+++
title = "०१५ पुत्रकामेष्टिः रावणवधचिन्ता"
title_english = "015 Rishyashringa officiates putrakAmeShTi ritual for dasharatha"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_1/Kanda_1_BK-015-Putrakaamesti_-_Raavana_Vadhayojanaa.mp3"></div>

<div class="js_include collapsed" newlevelforh1="2" title="IITK" unfilled url="/purANam/rAmAyaNam/audIchya-pAThaH/iitk/1_bAlakANDam/02-putrakAmaH/015_putrakAmeShTiH_rAvaNavadhachintA.md">
<details><summary><h2>IITK ...{Loading}...</h2></summary>

Dasaratha commences putreshti under the guidance of Rsyasringa--Gods
approach Brahma, the creator to suggest means of killing Ravana who
could not be killed by anyone except man, monkeys and bears--Visnu
appears--gods request Visnu to incarnate in the world of men as son of
Dasaratha--He agrees



### श्लोकः
#### मूलम्
मेथावी तु ततो ध्यात्वा स किञ्चिदिदमुत्तरम्।  
लब्धसंज्ञस्ततस्तं तु वेदज्ञो नृपमब्रवीत्॥1.15.1॥

#### शब्दार्थः
ततः then, मेथावी great retentive intellectual, वेदज्ञः knowledgeable in vedas, सः he, किञ्चित् for a little while, ध्यात्वा having pondered, ततः there after, लब्धसंज्ञः recollected his memory, तम् that, नृपम् king, अब्रवीत् said.

#### आङ्ग्लानुवादः
Rsyasringa, a highly  intellectual and knowledgeable one in the Vedas, pondered for a while, revived his memory  and said to the king.



### श्लोकः
#### मूलम्
इष्टिं तेऽहं करिष्यामि पुत्रीयां पुत्रकारणात्।  
अथर्वशिरसि प्रोक्तैर्मन्त्रैस्सिद्धां विधानतः॥1.15.2॥

#### शब्दार्थः
अहम् I, ते for you, पुत्रकारणात् for begetting sons, अथर्वशिरसि in 'Atharva Siras' portion of veda, प्रोक्तैः declared, मन्त्रैः by mantras, सिद्धाम् realising the desires, पुत्रीयाम् capable of bestowing sons, इष्टिम् sacrifice, विधानतः as per tradition, करिष्यामि I will perform.

#### आङ्ग्लानुवादः
"I shall perform putriyeshti to help you beget sons. This is to be done in accordance with tradition for fulfilment of desires through mantras as declared in a portion of the Vedas, 'atharva siras'" .



### श्लोकः
#### मूलम्
ततः प्राक्रमदिष्टिं तां पुत्रीयां पुत्रकारणात्।  
जुहाव चाग्नौ तेजस्वी मन्त्रदृष्टेन कर्मणा॥1.15.3॥

#### शब्दार्थः
ततः then,  पुत्रकाराणात् for begetting  sons, पुत्रीयाम् for the sake of begetting children, ताम् इष्टिम् that sacrifice, प्राक्रम्यत् having commenced, तेजस्वी effulgent Rsyasringa मन्त्रदृष्टेन in accordance with mantras, कर्मणा with sacrificial acts,  अग्नौ in the fire, जुहाव च poured oblations.

#### आङ्ग्लानुवादः
To help Dasaratha beget sons, brilliant Rsyasringa  commenced putriyeshti, a sacrifice for begetting children, by pouring oblations into sacrificial fire and chanting mantras in accordance with traditions.



### श्लोकः
#### मूलम्
ततो देवास्सगन्धर्वास्सिद्धाश्च परमर्षयः ।  
भागप्रतिग्रहार्थं वै समवेता यथाविधि॥1.15.4॥

#### शब्दार्थः
ततः thereafater, सगन्धर्वाः along with gandharvas, देवाः (celestial deities) devatas, सिद्धाश्च siddhas, परमर्षयः great sages, यथाविधि according to tradition, भागप्रतिग्रहार्थम् to receive their share of offerings, समवेताः वै assembled.

#### आङ्ग्लानुवादः
All the celestial deities etc., along with gandharvas according to tradition, gathered at the sacrifice to receive their share of offerings.



### श्लोकः
#### मूलम्
तास्समेत्य यथान्यायं तस्मिन्सदसि देवताः।  
अब्रुवन् लोककर्तारं ब्रह्माणं वचनं महत्॥1.15.5॥

#### शब्दार्थः
ताः देवताः those devatas (celestial deities), यथान्यायम् as per custom, तस्मिन् in that, सदसि assembly place, समेत्य having assembled, लोककर्तारम् creator of the worlds, ब्रह्माणम् lord Brahma, महत् important, वचनम् these words, अब्रुवन् addressed.

#### आङ्ग्लानुवादः
All devatas assembled there as per tradition and thus addressed Lord Brahma the creator of the worldsः



### श्लोकः
#### मूलम्
भगवन्त्वत्प्रसादेन रावणो नाम राक्षसः।  
सर्वान्नो बाधते वीर्याच्छासितुं तं न शक्नुमः॥1.15.6॥

#### शब्दार्थः
भगवन् O Revered lord, रावणो नाम by name Ravana, राक्षसः rakshasa (demonical in nature), त्वत्प्रसादेन by your grace, वीर्यात् by the prowess, नः us, सर्वान् all, बाधते is oppressing, तम् him, शासितुम् to punish, न शक्नुमः we are not capable.

#### आङ्ग्लानुवादः
"O lord a rakshasa by name Ravana who had obtained prowess through your grace is oppressing us. We are unable to punish him.



### श्लोकः
#### मूलम्
त्वया तस्मै वरो दत्तः प्रीतेन भगवन्पुरा।  
मानयन्तश्च तं नित्यं सर्वं तस्य क्षमामहे॥1.15.7॥

#### शब्दार्थः
भगवन् "O Venerable lord, पुरा earlier, प्रीतेन by the well pleased, त्वया by you, तस्मै for him, वरः boon, दत्तः granted, तम् that, मानयन्तः honouring, तस्य for his, सर्वम् entirely, नित्यम् always, क्षमामहे we endure.

#### आङ्ग्लानुवादः
Pleased with his penance, Lord, you had granted him a boon. By honour that boon and daily endure all his cruelty.



### श्लोकः
#### मूलम्
उद्वेजयति लोकान्स्तीनुच्छ्रितान्द्वेष्टि दुर्मतिः।  
शक्रं त्रिदशराजानं प्रधर्षयितुमिच्छति॥1.15.8॥

#### शब्दार्थः
दुर्मतिः evil minded, त्रीन् three, लोकान् worlds, उद्वेजयति inflicting pains, उच्छ्रितान् the guardians of earth, द्वेष्टि hates, त्रिदशराजानम् lord of celestial beings, शक्रम् Indra, प्रधर्षयितुम् to assault him, इच्छति he is desirous.

#### आङ्ग्लानुवादः
The evilminded Ravana is inflicting pains on the three worlds. He hates the guardians of the earth and intends to assault Indra, lord of the celestials.



### श्लोकः
#### मूलम्
ऋषीन्यक्षान्सगन्धर्वानसुरान्ब्राह्मणांस्तथा।  
अतिक्रामति दुर्धर्षो वरदानेन मोहितः॥1.15.9॥

#### शब्दार्थः
दुर्धषः the unassailable one, वरदानेन because of the boons, मोहितः is puffed with pride, ऋषीन् sages, यक्षान् yakshas, सगन्धर्वान् along with gandharvas, असुरान् asuras, तथा and, ब्राह्मणान् brahmins, अतिक्रामति tresspasses.

#### आङ्ग्लानुवादः
Because of your boon he has become unassailable and puffed with pride deties sages, yakshas, gandharvas, demons and brahmins.



### श्लोकः
#### मूलम्
नैनं सूर्यः प्रतपति पार्श्वे वाति न मारुतः।  
चलोर्मिमाली तं दृष्ट्वा समुद्रोऽपि न कम्पते॥1.15.10॥

#### शब्दार्थः
एनम् for him, सूर्यः Sun, न प्रतपति does not torment him, मारुतः wind, पार्श्वे near, न वाति does not blow, चलोर्मिमाली incessantly moving waves, समुद्रोऽपि even the ocean, तम् him, दृष्ट्वा having seen, न कम्पते does not stir (shake).

#### आङ्ग्लानुवादः
The Sun does not scorch him  and the wind does not blow by him. Even the ocean with its incessantly moving waves becomes still in his presence.



### श्लोकः
#### मूलम्
तन्महन्नो भयं तस्माद्राक्षसाद्घोरदर्शनात्।  
वधार्थं तस्य भगवन्नुपायं कर्तुमर्हसि॥1.15.11॥

#### शब्दार्थः
तत् for that reason, घोरदर्शनात् from the one of dreadful appearance, तस्मात् from him, राक्षसात् rakshasa, नः for us, महत् great, भयम् terror, भगवन् O Lord, तस्य for his, वधार्थम्   destruction, उपायम् means, कर्तुम् to do, अर्हसि you are capable.

#### आङ्ग्लानुवादः
His dreamful appearance of that rakshasa strikes terror into us. O Lord do find some means to kill him".



### श्लोकः
#### मूलम्
एवमुक्तस्सुरैस्सर्वैश्चिन्तयित्वा ततोऽब्रवीत्।  
हन्तायं विदितस्तस्य वधोपायो दुरात्मनः॥1.15.12॥

#### शब्दार्थः
सर्वैः by all, सुरैः devatas, एवम् in this manner, उक्तः spoken, चिन्तयित्वा having reflected, ततः then, अब्रवीत् said, तस्य that, दुरात्मनः wickedminded, अयम् this, वधोपायः means of destrction, विदितः is known, हन्त Oh

#### आङ्ग्लानुवादः
After listening to the words of the devatas and reflecting over the matter, Brahma said,    "Oh, the means of destruction of that wicked (rakshasa) has struck my mind".



### श्लोकः
#### मूलम्
तेन गन्धर्वयक्षाणां देवदानवरक्षसाम्।  
अवध्योऽस्मीति वागुक्ता तथेत्युक्तं च तन्मया॥1.15.13॥

#### शब्दार्थः
तेन by him, गन्धर्वयक्षाणाम् of (by) gandharvas and yakshas, देवदानवरक्षसाम् gods, demons and rakshasas, अवध्यः अस्मि I am incapable of being destroyed, इति in this manner, वाक् words, उक्ता spoken, मया च by me also, तत् that one, तथा be it so, उक्तम् said.

#### आङ्ग्लानुवादः
When he asked gandharvas, yakshas, gods, demons or rakshasas should never be able to kill him, I said, "So be it".



### श्लोकः
#### मूलम्
नाकीर्तयदवज्ञानात्तद्रक्षो मानुषान् प्रति।  
तस्मात्स मानुषाद्वध्यो मृत्युर्नान्योऽस्य विद्यते॥1.15.14॥

#### शब्दार्थः
तत् रक्षः that rakshasa, अवज्ञानात् due to disdain, मानुषान् प्रति about the men, न अकीर्तयत् did not mention, तस्मात् for that reason, सः he, मानुषात् by man, वध्यः is fit to be destroyed, अस्य for him, अन्यः any other, मृत्युः means of death, न विद्यते is not possible.

#### आङ्ग्लानुवादः
"The rakshasa did not include man monkey and bear because of his disdain for men. As such he is fit to be destroyed by a man and not by any other means".



### श्लोकः
#### मूलम्
एतच्छ्रुत्वा प्रियं वाक्यं ब्रह्मणा समुदाहृतम्।  
सर्वे महर्षयो देवाः प्रहृष्टास्तेऽभवंस्तदा॥1.15.15॥

#### शब्दार्थः
तदा then, ब्रह्मणा by Brahma, समुदाहृतम् mentioned, एतत् these, प्रियं वाक्यम् delighted  words, श्रुत्वा having heard, ते देवाः those devatas (celestial deities), महर्षयः maharshis, सर्वे all, प्रहृष्टाः अभवन् felt happy.

#### आङ्ग्लानुवादः
Having heard these pleasing words uttered by Brahma, all the devatas and maharshis were overwhelmed with joy.



### श्लोकः
#### मूलम्
एतस्मिन्नन्तरे विष्णुरुपयातो महाद्युतिः।  
शङ्खचक्रगदापाणिः पीतवासा जगत्पतिः॥1.15.16॥

#### शब्दार्थः
एतस्मिन् अन्तरे at this juncutre, माहाद्युतिः highly effulgent, शङ्खचक्रगदापाणिः bearing in his hands Conch, Discus and Mace, पीतवासाः attired in yellow apparel, जगत्पतिः lord of the world, विष्णुः Visnu, उपयातः arrived.

#### आङ्ग्लानुवादः
At this juncture Visnu the lord of the world, highly effulgent and bearing conch, discus and mace in his hands and in yellow apparel arrived.



### श्लोकः
#### मूलम्
ब्रह्मणा च समागम्य तत्र तस्थौ समाहितः। 1  
तमब्रुवन्सुरास्सर्वे समभिष्टूय सन्नताः॥1.15.17॥

#### शब्दार्थः
ब्रह्मणा by Brahma, समागम्य having met, तत्र there, समाहितः with composed mind, तस्थौ remained, सुराः devatas, सर्वे all, सन्नताः prostrating, तम् him, समभिष्टूय paying homage with hymns, अब्रुवन् spoke.

#### आङ्ग्लानुवादः
Lord Visnu stayed there with a composed mind after meeting Brahma Then thus spoke the devatas prostrated before Visnu and paying him homage with hymns.



### श्लोकः
#### मूलम्
त्वान्नियोक्ष्यामहे विष्णो लोकानां हितकाम्यया। 1  
राज्ञो दशरथस्य त्वमयोध्याधिपतेः प्रभोः॥1.15.18।  
धर्मज्ञस्य वदान्यस्य महर्षिसमतेजसः । 18  
तस्य भार्यासु तिसृषु ह्रीश्रीकीर्त्युपमासु च॥1.15.19॥  
विष्णो पुत्रत्वमागच्छ कृत्वाऽऽत्मानं चतुर्विधम्। 1

#### शब्दार्थः
विष्णो O Visnu, लोकानाम् for all the worlds, हितकाम्यया desirous of doing benefit, त्वाम् you, नियोक्ष्यामहे we are appointing, विष्णो OVisnu, त्वम् you, अयोध्याधिपतेः of the Sovereign of Ayodhya, प्रभोः of the king, धर्मज्ञस्य of the righteous, वदान्यस्य of the generous, महर्षिसमतेजसः of one equalling rishis in lusture, तस्य his, दशरथस्य राज्ञः king Dasaratha's ह्री श्री कीर्त्युपमासु comparable to Hri (Modesty), Shree (auspiciousness), Kirti (fame) the daughters of Daksha, तिसृषु among the three, भार्यासु wives, आत्मानम्  thy self, चतुर्विधम् in four ways, कृत्वा having divided, पुत्रत्वम् in the form of sons, आगच्छ come.

#### आङ्ग्लानुवादः
"O Visnu we pray for the welfare of all the worlds. The sovereign of Ayodhya, king Dasaratha is a righteous, virtuous and  generous king equal with rishis in lusture. Pray form into four and incarnate in the of four sons of his three wives, resembling hri (modesty), shree (auspiciousness), kirti (fame).



### श्लोकः
#### मूलम्
तत्र त्वं मानुषो भूत्वा प्रवृद्धं लोककण्टकम्।  
अवध्यं दैवतैर्विष्णो समरे जहि रावणम्॥1.15.20॥

#### शब्दार्थः
विष्णोः O Visnu, त्वम् you, तत्र there, मानुषः in the form of man, भूत्वा having been born, प्रवृद्धम् increasingly becoming arrogant, लोककण्टकम् source of vexation and terror to the worlds, दैवतैः by gods, अवध्यम् invincible, रावणम् Ravana, समरे in the battle, जहि slay.

#### आङ्ग्लानुवादः
"O Visnu assuring human form, kill Ravana in the battle. He has become a source of torment to the worlds and is invincible by gods.



### श्लोकः
#### मूलम्
स हि देवांश्च गन्धर्वान्सिद्धांश्च मुनिसत्तमान्।  
राक्षसो रावणो मूर्खो वीर्योत्सेकेन बाधते॥1.15.21॥

#### शब्दार्थः
सः that, मूर्खः dull headed, राक्षसः rakshasa, रावणः Ravana, देवांश्च gods, गन्धर्वान् gandharvas, सिद्धांश्च siddhas, मुनिसत्तमान् great rishis, वीर्योत्सेकेन by his haughty prowess, बाधते हि is tormenting indeed.

#### आङ्ग्लानुवादः
"That stupid rakshasa, Ravana, with his haughty prowess, is terrorising the gods, gandharvas, siddhas and great rishis.



### श्लोकः
#### मूलम्
ऋषयश्च ततस्तेन गन्धर्वाप्सरसस्तथा।  
क्रीडन्तो नन्दनवने क्रूरेण किल हिंसिताः॥1.15.22॥

#### शब्दार्थः
ततः thus, तेन that, क्रूरेण by the cruel one, ऋषयश्च rishis, तथा and, नन्दनवने in Nandana groves, क्रीडन्तः sporting, गन्धर्वाप्सरसः gandharvas and apsaras, हिंसिताः किल are reported to be tortured.

#### आङ्ग्लानुवादः
It is reported that a cruel rakshasa with his haughty prowess has tortured rishis, gandharvas and apsaras sporting in Nandana groves.



### श्लोकः
#### मूलम्
वधार्थं वयमायातास्तस्य वै मुनिभिस्सह।  
सिद्धगन्धर्वयक्षाश्च ततस्त्वां शरणं गताः॥1.15.23॥

#### शब्दार्थः
वयम् we, सिद्धगन्धर्वयक्षाश्च siddhas, gandharvas and yakshas, मुनिभिः सह along with ascetics, तस्य his, वधार्थम् in order to kill him, आयाताः have come, ततः for that reason, त्वाम् you, शरणम् गताः we have taken refuge in you.

#### आङ्ग्लानुवादः
We siddhas, gandharvas and yakshas along with ascetics, have hence come here to devise ways of his death. We take refuge in you.



### श्लोकः
#### मूलम्
त्वं गतिः परमा देव सर्वेषां नः परन्तपः।  
वधाय देवशत्रूणां नृणां लोके मनः कुरु॥1.15.24॥

#### शब्दार्थः
परन्तप OTormentor of enemies, देव OVisnu, त्वम् you, नः सर्वेषाम् for all of us, परमा supreme, गतिः refuge, देवशत्रूणाम् of the enemies of gods (rakshasas), वधाय for the destruction, नृणाम् लोके in the world of men, मनः mind, कुरु resolve.

#### आङ्ग्लानुवादः
O tormentor of enemies, O Visnu, you are the supreme, refuge for all of us. Resolve to be born in the world of men for the destruction of enemies of the gods (rakshasas)".



### श्लोकः
#### मूलम्
एवमुक्तस्तु देवेशो विष्णुस्त्रिदशपुङ्गवः।  
पितामहपुरोगांस्तान्सर्वलोकनमस्कृतः॥1.15.25॥  
अब्रवीत्त्रिदशान्सर्वान्समेतान्धर्मसंहितान् ॥1.15.26॥

#### शब्दार्थः
त्रिदशपुङ्गवः foremost of gods, सर्वलोकनमस्कृतः bowed by all in the worlds, देवेशः lord of devatas, celestial beings, विष्णुः Visnu, एवम् in this manner, उक्तः addressed, समेतान् assembled, धर्मसंहितान् guided by law of righteousness, पितामहपुरोगान् led by the grand  sire, तान् those, सर्वान् all, त्रिदशान् gods, अब्रवीत् spoke.

#### आङ्ग्लानुवादः
Visnu, the lord of the celestials, foremost among the gods and bowed by all in the worlds addressed the assembled devatas who were guided by the law of righteousness and were led by the grand sire, Brahma.



### श्लोकः
#### मूलम्
भयं त्यजत भद्रं वो हितार्थं युधि रावणम्।  
सपुत्रपौत्रं सामात्यं समित्रज्ञातिबान्धवम्॥1.15.27॥  
हत्वा क्रूरं दुरात्मानं देवर्षीणां भयावहम्।  
दशवर्षसहस्राणि दशवर्षशतानि च।  
वत्स्यामि मानुषे लोके पालयन्पृथिवीमिमाम्॥1.15.28॥

#### शब्दार्थः
भयम् fear, त्यजत abandon, भद्रम् blessings (to you), वः for your, हितार्थम् welfare, सपुत्रपौत्रम् along with his sons and grandsons, सामात्यम् along with his ministesrs, समित्रज्ञाति बान्धवम् along with friends, relations and allies, क्रूरम् cruel, दुरात्मानम् wicked minded, देवर्षीणाम् for gods and rishis, भयावहम् dreadful, रावणम् Ravana, युधि in the battle, हत्वा after killing, इमाम् पृथिवीम् this earth, पालयन् while ruling, दशवर्षसहस्राणि ten thousand years, दशवर्षशतानि ten hundred years, मानुषे लोके in the world of men, वत्स्यामि I will dwell.

#### आङ्ग्लानुवादः




### श्लोकः
#### मूलम्
एवं दत्वा वरं देवो देवानां विष्णुरात्मवान्।  
मानुषे चिन्तयामास जन्मभूमिमथात्मनः॥1.15.29॥

#### शब्दार्थः
आत्मवान् the highest soul, विष्णुः देवः lord Visnu, देवानाम् for devatas, एवम् in this manner, वरम् boon, दत्वा having given, अथ there after, आत्मनः for himself, मानुषे in the world of men, जन्मभूमिम् place of birth, चिन्तयामास reflected.

#### आङ्ग्लानुवादः
Lord Visnu, supreme soul having given boon to devatas in this manner, reflected as to the place where he should take birth as a man in this world of men.



### श्लोकः
#### मूलम्
ततः पद्मपलाशाक्षः कृत्वाऽऽत्मानं चतुर्विधम्।  
पितरं रोचयामास तथा दशरथन्नृपम्॥1.15.30॥

#### शब्दार्थः
ततः thereafter, पद्मपलाशाक्षः lord having eyes resembling lotus petals, तदा then, आत्मानम् himself, चतुर्विधम् in four ways, कृत्वा having made, दशरथम् नृपम् king Dasaratha, तथा पितरम् as father, रोचयामास liked.

#### आङ्ग्लानुवादः
Thereafter, the Lord with eyes like the lotus petal was pleased to transform himself into four forms and to choose king Dasaratha as his father.



### श्लोकः
#### मूलम्
तदा देवर्षि गन्धर्वास्सरुद्रास्साप्सरोगणाः।  
स्तुतिभिर्दिव्यरूपाभिस्तुष्टुवुर्मधुसूदनम्॥1.15.31॥

#### शब्दार्थः
तदा then, सरुद्राः along with rudras, साप्सरोगणाः along with groups of apsaras, देवर्षिगन्धर्वाः devatas, rishis and gandharvas, दिव्यरूपाभिः celestial beauty, स्तुतिभिः hymns, मधुसूदनम् slayer of Madhu, तुष्टुवुः praised.

#### आङ्ग्लानुवादः
Then along with gandharvas, groups of apsaras, rishis, rudras and devatas sang in praise of the 'Lord Slayer of Madhu', with hymns of celestial beauty.



### श्लोकः
#### मूलम्
तमुद्धतं रावणमुग्रतेजसं  
प्रवृद्धदर्पं त्रिदशेश्वरद्विषम्।  
विरावणं साधुतपस्विकण्टकं  
तपस्विनामुद्धर तं भयावहम्॥1.15.32॥

#### शब्दार्थः
उद्धतम् inflamed, उग्रतेजसम् one with frightful prowess, प्रवृद्धदर्पम् having fully grown insolence, त्रिदशेश्वरद्विषम् the enemy of the lord of gods (Indra ), तपस्विकण्टकम् source of vexation to ascetics, तपस्विनाम् for maharshis, भयावहम् dreadful, तम् him, तम् रावणम् that Ravana, विरावणम् he who causes grerat agony in the three worlds making people cry loudly, साधु rightly, उद्धर uproot him.

#### आङ्ग्लानुवादः
"Therefore, uproot that mighty Ravana possessing frightful prowess, inflamed pride, limitless insolence causing agony to the three worlds, a source of vexation to ascetics and  a dreadful enemy of Indra.



### श्लोकः
#### मूलम्
तमेव हत्वा सबलं सबान्धवं  
विरावणं रावणमग्य्रपौरुषम्।  
स्वर्लोकमागच्छ गतज्वरश्चिरं  
सुरेन्द्रगुप्तं गतदोषकल्मषम्॥1.15.33॥

#### शब्दार्थः
सबलम् along with his forces, सबान्धवम् with his relations, विरावणम् causing distress in  the worlds, अग्य्रपौरुषम् having foremost manliness, तम् एव him only, रावणम् Ravana, हत्वा having slain, चिरम् in long time, गतज्वरः purged of distress, सुरेन्द्रगुप्तम् protected by Indra, गतदोषकल्मषम् freed from faults and sins, स्वर्लोकम् celestial region, आगच्छ return.

#### आङ्ग्लानुवादः
Kill Ravana, the cause of distress in the worlds, kill his forces and relatives. Them return to heaven  protected by Indra after freeing from distress, faults and sins".  

### समाप्तिः
 श्रीमद्रामायणे वाल्मीकीय आदिकाव्ये बालकाण्डे पञ्चदशस्सर्गः॥  
Thus ends the fifteenth sarga of Balakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="2" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/1_bAlakANDam/02-putrakAmaH/015_putrakAmeShTiH_rAvaNavadhachintA.md">
<details><summary><h2>भूषणम् ...{Loading}...</h2></summary>



मेधावी तु ततो ध्यात्वा स किञ्चिदिदमुत्तरम् ।  

लब्धसञ्ज्ञस्ततस्तं तु वेदज्ञो नृपमबव्रीत्  ॥  १।१५।१  ॥   

अथ दशरथाराधनव्याजेन साधुलोकरक्षणाय
भूमाववतितीर्षुर्भगवानानुषङ्गिकदुष्कृद्विनाशाय देवैरभ्यर्थ्यते पञ्चदशे
मेधावीत्यादि । ततः प्रतिज्ञानन्तरम् । मेधावी मेधा धारणक्षमा धीः, तद्वान्
। "अस्मायामेधास्रजो विनिः" इति विनिप्रत्ययः । वेदज्ञः अथर्वणवेदज्ञः स
ऋश्यशृङ्गः किञ्चिद् ध्यात्वा किं कर्म कर्तुमत्रोचितमिति क्षणं विचिन्त्य,
मेधावितया ततः तदुत्तरक्षण एव लब्धसञ्ज्ञः प्राप्तस्मृतिः सन् तं
नृपमिदमुत्तरमब्रवीत्, द्विकर्मको ब्रुविः  ॥  १।१५।१  ॥   

  

इष्टिं ते ऽहं करिष्यामि पुत्रीयां पुत्रकारणात् ।  

अथर्वशिरसि प्रोक्तैर्मन्त्रैः सिद्धां विधानतः  ॥  १।१५।२  ॥   

ततः प्रारब्धवानिष्टिं पुत्रीयां पुत्रकारणात् ।  

जुहाव चाग्नौ तेजस्वी मन्त्रदृष्टेन कर्मणा  ॥  १।१५।३  ॥   

इष्टिमिति । पुत्रीयां पुत्रोत्पत्तिनिमित्तभूताम्, "पुत्राच्छ च" इति
छप्रत्ययः । इष्टिं यागविशेषम् । ते पुत्रकारणात् पुत्रनिमित्तम् ।
"निमित्तकारणहेतुषु सर्वासां प्रायदर्शनम्" इति पञ्चमी ।
करिष्यामीत्युक्तवान् । मन्त्रदृष्टेन वेदावगतेन कर्मणा अग्नौ जुहाव च ।
शास्त्रदृष्टक्रमेण एकामाहुतिमकरोदित्यर्थः  ॥  १।१५।२,३  ॥   

  

ततो देवाः सगन्धर्वाः सिद्धाश्च परमर्षयः ।  

भागप्रतिग्रहार्थं वै समवेता यथाविधि  ॥  १।१५।४  ॥   

एतच्छेषं ऽततो वै यजमानस्यऽ इत्यादिना वक्ष्यति । मध्ये भगवदवतरणस्य
निमित्तान्तरं  

देवताभ्यर्थनं दर्शयति तत इत्यादिना । ततः तत्राश्वमेधे, देवादयः यथाविधि
यथाक्रमं भागप्रतिग्रहार्थं स्वस्वहविर्भागस्वीकारार्थम्, समवेताः
सम्मिलिताः, यज्ञसदसीति शेषः । अनुक्तसमुच्चयार्थेन चकारेण ब्रह्मापि
समुच्चीयते  ॥  १।१५।४  ॥   

  

ताः समेत्य यथान्यायं तस्मिन् सदसि देवताः ।  

अब्रुवन् लोककर्त्तारं ब्रह्माणं वचनं महत्  ॥  १।१५।५  ॥   

ता इति । ताः देवताः तस्मिन् । प्रकृते सदसि अश्वमेधसदसि । यथान्यायं
यथाक्रमम् । समेत्यलोककर्तारं स्वस्वामिनं ब्रह्माणं महत् फलद्वारा गुरुतरं
वचनमब्रुवन्  ॥  १।१५।५  ॥   

  

भगवन् त्वत्प्रसादेन रावणो नाम राक्षसः ।  

सर्वान्नो बाधते वीर्याच्छासितुं तं न शक्नुमः  ॥  १।१५।६  ॥   

भगवन्निति । त्वत्प्रसादेन जनिताद्वीर्यादित्यन्वयः  ॥  १।१५।६  ॥   

  

त्वया तस्मै वरो दत्तः प्रीतेन भगवन् पुरा ।  

मानयन्तश्च तं नित्यं सर्वं तस्य क्षमामहे  ॥  १।१५।७  ॥   

को मत्प्रसादः कथं भवतां तत्प्रतीकाराशक्तिस्तत्राहुः त्वयेति । वरः
अस्माभिरवध्यत्त्वरूपः । तं वरम् । मानयन्तः पूजयन्तः । सर्वं पीडनम्  ॥ 
१।१५।७  ॥   

  

उद्वेजयति लोकांस्त्रीनुच्छ्रितान् द्वेष्टि दुर्मतिः ।  

शक्रं त्रिदशराजानं प्रधर्षयितुमिच्छति  ॥  १।१५।८  ॥   

बाधनमेवोपपादयन्ति उद्वेजयतीत्यादिना । उद्वेजयति भीषयति उच्छ्रितान्
उन्नतान् लोकपालान्, त्रिदशराजानम् । समासान्तस्य अनित्यत्वाट्टजभावः ।
प्रघर्षयितुं तिरस्कर्तुम् । स्थानात्प्रच्यावयितुमित्यर्थः  ॥  १।१५।८  ॥   

  

ऋषीन् यक्षान् सगन्धर्वानसुरान् ब्राह्मणांस्तथा ।  

अतिक्रामति दुर्धषो वरदानेन मोहितः  ॥  १।१५।९  ॥   

ऋषीनिति । असुरान् राहुप्रभृतीन् । अतिक्रामति, पीडयतीति यावत्  ॥  १।१५।९
 ॥   

  

नैनं सूर्यः प्रतपति पार्श्वे वाति न मारुतः ।  

चलोर्मिमाली तं दृष्ट्वा समुद्रो ऽपि न कम्पते  ॥  १।१५।१०  ॥   

नैनमिति । एनं रावणं प्रति न प्रतपति मन्दकिरणो भवति,
क्रीडापर्वतसञ्चारादिदशायामिति भावः । पार्श्वे, अस्येति शेषः । न वाति
पुष्पवाटिकादिषु, पुष्पपतनादिभयादिति भावः । चलोर्मिमाली सदा
चञ्चलस्वभावतरङ्गपङ्क्तिमान् न कम्पते, गर्वितो ऽयमुल्ललतीति शोषणभयादिति
भावः  ॥  १।१५।१०  ॥   

  

तन्महन्नो भयं तस्माद्राक्षसाद्घोरदर्शनात् ।  

वधार्थं तस्य भगवन्नुपायं कर्त्तुमर्हसि  ॥  १।१५।११  ॥   

तदिति । भयादिति भावः । भयम् उत्पन्नमिति शेषः । कर्तुं चिन्तयितुम्  ॥ 
१।१५।११  ॥   

  

एवमुक्तः सुरैः सर्वैश्चिन्तयित्वा ततो ऽब्रवीत् ।  

हन्ता ऽयं विदितस्तस्य वधोपायो दुरात्मनः  ॥  १।१५।१२  ॥   

एवमिति । उक्तः, ब्रह्मेति शेषः । चिन्तयित्वा, उपायमिति शेषः ।
हन्तेत्युपायस्मरणजहर्षे  ॥  १।१५।१२  ॥   

  

तेन गन्धर्वयक्षाणां देवदानवरक्षसाम् ।  

अवध्यो ऽस्मीति वागुक्ता तथेत्युक्तं च तन्मया  ॥  १।१५।१३  ॥   

अयंशब्दार्थमाह तेनेति । तत्तथोक्तमित्यन्वयः  ॥  १।१५।१३  ॥   

  

नाकीर्तयदवज्ञानात्तद्रक्षो मानुषांस्तदा ।  

तस्मात्स मानुषाद्वध्यो मृत्युर्नान्यो ऽस्य विद्यते  ॥  १।१५।१४  ॥   

नाकीर्तयदिति । तदा अवध्यत्ववरणावसरे । अवज्ञानात् अवमानात् । मानुषात्
मानुषेण । मृत्युः मारकः  ॥  १।१५।१४  ॥   

  

एतच्छ्रुत्वा प्रियं वाक्यं ब्रह्मणा समुदाहृतम् ।  

सर्वे महर्षयो देवाः प्रहृष्टास्ते ऽभवंस्तदा  ॥  १।१५।१५  ॥   

एतदिति । प्रहृष्टाः, यथाकथञ्चिद्वधोपायसम्भावनयेति भावः  ॥  १।१५।१५  ॥   

  

एतस्मिन्नन्तरे विष्णुरुपयातो महाद्युतिः ।  

शङ्खचक्रगदापाणिः पीतवासा जगत्पतिः  ॥  १।१५।१६  ॥   

अथ परमकारुणिको भगवान् "परित्राणाय साधूनां विनाशाय च दुष्कृताम् ।
धर्मसंस्थापनार्थाय सम्भवामि युगेयुगे  ॥ " इत्युक्तरीत्या
धर्मसंस्थापनादित्रयकृते स्वाराधकदशरथमनोरथपरिपूरणाय
चावतितीर्षुराजगामेत्याह एतस्मिन्निति। एतस्मिन्नन्तरे रक्षापेक्षासमये।
अनेन चिरमस्यावसरप्रतीक्षत्वं गम्यते। "सर्वज्ञोऽपि हि देवेशस्सदा
कारुणिकोऽपि सन्। संसारतन्त्रवाहित्वाद्रक्षापेक्षां प्रतीक्षते  ॥ " इति
ह्युक्तम् । विष्णुः सर्वान्तर्यामितया व्याप्य वर्तमानः, भोगादप्यासेधनमेव
वरमिति स्थित इत्यर्थः । "त्वं मे ऽहं मे" इत्यादि । महाद्युतिः
रक्षणावकाशलाभसमुदितहर्षप्रकर्षकृतकान्तिविशेषयुक्तः । अनेनेतः पूर्वं
संसारिजनदुर्दशावलोकनेन दूयमानमानसत्वमुक्तम् । "स एकाकी न रमेत" इति
श्रुतेः । शङ्खचक्रगदापाणिः आश्रितानां रक्षणापेक्षायां रक्षणोपकरणग्रहणाय
विलम्बो माभूदिति सर्वदा तैरुपेतः । "पातु प्रणतरक्षायां विलम्बमसहन्निव ।
सदा पञ्चायुधीं बिभ्रत्स नः श्रीरङ्गनायकः  ॥ " इत्यभियुक्तोक्तम्। पीतवासाः
आश्रितरक्षणत्वरयाबद्धकक्षः। जगत्पतिः
उक्तसकलविशेषहेतुभूतस्वस्वामिभावसम्बन्धवान्। उपयातः वैकुण्ठात्
दशरथयज्ञवाटमाजगाम  ॥  १।१५।१६  ॥   

  

ब्रह्मणा च समागम्य तत्र तस्थौ समाहितः ।  

तमब्रुवन् सुराः सर्वे समभिष्टूय सन्नताः  ॥  १।१५।१७  ॥   

ब्रह्मणेति । तत्र सदसि ब्रह्मणा समागम्य समाहितः करिष्यमाणरक्षणकृत्ये
एकाग्रः तस्थौ । तम् आश्रितरक्षणसन्नद्धम् । सर्वे सुराः ब्रह्मादयः
पितामहपुरोगमानित्युपसंहारात् । समभिष्टूय सम्यक् स्तुत्वा । सन्नताः
सम्यक् नताः प्रणताः सन्तः अब्रुवन्  ॥  १।१५।१७  ॥   

  

त्वां नियोक्ष्यामहे विष्णो लोकानां हितकाम्यया  ॥  १।१५।१८  ॥   

त्वामिति, अर्द्धमेकं वाक्यम् । हे विष्णो लोकानां हितकाम्यया हितेच्छया
त्वां नियोक्ष्यामहे उत्साहयिष्यामहे । "योगः
सन्नहनोपायध्यानसङ्गतियुक्तिषु" इत्यमरः । "स्मारये त्वां न शिक्षये"
इतिवत् । केवलं त्वां प्रोत्साहयिष्यामः । स्वयमेव स्वकीयरक्षणे
प्रवृत्तत्वादिति भावः । यदि नियोजनमेवार्थः स्यात् तदा पूर्वश्लोकोक्तम्
अभिष्टूय सन्नता इत्येतद्विरुद्ध्यते, किञ्च नियोजनमत्र प्रार्थनमेव ।
एवमुत्तरत्र भगीरथवचने ऽहरस्तत्र नियुज्यताम्ऽ इति वक्ष्यति  ॥  १।१५।१८
 ॥   

  

राज्ञो दशरथस्य त्वमयोध्याधिपतेर्विभोः ।  

धर्मज्ञस्य वदान्यस्य महर्षिसमतेजसः  ॥  १।१५।१९  ॥   

तस्य भार्यासु तिसृषु ह्रीश्रीकीर्त्युपमासु च ।  

विष्णो पुत्रत्वमागच्छ कृत्वात्मानं चतुर्विधम्  ॥  १।१५।२०  ॥   

किं नियोज्यमित्यत्राह द्वाभ्याम् राज्ञ इत्यादि । पितृभावयोग्यत्वपराणि
विशेषणानि । तस्येति यजमानो हस्तेन निर्दिश्यते । ह्रीश्रीकीर्तयो
दक्षकन्याः ता उपमा यासां तास्तथा । चातुर्विध्यविधानं
रावणरावणिलवणगन्धर्वविनाशाय  ॥  १।१५।१९,२०  ॥   

  

तत्र त्वं मानुषो भूत्वा प्रवृद्धं लोककण्टकम् ।  

अवध्यं दैवतैर्विष्णो समरे जहि रावणम्  ॥  १।१५।२१  ॥   

मम पुत्रभावेन भवतां किं प्रयोजनम् तत्राहुः तत्रेति । तत्र दशरथभार्यासु ।
प्रवृद्धं वरबलभुजबलैरभिवृद्धम् । मानुषभावः किमर्थं भजनीयस्तत्राहुः
अवध्यं दैवतैरिति । "कृत्यानां कर्तरि वा" इति पक्षे तृतीया  ॥  १।१५।२१
 ॥   

  

स हि देवान् सगन्धर्वान् सिद्धांश्च ऋषिसत्तमान् ।  

राक्षसो रावणो मूर्खो वीर्योत्सेकेन बाधते  ॥  १।१५।२२  ॥   

स किमर्थं हन्तव्यस्तत्राहुः स हीति । वीर्योत्सेकेन वीर्यकृतगर्वेण  ॥ 
१।१५।२२  ॥   

  

ऋषयस्तु ततस्तेन गन्धर्वाप्सरसस्तथा ।  

क्रीडन्तो नन्दनवने क्रूरेण किल हिंसिताः  ॥  १।१५।२३  ॥   

ऋषय इति । ततः वीर्योत्सेकात् । क्रूरेण तेन रावणेन ऋषयो हिंसिताः ।
क्रीडन्तः क्रीडन्त्यः । लिङ्गविपर्यय आर्षः । मिथुनतया चरतां हिंसनात्
क्रूरेणेत्युक्तम् । किलेत्यैतिह्ये  ॥  १।१५।२३  ॥   

  

वधार्थं वयमायातास्तस्य वै मुनिभिः सह ।  

सिद्धगन्धर्वयक्षाश्च ततस्त्वां शरणं गताः  ॥  १।१५।२४  ॥   

वधार्थमिति । तस्य वधार्थं वयं मुनिभिः सहायाताः, त्वत्समीपमिति शेषः ।
सिद्धादयश्चायाताः  

ततः रावणवधार्थं त्वां शरणमुपायं गताः  ॥  १।१५।२४  ॥   

  

त्वं गतिः परमा देव सर्वेषां नः परन्तप ।  

वधाय देवशत्रूणां नृणां लोके मनः कुरु  ॥  १।१५।२५  ॥   

रुद्रादिषु विद्यमानेष्वहमेव किमर्थमर्थ्य इत्यत्राहुः त्वमिति । हे देव
त्वं नः परमा गतिः उपायः, नान्ये । परान् शत्रून् तापयतीति परंतपः ।
"द्विषत्परयोस्तापेः" इति खच् । अनेन शत्रुवधसामर्थ्यमुक्तम् । मनः कुरु,
अवतरितुमिति शेषः । देवशत्रूणामिति बहुवचनेन रावणरावणिलवणगन्धर्वादीनामपि
वधो ऽर्थितः । अनेनाभिप्रायेण पूर्वं ऽकृत्वात्मानं चतुर्विधम्ऽ इत्युक्तम्
 ॥  १।१५।२५  ॥   

  

एवमुक्तस्तु देवेशो विष्णुस्त्रिदशपुङ्गवः ।  

पितामहपुरोगांस्तान् सर्वलोकनमस्कृतः ।  

अब्रवीत् त्रिदशान् सर्वान् समेतान् धर्मसंहितान्  ॥  १।१५।२६  ॥   

एवमित्यादिसार्द्धश्लोकः एकान्वयः । पितामहपुरोगान् ब्रह्मप्रधानान्
धर्मसंहितान् शरणागतिरूपधर्मसंयुतान्  ॥  १।१५।२६  ॥   

  

भयं त्यजत भद्रं वो हितार्थं युधि रावणम् ।  

सपुत्रपौत्रं सामात्यं समित्रज्ञातिबान्धवम्  ॥  १।१५।२७  ॥   

हत्वा क्रूरं दुरात्मानं देवर्षीणां भयावहम् ।  

दशवर्षसहस्राणि दशवर्षशतानि च ।  

वत्स्यामि मानुषे लोके पालयन् पृथिवीमिमाम्  ॥  १।१५।२८  ॥   

भयमित्यादिसार्द्धश्लोकद्वयमेकान्वयम् । भयं त्यजत वः युष्माकं भद्रमस्तु,
यस्मादहं सर्वेषां हितार्थं रावणं हत्वा धर्मसंस्थापनाय दशवर्षसहस्राणि
वत्स्यामीति योजना । शङ्खचक्रगदापाणिरुपयात इति हि पूर्वमुक्तम्  ॥ 
१।१५।२७,२८  ॥   

  

एवं दत्त्वा वरं देवो देवानां विष्णुरात्मवान् ।  

मानुषे चिन्तयामास जन्मभूमिमथात्मनः  ॥  १।१५।२९  ॥   

एवमिति । आत्मवान् सर्वात्मशेषी । मानुषे मनुष्येषु । जात्येकवचनम् ।
चिन्तयामास यथा देवैराज्ञप्तं तथेति शेषः । जन्मभूमिं जन्मस्थानम्  ॥ 
१।१५।२९  ॥   

  

ततः पद्मपलाशाक्षः कृत्वात्मानं चतुर्विधम् ।  

पितरं रोचयामास तदा दशरथं नृपम्  ॥  १।१५।३०  ॥   

तत इति । ततः चिन्तानन्तरं पद्मपलाशाक्षः दशरथगुणस्मरणकृतनयनविकासोक्तिः ।
यद्वा वद्मपलाशाक्षः सर्वैः स्पृहणीयनयनयुगलः, तथा च सर्वस्पृहणीयः
स्वयमन्यं स्पृहयामास । यद्वा "तस्य यथा कप्यासं पुण्डरीकमेवमक्षिणी"
इत्युक्तरीत्या परत्वचिह्नपुण्डरीकाक्षत्वयुक्तः । एवञ्च सर्वस्मात् परो
ऽपि जन्म रोचयामास, यथा जनिमतो जन्महानिरभिलषिता तथा जनिरहितस्यापि
जनिरभिलषितेत्यर्थः । दुर्लभं ह्यभिलक्षितं भवति । कृत्वा ऽ ऽत्मानं
चतुर्विधं जन्माभिलाषे ऽपि  

दशरथगुणातिरेकेण चतुर्विधशरीरपरिग्रहमभिलषितवान् । आत्मानं स्वशरीरं
चतुर्विधं पायसविभागक्रमेण । पितरं "पितापुत्रेण पितृमान् योनियोनौ"
इत्युक्तरीत्या सर्वपिता स्वपुत्रं कञ्चित्पितरमभिललाष रोचयामास ऐच्छत् ।
तदा रक्षणोद्योगसमये । दशरथं नृपम् "गुणैर्दशरथोपमम्" इत्युक्तरीत्या
जनित्वार्जितैः स्वाभाविकैश्च गुणैः स्वसदृशं देवोक्तं दशरथमेव
स्वजन्मभूमित्वेन निश्चितवानित्यर्थः  ॥  १।१५।३०  ॥   

  

ततो देवर्षिगन्धर्वाः सरुद्राः साप्सरोगणाः ।  

स्तुतिभिर्दिव्यरूपाभिस्तुष्टुवुर्मधुसूदनम्  ॥  १।१५।३१  ॥   

तत इति । ततः भगवदिच्छानन्तरम्, सरुद्रा इत्यनुवादात् पूर्वं रुद्रो ऽपि
शरणागत इति सिद्धम् । दिव्यरूपाभिः दिव्यात्मस्वरूपविषयिणीभिः स्तुतिभिः
स्तुतिरूपप्रबन्धैः तुष्टुवुः श्लाघयामासुः । मधुसूदनमिति मधुवदयमपि
निरसनीय इत्याशयेनोक्तम्  ॥  १।१५।३१  ॥   

  

तमुद्धतं रावणमुग्रतेजसं प्रवृद्धदर्पं त्रिदशेश्वरद्विषम् ।  

विरावणं साधुतपस्विकण्टकं तपस्विनामुद्धर तं भयावहम्  ॥  १।१५।३२  ॥   

उक्तमर्थं सर्गान्ते पुनः सङ्गृह्णाति तमिति । उद्धतं जन्मत एवोद्धतम् । तं
प्रसिद्धम् उग्रतेजसं उग्रप्रतापं वरदानेन प्रवृद्धदर्पम् । लोकान्
विरावयतीति विरावणम्, सर्वलोकानामाक्रन्दयितारम्, तपस्विनां कण्टकं शत्रुम्
। "क्षुद्रे शत्रौ च कण्टकः" इति वैजयन्ती । अत एव तपस्विनां भयावहं तं
रावणं साधु निःशेषम् उद्धर उन्मूलय  ॥  १।१५।३२  ॥   

  

तमेव हत्वा सबलं सबान्धवं विरावणं रावणमुग्रपौरुषम् ।  

स्वर्लोकमागच्छ गतज्वरश्चिरं सुरेन्द्रगुप्तं गतदोषकल्मषम्  ॥  १।१५।३३  ॥   

इत्यार्षे श्रीरामायणे वाल्मीकीये आदिकाव्ये बालकाण्डे पञ्चदशः सर्गः  ॥  १५
 ॥   

तमेवेति । एवकारेण विभीषणव्यवच्छेदः । स्वर्लोकं वैकुण्ठम् ।
क्वचित्स्वलोकमिति पाठः । चिरं चिरकालस्थायि । अनेन
ब्रह्मलोकादिव्यावृत्तिः । सुरेन्द्रेति सम्बोधनम् । गुप्तम् अस्मदादिभिः
दुरधिगमम् । "अत्यर्कानलदीप्तं तत् स्थानं विष्णोर्महात्मनः । स्वयैव
प्रभया राजन् दुष्प्रेक्षं देवदानवैः  ॥ " इति महाभारतोक्तेः। गतदोषकल्मषं
दोषा रागद्वेषादयः, गतानि तद्रूपकल्मषानि यस्मात्तत्तथा।
अनेनेन्द्रलोकादिव्यावृत्तिः। गतज्वरः आश्रितसंरक्षणेन गतव्यथः। अनेन पुनः
प्राप्तिपर्यन्तं संसारिविषये कदैते निस्तरिष्यन्तीति चिन्ताकुलत्वमुक्तम्।
आगच्छेत्यनेन वैकुण्ठादवतीर्णत्वं गम्यते। अत्र
स्वर्लोकपदस्येन्द्रलोकपरत्वे गुप्तत्वगतदोषकल्मषत्वादिविरोधः।
अन्तरिक्षादुपरितनलोकमात्रस्य स्वर्गपदवाच्यत्वात्। अत एव हि
क्वचिद्ब्रह्मलोकादावपि स्वर्गपदप्रयोगः। "ब्रह्मलोकं प्रयास्यति"
इत्यत्रापि ब्रह्मणः स्वस्य लोकम् अप्राकृतस्थानम् परमपदमिति व्याख्यातम्।
स्वलोकमिति सम्यक् पाठः। सुरेन्द्रः विष्वक्सेनः  ॥  १।१५।३३  ॥   

इति श्रीगोविन्दराजविरचिते श्रीरामायणभूषणे मणिमञ्जीराख्याने
बालकाण्डव्याख्याने पञ्चदशः सर्गः  ॥  १५  ॥   

  



</details>
</div>
<div class="js_include collapsed" newlevelforh1="2" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/1_bAlakANDam/02-putrakAmaH/015_putrakAmeShTiH_rAvaNavadhachintA.md">
<details><summary><h2>शिरोमणी ...{Loading}...</h2></summary>



मेधावीति । ततः राजवचनश्रवणानन्तरमेव मेधावी परमबुद्धिमान् वेदज्ञः
निखिलवेदशब्दार्थतत्त्वज्ञाता अत एव लब्धसञ्ज्ञः लब्धा विचारेण प्राप्ता
सञ्ज्ञा रघुनाथसम्यग्ज्ञानं येन । अत एव ततः सकलयागविस्तारकर्ता स
ऋष्यशृङ्गः उत्तरं रामप्राकट्यहेतुभूतकरिष्यमाणकृत्यं किञ्चित्कालं
ध्यात्वा विचार्य इदं वचनं नृपमब्रवीत् । तुशब्द एवार्थे  ॥  १।१५।१  ॥   

  

तदुक्तिमेवाह इष्टिमिति । तं पुत्रकारणान्नित्यपुत्रप्रकटनार्थं पुत्रीयां
पुत्रप्राकट्यहेतुभूतां अथर्वशिरसि अथर्ववेदे प्रोक्तैः
पुत्रेष्टिसाधकत्वेन निर्णीतैर्मन्त्रैः सिद्धां निष्पाद्यामिष्टिं विधानतः
यथाविधि अहं करिष्यामि  ॥  १।१५।२  ॥   

  

तत इति । ततः इष्टिं करिष्यामीत्युत्तरानन्तरं पुत्रकारणात्
पुत्रीयामिष्टिं प्रारब्धवान् । तेजस्वी ऋष्यशृङ्गः अत एव मन्त्रदृष्टेन
वेदबोधितेन कर्मणा विधिनैव जुहाव । ततः प्राक्रमदिष्टिं तामित्यपि
क्वचित्पठ्यते  ॥  १।१५।३  ॥   

  

ततः स्वांशभूतसत्यलोकादिस्थब्रह्मादिद्वारा जगत्सृष्ट्यादिविस्तारकर्तारः  

साकेतस्थब्रह्मविष्णुमहेश्वराः सगन्धर्वाः गन्धर्वसहिता देवाश्च सिद्धाः
सिद्धगणाश्च परमर्षयश्च भागप्रतिग्रहार्थं यथाविधि समवेताः प्रकटीभूय भागे
स्थिताः । वैशब्दश्चार्थे । स च हीनेपि अन्वेति । इमे सर्वे साकेतस्था
एवेत्यत्र बीजम् त्वां नियोक्ष्यामहे इत्यादौ वक्ष्यामः  ॥  १।१५।४  ॥   

  

ता इति । तस्मिन्प्रसिद्धे सदसि यागसभायां ता आगता देवताः यथान्यायं समेत्य
ब्रह्मसमीपं प्राप्य लोककर्तारं स्वांशभूतसत्यलोकस्थब्रह्मद्वारा लोकानां
कर्तारं किञ्च लोकनं लोको दृष्टिः तत्कर्तारम् । यज्ञद्रष्टृत्वेनाहूतं
साकेतस्थब्रह्माणमित्यर्थः । महत्सर्वप्रशंसनीयं वचनमब्रुवन्  ॥  १।१५।५
 ॥   

  

तदाकारमाह भगवन्निति । हे भगवन् त्वत्प्रसादेन त्वत्कृपया प्राप्तं
यद्वीर्यं साकेताधीशातिरिक्तसर्वावध्यत्वं तस्माद्वीर्यात् नो ऽस्माकं
विहारास्पदीभूताः ये सर्वलोकास्तान् रावणो नाम राक्षसो बाधते । तं
रघुनाथेच्छया साकेतादवतीर्णे रावणं शासितुं स्वांशभूतदेवादिद्वारा
साक्षाद्वा न शक्नुमः । एतेन साकेतपुरवासिनां यथाकामं सर्वत्र गमनमिति
व्यज्यते । यथा च साकेताद्रावणावतारः तथा तज्जन्मप्रतिपादञ्च ग्रन्थे
वक्ष्यामः  ॥  १।१५।६  ॥   

  

तदेव विशदयन्नाह त्वयेति । हे भगवन् प्रीतेन त्वया पुरा पूर्वम् अस्मै वरो
दत्तः । अतस्तं वरं नित्यं मानयन्तो वयं तस्य क्षमामहे । तस्येति
सम्बन्धसामान्ये षष्ठी । अपराधमिति शेषो वा । चो हेतौ  ॥  १।१५।७  ॥   

  

उद्वेजयतीति । उच्छ्रितान्समृद्धान् त्रीन् लोकान् दुर्मतिः द्वेष्टि । अत
एव उद्वेजयति चालयति । त्रिदशराजानमस्मदंशभूतं शक्रमपि प्रधर्षयितुम्
पराभावयितुमिच्छति । समासान्तविधेरनित्यत्वाट्टजभावः  ॥  १।१५।८  ॥   

  

ऋषीनिति । दुर्मेधाः दुष्टस्वभावः अत एव वरदानेन मोहितः रावणः
ऋष्यादीनतिक्रामतित्तिः बाधते । तथाशब्दश्चार्थे  ॥  १।१५।९  ॥   

  

नैनमिति । एनं रावणं सूर्यो न प्रतपति न सन्तापयति । एतद्भिया
एतत्सञ्चारादिसमये मन्दकिरणो भवतीत्यर्थः । पार्श्वे ऽस्य समीपे मारुतो
वायुर्न वाति । शनैर्वातीत्यर्थः । चलोर्मिमाली
स्वाभाविकचञ्चलतरङ्गसमूहविशिष्टो ऽपि समुद्रस्तं दृष्ट्वा न कम्पते ।
स्थिरतरङ्गो भवतीत्यर्थः  ॥  १।१५।१०  ॥   

  

तदिति ।
घोरदर्शनाद्राक्षसात्प्राप्तरक्षःस्वभावाद्रावणाद्यन्महद्भयमस्मदंशानां
भीतिः तदस्माकमेव भयं तस्माद्धेतोः हे भगवन् तस्य रावणस्य वधार्थमुपायं
यत्नं कर्तुं त्वमर्हसि । योग्योसीत्यर्थः  ॥  १।१५।११  ॥   

  

एवमिति । सर्वैः सुरैरेवमनेन प्रकारेण उक्तौ ब्रह्मा ततो देवोक्त्यनन्तरं
चिन्तयित्वा पूर्ववृत्तमनुस्मृत्य अब्रवीत् । तद्वचनमेवाह दुरात्मनः
प्राप्तरक्षस्स्वभावेन दुष्टमनसस्तस्य रावणस्य अयं वक्ष्यमाणः वधोपायो
विहितः परमात्मनैव विनिर्मितः । हन्त इति हर्षे  ॥  १।१५।१२  ॥   

  

उपायं वक्तुमुपक्रमते तेनेति । गन्धर्वयक्षाणां देवदानवरक्षसां च अवध्यः
अहमस्मि स्यामिति वाक् तेन रावणेन उक्ता प्रार्थिता । तत् तदा तथा इति मया
उक्तम् । चकारेणान्येभ्यो ऽपि स्वज्ञानविषयीभूतेभ्यो ऽभयं प्रार्थितं तदपि
तथेति मया उक्तम्  ॥  १।१५।१३  ॥   

  

नाकीर्तयदिति । अवात् ईश्वरस्यापि रक्षकात् रामात् प्राप्तं यज्ज्ञानं
नियोगः आज्ञा इतःप्रभृति प्राप्तरक्षःशरीरे मां न ज्ञास्यसीति सङ्कुचितबोधो
वा, इतःप्रभृति मदतिरिक्तमेव ज्ञास्यसीति वा । तस्मात्तद्रक्षो रावणस्तदा
वरयाचनसमये मानुषान्परमात्मा नराकृतिरित्यागमगम्यं साकेताधीशं
नित्यद्विभुजं नाकीर्तयत् । तस्माद्धेतोः स मानुषात् नराकृतिपरमात्मनो
रामात् वध्यः । अन्यः तस्मात् भिन्नः अस्य मृत्युर्विघातको न विद्यते ।
बहुत्वमादरार्थम् । तेन साकेताधीशरघुनाथस्य  

विष्ण्वादिवैलक्षण्यमीश्वरेश्वरत्वं च व्यक्तम् । एतेन
नाकीर्तयदवज्ञानादित्यस्य अवज्ञानात् अनादरात् मानुषान्नाकीर्तयदित्यर्थः ।
प्रत्युक्तः दशरथनहुषादीनां देवसाहाय्यकर्तृत्वस्य
प्रसिद्धत्वान्मानुषानादरस्यासम्भवात् । किञ्च रावणस्य सुराद्यवध्यत्वे
वरदानमेव कारणं वा, रावणबलवत्वं वा, उभयं वा । न प्रथमम्
तात्कालिकमानुषैरेव तस्य वध्यत्वे सिद्धे तद्वधार्थं परमात्मप्रार्थना
व्यर्था स्यात् । न द्वितीयम् वाल्यादिभिः कृततत्पराभवस्यासम्भवापत्तेः ।
अत एव न तृतीयम् । किञ्च विष्ण्ववध्यत्वं स्वस्य रावणेन प्रार्थितं वा न वा
। न प्रथमम् त्वन्मते रामस्यापि विष्ण्वभिन्नत्वेन तेनाप्यवध्यत्वापत्तेः ।
नान्त्यम् मानुषानादरोक्तेर्निष्प्रयोजनत्वापत्तेरित्यतो ऽस्मदुक्त एवार्थो
ग्रन्थकृदभिमतः । अत एव विष्णुप्रहृतचक्रेण न रावणमृतिः । वक्ष्यति च
चक्रव्रणवत्त्वं रावणस्येति इति दिक् । रघुनाथाज्ञया रावणावतारे प्रकाणम्
ऽप्रतापी राघवसखो भ्रात्रा वै सह रावणःऽ इत्यादि  ॥  १।१५।१४  ॥   

  

एतदिति । तदा तस्मिन्काले ब्रह्मणा समुदीरितं सम्यक् कथितं प्रियं
सर्वहितमेतत् वाक्यं ते तत्रागताः सर्वे महर्षयः सर्वे देवाश्च श्रुत्वा
प्रहृष्टा अभवन्  ॥  १।१५।१५  ॥   

  

एतस्मिन्निति । एतस्मिन्नन्तरे देवब्रह्मसंवादानन्तरकाले महाद्युतिः
समाधिकरहितप्रकाशविशिष्टः शङ्खचक्रगदापाणि शङ्खचक्रगदादिभिः पाति लोकमिति
शङ्खचक्रगदापो विष्णुस्तेन अण्यते प्रार्थनावचनमुच्चार्यते असौ सः । किञ्च
शङ्खचक्रसहिता गदा यस्य स शङ्खचक्रगदो विष्णुस्तेनासमन्तात्पाण्यते स्तूयते
इति पाणिः । किञ्च शङ्खादयो रेखारूपेण पाणावस्य सः पीतवासाः पीतवस्त्रधारी
जगत्पतिः सर्वलोकस्वामी अविष्णुः अस्य वासुदेवस्य विष्णुर्व्यापकः ।
विष्णोर्विष्णुरित्यर्थः । किञ्च विष्णुः ब्रह्मविष्णुमहेशव्यापकः राम
इत्यर्थः । किञ्च आसमन्तादेति सर्वं व्याप्नोतीति एः विष्णुः तस्य
विष्णुर्व्यापकः । अन्तर अन्तः बन्धकः प्रापक इत्यर्थः । र रकाराक्षरो यस्य
स राम इत्यर्थः । किञ्च अन्तःप्रापकः रः रकाराक्षरो यस्य स अन्तरः ।
आसमन्तादेति सर्वं व्याप्नोति एर्विष्णुः तस्य विष्णुर्व्यापकः । स एव स
इति कर्मधारयः । उपयातः प्राप्तः । अन्तर इत्यादिपक्षद्वये
एतस्मिन्देवब्रह्मसंवादानन्तरकाले इत्यार्थो बोध्यः । अस्मिन् प्रकरणे
विष्णुशब्दः ब्रह्मादित्रिदेवव्यापकपर एव न तु चतुर्भुजे रूढः । अत एव ततो
नारायणो विष्णुरिति वक्ष्यमाणपद्ये न नारायणपदवैयर्थ्यम् । अन्यथा
द्वयोस्तत्रैव रूढत्वेनान्यतरवैयर्थ्यं दुर्निवारं स्यात् । अत एव प्रभोः
प्रभुरिति वक्ष्यमाणं सानुकूलम्  ॥  १।१५।१६  ॥   

  

ब्रह्मणेति । समाहितः ब्रह्मादिष्वपि स्वतेजसा परिपूर्णो रघुनाथस्तत्र यागे
तस्थौ । तं रामं ब्रह्मणा सह सन्नता एव सर्वे सुराः समागम्य रघुनाथसमीपं
प्राप्य समभिष्टूय सम्यक् स्तुत्वा ऽब्रुवन् प्रार्थयाञ्चक्रुः । समाहित
इत्यत्र वृद्ध्यर्थकहिधातोर्निष्ठा । चशब्द एवार्थे  ॥  १।१५।१७  ॥   

  

प्रार्थनाकारमाह त्वामिति । हे अविष्णो विष्णुविष्णो किञ्च हे विष्णो
ब्रह्मादित्रिदेवव्यापक विभो सर्वसामर्थ्यविशिष्ट लोकानां जनानां
हितकाम्यया त्वां नियोक्ष्यामहे । नियोजनमेवाह श्लोकद्वयेन । अयोध्याधिपतेः
प्रकटीभूतायोध्यास्वामिनः धर्मज्ञस्य सकलधर्मवेदितुः अत एव वदान्यस्य
धर्मोपदेशकर्तुः अत एव महर्षिसमतेजसो राज्ञः महाराजाधिराजस्य तस्य
प्रकटीभूतस्य दशरथस्य ह्रीश्रीकीर्त्युपमासु तिसृषु भार्यासु चतुर्विधं
चतुरः अर्थधर्मकाममोक्षान् विशेषेण दधाति दानार्थं गृह्णाति तमात्मानं
कृत्वा प्रकटय्य पुत्रत्वं स्वनिष्ठदशरथनिरूपितनित्यसुतत्वम् आगच्छ
लोकान्बोधय । किञ्च आत्मानं साक्षात्स्वांशद्वारा च चतुर्विधं भरतादिसहितं
कृत्वा प्रकटय्येत्यर्थः । अत्र प्रार्थयामहे इति वक्तव्ये नियोक्ष्यामहे
इत्युक्त्या साकेतरघुनाथविहारस्थत्वं तेषां सूचितम् । तेन
साकेताधीशोद्देश्यकोयं याग इति ध्वनितम् । तेन यागकारकऋषेः यागागतदेवादीनां
च साकेतस्थत्वं  

ध्वनितम्  ॥  १।१५।१८,१९  ॥   

  

तत्रेति । हे र्विष्णो रः रेफस्य वाच्यो विष्णुः । ब्रह्मादिष्वपि
परिपूर्णो राम इत्यर्थः । तत्सम्बोधनम् । किञ्च हे विष्णो
ब्रह्मादित्रिदेवव्यापक मानुषो नराकृतिर्नित्यद्विभुजः परमात्मा त्वं तत्र
तासु भार्यासु भूत्वा साक्षात् स्वांशद्वारा च प्रकटीभूय प्रवृद्धं
लोककण्टकं दैवतैः देवतानां इमे अधीशाः दैवताः ब्रह्मविष्णुमहेश्वराः
दैवतानि देवाः ते च तानि चेत्येकशेषः । तैरवध्यं रावणं समरे त्वं जहि  ॥ 
१।१५।२०  ॥   

  

स इति । राक्षसः रघुनाथेच्छया प्राप्तरक्षःस्वभावः । अत एव मूर्खः
कार्याकार्यविचाररहितः स प्रसिद्धो रावणः वीर्योत्सेकेन
वीर्यहेतुकगर्वविशिष्टेनैव देवादीन्बाधते । हिशब्द एवार्थे  ॥  १।१५।२१  ॥   

  

ऋषय इति । ततः प्राप्तरक्षस्स्वभावत्वात् ऋषयः नन्दनवने क्रीडन्तो
गन्धर्वाप्सरसश्च रौद्रेण भयङ्करेण तेन रावणेनैव किल प्रसिद्धौ हिंसिताः ।
तुशब्दश्चार्थे । तथाशब्द एवार्थे  ॥  १।१५।२२  ॥   

  

वधार्थमिति । तस्य रावणस्य वधार्यं वधरूपप्रयोजनमुद्दिश्य वयं मुनिभिः सह
सिद्धगन्धर्वयक्षाश्च आयाताः सम्मिलिताः । ततो वै तस्मादेव हेतोः शरणं
रक्षकं त्वां गताः प्राप्ताः  ॥  १।१५।२३  ॥   

  

त्वमिति । हे देव नित्यं क्रीडाविशिष्ट हे परन्तप आश्रितशत्रुसूदन सर्वेषां
नो ऽस्माकं परमा उत्कृष्टा गतिः । अतः नृणां लोके विद्यमानानां देवशत्रूणां
वधाय त्वं मनः कुरु  ॥  १।१५।२४  ॥   

  

एवमिति । देवेशः देवे नित्यं क्रीडने ईशः समर्थः त्रिदशां ब्रह्मादयः
पुङ्गवा नसि प्रोता वृषभा इव यस्य सो ऽविष्णुः विष्णुव्यापकः । अत एव
सर्वलोकनमस्कृतो रघुनाथः पितामहपुरोगान् ब्रह्मप्रभृतीन् धर्मसंहितान्
रामोपासनरूपधर्मं प्राप्तान् समेतान् मिलितान् सर्वान् त्रिदशानब्रवीत् ।
धर्मसंहितमिति पाठ इति भट्टाः  ॥  १।१५।२५  ॥   

  

तद्वचनमेवाह भयमित्यादि सार्द्धश्लोकद्वयेन । भयं त्यजत वो युष्माकं भद्रं
कल्याणम् । भवितेति शेषः । कल्याणहेतुमाह देवर्षीणां भयावहं भयप्रदं
दुरात्मानं दुर्व्यसनं क्रूरं क्रूरकर्माणं सपुत्रपौत्रं पुत्रपौत्रसहितं
सामात्यम् अमात्यसहितं समन्त्रिज्ञातिबान्धवं मन्त्रिज्ञातिबान्धवसहितं
रावणं वो हितार्थं युधि हत्वा क्रूरकर्महेतुभूतशरीरं सन्त्यज्य
दशवर्षसहस्राणि दशगुणितत्रिसहस्रवर्षाणि । त्रिंशत्सहस्रवर्षाणीत्यर्थः ।
दशवर्षशतानि दशगुणितत्रिशतवर्षाणि च । त्रिसहस्रवर्षाणीत्यर्थः । सङ्कलनया
त्रयस्त्रिंशत्सहस्रवर्षाणि इमां पृथिवीं पालयन्साक्षद्रक्षन्मानुषे लोके
मनुष्यदृष्टिपथे वत्स्यामि । अत्र यद्वक्तव्यं तत् ऽदशवर्षसहस्राणि
दशवर्षशतानि च । रामो राज्यमुपासित्वाऽ इत्यत्र प्रथमसर्गे उक्तम् । सार्धं
श्लोकद्वयमेकान्वयि  ॥  १।१५।२६,२७  ॥   

  

एवमिति । आत्मवान् आत्मानो नियम्यत्वेन सन्ति अस्येति आत्मवान् विष्णुः
ब्रह्मादित्रिदेवव्यापकः । एवमनेन प्रकारेण देवानां देवेभ्यो वरं दत्त्वा
मानुषे लोके प्रकटीभूतामथ सकलमङ्गलरूपामात्मनो जन्मभूमिमयोध्यां चिन्तयामास
सस्मार  ॥  १।१५।२८  ॥   

  

तत इति । ततः देवप्रार्थितस्वीकाराद्धेतोः तदा अयोध्यास्मृत्यनन्तरकाले
पद्मपलाशाक्षः पद्मपत्रायतनेत्रो रामः चतुर्विधं साक्षात्स्वांशद्वारा च
चतुर्मूर्तिमात्मानं कृत्वा पितृमनसि प्रापय्य नृपं राजराजं पितरं
नित्यपितरं दशरथं रोचयामास प्रकाशयामास । विनापि प्रत्ययमित्यनेन
नित्यपदलोपः  ॥  १।१५।२९  ॥   

  

तत इति । ततः प्रार्थितस्वीकारानन्तरं सरुद्राः ब्रह्मरुद्रविष्णुसहिताः
साप्सरोगणा अप्सरोगणसहिताः देवर्षिगन्धर्वा दिव्यरूपाभिः दिव्यं
प्राकृतविलक्षणं रूपमस्ति वर्णनीयत्वेन यासु ताभिः गुणबोधनवाक्यैः मधुसूदनं
तुष्टुवुः । मधुसूदनशब्दार्थस्तु मधुं दैत्यं नारायणद्वारा सूदयति  

हिंसयतीति मधुसूदनः । यद्वा मधौ चैत्रे सूः प्रादुर्भावो यस्य स मधुसूः,
ईश्वरानुत्कर्षेणानिति पालयतीति उदनः, मधुसूश्चासौ उदनश्च मधुसूदनः । यद्वा
उना शम्भुना उद्यते अहर्निशमुच्यते इति ऊत् रामतारकमन्त्रः । तेनानिति
संसारमृत्युवारणेन शरणागतान् पालयतीति ऊदनः । मधुसूश्चासौ ऊदनश्च
मधुसूदनस्तम्  ॥  १।१५।३०  ॥   

  

स्तुत्यनन्तरं पुनः प्रार्थितं तदाह तमिति । उद्धतं
प्रसिद्धमुग्रतेजसमुत्कटप्रतापं प्रवृद्धदर्पं प्रभूतगर्वविशिष्टं
त्रिदशेश्वरद्विषमिन्द्रद्रोहिणम् । अत एव विरावणं सर्वसज्जनदुःखप्रदं
तपस्विकण्टकं तपस्विनां परमात्मविचारशीलानां कण्टकं शत्रुम् ।
विचारविघातकमित्यर्थः । तपस्विनां व्रतपरायणानां भयावहं भयप्रदं तं रावणं
साधु यथा स्यात्तथा उद्धर विनाशय । ऽक्षुद्रे शत्रौ च कण्टकम्ऽ इति
वैजयन्ती  ॥  १।१५।३१  ॥   

  

तमेवेति । सबलं ससैन्यं सबान्धवं राक्षसधर्मकत्वेन बन्धुतां प्राप्तं
विरावणं सर्वसज्जनदुःखप्रदमुग्रपौरुषमतिबलवन्तं तं रावणं हत्वैव हे
सुरेन्द्र सुष्ठु रा दानं येषां तेषामिन्द्रः तत्सम्बोधनम् ।
दानिश्रेष्ठेत्यर्थः । गतदोषकल्मषं गतं नित्यं निवृत्तं दोषकल्मषं
रागद्वेषादिरूपं मलं यस्मात्, गुप्तं वाङ्मनसगोचरातीतं स्वःपरलोके गोलोके
लोक्यते दृश्यते इति स्वर्लोकं साकेतं गतज्वरः
निवर्तितसुरसन्तापस्त्वमागच्छ प्राप्नुहि । अत्र गच्छेति वक्तव्ये
आगच्छेत्युक्त्या तेषां देवानां साकेतनिवासित्वं व्यक्तम्  ॥  १।१५।३२  ॥   

  

इति श्रीमद्वाल्मीकीयरामायणव्याख्याने रामायणशिरोमणौ बालकाण्डे पञ्चदशः
सर्गः  ॥  १५  ॥   

  

  



</details>
</div>
<div class="js_include collapsed" newlevelforh1="2" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/1_bAlakANDam/02-putrakAmaH/015_putrakAmeShTiH_rAvaNavadhachintA.md">
<details><summary><h2>तिलकम् ...{Loading}...</h2></summary>



मेधावीति । मेधाव्यशेषवेदशाखाधारणयोग्यबुद्धिमान् । वेदज्ञः स्वरूपतो
ऽर्थतश्च वेदतत्त्ववित्स ऋष्यशृङ्गः प्रतिश्रुतार्थनिर्वाहाय किं
कर्तव्यमिति निश्चेतुं किञ्चित्कालं ध्यात्वा समाधिं
कृत्वेदमुत्तरमिदमिहोत्तरानुष्ठेयकृत्यमिति निश्चित्य पश्चाल्लब्धसञ्ज्ञः
समाध्युत्त्थितस्तं नृपमब्रवीत्  ॥  १।१५।१  ॥   

  

किमब्रवीत्तदाह इष्टमिति । पुत्रीयाम् पुत्रप्राप्तिकारणभूताम् ।
पुत्रकारणात्पुत्रप्राप्तिहेतोः । अथर्ववेदप्रोक्तैर्मन्त्रैर्विधानतः
कल्पसूत्रतः सिद्धां नियतफलत्वेन प्रसिद्धामिष्टिं करिष्यामि ।
इत्युक्त्वेति शेषः  ॥  १।१५।२  ॥   

  

तत इति । मन्त्रदृष्टेन मन्त्रपूर्वकतया कल्पसूत्रे दृष्टेन  ॥  १।१५।३  ॥   

  

तत इति । तत्रेत्यर्थः  ॥  १।१५।४  ॥   

  

ता इति । समेत्य । अन्तर्धानशक्त्येतरानवलोकमिति शेषः  ॥  १।१५।५,६  ॥   

  

कुतस्तस्य युष्मद्बाधनक्षमवीर्यलाभ इत्यत आह त्वयेति । मानयन्तः ।
सर्वदेवतावध्यत्वरूपत्वद्दत्तवरं परिपालयन्त इत्यर्थः  ॥  १।१५।७  ॥   

  

उच्छ्रितान्सम्पत्त्यादिभिरधिकान् । त्रिदशराजानमिति समासान्तो
ऽनित्यत्वान्न कृतः ।
प्रधर्षयितुमिच्छतीत्युक्तेरेतदुत्तरकालमिन्द्रजित्कृत इन्द्रबन्ध इति
ज्ञायते  ॥  १।१५।८  ॥   

  

असुरान् राहुप्रमुखान्  ॥  १।१५।९  ॥   

  

प्रतपति । प्रतापयतीत्यर्थः । क्रौर्यातिशयद्योतकमेतज्जातीयं न वाति नाधिकं
वाति । चञ्चलोर्मिमालास्वभावो ऽपि न कम्पत इति विरोधालङ्कारः  ॥  १।१५।१०
 ॥   

  

तत्तस्मात्कारणात् । तस्मादुक्तगुणविशिष्टात्  ॥  १।१५।११  ॥   

  

एवमिति । भगवान्ब्रह्मेति शेषः । हन्तेत्यनुकम्पायाम्  ॥  १।१५।१२  ॥   

  

तेनेति । तत्तथास्त्वित्युक्तमिति योजना  ॥  १।१५।१३  ॥   

  

नेति । तदा वरणसमये । मृत्युर्मृत्युजनकः  ॥  १।१५।१४,१५  ॥   

  

एतस्मिन्नन्तरे सर्वदेवतासन्तोषकाले । विष्णुः सदा भूभारोद्धारादिकर्ता  ॥ 
१।१५।१६  ॥   

  

वैनतेयो गरुडः । केयूरम् बाहुभूषणम्  ॥  १।१५।१७  ॥   

  

ब्रह्मणा चेति । वन्द्यमान इत्यनुकृष्यते । समभिष्टूय सम्यक्स्तुत्वा ।
सन्नताः प्रणताः  ॥  १।१५।१८  ॥   

  

त्वामिति । अस्मद्दुःखहरणस्य त्वदेकसाध्यत्वादवतर्तुं नियोक्ष्यामहे ।
तदेवाह राज्ञ इत्यादिना  ॥  १।१५।१९  ॥   

  

धर्मज्ञस्येत्यादिराजविशेषणानि । ह्रीश्रीत्यादि राजपत्नीविशेषणम् ।
चावतारयोग्यताध्वननाय  ॥  १।१५।२०  ॥   

  

आत्मानम् सोपकरणमात्मानम् । "अन्येद्युः पाञ्चजन्यात्मा कैकेय्यां भरतो
ऽभवत् । तदन्येद्युः सुमित्रायामनन्तात्मा च लक्ष्मणः । सुदर्शनात्मा
शत्रुघ्नो द्वौ जातौ युगपत्प्रिये" इति पाद्मोक्तेः ।
अत्रात्मानमित्युक्त्या शङ्खचक्रानन्तानामपि भगवद्रूपता सूचिता । हुंकारेण
भवानिव पाञ्चजन्यः शब्दमात्रेण सकलभुवनक्षोभकत्वाद्विष्णुतुल्य एवेति
बोध्यम् । चतुर्विधमिति । चातुर्विध्यविधानं
रावणेन्द्रजिल्लवणगन्धर्ववधादीनां प्रत्येकं देवकार्यरूपाणां सद्भावात्  ॥ 
१।१५।२१  ॥   

  

कुतो ममैव नियोगस्तत्राह अवध्यमिति  ॥  १।१५।२२,२३  ॥   

  

रौद्रेण कृत्याकृत्यविचारशून्येन । वधार्थम् वधप्रार्थनार्थम्  ॥ 
१।१५।२४,२५  ॥   

  

वधायेति । नृणां लोक इत्यस्यावतरितुमिति शेषः  ॥  १।१५।२६  ॥   

  

धर्मसंहितान् धर्मसहितानित्यर्थः । "धर्मसंहितम्" इति वा पाठः  ॥ 
१।१५।२७,२८  ॥   

  

हत्वेति । हत्वा वत्स्यामीति योजना  ॥  १।१५।२९,३०  ॥   

  

मानुष्य इति । मनुष्यलोके यथा देवैराज्ञप्तं तथात्मनो जन्मभूमिं चिन्तयामास
योग्यत्वेन विचारयामास । ततो विचारानन्तरम्  ॥  १।१५।३१  ॥   

  

रोचयामासैच्छत् । स्तुतिभिस्तुष्टुवुः  ॥  १।१५।३२  ॥   

  

स्तुत्वा च यदूचुस्तदाह तमिति । रावणमुद्धर समूलमुन्मूलय विरावणं विशेषेण
त्रिलोकीक्रन्दनम् । तपस्विनां भयावहमित्यन्वयः ।
रावणस्मरणेनातिभीतचित्तानां देवानामुक्तौ तमित्यस्य पुनरुक्तिर्न दोषाय ।
अत्रेन्द्रादिदेवानां सपितामहानां नियोजकत्वं विभोश्च नियोज्यत्वं न दोषो
लीलावत्त्वादित्यन्यत्र विस्तरः  ॥  १।१५।३३  ॥   

  

तमिति । तं हत्वैवेत्यन्वयः । सबान्धवमित्यनेन लवणादिवधसूचनम् । हे
सुरेन्द्र उपेन्द्र । गुप्तम् । अर्थात्त्वयेति शेषः । गतदोषकल्मषम् दोषा
रागादयस्तद्रूपकल्मषहीनम् । स्वर्लोकम् वैकुण्ठाख्यम् । गतज्वरः स्वभावतो
निवृत्ताशेषतापः  ॥  १।१५।३४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये बालकाण्डे
पञ्चदशः सर्गः  ॥  १५  ॥   

  



</details>
</div>
<div class="js_include collapsed" newlevelforh1="2" title="द्राविडपाठः" unfilled url="/purANam/rAmAyaNam/drAviDapAThaH/1_bAlakANDam/02-putrakAmaH/015_putrakAmeShTiH_rAvaNavadhachintA.md">
<details><summary><h2>द्राविडपाठः ...{Loading}...</h2></summary>


मेधावी तु ततो ध्यात्वा स किञ्चिदिदमुत्तरम्।  
लब्धसञ्ज्ञस्ततस्तं तु वेदज्ञो नृपमबव्रीत् ॥ 1.15.1 ॥   
इष्टिं तेऽहं करिष्यामि पुत्रीयां पुत्रकारणात्।  
अथर्वशिरसि प्रोक्तैर्मन्त्रैः सिद्धां विधानतः ॥ 1.15.2 ॥   
ततः प्रारब्धवानिष्टिं पुत्रीयां पुत्रकारणात्।  
जुहाव चाग्नौ तेजस्वी मन्त्रदृष्टेन कर्मणा ॥ 1.15.3 ॥   
ततो देवाः सगन्धर्वाः सिद्धाश्च परमर्षयः।  
भागप्रतिग्रहार्थं वै समवेता यथाविधि ॥ 1.15.4 ॥   
ताः समेत्य यथान्यायं तस्मिन् सदसि देवताः।  
अब्रुवन् लोककर्त्तारं ब्रह्माणं वचनं महत् ॥ 1.15.5 ॥   
भगवन् त्वत्प्रसादेन रावणो नाम राक्षसः।  
सर्वान्नो बाधते वीर्याच्छासितुं तं न शक्नुमः ॥ 1.15.6 ॥   
त्वया तस्मै वरो दत्तः प्रीतेन भगवन् पुरा।  
मानयन्तश्च तं नित्यं सर्वं तस्य क्षमामहे ॥ 1.15.7 ॥   
उद्वेजयति लोकांस्त्रीनुच्छ्रितान् द्वेष्टि दुर्मतिः।  
शक्रं त्रिदशराजानं प्रधर्षयितुमिच्छति ॥ 1.15.8 ॥   
ऋषीन् यक्षान् सगन्धर्वानसुरान् ब्राह्मणांस्तथा।  
अतिक्रामति दुर्धषो वरदानेन मोहितः ॥ 1.15.9 ॥   
नैनं सूर्यः प्रतपति पार्श्वे वाति न मारुतः।  
चलोर्मिमाली तं दृष्ट्वा समुद्रोऽपि न कम्पते ॥ 1.15.10 ॥   
तन्महन्नो भयं तस्माद्राक्षसाद्घोरदर्शनात्।  
वधार्थं तस्य भगवन्नुपायं कर्त्तुमर्हसि ॥ 1.15.11 ॥   
एवमुक्तः सुरैः सर्वैश्चिन्तयित्वा ततोऽब्रवीत्।  
हन्ताऽयं विदितस्तस्य वधोपायो दुरात्मनः ॥ 1.15.12 ॥   
तेन गन्धर्वयक्षाणां देवदानवरक्षसाम्।  
अवध्योऽस्मीति वागुक्ता तथेत्युक्तं च तन्मया ॥ 1.15.13 ॥   
नाकीर्तयदवज्ञानात्तद्रक्षो मानुषांस्तदा।  
तस्मात्स मानुषाद्वध्यो मृत्युर्नान्योऽस्य विद्यते ॥ 1.15.14 ॥   
एतच्छ्रुत्वा प्रियं वाक्यं ब्रह्मणा समुदाहृतम्।  
सर्वे महर्षयो देवाः प्रहृष्टास्तेऽभवंस्तदा ॥ 1.15.15 ॥   
एतस्मिन्नन्तरे विष्णुरुपयातो महाद्युतिः।  
शङ्खचक्रगदापाणिः पीतवासा जगत्पतिः ॥ 1.15.16 ॥   
ब्रह्मणा च समागम्य तत्र तस्थौ समाहितः।  
तमब्रुवन् सुराः सर्वे समभिष्टूय सन्नताः ॥ 1.15.17 ॥   
त्वां नियोक्ष्यामहे विष्णो लोकानां हितकाम्यया ॥ 1.15.18 ॥   
राज्ञो दशरथस्य त्वमयोध्याधिपतेर्विभोः।  
धर्मज्ञस्य वदान्यस्य महर्षिसमतेजसः ॥ 1.15.19 ॥   
तस्य भार्यासु तिसृषु ह्रीश्रीकीर्त्युपमासु च।  
विष्णो पुत्रत्वमागच्छ कृत्वात्मानं चतुर्विधम् ॥ 1.15.20 ॥   
तत्र त्वं मानुषो भूत्वा प्रवृद्धं लोककण्टकम्।  
अवध्यं दैवतैर्विष्णो समरे जहि रावणम् ॥ 1.15.21 ॥   
स हि देवान् सगन्धर्वान् सिद्धांश्च ऋषिसत्तमान्।  
राक्षसो रावणो मूर्खो वीर्योत्सेकेन बाधते ॥ 1.15.22 ॥   
ऋषयस्तु ततस्तेन गन्धर्वाप्सरसस्तथा।  
क्रीडन्तो नन्दनवने क्रूरेण किल हिंसिताः ॥ 1.15.23 ॥   
वधार्थं वयमायातास्तस्य वै मुनिभिः सह।  
सिद्धगन्धर्वयक्षाश्च ततस्त्वां शरणं गताः ॥ 1.15.24 ॥   
त्वं गतिः परमा देव सर्वेषां नः परन्तप।  
वधाय देवशत्रूणां नृणां लोके मनः कुरु ॥ 1.15.25 ॥   
पितामहपुरोगांस्तान् सर्वलोकनमस्कृतः।  
अब्रवीत् त्रिदशान् सर्वान् समेतान् धर्मसंहितान् ॥ 1.15.26 ॥   
भयं त्यजत भद्रं वो हितार्थं युधि रावणम्।  
सपुत्रपौत्रं सामात्यं समित्रज्ञातिबान्धवम् ॥ 1.15.27 ॥   
दश वर्षसहस्राणि दशवर्षशतानि च।  
वत्स्यामि मानुषे लोके पालयन् पृथिवीमिमाम् ॥ 1.15.28 ॥   
एवं दत्त्वा वरं देवो देवानां विष्णुरात्मवान्।  
मानुषे चिन्तयामास जन्मभूमिमथात्मनः ॥ 1.15.29 ॥   
ततः पद्मपलाशाक्षः कृत्वात्मानं चतुर्विधम्।  
पितरं रोचयामास तदा दशरथं नृपम् ॥ 1.15.30 ॥   
ततो देवर्षिगन्धर्वाः सरुद्राः साप्सरोगणाः।  
स्तुतिभिर्दिव्यरूपाभिस्तुष्टुवुर्मधुसूदनम् ॥ 1.15.31 ॥   
तमुद्धतं रावणमुग्रतेजसं प्रवृद्धदर्पं त्रिदशेश्वरद्विषम्।  
विरावणं साधुतपस्विकण्टकं तपस्विनामुद्धर तं भयावहम् ॥ 1.15.32 ॥   
तमेव हत्वा सबलं सबान्धवं विरावणं रावणमुग्रपौरुषम्।  
स्वर्लोकमागच्छ गतज्वरश्चिरं सुरेन्द्रगुप्तं गतदोषकल्मषम् ॥ 1.15.33 ॥   

</details>
</div>
