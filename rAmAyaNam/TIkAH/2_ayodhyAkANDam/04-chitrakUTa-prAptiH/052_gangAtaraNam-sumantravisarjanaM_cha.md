+++
title = "०५२ गङ्गातरणम्-सुमन्त्रविसर्जनं च"
title_english = "052 Guha gets a boat ready"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-052-Gangaa_Tharanam_Sumantra_Visarjanam_cha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha.md">
<details><summary><h3>IITK ...{Loading}...</h3></summary>

Guha arranges a boat to help Rama, Lakshmana and Sita cross Ganga Rama
asks Sumantra to return to Ayodhya and serve the king Sita worships
Ganga for the safe return from exile.



#### श्लोकः
##### मूलम्
प्रभातायां तु शर्वर्यां पृथुवक्षा महायशाः।  
उवाच रामः सौमित्रिं लक्ष्मणं शुभलक्षणम्॥2.52.1॥

##### शब्दार्थः
शर्वर्याम् after the night passed, प्रभातायां तु at dawn, पृथुवक्षाः broadchested, महायशाः of great fame, रामः Rama, शुभलक्षणम् of auspicious signs (on his body), सौमित्रिम्  Sumitra's  
son, लक्ष्मणम् Lakshmana, उवाच said.

##### आङ्ग्लानुवादः
As the night advanced towards dawn, broadchested Rama of great renown said to Lakshmana, son of Sumitra, who had auspicious marks on his bodyः



#### श्लोकः
##### मूलम्
भास्करोदयकालोऽयं गता भगवती निशा।  
असौ सुकृष्णो विहगः कोकिलस्तात कूजति॥2.52.2॥

##### शब्दार्थः
तात dear Lakshmana, अयम् now it is, भास्करोदयकालः time for sunrise, भगवती venerable, निशा night, गता is over, सुकृष्णः deep dark, विहगः bird, असौ कोकिलः cuckoo, कूजति is singing.

##### आङ्ग्लानुवादः
O dear Lakshmana the holy night is over and it is time for sunrise. The deep dark bird, the cuckoo is singing.



#### श्लोकः
##### मूलम्
बर्हिणानां च निर्घोषः श्रूयते नदतां वने।  
तराम जाह्नवीं सौम्य शीघ्रगां सागरङ्गमाम्॥2.52.3॥

##### शब्दार्थः
वने forest, नदताम् screaming, बर्हिणानाम् of the peacocks, निर्घोषः sound, श्रूयते heard, सौम्य handsome, शीघ्रगाम् flowing rapidly, सागरङ्गमाम् to merge in the sea, जाह्नवीम् to Ganga,  
तराम need to cross.

##### आङ्ग्लानुवादः
Listen to the screams of the peacocks in the forest. The Ganga is flowing fast to merge in the sea. We need to cross it.



#### श्लोकः
##### मूलम्
विज्ञाय रामस्य वचः सौमित्रिर्मित्रनन्दनः।  
गुहमामन्त्र्य सूतं च सोऽतिष्ठद्भ्रातुरग्रतः॥2.52.4॥

##### शब्दार्थः
मित्रनन्दनः one who keeps his friends happy, सः सौमित्रिः that Lakshmana the son of Sumitra, रामस्य Rama's, वचः words, विज्ञाय knowing, गुहम् to Guha, सूतं च to the charioteer also, आमन्त्र्य calling, भ्रातुः brother's, अग्रतः in front, अतिष्ठत् stood.

##### आङ्ग्लानुवादः
In response to Rama's desire, Lakshmana, son of Sumitra, one who brings joy to his friends, called Guha and the charioteer (Sumantra) and stood before his brother.



#### श्लोकः
##### मूलम्
स तु रामस्य वचनं निशम्य प्रतिगृह्य च।  
स्थपतिस्तूर्णमाहूय सचिवानिदमब्रवीत्॥2.52.5॥

##### शब्दार्थः
सः स्थपतिः that king (of the nisadas), रामस्य Rama's, वचनम् words, निशम्य having heard, प्रतिगृह्य च accepting (the proposal), तूर्णम् quickly, सचिवान् ministers, आहूय calling, इदम् these words, अब्रवीत् said.

##### आङ्ग्लानुवादः
Having heard and accepted Rama's proposal, the king of the nisadas called his ministers at once and saidः



#### श्लोकः
##### मूलम्
अस्य वाहनसंयुक्तां कर्णग्राहवतीं शुभाम्।  
सुप्रतारां दृढां तीर्थे शीघ्रं नावमुपाहर॥2.52.6॥

##### शब्दार्थः
वाहनसंयुक्ताम् along with the boat, कर्णग्राहवतीम् with  helmsmen, शुभाम् auspicious, सुप्रताराम् with a rowing rod, दृढाम् strong, नावम् boat, शीघ्रम् swiftly, अस्य with one who can row the boat, तीर्थे to the sacred bank (of Ganga), उपाहर fetch.

##### आङ्ग्लानुवादः
Get quickly to the sacred bank (of  Ganga) a strong, auspicious boat equipped with rowing rods and helmsmen who can help cross the river with ease



#### श्लोकः
##### मूलम्
तं निशम्य समादेशं गुहामात्यगणो महान्।  
उपोह्य रुचिरां नावं गुहाय प्रत्यवेदयत्॥2.52.7॥

##### शब्दार्थः
महान् great, गुहामात्यगणः ministers of Guha, तम् his, समादेशम् order, निशम्य having heard, रुचिराम् beautiful, नावम् boat, उपोह्य having brought, गुहाय to Guha, प्रत्यवेदयत् informed.

##### आङ्ग्लानुवादः
The ministers heard the orders, soon brought  a beautiful boat and informed Guha (that his orders have been carried out).



#### श्लोकः
##### मूलम्
ततः स प्राञ्जलिर्भूत्वा गुहो राघवमब्रवीत्।  
उपस्थितेयं नौर्देव भूयः किं करवाणि ते॥2.52.8॥

##### शब्दार्थः
ततः then, सः गुहः that Guha, प्राञ्जलिः भूत्वा with folded hands, राघवम् to Rama, अब्रवीत् said, देवः O king, इयम् this, नौः boat, उपस्थिता is kept here, ते for you, भूयः agian, किम् what, करवाणि I will do?

##### आङ्ग्लानुवादः
Then Guha with folded palms said to Ramaः O king, the boat ready. Tell me what else can I do for you.



#### श्लोकः
##### मूलम्
तवामरसुतप्रख्य तर्तुं सागरगां नदीम्।  
नौरियं पुरुषव्याघ्र तां त्वमारोह सुव्रत॥2.52.9॥

##### शब्दार्थः
पुरुषव्याघ्र tiger among men, अमरसुतप्रख्य reputed like a god's son, सागरगाम् flowing to the sea, नदीम् river, तर्तुम् to cross, तव your, इयम् this, नौः boat, सुव्रत engaged in vows, त्वम् you, ताम् that,  आरोह climb up.

##### आङ्ग्लानुवादः
O best among men, renowned like a god's son and constantly engaged in vows, here is the boat for you to cross the Ganga flowing into the sea. Do board it.



#### श्लोकः
##### मूलम्
अथोवाच महातेजा रामो गुहमिदं वचः।  
कृतकामोऽस्मि भवता शीघ्रमारोप्यतामिति॥2.52.10॥

##### शब्दार्थः
अथ thereafter, महातेजाः luminous, रामः Rama, गुहम्, to Guha इदम् these, वचः words, उवाच said, भवता through you, कृतकामः accomplished the work, अस्मि am, शीघ्रम् quickly, आरोप्यताम् getting on to the boat.

##### आङ्ग्लानुवादः
Thereafter the radiant Rama said to Guha, You have fulfilled my desire. Keep all our belongings in the boat.



#### श्लोकः
##### मूलम्
ततः कलापान् सन्नह्य खड्गौ बध्वा च धन्विनौ।  
जग्मतुर्येन तौ गङ्गां सीतया सह राघवौ॥2.52.11॥

##### शब्दार्थः
ततः then, तौ राघवौ Rama and Lakshmana, सीतया सह with Sita, कलापान् quivers, सन्नह्य having tied, खड्गौ च swords, बध्वा wearing, धन्विनौ holding the bows, येन गङ्गाम् towards Ganga, जग्मतुः went on.

##### आङ्ग्लानुवादः
Rama and Lakshmana then put on their quivers, fastened their swords and holding their bows went towards Ganga along with Sita.



#### श्लोकः
##### मूलम्
राममेव तु धर्मज्ञमुपगम्य विनीतवत्।  
किमहं करवाणीति सूतः प्राञ्जलिरब्रवीत्॥2.52.12॥

##### शब्दार्थः
सूतः charioteer, प्राञ्जलिः with folded hands, विनीतवत् humbly, धर्मज्ञम् righteous, राममेव तु near Rama, उपगम्य going towards, अहम् I, किम् what, करवाणि do you want me to do , इति this, अब्रवीत् asked.

##### आङ्ग्लानुवादः
The charioteer (Sumantra) approached the righteous Rama and asked him with folded handsः What can I do?



#### श्लोकः
##### मूलम्
ततोऽब्रवीद्दाशरथिः सुमन्त्रं  
स्पृशन् करेणोत्तमदक्षिणेन।  
सुमन्त्र शीघ्रं पुनरेव याहि  
राज्ञः सकाशे भव चाप्रमत्तः॥2.52.13॥

##### शब्दार्थः
ततः then, दाशरथिः son of Dasaratha (Rama), सुमन्त्रम्  to Sumantra, उत्तमदक्षिणेन with his right hand, करेण  स्पृशन् touching, अब्रवीत् said, सुमन्त्र Sumantra, पुनरेव again, शीघ्रम् immediately, याहि proceed, राज्ञः सकाशे to the king, अप्रमत्तः च inattentive in looking after, भव be.

##### आङ्ग्लानुवादः
Rama then caressed  Sumantra with his right hand and said, Sumantra, go back immediately and never be inattentive in serving the king.



#### श्लोकः
##### मूलम्
निवर्तस्वेत्युवाचैव ह्येतावद्धि कृतं मम।  
रथं विहाय पद्भ्यां तु गमिष्यामि महावनम्॥2.52.14॥

##### शब्दार्थः
मम myself, एतावत् till here, कृतं हि brought, निवर्तस्व return, रथम् chariot, विहाय leaving, पद्भ्याम् on foot, महावनम् the great forest, गमिष्यामि wiill go, इति this, उवाच said.

##### आङ्ग्लानुवादः
You have done enough. I shall now leave the chariot and walk into the great forest.



#### श्लोकः
##### मूलम्
आत्मानं त्वभ्यनुज्ञातमवेक्ष्यार्तः स सारथिः।  
सुमन्त्रः पुरुषव्याघ्रमैक्ष्वाकमिदमब्रवीत्॥2.52.15॥

##### शब्दार्थः
सारथिः charioteer, सः सुमन्त्रः Sumantra, आत्मानम् self, अभ्यनुज्ञातम् permitted to go, अवेक्षय having seen, आर्तः pained, पुरुषव्याघ्रम् (best) among men, इक्ष्वाकम् of the Ikshvakus, इदम् this, अब्रवीत् said.

##### आङ्ग्लानुवादः
Having been permitted to go, Sumantra, the distressed charioteer, said to Rama, the best among men, and a descendant of the Ikshvaku raceः



#### श्लोकः
##### मूलम्
नातिक्रान्तमिदं लोके पुरुषेणेह केनचित्।  
तव सभ्रातृभार्यस्य वासः प्राकृतवद्वने॥2.52.16॥

##### शब्दार्थः
सभ्रातृभार्यस्य of one with brother and wife, तव your, प्राकृतवत् like a common man, वने in the forest, वासः residing, इदम् this, इह लोके in this world, केनचित् पुरुषेण by any person, नातिक्रान्तम् not overcome.

##### आङ्ग्लानुवादः
None else in this world would be able to live in the forest as you have resolved to, like a common man, along with your brother and spouse.



#### श्लोकः
##### मूलम्
न मन्ये ब्रह्मचर्येऽस्ति स्वधीते वा फलोदयः।  
मार्दवार्जवयोर्वापि त्वां चेद्व्यसनमागतम्॥2.52.17॥

##### शब्दार्थः
त्वाम् to you, व्यसनम् grief, आगतं चेत् has come, ब्रह्मचर्ये celibacy, स्वधीते वा learning the Vedas, मार्दवार्जवयोर्वापि compassionate and pure, फलोदयः this is the result, नास्ति no use, मन्ये I think so.

##### आङ्ग्लानुवादः
If your celibacy and your grief are the consequences of your study of the Vedic lore, your compassionate nature and simplicity of character, I think there is no use of all these (virtues).



#### श्लोकः
##### मूलम्
सह राघव वैदेह्या भ्रात्रा चैव वने वसन्।  
त्वं गतिं प्राप्स्यसे वीर त्रीन् लोकांस्तु जयन्निव॥2.52.18॥

##### शब्दार्थः
वीर valiant, राघव scion of the Raghu race (Rama), त्वम् you, वैदेह्या सह with Vaidehi, भ्रात्रा चैव and brother, वने forest, वसन् residing, त्रीन् three, लोकान् worlds, जयन्निव as if winning, गतिम् good status, प्राप्स्यसे will acquire.

##### आङ्ग्लानुवादः
Valiant scion of the Raghus dwelling in the forest along with Vaidehi (Sita) and brother Lakshmana you will attain the status as if you have won the three worlds.



#### श्लोकः
##### मूलम्
वयं खलु हता राम ये त्वयाप्युपवञ्चिताः।  
कैकेय्या वशमेष्यामः पापाया दुःखभागिनः॥2.52.19॥

##### शब्दार्थः
राम Rama, वयम् we, हताः खलु are destroyed, ये by, त्वयापि you also, उपवञ्चिताः deprived of, दुःखभागिनः full of sorrow, पापायाः sinful, कैकेय्याः Kaikeyi, वशम् under the control, एष्यामः caught up like that.

##### आङ्ग्लानुवादः
Deprived of you, O Rama we will come under the control of that sinful Kaikeyi. We will suffer and die.



#### श्लोकः
##### मूलम्
इति ब्रुवन्नात्मसमं सुमन्त्रः सारथिस्तदा।  
दृष्ट्वा दूरगतं रामं दुःखार्तो रुरुदे चिरम्॥2.52.20॥

##### शब्दार्थः
तदा then, सारथिः charioteer, सुमन्त्रः Sumantra, इति thus, ब्रुवन् saying, दूरगतम् gone afar, आत्मसमम् like his own self, रामम् Rama, दृष्ट्वा seeing, दुःखार्तः agonised, चिरम् long time, रुरुदे cried.

##### आङ्ग्लानुवादः
Rama was like his (Sumantra's) own self. When Sumantra, the charioteer, saw that  Rama was preparing to go afar for a long time, he started weeping aloud in deep distress.



#### श्लोकः
##### मूलम्
ततस्तु विगते बाष्पे सूतं स्पृष्टोदकं शुचिम्।  
रामस्तु मधुरं वाक्यं पुनः पुनरुवाच तम्॥2.52.21॥

##### शब्दार्थः
ततः then, बाष्पे tears, विगते shedding, स्पृष्टोदकम् taking a sip of water, शुचिम् pure, तं सूतम् to that charioteer, रामस्तु Rama, पुनः पुनः again and again, मधुरम् sweet, वाक्यम् words, उवाच said.

##### आङ्ग्लानुवादः
After the flow of tears ceased Sumantra took a sip of water and became sanctified. Then Rama addressed him with sweet words over and over againः



#### श्लोकः
##### मूलम्
इक्ष्वाकूणां त्वया तुल्यं सुहृदं नोपलक्षये।  
यथा दशरथो राजा मां न शोचेत्तथा कुरु॥2.52.22॥

##### शब्दार्थः
इक्ष्वाकूणाम् of the Ikshvaku family, त्वया you, तुल्यम् like, सुहृदम् friend, नोपलक्षये do not see, राजा king, दशरथः Dasaratha, माम् me, यथा as, न शोचेत् not think, तथा like that, कुरु you do.

##### आङ्ग्लानुवादः
I find none else like you as friendly as you are to the Ikshvaku race. So do whatever you like  to see that king Dasaratha does not brood over me.



#### श्लोकः
##### मूलम्
शोकोपहतचेताश्च वृद्धश्च जगतीपतिः।  
कामभावावसन्नश्च तस्मादेतद्ब्रवीमि ते॥2.52.23॥

##### शब्दार्थः
जगतीपतिः lord of the world (Dasaratha), शोकोपहतचेताश्च consciousness overwhelmed with grief, वृद्धश्च and old also, कामभावावसन्नश्च full of passion, तस्मात् therefore, ते to you, एतत् all this, ब्रवीमि  I am telling.

##### आङ्ग्लानुवादः
I tell you this because the lord of the earth (Dasaratha), is in deep distress. He is old. And he is under the control of his passion.



#### श्लोकः
##### मूलम्
यद्यदाज्ञापयेत्किञ्चित्स महात्मा महीपतिः।  
कैकेय्याः प्रियकामार्थं कार्यं तदविकाङ्क्षया॥2.52.24॥

##### शब्दार्थः
महात्मा great, सः that, महीपतिः king Dasaratha, यद्यत् in that way, किञ्चित् a little, कैकेय्याः Kaikeyi, प्रियकामार्थम् to make happy, आज्ञापयेत् orders, तत् that, अविकाङ्क्षया all that, कार्यम् tasks be done.

##### आङ्ग्लानुवादः
To make Kaikeyi  happy, do whatever little the great king Dasaratha orders you to do.



#### श्लोकः
##### मूलम्
एतदर्थं हि राज्यानि प्रशासति नरेश्वराः।  
यदेषां सर्वकृत्येषु मनो न प्रतिहन्यते॥2.52.25॥

##### शब्दार्थः
एषाम् whatever, मनः in the mind, सर्वकृत्येषु to do all those, यत् न प्रतिहन्यते creater no obstacles, एतदर्थम् that is why, नरेश्वराः king, राज्यानि kingdom, प्रशासति हि rule.

##### आङ्ग्लानुवादः
The minds of kings create no hurdles in all that they want to do. That is why they rule kingdoms.



#### श्लोकः
##### मूलम्
यद्यथा स महाराजो नालीकमधिगच्छति।  
न च ताम्यति दुःखेन सुमन्त्र कुरु तत्तथा॥2.52.26॥

##### शब्दार्थः
सुमन्त्र Sumantra, सः महाराजः that great king, यत् those tasks, यथा in whatever manner, अलीकम् sad, नाधिगच्छति not feel, दुःखेन in grief, न च ताम्यति not feel distressed, तत् those tasks, तथा in that way, कुरु do.

##### आङ्ग्लानुवादः
Sumantra do things exactly in the manner the great king desires so that he does not feel sad or disappointed.



#### श्लोकः
##### मूलम्
अदृष्टदुःखं राजानं वृद्धमार्यं जितेन्द्रियम्।  
ब्रूयास्त्वमभिवाद्यैव मम हेतोरिदं वचः॥2.52.27॥

##### शब्दार्थः
अदृष्टदुःखम् one who has not experienced any sorrow, वृद्धम् old, आर्यम् respectable, जितेन्द्रियम् one who has conquered the senses, राजानम् to king, मम हेतोः on my behalf, अभिवाद्यैव offering respects, इदम् these, वचः words, त्वम् you, ब्रूयाः tell.

##### आङ्ग्लानुवादः
After offering your salutations, tell these words, on my behalf, to the king who is respectable, bent with age and who has conquered his senses and never experienced any sorrow before.



#### श्लोकः
##### मूलम्
नैवाहमनुशोचामि लक्ष्मणो न च मैथिली।  
अयोध्यायाश्च्युताश्चेति वने वत्स्यामहेति च॥2.52.28॥

##### शब्दार्थः
अयोध्यायाः from Ayodhya, च्युताश्चेति having been removed, वने in the forest, वत्स्यामहेति च have to dwell, अहम् we, नैव अनुशोचामि do not regret, लक्ष्मणः Lakshmana, मैथिली च and Sita  
also, न not.

##### आङ्ग्लानुवादः
I do not regret my banishment from Ayodhya to live in the forest. Neither Lakshmana nor Sita does.



#### श्लोकः
##### मूलम्
चतुर्दशसु वर्षेषु निवृत्तेषु पुनः पुनः।  
लक्ष्मणं मां च सीतां च द्रक्ष्यसे क्षिप्रमागतान्॥2.52.29॥

##### शब्दार्थः
चतुर्दशसु fourteen, वर्षेषु years, निवृत्तेषु on completion, क्षिप्रम् quickly, आगतान् coming, लक्ष्मणम् Lakshmana, मां च I also, सीतां च and Sita, पुनः पुनः again and again, द्रक्ष्यसे will keep seeing.

##### आङ्ग्लानुवादः
Very quickly these fourteen years will come to an end and we will return (to Ayodhya). Then you will see me, Lakshmana and Sita off and on.



#### श्लोकः
##### मूलम्
एवमुक्त्वा तु राजानं मातरं च सुमन्त्र मे।  
अन्याश्च देवीस्सहिताः कैकेयीं च पुनः पुनः॥2.52.30॥  
आरोग्यं ब्रूहि कौशल्यामथ पादाभिवन्दनम्।  
सीताया मम चाऽऽर्यस्य वचनाल्लक्ष्मणस्य च॥2.52.31॥

##### शब्दार्थः
राजानम् to the king, एवम् all this, उक्तवा having told, सुमन्त्र Sumantra, मे मातरं च to my mother also, सहिताः with, अन्याः other, देवीश्च queens, कैकेयीं च Kaikeyi, पुनः पुनः again and again, आरोग्यम् wellbeing, ब्रूहि convey, अथ and, सीतायाः Sita's, मम च mine, आर्यस्य लक्ष्मणस्य च Lakshmana's also, पादाभिवन्दनम् prostection at the feet, कौशल्याम् Kausalya.

##### आङ्ग्लानुवादः
Having said this to the king, O Sumantra tell my mother, the other queens including Kaikeyi again and again about my wellbeing and the wellbeing of Lakshmana and Sita. Convey our respectful salutations at the feet of mother Kausalya.



#### श्लोकः
##### मूलम्
ब्रूयाश्च हि महाराजं भरतं क्षिप्रमानय।  
आगतश्चापि भरतः स्थाप्यो नृपमते पदे॥2.52.32॥

##### शब्दार्थः
महाराजं to the maharaja, is also, ब्रूयाः tell, भरतम् Bharata, क्षिप्रम् quickly, आनय send for, आगतश्चापि and on arrival, भरतः Bharata, नृपमते according to the king's desire, पदे king's position, स्थाप्यः be given.

##### आङ्ग्लानुवादः
Tell the king to send for Bharata quickly, and on his arrival, he be placed in the position of the king as per his own desire.



#### श्लोकः
##### मूलम्
भरतं च परिष्वज्य यौवराज्येऽभिषिच्य च।  
अस्मत्सन्तापजं दुःखं न त्वामभिभविष्यति॥2.52.33॥

##### शब्दार्थः
भरतम् Bharata, परिष्वज्य embracing, यौवराज्ये crown prince, अभिषिच्य च having coronated, अस्मत्संतापजम् arising out of our absence, दुःखम् sorrow, त्वाम् you, न अभिभविष्यति will not affect you.

##### आङ्ग्लानुवादः
On embracing Bharata and making him the crownprince the sorrow due to our departure will not affect you.



#### श्लोकः
##### मूलम्
भरतश्चापि वक्तव्यो यथा राजनि वर्तसे।  
तथा मातृषु वर्तेथाः सर्वास्वेवाविशेषतः॥2.52.34॥

##### शब्दार्थः
भरतश्चापि Bharata also, वक्तव्यः should be told, राजनि at the king, यथा just as, वर्तसे treats, सर्वास्वेव at all, मातृषु mothers, तथा likewise, अविशेषतः without differentiating, वर्तेथाः behave.

##### आङ्ग्लानुवादः
You should tell Bharata that just as he treats the king so should he treat all the mothers without differentiating betwen them.



#### श्लोकः
##### मूलम्
यथा च तव कैकेयी सुमित्रा च विशेषतः।  
तथैव देवी कौशल्या मम माता विशेषतः॥2.2.35॥

##### शब्दार्थः
तव your, कैकेयी Kaikeyi, यथा च just as, सुमित्रा च Sumitra also, विशेषतः in a special  
manner, देवी Devi, sumitra विशेषतः specially, मम माता my mother, कौशल्या Kausalya, तथैव in the same way.

##### आङ्ग्लानुवादः
Just as you treat Kaikeyi and Sumitra in a special manner, so should you treat Devi Kausalya, my mother.



#### श्लोकः
##### मूलम्
तातस्य प्रियकामेन यौवराज्यमपेक्षता।  
लोकयोरुभयोः शक्यं त्वया यत्सुखमेधितुम्॥2.52.36॥

##### शब्दार्थः
तातस्य father's, प्रियकामेन loving desire, यौवराज्यम् princeregency, अपेक्षता waits, त्वया your, उभयोः both, लोकयोः worlds, यत् also, सुखम् happiness, एधितुम् to attain, शक्यम् able.

##### आङ्ग्लानुवादः
Princeregency is awaiting you because of our father's loving desire. See that through you (your actions) he is able to attain happiness in both the worlds.



#### श्लोकः
##### मूलम्
निवर्त्यमानो रामेण सुमन्त्रः शोककर्शितः।  
तत्सर्वं वचनं श्रुत्वा स्नेहात्काकुत्स्थमब्रवीत्॥2.52.37॥

##### शब्दार्थः
रामेण by Rama, निवर्त्यमानः sent back, सुमन्त्रः Sumantra, शोककर्शितः afflicted with grief, तत् then, सर्वम् all, वचनम् words, श्रुत्वा having heard, स्नेहात् out of affection, काकुत्स्थम् Rama of Kakutstha race, अब्रवीत् said.

##### आङ्ग्लानुवादः
When Sumantra was asked by Rama to go back, he grew griefstricken. Having heard all that was said by the scion of the Kakutsthas, he repliedः



#### श्लोकः
##### मूलम्
यदहं नोपचारेण ब्रूयां स्नेहादविक्लवः।  
भक्तिमानिति तत्तावद्वाक्यं त्वं क्षन्तुमर्हसि॥2.52.38॥

##### शब्दार्थः
स्नेहात् out of love, अविक्लवः without fear, नोपचारेण informally, अहम् I am, यत् वाक्यम् these words, ब्रूयाम् telling, तत् then, भक्तिमान् इति like a devotee, त्वम् you, क्षन्तुम् to excuse, अर्हसि तावत् that.

##### आङ्ग्लानुवादः
I beg your pardon for what I have told you out of love. Accept it as the words of a devotee expressed without fear or formality.



#### श्लोकः
##### मूलम्
कथं हि त्वद्विहीनोऽहं प्रतियास्यामि तां पुरीम्।  
तव तावद्वियोगेन पुत्रशोकाकुलामिव॥2.52.39॥

##### शब्दार्थः
अहम् I, त्वद्विहीनः leaving you, तव your, वियोगेन तावत् being separated from you, पुत्रशोकाकुलामिव like one who has lost her son, ताम् that, पुरीम् to the city (of Ayodhya), कथं हि how can I, प्रतियास्यामि return.

##### आङ्ग्लानुवादः
Without you how can I go back to the city (of Ayodhya) which, separated from you, is grieving like a lady who has lost her son?



#### श्लोकः
##### मूलम्
सराममपि तावन्मे रथं दृष्ट्वा तदा जनः।  
विना रामं रथं दृष्ट्वा विदीर्येतापि सा पुरी॥2.52.40॥

##### शब्दार्थः
तदा then, जनः people, सराममपि with Rama, मे रथम् my chariot, दृष्ट्वा seeing, तावत् then, विना रामम् without Rama, रथम् chariot, दृष्ट्वा seeing, सा पुरी (people of) that city, विदीर्येतापि will be brokenhearted.

##### आङ्ग्लानुवादः
The people who had seen Rama board the chariot will be brokenhearted to see it without him.



#### श्लोकः
##### मूलम्
दैन्यं हि नगरी गच्छेद्दृष्ट्वा शून्यमिमं रथम्।  
सूतावशेषं स्वं सैन्यं हतवीरमिवाऽहवे॥2.52.41॥

##### शब्दार्थः
शून्यम् empty, इमम् this, रथम् chariot, दृष्ट्वा seeing, आहवे हतवीरम् the hero killed in war, सूतावशेषम् with only the charioteer left, स्वम् they, सैन्यम् इव like the army, नगरी entering the city, दैन्यम् pitiable, गच्छेत् हि as will become.

##### आङ्ग्लानुवादः
Seeing the empty chariot the people of the city will look pitiable just like an army left only with the charioteer after its hero is killed in the war.



#### श्लोकः
##### मूलम्
दूरेऽपि निवसन्तं त्वां मानसेनाग्रतः स्थितम्।  
चिन्तयन्तोऽद्य नूनं त्वां निराहाराः कृताः प्रजाः॥2.52.42॥

##### शब्दार्थः
प्रजाः people, अद्य today, दूरे at a distance, निवसन्तम् अपि although living, मानसेन in their minds, अग्रतः in front, स्थितम् staying, त्वाम् you, चिन्तयन्त्यः thinking, निराहाराः without food, कृताः done, नूनम् certainly.

##### आङ्ग्लानुवादः
Although living at a distance, the subjects feel in their minds that you are just ahead of them. Today they will certainly go without food, brooding over you.



#### श्लोकः
##### मूलम्
दृष्टं तद्धि त्वया राम यादृशं त्वत्प्रवासने।  
प्रजानां सङ्कुलं वृत्तं त्वच्छोकक्लान्तचेतसाम्॥2.52.43॥

##### शब्दार्थः
राम Rama, त्वत्प्रवासने by your departure, त्वच्छोकक्लान्तचेतसां their minds exhausted with sorrow,  प्रजानाम् people, वृत्तम् that which has happened, यादृशम् all their sorrow, सङ्कुलम् full of agony, तत् then, त्वया you, दृष्टं हि have seen.

##### आङ्ग्लानुवादः
At the time of your departure, O Rama, you have seen all that happened, the hearts of the people exhausted with grief.



#### श्लोकः
##### मूलम्
आर्तनादो हि यः पौरैर्मुक्तस्त्वद्विप्रवासने।  
सरथं मां निशाम्यैव कुर्युः शतगुणं ततः॥2.52.44॥

##### शब्दार्थः
त्वद्विप्रवासने at the time of your banishment, पौरैः by citizens, यः how much of, आर्तनादः cry of agony, मुक्तः released (raised), सरथम् with chariot, माम् me, निशाम्यैव on seeing, ततः then, शतगुणम् a hundredfold, कुर्युः will make.

##### आङ्ग्लानुवादः
You have witnessed the cry of agony raised by the citizens at the time of your banishment. Now when they see the (empty) chariot, they will make it (raise their cry) a hundredfold.



#### श्लोकः
##### मूलम्
अहं किं चापि वक्ष्यामि देवीं तव सुतो मया।  
नीतोऽसौ मातुलकुलं सन्तापं मा कृथा इति॥2.52.45॥

##### शब्दार्थः
असौ Alas, सुतः son, मया myself, मातुलकुलम् to the maternal uncle's, नीतः took, सन्तापम् grief, मा कृथाः do not make, इति this, अहम् I, देवीम् Kausalya, वक्ष्यामि किं चापि what can I say?

##### आङ्ग्लानुवादः
What shall I say to Kausalya? Shall I say 'O venerable queen I have left your son at his maternal uncle's, hence don't grieve'.



#### श्लोकः
##### मूलम्
असत्यमपि नैवाहं ब्रूयां वचनमीदृशम्।  
कथमप्रियमेवाहं ब्रूयां सत्यमिदं वचः॥2.52.46॥

##### शब्दार्थः
अहम् I, असत्यम् untrue, ईदृशम् like this, वचनमपि words too, नैव ब्रूयाम् not tell, अहम् I, अप्रियम् unpleasant, सत्यम् truth, इदं वचः such words, कथम् how can, ब्रूयाम् I speak.

##### आङ्ग्लानुवादः
How can I lie to her? How can I tell her the unpleasent truth?



#### श्लोकः
##### मूलम्
मम तावन्नियोगस्थास्त्वद्बन्धुजनवाहिनः।  
कथं रथं त्वया हीनं प्रवक्ष्यन्ति हयोत्तमाः॥2.52.47॥

##### शब्दार्थः
त्वद्बन्धुजनवाहिनः carrying your king, मम my, नियोगस्था under command, हयोत्तमाः excellent horses, त्वया हीनम् without you, रथम् chariot, कथम् how, प्रवक्ष्यन्ति will draw.

##### आङ्ग्लानुवादः
How can these excellent horses who used to carry you and your friends till now draw this chariot without you even though they are at my command?



#### श्लोकः
##### मूलम्
तन्न शक्ष्याम्यहं गन्तुमयोध्यां त्वदृतेऽनघ।  
वनवासानुयानाय मामनुज्ञातुमर्हसि॥2.52.48॥

##### शब्दार्थः
तत् that is why, अनघ O sinless one, त्वदृते without you, अहम् I, अयोध्याम् to Ayodhya, गन्तुम् to go, न शक्ष्यामि cannot, माम् me, वनवासानुयानाय to accompany you in exile,  अनुज्ञातुम् to give consent, अर्हसि behoves you.

##### आङ्ग्लानुवादः
That is why, O sinless one I cannot go back to Ayodhya without you. Allow me to accompany you into your exile.



#### श्लोकः
##### मूलम्
यदि मे याचमानस्य त्यागमेव करिष्यसि।  
सरथोऽग्निं प्रवेक्ष्यामि त्यक्तमात्र इह त्वया॥2.52.49॥

##### शब्दार्थः
याचमानस्य request, मे my, त्यागमेव forsaking, करिष्यसि यदि if you, त्वया by you, त्यक्तमात्रः immediately after being forsaken, इह here, सरथः with the chariot, अग्निम् into fire प्रवेक्ष्यामि  
I will enter.

##### आङ्ग्लानुवादः
If you forsake me in spite of my request I shall immediately enter fire along with my chariot.



#### श्लोकः
##### मूलम्
भविष्यन्ति वने यानि तपोविघ्नकराणि ते।  
रथेन प्रतिबाधिष्ये तानि सत्त्वानि राघव॥2.52.50॥

##### शब्दार्थः
राघव O Rama, वने in the forest, यानि all those, ते to you, तपोविघ्नकराणि causing obstacles to your austerity, भविष्यन्ति are expected, तानि सत्त्वानि all those animals, रथेन with my chariot, प्रतिबाधिष्ये will avert by retaliating.

##### आङ्ग्लानुवादः
With my chariot I shall retaliate and prevent all those animals in the forest causing obstacles to your austerities, O Rama



#### श्लोकः
##### मूलम्
त्वत्कृते न मयाऽवाप्तं रथचर्याकृतं सुखम्।  
आशंसे त्वत्कृते नाहं वनवासकृतं सुखम्॥2.52.51॥

##### शब्दार्थः
त्वत्कृतेन by your grace, मया by me, रथचर्याकृतम् by driving the chariot, सुखम् pleasure, अवाप्तम् is experienced, त्वत्कृते न by your favour, अहम् I, वनवासकृतम् dwelling in the forest,  
सुखम् pleasure, आशंसे I am looking forward.

##### आङ्ग्लानुवादः
By your grace I experienced the pleasure of driving your chariot, and by your grace, too, I am looking forward to deriving the pleasure of dwelling in the forest.



#### श्लोकः
##### मूलम्
प्रसीदेच्छामि तेऽरण्ये भवितुं प्रत्यनन्तरः।  
प्रीत्याऽभिहितमिच्छामि भव मे प्रत्यनन्तरः॥2.52.52॥

##### शब्दार्थः
प्रसीद be pleased, आरण्ये in the forest, ते to you, प्रत्यनन्तरः very close, भवितुम् to become, इच्छामि desirng, मे to me, प्रत्यनन्तरः be favourable (close), भव to me, प्रीत्या affectionately, अभिहितम् to be told,  इच्छामि wish.

##### आङ्ग्लानुवादः
Be pleased. I wish to stay with you in the forest I long to hear from you these favourable words, 'Stay with me'.



#### श्लोकः
##### मूलम्
इमे चापि हया वीर यदि ते वनवासिनः।  
परिचर्यां करिष्यन्ति प्राप्स्यन्ति परमां गतिम्॥2.52.53॥

##### शब्दार्थः
वीर O valiant one, इमे these, हयश्चापि horses also, वनवासिनः dwelling in the forest, ते to you, परिचर्याम् service, करिष्यन्ति if they do, यदि if so, परमाम् supreme, गतिम् state, प्राप्स्यन्ति will attain.

##### आङ्ग्लानुवादः
O valiant one, if these horses too could render services to you while you dwell in the forest, they would attain the supreme state.



#### श्लोकः
##### मूलम्
तव शुश्रूषणं मूर्ध्ना करिष्यामि वने वसन्।  
अयोध्यां देवलोकं वा सर्वथा प्रजहाम्यहम्॥2.52.54॥

##### शब्दार्थः
वने in the forest, वसन् while dwelling, मूर्ध्ना with my head, तव your, शुश्रूषणम् service, करिष्यामि will render, अयोध्याम् to Ayodhya, देवलोकं वा or the world of the gods, अहम् I, सर्वथा altogether, प्रजहामि relinquish.

##### आङ्ग्लानुवादः
As I dwell in the forest, I shall serve you with my head bowed. For this I may altogether relinquish Ayodhya or even heaven.



#### श्लोकः
##### मूलम्
न हि शक्या प्रवेष्टुं सा मयाऽयोध्या त्वया विना।  
राजधानी महेन्द्रस्य यथा दुष्कृतकर्मणा॥2.52.55॥

##### शब्दार्थः
त्वया विना without you, मया by me, दुष्कृतकर्मणा by the wicked, महेन्द्रस्य Indra's, राजधानी यथा like the capital, सा अयोध्या that Ayodhya, प्रवेष्टुम् to enter, न हि शक्या not possible.

##### आङ्ग्लानुवादः
Just as a sinner cannot enter the capital of Indra (heaven), it is impossible for me to enter Ayodhya without you.



#### श्लोकः
##### मूलम्
वनवासे क्षयं प्राप्ते ममैष हि मनोरथः।  
यदनेन रथेनैव त्वां वहेयं पुरीं पुनः॥2.52.56॥

##### शब्दार्थः
मम myself, एषः हि this alone, मनोरथः cherished desire, यत् that, वनवासे in the forest, क्षयम् completion, प्राप्ते gaining, अनेन by this, रथेनैव chariot alone, त्वाम् you, पुनः again, पुरीम् to the city (Ayodhya), वहेयम् shall take.

##### आङ्ग्लानुवादः
It is my cherished desire to take you after the completion of your exile, back to the city (Ayodhya) in this chariot alone.



#### श्लोकः
##### मूलम्
चतुर्दश हि वर्षाणि सहितस्य त्वया वने।  
क्षणभूतानि यास्यन्ति शतसङ्ख्यान्यतोऽन्यथा॥2.52.57॥

##### शब्दार्थः
वने in the forest, त्वया with you, सहितस्य accompanied, चतुर्दश वर्षाणि fourteen years, क्षणभूतानि like a moment, यास्यन्ति will pass, अतः more than this, अन्यथा in any other way,  शतसङ्ख्यानि (will seem like) a hundred years.

##### आङ्ग्लानुवादः
If I accompany you into the forest, fourteen years will pass like a moment, otherwise it will seem like a hundred years.



#### श्लोकः
##### मूलम्
भृत्यवत्सल तिष्ठन्तं भर्तृपुत्रगते पथि।  
भक्तं भृत्यं स्थितं स्थित्यां त्वं न मां हातुमर्हसि॥2.52.58॥

##### शब्दार्थः
भृत्यवत्सल one who is affectionate towards the servants, भर्तृपुत्र master's son, पथि on the path, तिष्ठन्तम् standing, भक्तम् devotee, भृत्यम् servant, स्थित्याम् on duty, स्थितम् fixed, माम् me, त्वम् you, हातुम् to forsake न अर्हसि does not behove.

##### आङ्ग्लानुवादः
O Rama you are affectionate towards your servants. I abide in the path followed by you, my master's son. I am your devoted servant. It does not behove you to forsake me who is faithful.



#### श्लोकः
##### मूलम्
एवं बहुविधं दीनं याचमानं पुनः पुनः।  
रामो भृत्यानुकम्पी तु सुमन्त्रमिदमब्रवीत्॥2.52.59॥

##### शब्दार्थः
भृत्यानुकम्पी compassionate towards servants, रामः Rama, एवम् in this way, बहुविधम् in many ways, पुनः पुनः again and again, याचमानम् requesting, दीनम् miserable, सुमन्त्रम् to Sumantra, इदम् these words, अब्रवीत् spoke.

##### आङ्ग्लानुवादः
Repeatedly implored in various ways by the miserable Sumantra, Rama who is compassionate to his servants repliedः



#### श्लोकः
##### मूलम्
जानामि परमां भक्तिं मयि ते भर्तृवत्सल।  
शृणु चापि यदर्थं त्वां प्रेषयामि पुरीमितः॥2.52.60॥

##### शब्दार्थः
भर्तृवत्सल one loyal to the master, ते your, मयि in me, परमाम् supreme, भक्तिम् devotion, जानामि I know, इतः from here, त्वम् you, यदर्थम् for the reason, पुरीम् to Ayodhya, प्रेषयामि I am sending, शृणु चापि please listen.

##### आङ्ग्लानुवादः
O Sumantra, listen I know your deep devotion to me (I also know) you are loyal to your master (Dasaratha). So I am sending you to the city (Ayodhya) from here.



#### श्लोकः
##### मूलम्
नगरीं त्वां गतं दृष्ट्वा जननी मे यवीयसी।  
कैकेयी प्रत्ययं गच्छेदिति रामो वनं गतः॥2.52.61॥

##### शब्दार्थः
नगरीम् to the city of Ayodhya, गतम् gone, त्वाम् you, दृष्ट्वा on seeing, मे my, यवीयसी younger, जननी mother, कैकेयी Kaikeyi, रामः Rama, वनम् to the forest, गतः had gone, इति thus, प्रत्ययम् conviction, गच्छेत् will have.

##### आङ्ग्लानुवादः
When my younger mother Kaikeyi sees that you have returned to Ayodhya, she will believe that Rama has really gone to the forest.



#### श्लोकः
##### मूलम्
परितुष्टा हि सा देवी वनवासं गते मयि।  
राजानं नातिशङ्केत 'मिथ्यावादी'ति धार्मिकम्॥2.52.62॥

##### शब्दार्थः
मयि when I, वनवासम् dwell in the forest, गते having gone, सा देवी that queen, परितुष्टा completely satisfied, धार्मिकम् righteous, राजानम् about king Dasaratha, 'मिथ्यावादी'ति   claimed to be a liar, नातिशङ्केत not have any doubt.

##### आङ्ग्लानुवादः
If queen Kaikeyi is fully satisfied that I have gone to dwell in the forest, she will no longer have any doubt and will believe that righteous king Dasaratha is not a liar.



#### श्लोकः
##### मूलम्
एष मे प्रथमः कल्पो यदम्बा मे यवीयसी।  
भरतारक्षितं स्फीतं पुत्रराज्यमवाप्नुयात्॥2.52.63॥

##### शब्दार्थः
एषः this is, मे my, प्रथमः prime, कल्पः resolve, यत् that, मे my, यवीयसी younger, अम्बा mother, भरतारक्षितम् ruled by Bharata, स्फीतम् prosperous, पुत्रराज्यम् son's kingdom, अवाप्नुयात् will receive.

##### आङ्ग्लानुवादः
My prime resolve is that my younger mother should enjoy this prosperous and vast kingdom ruled by her son Bharata.



#### श्लोकः
##### मूलम्
मम प्रियार्थं राज्ञश्च सरथस्त्वं पुरीं व्रज।  
सन्दिष्टश्चासि यानर्थांस्तां स्तान् ब्रूयास्तथा तथा॥2.52.64॥

##### शब्दार्थः
त्वम् you, सरथः along with the chariot, मम my, राज्ञश्च king's, प्रियार्थम् for the sake of (my) pleasure, पुरीम् to the city (Ayodhya), व्रज return, यान् अर्थान् those messages intended for every one, सन्दिष्टः असि you have been advised, तान्तान् all such, तथा तथा in the same way, ब्रूयाः please tell.

##### आङ्ग्लानुवादः
Sumantra, return to the city with the chariot for my pleasure and also for the pleasure of the king and convey to each of the persons concerned the message exactly as instructed.



#### श्लोकः
##### मूलम्
इत्युक्त्वा वचनं सूतं सान्त्वयित्वा पुनः पुनः।  
गुहं वचनमक्लीबो रामो हेतुमदब्रवीत्॥2.52.65॥

##### शब्दार्थः
अक्लीबः indefatigable, रामः Rama, सूतम् to the charioteer, इति thus, वचनम् words, उक्त्वा having said, पुनः पुनः again and again, सान्त्वयित्वा after consoling, गुहम् to Guha, हेतुमत् reasonable, वचनम् words, अब्रवीत् said.

##### आङ्ग्लानुवादः
Having spoken to the charioteer and consoling him again and again, indefatigable Rama spoke to Guha words full of reasoningः



#### श्लोकः
##### मूलम्
नेदानीं गुह योग्योऽयं वासो मे सजने वने।  
आवश्यं ह्याश्रमे वासः कर्तव्यस्तद्गतो विधिः॥2.52.66॥

##### शब्दार्थः
गुह Guha, इदानीम् now, मे to me, सजने with people, वने in the forest, अयम् this, वासः abode, न योग्यः not suitable, आश्रमे in the hermitage, वासः dwelling, अवश्यम् is necessary, तद्गतः pertaining to that, विधिः prescribed acts, कर्तव्यः to be done.

##### आङ्ग्लानुवादः
Guha this forest where people live is not suitable for my stay. It is necessary that I live in a hermitage. So please do the needful.



#### श्लोकः
##### मूलम्
सोऽहं गृहीत्वा नियमं तपस्वि जनभूषणम्।  
हितकामः पितुर्भूयः सीताया लक्ष्मणस्य च॥2.52.67॥  
जटाः कृत्वा गमिष्यामि न्यग्रोधक्षीरमानय।

##### शब्दार्थः
सः अहम् that I, तपस्विजनभूषणम् the adornment of ascetics, नियमम् prescribed austerities, गृहीत्वा accepting, पितुः father's, भूयः also, सीतायाः Sita's, लक्ष्मणस्य च also Lakshmana's, हितकामः seeking their good, जटाः कृत्वा having matted my locks of hair, गमिष्यामि shall go, न्यग्रोधक्षीरम् latex of banyan tree, आनय fetch.

##### आङ्ग्लानुवादः
Seeking the welfare of my father, Sita and Lakshmana I shall enter the forest with matted hair and practise the prescribed austerities which are the adornments of ascetics. Do fetch me the sap of a banyan tree.



#### श्लोकः
##### मूलम्
तत् क्षीरं राजपुत्राय गुहः क्षिप्रमुपाहरत्॥2.52.68॥  
लक्ष्मणस्यात्मनश्चैव रामस्तेनाकरोज्जटाः।

##### शब्दार्थः
गुहः Guha, क्षिप्रम् quickly, राजपुत्राय for the prince (Rama), तत् that, क्षीरम् milk, उपाहरत् brought  , रामः Rama, तेन with that, लक्ष्मणस्य for Lakshmana, आत्मनश्चैव of his own, जटाः matted locks of hair, अकरोत् made.

##### आङ्ग्लानुवादः
Guha fetched the latex quickly and gave it to the prince (Rama) and with that Rama matted his own hair and  Lakshmana's.



#### श्लोकः
##### मूलम्
दीर्घबाहुर्नरव्याघ्रो जटिलत्वमधारयत्॥2.52.69॥  
तौ तदा चीरवसनौ जटामण्डलधारिणौ।  
आशोभेतामृषिसमौ भ्रातरौ रामलक्ष्मणौ॥2.52.70॥

##### शब्दार्थः
दीर्घबाहुः longarmed, नरव्याघ्रः tiger (best) among men, जटिलत्वम् their hair twisted and matted,  अधारयत् put on, तदा then, चीरवसनौ wearing the robes (of bark), जटामण्डलधारिणौ wearing crown of matted locks, भ्रातरौ brothers, रामलक्ष्मणौ Rama and Lakshmana, ऋषिसमौ resembling sages, अशोभेताम् shone.

##### आङ्ग्लानुवादः
The longarmed Rama, the best of men, put on locks of matted hair. As the two  
brothers, Rama and Lakshmana stood dressed in bark wearing crowns of matted hair, they resembled two resplendent ascetics.



#### श्लोकः
##### मूलम्
ततो वैखानसं मार्गमास्थितः सह लक्ष्मणः।  
व्रतमादिष्टवान् रामः सखायं गुहमब्रवीत्॥2.52.71॥

##### शब्दार्थः
ततः thereafter, सहलक्ष्मणः along with Lakshmana, वैखानसम् relating to sages, मार्गम् the path, आस्थितः having resorted to, रामः Rama, व्रतम् religious vow, आदिष्टवान् having accepted, सखायम् his friend, गुहम् to Guha, अब्रवीत् said.

##### आङ्ग्लानुवादः
Having adopted the path of ascetics along with Lakshmana, Rama said to his friend Guhaः



#### श्लोकः
##### मूलम्
अप्रमत्तो बले कोशे दुर्गे जनपदे तथा।  
भवेथा गुह राज्यं हि दुरारक्षतमं मतम्॥2.52.72॥

##### शब्दार्थः
गुह Guha, बले in the army, कोशे in the treasury, दुर्गे in the fort, तथा similarly, जनपदे in the provinces, अप्रमत्तः alert, भवेथाः you shall be, राज्यम् kingdom, दुरारक्षतमम् with great difficulty, मतं हि it is said.

##### आङ्ग्लानुवादः
O Guha you must be vigilant about your army, treasury, forts and provinces. A kingdom, it is (rightly) said, is protected with great difficulty.



#### श्लोकः
##### मूलम्
ततस्तं समनुज्ञाय गुहमिक्ष्वाकुनन्दनः।  
जगाम तूर्णमव्यग्रः सभार्यः सह लक्ष्मणः॥2.52.73॥

##### शब्दार्थः
ततः then after, इक्ष्वाकुनन्दनः Delight of (also son of) the Iksvakus (Rama), तं गुहम् to that Guha, समनुज्ञाय after permitting him to leave, अव्यग्रः peacefully, सभार्यः with his consort, सहलक्ष्मणः with Lakshmana, तूर्णम् swiftly, जगाम went.

##### आङ्ग्लानुवादः
Rama, Delight of the Iksvakus, then permitted Guha to take leave. And departed quickly with his consort and Lakshmana in peace.



#### श्लोकः
##### मूलम्
स तु दृष्ट्वा नदीतीरे नावमिक्ष्वाकुनन्दनः।  
तितीर्षुः शीघ्रगां गङ्गामिदं लक्ष्मणमब्रवीत्॥2.52.74॥

##### शब्दार्थः
सः इक्ष्वाकुनन्दनः Rama, descendant of the Ikshvakus, नदीतीरे on the bank of the river, नावम् boat, दृष्ट्वा having seen, शीघ्रगाम् swiftly flowing, गङ्गाम् Ganga, तितीर्षुः intending to cross, लक्ष्मणम् Lakshmana, इदम् these words, अब्रवीत् said.

##### आङ्ग्लानुवादः
Seeing the boat on the river bank and intending to cross the swiftly flowing Ganga, Rama, descendant of the Iksvakus said to Lakshmanaः



#### श्लोकः
##### मूलम्
आरोह त्वं नरव्याघ्र स्थितां नावमिमां शनैः।  
सीतां चारोपयान्वक्षं परिगृह्य मनस्विनीम्॥2.52.75॥

##### शब्दार्थः
नरव्याघ्रः (best) among men (Lakshmana), त्वम् you, स्थितम् standing, इमाम् this, नावम् boat, शनैः slowly, आरोह board, अन्वक्षम् along with the beam, मनस्विनीम् highminded, सीतां च Sita also, परिगृह्य holding her, आरोपय help her to get in.

##### आङ्ग्लानुवादः
O Lakshmana, the best of men the boat stands ready, get into it slowly (carefully), and then help the noble Sita board it by holding the beam (which balances the boat).



#### श्लोकः
##### मूलम्
स भ्रातुः शासनं श्रुत्वा सर्वमप्रतिकूलयन्।  
आरोप्य मैथिलीं पूर्वमारुरोहाऽऽत्मवां स्ततः॥2.52.76॥

##### शब्दार्थः
आत्मवान् selfcontrolled, सः that Lakshmana, भ्रातुः brother, शासनम् command, श्रुत्वा on hearing, सर्वम् all, अप्रतिकूलयन् without acting contrarily, पूर्वम् first, मैथिलीम् Sita, आरोप्य having helped her board, ततः thereafter, आरुरोह got in

##### आङ्ग्लानुवादः
Having heard his brother's command the selfcontrolled Lakshmana did as he was told.He first helped Sita get into the boat and  thereafter boarded it himself.



#### श्लोकः
##### मूलम्
अथारुरोह तेजस्वी स्वयं लक्ष्मणपूर्वजः।  
ततो निषादाधिपतिर्गुहो ज्ञातीनचोदयत्॥2.52.77॥

##### शब्दार्थः
अथ then after, तेजस्वी glorious, लक्ष्मणपूर्वजः Lakshmana's elder brother, स्वयम् himself, आरुरोह boarded, निषादाधिपतिः king of nishadas, गुहः Guha, ज्ञातीन् kinsmen, आचोदयत् unged (to row the boat).

##### आङ्ग्लानुवादः
With the boat boarded by the glorious Rama, Lakshmana's elder brother, Guha, king of the nishadas urged his kinsmen (to row the boat).



#### श्लोकः
##### मूलम्
राघवोऽपि महातेजा नावमारुह्य तां ततः।  
ब्रह्मवत् क्षत्रवच्चैव जजाप हितमात्मनः॥2.52.78॥

##### शब्दार्थः
महातेजाः राघवोऽपि even resplendent Rama, तां नावम् that boat, आरुह्य having boarded, ततः then, ब्रह्मवत् befitting brahmins, क्षत्रवच्चैव and also befitting kshatriyas, आत्मनः his own, हितम् welfare, जजाप muttered mantras.

##### आङ्ग्लानुवादः
Resplendent Rama boarded the boat and muttered for his own safety mantras befitting brahmins and kshatriyas.



#### श्लोकः
##### मूलम्
आचम्य च यथाशास्त्रं नदीं तां सह सीतया।  
प्राणमत्प्रीतिसंहृष्टो लक्ष्मणश्चामितप्रभः॥2.52.79॥

##### शब्दार्थः
सीतया सह along with Sita, यथाशास्त्रम् as per the scriptures, आचम्य च sipping (the water of Ganga), प्रीतिसंहृष्टः with great pleasure, तां नदीम् that river, प्राणमत् paid obeisance, अमितप्रभः of unlimited radiance, लक्ष्मणश्च Lakshmana also.

##### आङ्ग्लानुवादः
Rama of undimmed radiance sipped the waters (of the Ganga) in accordance with the scriptures and with great pleasure and paid obeisance to the river with Sita and Lakshmana.



#### श्लोकः
##### मूलम्
अनुज्ञाय सुमन्त्रं च सबलं चैव तं गुहम्।  
आस्थाय नावं रामस्तु चोदयामास नाविकान्॥2.52.80॥

##### शब्दार्थः
रामस्तु as for Rama, सुमन्त्रम् Sumantra, सबलम् along with his army, तं गुहम् to that Guha, अनुज्ञाय permitting (to leave), नावम् boat, आस्थाय having seated, नाविकान् boatmen, चोदयामास directed to proceed.

##### आङ्ग्लानुवादः
Having permitted Sumantra and Guha with his army to leave, Rama seated on the boat urged the boatmen to proceed.



#### श्लोकः
##### मूलम्
ततस्तैश्चोदिता सा नौः कर्णधारसमाहिता।  
शुभस्फ्यवेगाभिहता शीघ्रं सलिलमत्यगात्॥2.52.81.॥

##### शब्दार्थः
ततः then, कर्णधारसमाहिता wellruddered by the helmsmen, सा नौः that boat, तैः by them, चोदिता rowed, शुभस्फ्यवेगाभिहता propelled by the speed of strong oars, शीघ्रम् swiftly, सलिलम् waters, अत्यगात् crossed.

##### आङ्ग्लानुवादः
The wellruddered boat rowed by the helmsmen and propelled by strong oars, swiftly crossed the waters of the river.



#### श्लोकः
##### मूलम्
मध्यं तु समनुप्राप्य भागीरथ्यास्त्वनिन्दिता।  
वैदेही प्राञ्जलिर्भूत्वा तां नदीमिदमब्रवीत्॥2.52.82॥

##### शब्दार्थः
अनिन्दिता blameless, वैदेही Sita, भागीरथ्याः river Bhagheerathi's, मध्यम् middle, समनुप्राप्य having reached, प्राञ्जलिः भूत्वा with folded palms, तां नदीम् to that river, इदम् these words, अब्रवीत् uttered.

##### आङ्ग्लानुवादः
When the boat reached the midstream that unblemished Sita with palms folded invoked the river thusः



#### श्लोकः
##### मूलम्
पुत्रो दशरथस्यायं महाराजस्य धीमतः।  
निदेशं पारयित्वेमं गङ्गे त्वदभिरक्षितः॥2.52.83॥  
चतुर्दश हि वर्षाणि समग्राण्युष्य कानने।  
भ्रात्रा सह मया चैव पुनः प्रत्यागमिष्यति॥2.52.84॥  
ततस्त्वां देवि सुभगे क्षेमेण पुनरागता।  
यक्ष्ये प्रमुदिता गङ्गे सर्वकामसमृद्धिनी॥2.52.85॥

##### शब्दार्थः
गङ्गे O Ganga, धीमतः of the sagacious, महाराजस्य of the maharaja, दशरथस्य Dasaratha's, पुत्रः son, अयम् Rama, त्वदभिरक्षितः protected by you, इमम् this, निदेशम् command, पालयित्वा having obeyed, भ्रात्रा सह with brother, मया चैव with me also, चतुर्दश fourteen, वर्षाणि years,  
समग्राणि full, कानने in the forest, उष्य having stayed, पुनः again, प्रत्यागमिष्यति will come back, सुभगे देवी O fortunate Devi, गङ्गे Ganga, ततः then, क्षेमेण safely, पुनः again, आगता reaching, प्रमुदिता highly delighted, सर्वकामसमृध्दिनी having fulfilled all my desires, त्वाम् you, यक्ष्ये worship.

##### आङ्ग्लानुवादः
O Ganga, protected by you, this son (Rama) of Dasaratha, the sagacious maharaja, will carry out his father's command. He along with his brother will return after living in the forest for full fourteen years. O fortunate Devi, he will worship you in delight for fulfilling all his desires after his safe return.



#### श्लोकः
##### मूलम्
त्वं हि त्रिपथगा देवि ब्रह्मलोकं समीक्षसे।  
भार्या चोदधिराजस्य लोकेऽस्मिन् सम्प्रदृश्यसे॥2.52.86॥

##### शब्दार्थः
देवि O Devi, त्रिपथगा one flowing in the three worlds, त्वम् you, ब्रह्मलोकम् the region of Brahma, the creator, समीक्षसे हि are seeing, अस्मिन् in this, लोके world, उदधिराजस्य king of the ocean, भार्या च are a spouse, संप्रदृश्यसे appear (to mortals).

##### आङ्ग्लानुवादः
O Devi, you are Tripathaga, flowing in three directions (worlds). You behold the region of Brahma and happen to be the spouse of the king of the ocean in this world (of mortals).



#### श्लोकः
##### मूलम्
सा त्वां देवि नमस्यामि प्रशंसामि च शोभने।  
प्राप्तराज्ये नरव्याघ्रे शिवेन पुनरागते॥2.52.87॥  
गवां शतसहस्राणि वस्त्राण्यन्नं च पेशलम्।  
ब्राह्मणेभ्यः प्रदास्यामि तव प्रियचिकीर्षया॥2.52.88॥

##### शब्दार्थः
देवि O Devi, शोभने O lovely one, सा that me, त्वाम् you, नमस्यामि pay homage, प्रशंसामि च adore, शिवेन safely, पुनः again, आगते on return, नरव्याघ्रे (best) among men, प्राप्तराज्ये having regained the kingdom, तव to you, प्रियचिकीर्षया to with the intention of pleasing, गवाम् of cows, शतसहस्राणि one hundred thousand, वस्त्राणि clothes, पेशलम् very delicious, अन्नं च food also, ब्राह्मणेभ्यः to brahmins, प्रदास्यामि will give.

##### आङ्ग्लानुवादः
O Devi O lovely Ganga I offer you my obeisance and my adorations. After the safe return of Rama, the tiger (best) among men, from the forest and after he regains the kingdom I shall give a hundred thousand cows, clothing and delicious food to brahmins as a mark of regard, which will please you.



#### श्लोकः
##### मूलम्
सुराघटसहस्रेण मांसभूतौदनेन च।  
यक्ष्ये त्वां प्रयता देवि पुरीं पुनरुपागता॥2.52.89॥

##### शब्दार्थः
देवि O Devi, पुनः again, पुरीम् Ayodhya, उपागता having reached, प्रयता purified by austerities, सुराघटसहस्रेण with a thousand pots of nectar, मांसभूतौदनेन च food in the form of meat, यक्ष्ये offer you and worship you.

##### आङ्ग्लानुवादः
O Devi after my return to Ayodhya  purified by my austerities, I shall worship you by offering a thousand pots of nectar and food in the form of meat.



#### श्लोकः
##### मूलम्
यानि त्वत्तीरवासीनि दैवतानि च सन्ति हि।  
तानि सर्वाणि यक्ष्यामि तीर्थान्यायतनानि च॥2.52.90॥

##### शब्दार्थः
यानि all those, दैवतानि deities, त्वत्तीरवासीनि inhabiting your banks, सन्ति are found तानि all, सर्वाणि of them, तीर्थानि all sacred spots, आयतनानि च all temples, यक्ष्यामि I will worship.

##### आङ्ग्लानुवादः
I shall worship all those deities inhabiting your banks and all sacred spots and temples.



#### श्लोकः
##### मूलम्
पुनरेव महाबाहुर्मया भ्रात्रा च सङ्गतः।  
अयोध्यां वनवासात्तु प्रविशत्वनघोऽनघे॥2.52.91॥

##### शब्दार्थः
अनघे O sacred one, अनघः blemishless, महाबाहुः mightyarmed, मया with me, भ्रात्रा च and also with brother, सङ्गतः together with, वनवासात् after the exile in the forest, पुनरेव again, अयोध्याम् to Ayodhya, प्रविशतु may enter.

##### आङ्ग्लानुवादः
O sacred one may the blemishless, mightyarmed Rama accompanied by me and  
his brother reenter Ayodhya after the exile.



#### श्लोकः
##### मूलम्
तथा सम्भाषमाणा सा सीता गङ्गामनिन्दिता।  
दक्षिणा दक्षिणं तीरं क्षिप्रमेवाभ्युपागमत्॥2.52.92॥

##### शब्दार्थः
अनिन्दिता blameless, दक्षिणा auspicious, सा सीता that sita, तथा thus, सम्भाषमाणा addressing, क्षिप्रमेव quickly, दक्षिणम् southern, तीरम् side, अभ्युपागमत् reached.

##### आङ्ग्लानुवादः
While the unblemished, auspicious Sita was thus addressing (the river), the boat swiftly reached the south bank.



#### श्लोकः
##### मूलम्
तीरं तु समनुप्राप्य नावं हित्वा नरर्षभः।  
प्रातिष्ठत सह भ्रात्रा वैदेह्या च परन्तपः॥2.52.93॥

##### शब्दार्थः
नरर्षभः the best of men, परन्तपः tormentor of enemies, तीरम् bank, समनुप्राप्य having reached, नावम् the boat, हित्वा leaving, भ्रात्रा सह with his brother, वैदेह्या च and Sita, प्रातिष्ठत proceeded forward.

##### आङ्ग्लानुवादः
Rama, the best of men and tormentor of enemies, after  reaching  the other side of the river, left the boat and proceeded with Sita and his brother.



#### श्लोकः
##### मूलम्
अथाब्रवीन्महाबाहुः सुमित्रानन्दवर्धनम्।  
भव संरक्षणार्थाय सजने विजनेऽपि वा॥2.52.94॥

##### शब्दार्थः
अथ then, महाबाहुः one with long arms, सुमित्रानन्दवर्धनम् to Lakshmana, enhancer of the joy of Sumitra, अब्रवीत् said, सजने in populated areas, विजनेऽपि वा or in solitary places, संरक्षणार्थाय for protection, भव be ready.

##### आङ्ग्लानुवादः
The longarmed Rama then said to Lakshmana,  enhancer of the joy of Sumitraः Whether in populated areas  or in solitary places, excercise alacrity in the matter of protection.



#### श्लोकः
##### मूलम्
अवश्यं रक्षणं कार्यमदृष्टे विजने वने।  
अग्रतो गच्छ सौमित्रे सीता त्वामनुगच्छतु॥.2.52.95॥

##### शब्दार्थः
अदृष्टे unseen, विजने devoid of people, वने in the forest, अवश्यम् certainly, रक्षणम्  protection, कार्यम् is to be rendered, सौमित्रे O Lakshmana, अग्रतः in front, गच्छ go, सीता Sita, त्वाम् you, अनुगच्छतु may follow.

##### आङ्ग्लानुवादः
In this desolate forest which we had never seen before we must certainly be concerned about our protection. O Lakshmana , let Sita follow you



#### श्लोकः
##### मूलम्
पृष्ठतोऽहं गमिष्यामि त्वां च सीतां च पालयन्।  
अन्योन्यस्येह नो रक्षा कर्तव्या पुरुषर्षभ॥2.52.96॥

##### शब्दार्थः
अहम् I, त्वां च you also, सीतां च also Sita ,पालयन् protecting, पृष्ठतः behind, गमिष्यामि I will keep walking, पुरुषर्षभ best of men, इह here, नः for us, अन्योन्यस्य mutually, रक्षा protection, कर्तव्या fit to be done.

##### आङ्ग्लानुवादः
O best of men, I will follow you and Sita and keep watch. We must ensure  mutual protection.



#### श्लोकः
##### मूलम्
न हि तावदतिक्रान्ता सुकरा काचन क्रिया।  
अद्य दुःखं तु वैदेही वनवासस्य वेत्स्यति॥2.52.97॥

##### शब्दार्थः
अतिक्रान्ता a thing of the past, काचन क्रिया any task, सुकरा difficult, न हि तावत् not possible, अद्य now, वैदेही Sita, वनवासस्य life in the forest, दुःखम् difficulties, वेत्स्यति will come to know.

##### आङ्ग्लानुवादः
We have not yet confronted any hardship. From now on Sita will come to know the difficulties of forest life.



#### श्लोकः
##### मूलम्
प्रणष्टजनसम्बाधं क्षेत्रारामविवर्जितम्।  
विषमं च प्रपातं च वनमद्य प्रवेक्ष्यति॥2.52.98॥

##### शब्दार्थः
प्रणष्टजनसम्बाधम् devoid of concourse of people, क्षेत्रारामविवर्जितम् devoid of farms and gardens, विषमम् च uneven and inaccessible, प्रपातं च with deep ditches, वनम् forest, अद्य now, प्रवेक्ष्यति will enter.

##### आङ्ग्लानुवादः
Now she will enter the forest which is devoid of concourse of people, farms and pleasure groves and which is uneven and inaccessible and full of deep ditches.



#### श्लोकः
##### मूलम्
श्रुत्वा रामस्य वचनं प्रतस्थे लक्ष्मणोऽग्रतः।  
अनन्तरं च सीताया राघवो रघुनन्दनः॥2.52.99॥

##### शब्दार्थः
लक्ष्मणः Lakshmana, रामस्य at Rama's, वचनम् words, श्रुत्वा having heard, अग्रतः ahead, प्रतस्थे went, सीतायाः Sita's, अनन्तरम् behind, रघुनन्दनः delight of the Raghus, राघवः Rama.

##### आङ्ग्लानुवादः
Having heard the words of Rama, Lakshmana went ahead and Rama, delight of the Raghus, walked behind Sita.



#### श्लोकः
##### मूलम्
गतं तु गङ्गापरपारमाशु  
रामं सुमन्त्रः प्रततं निरीक्ष्य।  
अध्वप्रकर्षाद्विनिवृत्तदृष्टि  
र्मुमोच बाष्पं व्यथित स्तपस्वी॥2.52.100॥

##### शब्दार्थः
तपस्वी the miserable, सुमन्त्रः Sumantra, आशु swiftly, गङ्गापरपारम् other side of Ganga, गतम् reached, रामम् of Rama, प्रततम् continuously, निरीक्ष्य having gazed, अध्वप्रकर्षात् due to long distance, विनिवृत्तदृष्टिः turning away his sight, व्यथितः distressed, बाष्पम् मुमोच shed tears.

##### आङ्ग्लानुवादः
The wretched Sumantra kept gazing at Rama who swiftly reached the other side of the Ganga and only when he could not see him because of long distance, he turned away his gaze and, overcome with grief, shed tears.



#### श्लोकः
##### मूलम्
स लोकपालप्रतिमप्रभाववां  
स्तीर्त्वा महात्मा वरदो महानदीम्।  
ततः समृद्धान् शुभसस्यमालिनः  
क्रमेण वत्सान् मुदितानुपागमत्॥2.52.101॥

##### शब्दार्थः
महात्मा highsouled, वरदः bestower of boons, लोकपालप्रतिप्रभाववान् equal in splendour to the Protector of the world, सः he (such Rama), महानदीम् mighty river, तीर्त्वा having crossed, ततः then, क्रमेण gradually, समृद्धान् highly prosperous, मुदितान् with happy people, वत्सा (country known as) Vatsa, उपागमत् reached.

##### आङ्ग्लानुवादः
Having crossed that mighty river, the highsouled Rama, bestower of boons and equal in splendour, to the Protector of the world reached Vatsa by and by, a highly prosperous country inhabited by happy people.



#### श्लोकः
##### मूलम्
तौ तत्र हत्वा चतुरो महामृगान्  
वराहमृश्यं पृषतं महारुरुम्।  
आदाय मेध्यं त्वरितं बुभुक्षितौ  
वासाय काले ययतुर्वनस्पतिम्॥2.52.102॥

##### शब्दार्थः
बुभुक्षितौ famished, तौ they, तत्र there, वराहम् a boar, ऋश्यम् a whitefooted male antelope, पृषतम् spotted deer, महारुरुम् a great deer with black stripes, चतुरः four, मृगान् animals, हत्वा killed, मेध्यम् pure meat, त्वरितम् quickly, आदाय partaking as food, काले in the evening, वासाय for rest, वनस्पतिम् under a tree, ययतुः reached.

##### आङ्ग्लानुवादः
Famished, they (Rama and Lakshmana) killed a boar, a rishya (whitefooted male antelope), a spotted deer and a great deer with black stripes. They partook the meat and reached a tree by evening where they rested for the night.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे द्विपञ्चाशस् सर्गः॥  
Thus ends the fiftysecond sarga of Ayodhyakanda of  the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha.md">
<details><summary><h3>भूषणम् ...{Loading}...</h3></summary>



प्रभातायां तु शर्वर्यां पृथुवक्षा महायशाः ।  

उवाच रामः सौमित्रिं लक्ष्मणं शुभलक्षणम्  ॥  २।५२।१  ॥   

प्रभातायामिति । पृथुवक्षा इत्युत्साहातिरेकोक्तिः । महायशा इति
धर्मव्यतिक्रमाभावः सूचितः । सौमित्रिमिति "रामं दशरथं विद्धि"
इत्यादिनोक्तार्थानुष्ठायित्वं सूचितम् । शुभलक्षणमित्यनेन स्वभक्तिरुक्ता
 ॥  २।५२।१  ॥   

  

भास्करोदयकालो ऽयं गता भगवती निशा ।  

असौ सुकृष्णो विहगः कोकिलस्तात कूजति  ॥  २।५२।२  ॥   

भास्करोदयकाल इति । भास्करशब्दो ऽयं तत्सम्बन्ध्यरुणवाची । गता गतप्राया ।
भगवती कामवर्धिनी । "भगः श्रीकाममाहात्म्यवीर्ययत्नार्ककीर्तिषु" इत्यमरः ।
सुकृष्णो विहगः भरद्वाजः । कोकिलः कोकिलश्चेत्यर्थः  ॥  २।५२।२  ॥   

  

बर्हिणानां च निर्घोषः श्रूयते नदतां वने ।  

तराम जाह्नवीं सौम्य शीघ्रगां सागरङ्गमाम्  ॥  २।५२।३  ॥   

वने नदतामिति नगरस्थक्रीडामयूरव्यावृत्तगम्भीरध्वनिरुक्ता । शीघ्रगामिति
नावं विना दुस्तरत्वोक्तिः । सागरङ्गमामिति महत्त्वोक्तिः  ॥  २।५२।३  ॥   

  

विज्ञाय रामस्य वचः सौमित्रिर्मित्रनन्दनः ।  

गुहमामन्त्र्य सूतं च सो ऽतिष्ठद्भ्रातुरग्रतः  ॥  २।५२।४  ॥   

वचो विज्ञाय नदीतरणसाधनं शीघ्रमानेतव्यमित्येवं रूपं वचनतात्पर्यं ज्ञात्वा
गुहं सूतं चामन्त्र्य युवाभ्यामपि रामवचनतात्पर्यं ज्ञातं किमिति सम्बोध्य
भ्रातुरग्रतो ऽतिष्ठत्  ॥  २।५२।४  ॥   

  

स तु रामस्य वचनं निशम्य प्रतिगृह्य च ।  

स्थपतिस्तूर्णमाहूय सचिवानिदमब्रवीत्  ॥  २।५२।५  ॥   

स त्विति । प्रतिगृह्य शिरोनतिपूर्वकं तथैव करिष्यामीत्यङ्गीकृत्य  ॥ 
२।५२।५  ॥   

  

अस्य वाहनसंयुक्तां कर्णग्राहवतीं शुभाम् ।  

सुप्रतारां दृढां तीर्थे शीघ्रं नावमुपाहर  ॥  २।५२।६  ॥   

तं निशम्य गुहादेशं गुहामात्यगणो महान् ।  

उपोह्य रुचिरां नावं गुहाय प्रत्यवेदयत्  ॥  २।५२।७  ॥   

ततः स प्राञ्जलिर्भूत्वा गुहो राघवमब्रवीत् ।  

उपस्थितेयं नौर्देव भूयः किं करवाणि ते  ॥  २।५२।८  ॥   

अस्येति । अस्य रामस्य । वाहनसंयुक्तां वाह्यते नीयते ऽनेनेति
वाहनमरित्रादि तेन संयुक्ताम् । कर्णग्राहवतीं कर्णमरित्रं गृह्णातीति
कर्णग्राहः कर्णधारः तद्वतीम् । "कर्णं श्रोत्रमरित्रं च" इति निघण्टुः ।
सुप्रतारां सुष्ठु तारयितुं समर्थाम् । दृढां सुश्लिष्टसन्धिबन्धाम् ।
तीर्थे अवतारमार्गे । उपाहरेत्येकवचनं सचिवगणाभिप्रायेण  ॥  २।५२।६८  ॥   

  

तवामरसुतप्रख्य तर्तुं सागरगां नदीम् ।  

नौरियं पुरुषव्याघ्र तां त्वमारोह सुव्रत  ॥  २।५२।९  ॥   

तवेति । नौरियमिति उपस्थितेति शेषः  ॥  २।५२।९  ॥   

  

अथोवाच महातेजा रामो गुहमिदं वचः ।  

कृतकामो ऽस्मि भवता शीघ्रमारोप्यतामिति  ॥  २।५२।१०  ॥   

अथेति । आरोप्यतामिति खनित्रपिटकवैदेहीवस्त्राभरणादिकमिति शेषः  ॥  २।५२।१०
 ॥   

  

ततः कलापान् सन्नह्य खड्गौ बद्ध्वा च धन्विनौ ।  

जग्मतुर्येन तौ गङ्गां सीतया सह राघवौ  ॥  २।५२।११  ॥   

तत इति । तौ राघवौ । सन्नह्य कवचौ धृत्वा, कलापान् तूणीरान् खड्गौ च
बद्ध्वा धन्विनौ जनाः येन मार्गेण गङ्गां प्राप्नुवन्ति तेन मार्गेण
जग्मतुः  ॥  २।५२।११  ॥   

  

राममेवं तु धर्मज्ञमुपगम्य विनीतवत् ।  

किमहं करवाणीति सूतः प्राञ्जलिरब्रवीत्  ॥  २।५२।१२  ॥   

राममिति । धर्मज्ञं भृत्यधर्मज्ञम् । विनीतवत् सविनयमिति क्रियाविशेषणम्  ॥ 
२।५२।१२  ॥   

  

ततो ऽब्रवीद्दाशरथिः सुमन्त्रं स्पृशन् करेणोत्तम दक्षिणेन ।  

सुमन्त्र शीघ्रं पुनरेव याहि राज्ञः सकाशे भव चाप्रमत्तः  ॥  २।५२।१३  ॥   

तत इति । उत्तमेति सम्बोधनम्  ॥  २।५२।१३  ॥   

  

निवर्त्तस्वेत्युवाचैनमेतावद्धि कृतं मम ।  

रथं विहाय पद्भ्यां तु गमिष्यामो महावनम्  ॥  २।५२।१४ ॥   

याहीति सामान्येनोक्तं सोपपत्तिकमाह--निवर्तस्वेति । मम एतावत् कृतं हि
गङ्गातीरपर्यन्तं रथेन प्रापणं कृतं हि । हीति राजाज्ञाद्योतनम् । अतःपरं
यानं विहाय पद्भ्यामेव महावनं गमिष्यामः । अतस्त्वं निवर्तस्वेत्येवमुवाच
 ॥  २।५२।१४  ॥   

  

आत्मानं त्वभ्यनुज्ञातमवेक्ष्यार्तः स सारथिः ।  

सुमन्त्रः पुरुषव्याघ्रमैक्ष्वाकमिदमब्रवीत्  ॥  २।५२।१५  ॥   

आत्मानमिति । अवेक्ष्य बुद्ध्वा । आर्त्तः अनुगमने ऽभ्यनुज्ञा न कृतेति
दुःखितः  ॥  २।५२।१५  ॥   

  

नातिक्रान्तमिदं लोके पुरुषेणेह केनचित् ।  

तव सभ्रातृभार्यस्य वासः प्राकृतवद्वने  ॥  २।५२।१६  ॥   

नातिक्रान्तमिति । तव सभ्रातृभार्यस्य वने प्राकृतवत् क्षुद्रस्येवयो ऽयं
वासः तदिदं लोके केनचिदपि पुरुषेण नातिक्रान्तं नाङ्गीकृतम्, सर्वासम्मतो
ऽयं तव वने वास इत्यर्थः । किंपुनर्ममेति भावः  ॥  २।५२।१६  ॥   

  

न मन्ये ब्रह्मचर्ये ऽस्ति स्वधीते वा फलोदयः ।  

मार्द्दवार्जवयोर्वापि त्वां चेद्व्यसनमागतम्  ॥  २।५२।१७  ॥   

न मन्य इति । त्वां ब्रह्मचर्यस्वाध्यायमार्दवार्जवयुक्तं त्वां व्यसनमागतं
चेत् ब्रह्मचर्य्ये अधःशयनादिलक्षणे अध्ययनकालकृते । स्वधीते
स्वाध्यायाध्ययने । मार्दवे दयालुत्व इति यावत् । आर्जवे अकौटिल्ये च ।
फलोदयः । फलसिद्धिर्नास्तीति मन्ये, यदि ब्रह्मचर्यादिकं फलदं स्यात् तत्
त्वयि दृश्येत, न दृश्यते प्रत्युत वनवास एव दृष्टः । अतो न तत् फलदमिति
मन्ये इति भावः । खेदातिशयादेवमुक्तम्  ॥  २।५२।१७  ॥   

  

सह राघववैदेह्या भ्रात्रा चैव वने वसन् ।  

त्वं गतिं प्राप्स्यसे वीर त्रील्लोँकांस्तु जयन्निव  ॥  २।५२।१८  ॥   

सहेति । त्रीन् लोकान् जयन्निव विष्णुरिवेत्यर्थः । गम्यत इति गतिः ।
कीर्तिः तां प्राप्स्यसे, अतुलां कीर्तिं प्राप्स्यस इत्यर्थः । सुमन्त्रः
पुरवासिष्वात्मानमन्तर्भाव्य वदति  ॥  २।५२।१८  ॥   

  

वयं खलु हता राम ये त्वयाप्युपवञ्चिताः ।  

कैकेय्या वशमेष्यामः पापाया दुःखभागिनः  ॥  २।५२।१९  ॥   

इति ब्रुवन्नात्मसमं सुमन्त्रः सारथिस्तदा ।  

दृष्ट्वा दूरगतं रामं दुःखार्त्तो रुरुदे चिरम्  ॥  २।५२।२०  ॥   

वयमिति । वयं त्वामनुगता वयं त्वयाप्युपवञ्चिताः खलु रात्रौ निद्रासमये
अविदितगमनेन उपवञ्चिता एव ।  

अपिशब्दादभिषेकविघटनेन कैकेय्यापि वञ्चिता इति द्योत्यते । उपवञ्चिताः
समीपे वञ्चिताः । वनं प्रापय्यमाना इव त्यक्ता इति वार्थः । अत एव पापायाः
कैकेय्या वशं दुःखभागिनः सन्तः एष्यामः, अतो वयं हता इत्यन्वयः  ॥ 
२।५२।१९२०  ॥   

  

ततस्तु विगते बाष्पे सूतं स्पृष्टोदकं शुचिम् ।  

रामस्तु मधुरं वाक्यं पुनःपुनरुवाच तम्  ॥  २।५२।२१  ॥   

इक्ष्वाकूणां त्वया तुल्यं सुहृदं नोपलक्षये ।  

यथा दशरथो राजा मां न शोचेत्तथा कुरु  ॥  २।५२।२२  ॥   

शोकोपहतचेताश्च वृद्धश्च जगतीपतिः ।  

कामभारावसन्नश्च तस्मादेतद्ब्रवीमि ते  ॥  २।५२।२३  ॥   

तत इति । रोदनस्याशुचिताहेतुत्वात् स्पृष्टोदकम् आचान्तम्, अत एव शुचिम्  ॥ 
२।५२।२१२३  ॥   

  

यद्यदाज्ञापयेत्किञ्चित् स महात्मा महीपतिः ।  

कैकेय्याः प्रियकामार्थं कार्यं तदविकांक्षया  ॥  २।५२।२४  ॥   

गुरवः स्वामिनश्च न नियम्याः अपि तु सर्वप्रकारेणानुवर्त्तनीया
इत्याशयेनाह--यद्यदिति । विकाङ्क्षा अनादरः तदभावेन, आदरेणेत्यर्थः  ॥ 
२।५२।२४  ॥   

  

एतदर्थं हि राज्यानि प्रशासति नरेश्वराः ।  

यदेषां सर्वकृत्येषु मनो न प्रतिहन्यते  ॥  २।५२।२५  ॥   

एतदिति । एतच्छब्दार्थमाह यदेशामिति । प्रशासतीति अभ्यस्तत्वाददादेशः ।
सर्वकृत्येषु कामात् क्रोधाद्वा प्रवृत्तेष्वित्यर्थः  ॥  २।५२।२५  ॥   

  

यद्यथा स महाराजो नालीकमधिगच्छति ।  

न च ताम्यति दुःखेन सुमन्त्र कुरु तत्तथा  ॥  २।५२।२६  ॥   

यदिति । अलीकमप्रियम् । "अलीकं त्वप्रिये ऽनृते" इत्यमरः  ॥  २।५२।२६  ॥   

  

अदृष्टदुःखं राजानं वृद्धमार्यं जितेन्द्रियम् ।  

ब्रूयास्त्वमभिवाद्यैव मम हेतोरिदं वचः  ॥  २।५२।२७  ॥   

अदृष्टदुःखमिति । मम हेतोः मदर्थं । मम प्रतिनिधित्वेनेत्यर्थः  ॥  २।५२।२७
 ॥   

  

नैवाहमनुशोचामि लक्ष्मणो न च मैथिली ।  

अयोध्यायाश्च्युताश्चेति वने वत्स्यामहेति च  ॥  २।५२।२८  ॥   

स्वविश्लेषजनितदुःखेन राजा न निर्वहेदिति भिया तदाश्वासकानि
वाक्यान्याह--नैवाहमिति । लक्ष्मणो न च मैथिलीत्यत्र शोचतीति विपरिणामः
कर्त्तव्यः । वत्स्यामहेत्यत्र आर्षः सन्धिः  ॥  २।५२।२८  ॥   

  

चतुर्दशसु वर्षेषु निवृत्तेषु पुनःपुनः ।  

लक्ष्मणं मां च सीतां च द्रक्ष्यसि क्षिप्रमागतान्  ॥  २।५२।२९  ॥   

चतुर्दशस्विति । पुनःपुनर्द्रक्ष्यसि "नित्यवीप्सयोः" इति द्विवचनम् ।
आदरातिशयेन सदा द्रक्ष्यसीत्यर्थः  ॥  २।५२।२९  ॥   

  

एवमुक्त्वा तु राजानं मातरं च सुमन्त्र मे ।  

अन्याश्च देवीः सहिताः कैकेयीं च पुनःपुनः  ॥  २।५२।३०  ॥   

आरोग्यं ब्रूहि कौसल्यामथ पादाभिवन्दनम् ।  

सीताया मम चार्यस्य वचनाल्लक्ष्मणस्य च  ॥  २।५२।३१  ॥   

एवमित्यादि । राजानं मे मातरम् अन्याः देवीः सहिताः कौसल्यया सह वर्तमानाः
कैकेयीं च पुनःपुनरेवमुक्त्वा अथ कौसल्यामारोग्यं पादाभिवन्दनं च
ब्रूहीत्यन्वयः । आर्यस्य
शास्त्रोदितज्येष्ठानुवर्त्तनरूपपरमधर्मवेदित्वात् लक्ष्मणस्यार्यत्वोक्तिः
। कौसल्यां प्रत्येव पादाभिवन्दनकथनम् अन्यत्र निषेधात् ।
"आचार्यवदाचार्यदारे वृत्तिः पादसंवाहनवर्जम्" इति निषेधस्य
सपत्नीमातृष्वपि तुल्यत्वात्  ॥  २।५२।३०३१  ॥   

  

ब्रूयाश्च हि महाराजं भरतं क्षिप्रमानय ।  

आगतश्चापि भरतः स्थाप्यो नृपमते पदे  ॥  २।५२।३२  ॥   

भरतं च परिष्वज्य यौवराज्ये ऽभिषिच्य च ।  

अस्मत्सन्तापजं दुःखं न त्वामभिभविष्यति  ॥  २।५२।३३  ॥   

ब्रूया इति । नृपमते राज्ञामभिमते । पदे यौवराज्य इत्यर्थः । अभिषिच्य
स्थितमिति शेषः । नाभिभविष्यतीत्यत्रेतिकरणं द्रष्टव्यम् । अस्य ब्रूया
इत्यनेन सम्बन्धः  ॥  २।५२।३२३३  ॥   

  

भरतश्चापि वक्तव्यो यथा राजनि वर्त्तसे ।  

तथा मातृषु वर्तेथाः सर्वास्वेवाविशेषतः  ॥  २।५२।३४  ॥   

यथा च तव कैकेयी सुमित्रा च विशेषतः ।  

तथैव देवी कौसल्या मम माता विशेषतः  ॥  २।५२।३५  ॥   

तातस्य प्रियकामेन यौवराज्यमवेक्षता ।  

लोकयोरुभयोः शक्यं नित्यदा सुखमेधितुम्  ॥  २।५२।३६  ॥   

निवर्त्यमानो रामेण सुमन्त्रः शोककर्शितः ।  

तत्सर्वं वचनं श्रुत्वा स्नेहात् काकुत्स्थमब्रवीत्  ॥  २।५२।३७  ॥   

भरत इत्यादिश्लोकेनोक्तमर्थं विवृणोति--यथेति । सुमित्रोक्तिः
शत्रुघ्नपक्षपातात् । अवेक्षता अङ्गीकुर्वता त्वयेति शेषः । नित्यदा सर्वदा
। छान्दसो दाप्रत्ययः । इति भरतश्चापि वक्तव्य इति पूर्वेणान्वयः  ॥ 
२।५२।३४३७  ॥   

  

यदहं नोपचारेण ब्रूयां स्नेहादविक्लवः ।  

भक्तिमानिति तत्तावद्वाक्यं त्वं क्षन्तुमर्हसि  ॥  २।५२।३८  ॥   

यदिति । अहमविक्लवः धृष्टस्सन् यद्वाक्यं ब्रूयां तन्नोपचारेण किंतु
स्नेहात् । तद्वाक्यं त्वं तावत् साकल्येन क्षन्तुमर्हसीति सम्बन्धः ।
(पाठभेदः । तवस्नेहादविक्लवो निर्भयः यद्वचः उपचारेण न ब्रूयाम् ।
सेवाधर्मं विहाय  

ब्रूयाम् । तद्वाक्यं भक्तिमानिति हेतोः क्षन्तुमर्हसि)  ॥  २।५२।३८  ॥   

  

कथं हि त्वद्विहीनो ऽहं प्रतियास्यामि तां पुरीम् ।  

तव तावद्वियोगेन पुत्रशोकाकुलामिव  ॥  २।५२।३९  ॥   

कथमिति । तवतावद्वियोगेनेतिपाठः । तव तातेतिपाठे--तात स्वामिन्नित्यर्थः ।
वृद्धत्वाद्वत्सेति सम्बोधनंपव वा । पुत्रवियोगजः शोकः पुत्रशोकः
तेनाकुलामिव स्थितां पुरीमित्यन्वयः  ॥  २।५२।३९  ॥   

  

सराममपि तावन्मे रथं दृष्ट्वा तदा जनः ।  

विना रामं रथं दृष्ट्वा विदीर्य्येतापि सा पुरी  ॥  २।५२।४०  ॥   

स राममिति । पूर्वं सरामं रथं दृष्ट्वा इदानीं रामं विना स्थितं रथं
दृष्ट्वा जनः सा पुर्यपि विदीर्येत दुःखेन भिद्येत । पुरीशब्दो ऽत्र
जनव्यतिरिक्तपश्वादिपरः  ॥  २।५२।४०  ॥   

  

दैन्यं हि नगरी गच्छेद्दृष्ट्वा शून्यमिमं रथम् ।  

सूतावशेषं स्वं सैन्यं हतवीरमिवाहवे  ॥  २।५२।४१  ॥   

दैन्यमिति । आहवे हतवीरं हतं वीरं दृष्ट्वा स्वसैन्यमिव सूतावशेषं शून्यं
रामरहितं रथं दृष्ट्वा नगरी दैन्यं गच्छेत्  ॥  २।५२।४१  ॥   

  

दूरेपि निवसन्तं त्वां मानसेनाग्रतः स्थितम् ।  

चिन्तयन्त्यो ऽद्य नूनं त्वां निराहाराः कृताः प्रजाः  ॥  २।५२।४२  ॥   

दूर इति । प्रजाः अयोध्यावासिन्यः । दूरे निवसन्तमपि त्वां मानसेनाग्रतः
स्थितं त्वां चिन्तयन्त्यः भावनाप्रकर्षेण पुरतः स्थितमिव पश्यन्त्यः
निराहाराः कृताः, आहारे ऽप्यादरं न कुर्वन्तीत्यर्थः  ॥  २।५२।४२  ॥   

  

दृष्टं तद्धि त्वया राम यादृशं त्वत्प्रवासने ।  

प्रजानां सङ्कुलं वृत्तं त्वच्छोकक्लान्तचेतसाम्  ॥  २।५२।४३  ॥   

अत्रार्थे पूर्वानुभवं प्रमाणयति--दृष्टमिति । त्वत्प्रवासने प्रजानां
यादृशं सङ्कुलं वृत्तं संक्षोभो जातः तादृशं त्वया दृष्टं हि  ॥  २।५२।४३
 ॥   

  

आर्तनादो हि यः पौरैर्मुक्तस्त्वद्विप्रवासने ।  

सरथं मां निशाम्यैव कुर्युः शतगुणं ततः  ॥  २।५२।४४  ॥   

आर्तनाद इति । ततः प्रवासकालिकनादादित्यर्थः  ॥  २।५२।४४  ॥   

  

अहं किं चापि वक्ष्यामि देवीं तव सुतो मया ।  

नीतो ऽसौ मातुलकुलं सन्तापं मा कृथा इति  ॥  २।५२।४५  ॥   

असत्यमपि नैवाहं ब्रूयां वचनमीदृशम् ।  

कथमप्रियमेवाहं ब्रूयां सत्यमिदं वचः  ॥  २।५२।४६  ॥   

यदि प्रियं ब्रूयां तदसत्यं भवति यदि च सत्यं ब्रूयां तदप्रियं भवति अतः
कौसल्यां प्रति किमपि वक्तुं न शक्यमित्यभिप्रायेणाह--अहमित्यादिना ।
देवीमहं किं वा वक्ष्यामि च किमपि वक्तुं शक्नोमीत्यर्थः । तदेवोपपादयति
तवेत्यादिना । तवासौ सुतो मया मातुलकुलं नीतः तस्मात् सन्तापं मा कृथा
इतीदृशमसत्यंवचनमप्यहं नैव ब्रूयाम्, असत्यवचनप्रतिषेधादिति भावः । सत्यमेव
वदेत्यत्राह कथमिति । अप्रियमिदं वनप्रापणरूपं सत्यं वचनं कथं ब्रूयाम् ।
देव्या हानिप्रसङ्गादिति भावः  ॥  २।५२।४५४६  ॥   

  

मम तावन्नियोगस्थास्त्वद्बन्धुजनवाहिनः ।  

कथं रथं त्वया हीनं प्रवक्ष्यन्ति हयोत्तमाः  ॥  २।५२।४७  ॥   

तन्न शक्ष्याम्यहं गन्तुमयोध्यां त्वदृते ऽनघ ।  

वनवासानुयानाय मामनुज्ञातुमर्हसि  ॥  २।५२।४८  ॥   

ममेति । त्वद्बुन्धुजनाः त्वद्वंश्याः । यद्वा त्वं
त्वद्बन्धुभूतसीतालक्ष्मणरूपजनौ च त्वद्बन्धुजनाः तद्वाहिनः प्रवक्ष्यन्ति
वोढारो भविष्यन्ति । वहेर्लृटि रूपम्  ॥  २।५२।४७४८  ॥   

  

यदि मे याचमानस्य त्यागमेव करिष्यसि ।  

सरथो ऽग्निं प्रवेक्ष्यामि त्यक्तमात्र इह त्वया  ॥  २।५२।४९  ॥   

यदीति । त्यक्तमात्रः तत्क्षण एव त्यक्तः  ॥  २।५२।४९  ॥   

  

भविष्यन्ति वने यानि तपोविघ्नकराणि ते ।  

रथेन प्रतिबाधिष्ये तानि सत्त्वानि राघव  ॥  २।५२।५०  ॥   

भविष्यन्तीति । रथेन साधनेन प्रतिबाधिष्ये अहमेव रथीभूत्वा
निवर्त्तयिष्यामीत्यर्थः । तानि सत्त्वानीति पाठः । सर्वाणीति
पाठे--सत्त्वानीति शेषः  ॥  २।५२।५०  ॥   

  

त्वत्कृतेन मयावाप्तं रथचर्याकृतं सुखम् ।  

आशंसे त्वत्कृतेनाहं वनवासकृतं सुखम्  ॥  २।५२।५१  ॥   

त्वदिति । त्वत्कृते त्वन्निमित्तम् । रथचर्याकृतं सुखं मया नावाप्तम् ।
राज्याभिषिक्तत्वद्रथचर्याकृतसुखं मया भाग्यहीनेन न लब्धम्, तथापि
त्वत्कृतेन त्वत्साहाय्यकरणेन वनवासकृतमपि सुखम् आशंसे इच्छामि । राज्ये
रथचर्याकृतसुखाभावेपि वने सारथित्वेन परिचर्याकरणकृतं वापि सुखं मम
भवत्विति भावः । यद्वा त्वत्कृतेन त्वया कृतेनानुग्रहेणेत्यर्थः ।
रथचर्य्याकृतं रथप्रेरणकृतं सुखं मया अवाप्तम् । एवं त्वत्कृतेनानुग्रहेण
वनवासकृतं सुखमप्यहमाशंस इति  ॥  २।५२।५१  ॥   

  

प्रसीदेच्छामि ते ऽरण्ये भवितुं प्रत्यनन्तरः ।  

प्रीत्याभिहितमिच्छामि भव मे प्रत्यनन्तरः  ॥  २।५२।५२  ॥   

प्रसीदेति । प्रत्यनन्तरः समीपवर्ती । मे प्रत्यनन्तरो भवेति
प्रीत्याभिहितमिच्छामि । त्वत्कर्तृकमभिधानमिच्छामीत्यर्थः । क्रियतामिति
मां वदेतिवत्  ॥  २।५२।५२  ॥   

  

इमे चापि हया वीर यदि ते वनवासिनः ।  

परिचर्यां करिष्यन्ति प्राप्स्यन्ति परमां गतिम्  ॥  २।५२।५३  ॥   

इम इति । परमां गतिं स्वामिशुश्रूषणादिति भावः  ॥  २।५२।५३  ॥   

  

तव शुश्रूषणं मूर्ध्ना करिष्यामि वने वसन् ।  

अयोध्यां देवलोकं वा सर्वथा प्रजहाम्यहम्  ॥  २।५२।५४  ॥   

तवेति । मूर्ध्नेत्यस्य सोपचारमिति फलितार्थः । सर्वथा सर्वप्रकारेण  ॥ 
२।५२।५४  ॥   

  

न हि शक्या प्रवेष्टुं सा मयायोध्या त्वया विना ।  

राजधानी महेन्द्रस्य यथा दुष्कृतकर्मणा  ॥  २।५२।५५  ॥   

नहीति । महेन्द्रस्य राजधानी स्वर्गः  ॥  २।५२।५५  ॥   

  

वनवासे क्षयं प्राप्ते ममैष हि मनोरथः ।  

यदनेन रथेनैव त्वां वहेयं पुरीं पुनः  ॥  २।५२।५६  ॥   

वनवास इति । वनवासे क्षयं प्राप्ते वनवासे समाप्ते सतीत्यर्थः । वहेयमिति
यत् अयं मे मनोरथ इति सम्बन्धः  ॥  २।५२।५६  ॥   

  

चतुर्दश हि वर्षाणि सहितस्य त्वया वने ।  

क्षणभूतानि यास्यन्ति शतसङ्ख्या ऽन्यतो ऽन्यथा  ॥  २।५२।५७  ॥   

चतुर्द्दशेति । त्वया सहितस्येति ममेति शेषः । क्षणभूतानि क्षणतुल्यानि,
अतो ऽन्यथा त्वद्विरह इत्यर्थः । शतसङ्ख्यानि भवेयुरिति शेषः । शतगुणितानि
भविष्यन्तीति भावः  ॥  २।५२।५७  ॥   

  

भृत्यवत्सल तिष्ठन्तं भर्त्तृपुत्रगते पथि ।  

भक्तं भृत्यं स्थितं स्थित्यां त्वं न मां हातुमर्हसि  ॥  २।५२।५८  ॥   

एवं बहुविधं दीनं याचमानं पुनःपुनः ।  

रामो भृत्यानुकम्पी तु सुमन्त्रमिदमब्रवीत्  ॥  २।५२।५९  ॥   

जानामि परमां भक्तिं मयि ते भर्तृवत्सल ।  

शृणु चापि यदर्थं त्वां प्रेषयामि पुरीमितः  ॥  २।५२।६०  ॥   

भृत्येति । हे भृत्यवत्सल भक्तं भृत्यम् । अत एव स्थित्यां मर्यादायां
स्थितम् । अस्खलितमर्यादम् अत एव भर्तृपुत्रगते स्वामिपुत्रेण त्वया गते
पथि वनगमने तिष्ठन्तं निश्चितत्वदनुगमनं मां त्वं हातुं नार्हसि  ॥ 
२।५२।५८६०  ॥   

  

नगरीं त्वां गतं दृष्ट्वा जननी मे यवीयसी  

कैकेयी प्रत्ययं गच्छेदिति रामो वनं गतः  ॥  २।५२।६१  ॥   

परितुष्टा हि सा देवी वनवासं गते मयि ।  

राजानं नातिशङ्केत मिथ्यावादीति धार्मिकम्  ॥  २।५२।६२  ॥   

एष मे प्रथमः कल्पो यदम्बा मे यवीयसी ।  

भरतारक्षितं स्फीतं पुत्रराज्यमवाप्नुयात्  ॥  २।५२।६३  ॥   

नगरीमित्यादिश्लोकत्रयमेकान्वयम् । रामो वनं गत इति कैकेयी प्रत्ययं
विश्वासं गच्छेत् । धार्मिकं राजानं मिथ्यावादीति नातिशङ्केत । भरतारक्षितं
भरतेन आ समन्तात् रक्षितं पुत्रराज्यम् अवाप्नुयादिति च यत्, एषः मे प्रथमः
कल्पः कर्तव्येषु प्रयोजनेषु मुख्यः । "मुख्यः स्यात् प्रथमः कल्पः"
इत्यमरः  ॥  २।५२।६१६३  ॥   

  

मम प्रियार्थं राज्ञश्च सरथस्त्वं पुरीं व्रज ।  

सन्दिष्टश्चासि यानर्थांस्तांस्तान् ब्रूयास्तथातथा  ॥  २।५२।६४  ॥   

ममेति । यानर्थान् सन्दिष्टोसि तानर्थान् दशरथादीनुदिश्य तथातथा ब्रूया इति
सम्बन्धः  ॥  २।५२।६४  ॥   

  

इत्युक्त्वा वचनं सूतं सान्त्वयित्वा पुनःपुनः ।  

गुहं वचनमक्लीबो रामो हेतुमदब्रवीत्  ॥  २।५२।६५  ॥   

नेदानीं गुह योग्यो ऽयं वासो मे सजने वने ।  

अवश्यं ह्याश्रमे वासः कर्त्तव्यस्तद्गतो विधिः  ॥  २।५२।६६  ॥   

सो ऽहं गृहीत्वा नियमं तपस्विजनभूषणम् ।  

हितकामः पितुर्भूयः सीताया लक्ष्मणस्य च ।  

जटाः कृत्वा गमिष्यामि न्यग्रोधक्षीरमानय  ॥  २।५२।६७  ॥   

इतीति । हेतुमत् युक्तिमत् । नेदानीमित्यनेन इह वस्तव्यमिति गुहप्रार्थनं
द्योतितम् । मे सजने सजनप्रदेशे अयं वासो न योग्यः । तद्गतो विधिः
आश्रमवासगतः तद्विषय इत्यर्थः । विधिः पितृनियमनम् । सो ऽहं "सप्त सप्त च
वर्षाणि दण्डकारण्यमाश्रितः । अभिषेकमिमं त्यक्त्वा जटाजिनधरो वस  ॥ " इति
कैकेय्या नियुक्तोऽहम्। तपस्विजनभूषणं तपस्विजनातिशयावहम्। नियमम्
अधःशयनादिकम्। गृहीत्वा अङ्गीकृत्य। पितुःसीताया लक्ष्मणस्य च भूयो हितकामः
अति शयेन परलोकसाधनपुण्यकामः सन्। जटाः कृत्वा गमिष्यामि तदर्थं
न्यग्रोधक्षीरमानय। जटाकरणस्य सीतालक्ष्मणयोः प्रियत्वाभावेपि
हितत्वमस्त्येव तयोरपि तेन धर्मातिशयात्। रामजटाकरणे हि सहधर्मचारिण्याः
सीताया अपि धर्मः सिद्धः। लक्ष्मणस्य च तदनुरोधेन जटाकरणाद्धर्मः। यद्वा
हितकामः न तु प्रियकाम इत्यर्थः  ॥  २।५२।६५६७  ॥   

  

तत्क्षीरं राजपुत्राय गुहः क्षिप्रमुपाहरत् ।  

लक्ष्मणस्यात्मनश्चैव रामस्तेनाकरोज्जटाः  ॥  २।५२।६८  ॥   

तत्क्षीरमिति । लक्ष्मणस्य चेति । तेनापि भ्रातृवदवस्थानस्य
सङ्कल्पितत्वादिति भावः । अकरोदिति लक्ष्मणे प्रयोज्यकर्तृत्वं बोध्यम्  ॥ 
२।५२।६८  ॥   

  

दीर्घबाहुर्नरव्याघ्रो जटिलत्वमधारयत्  ॥  २।५२।६९  ॥   

ऋषिः खिद्यति--दीर्घबाहुरिति । जटिलत्वं जटावत्त्वम् । तुन्दादित्वादि लच्
 ॥  २।५२।६९  ॥   

  

तौ तदा चीरवसनौ जटामण्डलधारिणौ ।  

अशोभेतामृषिसमौ भ्रातरौ रामलक्ष्मणौ  ॥  २।५२।७०  ॥   

तस्यामप्यवस्थायां दर्शनीयतमत्वमाह--तावित्यादिश्लोकेन  ॥  २।५२।७०  ॥   

  

ततो वैखानसं मार्गमास्थितः सहलक्ष्मणः ।  

व्रतमादिष्टवान् रामः सहायं गुहमब्रवीत्  ॥  २।५२।७१  ॥   

तत इति । विखना नाम ब्रह्मनखोत्पन्नः कश्चिन्मुनिः "ये नखाः ते वैखानसाः ।
ये वालास्ते वालखिल्याः" इत्युक्तेः । सिंहादिशब्दवद्वर्णविपर्ययः । तेन
प्रोक्तं वैखानसम् । प्रोक्तार्थे अण् । मार्गं धर्ममित्यर्थः ।
वानप्रस्थधर्ममिति यावत् । आस्थितः आश्रितः । व्रतं ब्रह्मचर्यादिनियमम् ।
आदिष्टवान् अङ्गीकृतवान् । नन्वत्र सर्वो वानप्रस्थधर्मो ऽङ्गीकृतः उत यः
कश्चित् ? नाद्यः--तस्य पुनर्गार्हस्थ्यग्रहणायोगात् "आरूढपतितो हि सः"
इत्युत्तराश्रमप्राप्तस्य पुनः पूर्वाश्रमावरोहो हि निन्दितः । न
द्वितीयः--गृहस्थस्य वनस्थासाधारणजटाधारणादिकरणे
शाखारण्डवदाश्रमरण्डतापत्तेः । मैवम्, पितृनियोगकृतसाङ्कल्पिकनियमविशेषस्य
युधिष्ठिरादिसंन्यासधर्मवदविरुद्धत्वात् । उक्तं हि
मनुना--"सम्यक्सङ्कल्पजः कामो धर्ममूलमिदं स्मृतम्" इति । सहायं
गङ्गावतरणसहायम् । सखायमिति च पाठः  ॥  २।५२।७१  ॥   

  

अप्रमत्तो बले कोशे दुर्गे जनपदे तथा ।  

भवेथा गुह राज्यं हि दुरारक्षतमं मतम्  ॥  २।५२।७२  ॥   

अप्रमत्त इति । बले चतुरङ्गबले । कोशे अर्थौघे । "कोशो ऽस्त्री कुड्मले
खड्गपिधाने ऽर्थौघदिव्ययोः" इत्यमरः । दुरारक्षं दुःखेन आ समन्तात्
रक्षितुं शक्यम् (पाठभेदः । दुःखेन आरक्षा रक्षणं यस्य तद्दुरारक्षम् ।
अतिशयेन दुरारक्षं दुरारक्षतमम् । भवेथा इत्यार्षमात्मनेपदम् )  ॥  २।५२।७२
 ॥   

  

ततस्तं समनुज्ञाय गुहमिक्ष्वाकुनन्दनः ।  

जगाम तूर्णमव्यग्रः सभार्यः सहलक्ष्मणः  ॥  २।५२।७३  ॥   

स तु दृष्ट्वा नदीतीरे नावमिक्ष्वाकुनन्दनः ।  

तितीर्षुः शीघ्रगां गङ्गामिदं लक्ष्मणमब्रवीत्  ॥  २।५२।७४  ॥   

तत इति । अव्यग्रः अव्यासक्तः "व्यग्रो व्यासक्त आकुलः" इत्यमरः  ॥ 
२।५२।७३७४  ॥   

  

आरोहं त्वं नरव्याघ्र स्थितां नावमिमां शनैः ।  

सीतां चारोपयान्वक्षं परिगृह्य मनस्विनीम्  ॥  २।५२।७५  ॥   

आरोहेति । स्थितामिमां नावं परिगृह्य सीतां शनैरारोपय । अन्वक्षम् अनुपदं
त्वं चारोहेति सम्बन्धः । यद्वा त्वं प्रथममारोह अन्वक्षं मनस्विनीं सीतां
परिगृह्य कराग्रयोर्गृहीत्वा आरोपयेत्युपचारोक्तिः । मनस्विनीमिति
निन्दायां मतुप् । भीरुमिति यावत् । पूर्वारोहणे ऽसौ बिभीयादिति भावः  ॥ 
२।५२।७५  ॥   

  

स भ्रातुः शासनं श्रुत्वा सर्वमप्रतिकूलयन् ।  

आरोप्य मैथिलीं पूर्वमारुरोहात्मवांस्ततः  ॥  २।५२।७६  ॥   

लक्ष्मणस्तु निपुणतया प्रथमं सीतामारोप्य पश्चात्स्वयमारूढ इत्याह--स
भ्रातुरिति । अप्रतिकूलयन् यथातथावाप्यारोहणशासनमनुतिष्ठन् । आत्मवान्
रामाशयज्ञ इत्यर्थः । पूर्वं मनस्विनीमित्युक्तम्, इदानीमात्मवानित्युक्तम्
। उभाभ्यामारोपणे दोषशङ्काराहित्यं चोक्तम्  ॥  २।५२।७६  ॥   

  

अथारुरोह तेजस्वी स्वयं लक्ष्मणपूर्वजः ।  

ततो निषादाधिपतिर्गुहो ज्ञातीनचोदयत्  ॥  २।५२।७७  ॥   

अथेति । ज्ञातीन् बन्धून् अचोदयत् नौः पारं नीयतामित्यचोदयत्  ॥  २।५२।७७
 ॥   

  

राघवो ऽपि महातेजा नावमारुह्य तां ततः ।  

ब्रह्मवत् क्षत्त्रवच्चैव जजाप हितमात्मनः  ॥  २।५२।७८  ॥   

राघव इति । ब्रह्मवत्क्षत्र्रवदित्यर्हार्थे वतिप्रत्ययः । ब्राह्मणार्हं
क्षत्ित्रयार्हम् । आत्मनो हितं जजाप "दैवीं नावम्"
इत्यादिब्रह्मक्षत्त्रसाधारणमन्त्रं जजापेत्यर्थः । यद्वा
ब्रह्मक्षत्शत्रब्दयुक्तं मन्त्रं जजापेत्यर्थः । स च मन्त्रः
सुत्रामाणमित्यादिः । तत्र ह्यरिष्टनेमिः पृतनाजिदिति ब्रह्मक्षत्त्रशब्दौ
श्रुतौ  ॥  २।५२।७८  ॥   

  

आचम्य च यथाशास्त्रं नदीं तां सह सीतया ।  

प्राणमत् प्रीतिसंहृष्टो लक्ष्मणश्चामितप्रभः  ॥  २।५२।७९  ॥   

अनुज्ञाय सुमन्त्रं च सबलं चैवं तं गुहम् ।  

आस्थाय नावं रामस्तु चोदयामास नाविकान्  ॥  २।५२।८०  ॥   

पूर्वोक्तं नावारोहणं विवृण्वन्नाह--आचम्येत्यादिना  ॥  २।५२।७९८०  ॥   

  

ततस्तैश्चोदिता सा नौः कर्णधारसमाहिता ।  

शुभस्फ्यवेगाभिहता शीघ्रं सलिलमत्यगात्  ॥  २।५२।८१  ॥   

मध्यं तु समनुप्राप्य भागीरथ्यास्त्वनिन्दिता ।  

वैदेही प्राञ्जलिर्भूत्वा तां नदीमिदमब्रवीत्  ॥  २।५२।८२  ॥   

तत इति । कर्णधारसमाहिता समाहितकर्णधारा । शुभस्फ्यवेगाभिहता शुभानां
स्फ्यानामरित्राणां वेगेनाभिहता प्रणुन्ना  ॥  २।५२।८१८२  ॥   

  

पुत्रो दशरथस्यायं महाराजस्य धीमतः ।  

निदेशं पारयित्वेमं गङ्ग त्वदभिरक्षितः  ॥  २।५२।८३  ॥   

चतुर्दश हि वर्षाणि समग्राण्युष्यकानने ।  

भ्रात्रा सह मया चैव पुनः प्रत्यागमिष्यति  ॥  २।५२।८४  ॥   

पुत्र इति । निदेशं चतुर्दशवर्षावधिकवनवासविषयनियोगम् । पारयित्वा
निर्विघ्नं परिसमाप्य । उष्य उषित्वा । प्रत्यागमिष्यति, यदेति शेषः  ॥ 
२।५२।८३८४  ॥   

  

ततस्त्वां देवि सुभगे क्षेमेण पुनरागता ।  

यक्ष्ये प्रमुदिता गङ्गे सर्वकामसमृद्धिनी  ॥  २।५२।८५  ॥   

तत इति । ततः तदा । सुभगे सुर्कीर्ते "भगः
श्रीकाममाहात्म्यवीर्ययत्नार्ककीर्तिषु" इत्यमरः । क्षेमेण कुशलेन सह ।
यक्ष्ये पूजयिष्यामि । सर्वकामसमृद्धिनीति व्रीह्यादित्वादिनिः  ॥  २।५२।८५
 ॥   

  

त्वं हि त्रिपथगा देवि ब्रह्मलोकं समीक्षसे ।  

भार्या चोदधिराजस्य लोके ऽस्मिन् संप्रदृश्यसे  ॥  २।५२।८६  ॥   

त्वमिति । ब्रह्मलोकं समीक्षसे ब्रह्मकमण्डल्वां द्रवीभूतधर्मरूपतया
स्थित्वा ब्रह्मप्रक्षालितविष्णुपादोद्भवत्वादिति भावः । अत एव
विष्णुपादोद्भवामिति पूर्वमुक्तम्  ॥  २।५२।८६  ॥   

  

सा त्वां देवि नमस्यामि प्रशंसामि च शोभने ।  

प्राप्तराज्ये नरव्याघ्रे शिवेन पुनरागते  ॥  २।५२।८७  ॥   

गवां शतशहस्रं च वस्त्राण्यन्नं च पेशलम् ।  

ब्राह्मणेभ्यः प्रदास्यामि तव प्रियचिकीर्षया  ॥  २।५२।८८  ॥   

सेति । प्रशंसामि स्तौमि । शिवेन क्षेमेण । पेशलं रम्यम् । तव
प्रियचिकीर्षया ब्राह्मणमुखेन हि देवतानां ग्रहणमिति भावः  ॥  २।५२।८७८८
 ॥   

  

सुराघटसहस्रेण मांसभूतौदनेन च ।  

यक्ष्ये त्वां प्रयता देवि पुरीं पुनरुपागता  ॥  २।५२।८९  ॥   

सुराघटसहस्रेणेति । मांसभूतौदनेन मांसरूपान्नेनेति यावत्  ॥  २।५२।८९  ॥   

  

यानि त्वत्तीरवासीनि दैवतानि वसन्ति च ।  

तानि सर्वाणि यक्ष्यामि तीर्थान्यायतनानि च  ॥  २।५२।९०  ॥   

पुनरेव महाबाहुर्मया भ्रात्रा च सङ्गतः ।  

अयोध्यां वनवासात्तु प्रविशत्वनघो ऽनघे  ॥  २।५२।९१  ॥   

तथा सम्भाषमाणा सा सीता गङ्गामनिन्दिता ।  

दक्षिणा दक्षिणं तीरं क्षिप्रमेवाभ्युपागमत्  ॥  २।५२।९२  ॥   

तीरं तु समनुप्राप्य नावं हित्वा नरर्षभः ।  

प्रातिष्ठत सह भ्रात्रा वैदेह्या च परंतपः  ॥  २।५२।९३  ॥   

यानीति । तीर्थानि मणिकर्णिकादीनि । आयतनानि काश्यादीनि  ॥  २।५२।९०९३  ॥   

  

अथाब्रवीन्महाबाहुः सुमित्रानन्दवर्द्धनम् ।  

भव संरक्षणार्थाय सजने विजने ऽपि वा  ॥  २।५२।९४  ॥   

अवश्यं रक्षणं कार्यमदृष्टे विजने वने ।  

अग्रतो गच्छ सौमित्रे सीता त्वामनुगच्छतु  ॥  २।५२।९५  ॥   

पृष्ठतो ऽहं गमिष्यामि त्वां च सीतां च पालयन् ।  

अन्योन्यस्येह नो रक्षा कर्त्तव्या पुरुषर्षभ  ॥  २।५२।९६  ॥   

भवेति सावधान इति शेषः । अदृष्टे अदृष्टपूर्वे । नः आवयोः "अस्मदो
द्वयोश्च" इति बहुवचनम् । तावच्छब्दः साकल्यार्थकः । अन्योन्यस्य साकल्येन
रक्षा कर्त्तव्येति सम्बन्धः  ॥  २।५२।९४९६  ॥   

  

न हि तावदतिक्रान्ता सुकरा काचन क्रिया ।  

अद्य दुःखं तु वैदेही वनवासस्य वेत्स्यति  ॥  २।५२।९७  ॥   

प्रनष्ट जनसम्बाधं क्षेत्रारामविवर्जितम् ।  

विषमं च प्रपातं च वनं ह्यद्य प्रवेक्ष्यति  ॥  २।५२।९८  ॥   

श्रुत्वा रामस्य वचनं प्रतस्थे लक्ष्मणो ऽग्रतः ।  

अनन्तरं च सीताया राघवो रघुनन्दनः  ॥  २।५२।९९  ॥   

यत्नस्यावश्यकर्त्तव्यत्वे युक्तिमाह--नहीति । अतिक्रान्ता अतिक्रान्तकाला
। काचन क्रिया न सुकरा हि पुनः सन्धातुं न शक्या हीत्यर्थः । तस्मात्काले
सावधानतयास्माभिः स्थातव्यमिति भावः । सम्बाधः सम्मर्दः । क्षेत्रं
शाल्यादिवृद्धिस्थलम् । विषमं निम्नोन्नतप्रदेशयुक्तम् ।
प्रपतन्त्यस्मिन्निति प्रपातः गर्तः । हि यस्मादद्य प्रवेक्ष्यति
तस्माद्दुःखं वेत्स्यतीति सम्बन्धः । इति
सुमित्रानन्दवर्द्धनमब्रवीदित्यन्वयः  ॥  २।५२।९७९९  ॥   

  

गतं तु गङ्गापरपारमाशु रामं सुमन्त्रः प्रततं निरीक्ष्य ।  

अध्वप्रकर्षाद्विनिवृत्तदृष्टिर्मुमोच बाष्पं व्यथितस्तपस्वी  ॥  २।५२।१००
 ॥   

गतमिति । गङ्गापरपारं गङ्गायाः अपरं पारम् । प्रततं नीरीक्ष्य अविच्छिन्नं
निरीक्ष्येत्यर्थः । तपस्वी सन्तापयुक्तः । "तपसन्तापे" इति धातुः ।
प्रतपन्निति पाठे--तापवानित्यर्थः । तपस्वी शोचनीयः । अध्वप्रकर्षात्
मार्गविप्रकर्षात् । विनिवृत्तदृष्टिः विनिवृत्तदृष्टिव्यापारः  ॥  २।५२।१००
 ॥   

  

स लोकपालप्रतिमप्रभाववांस्तीर्त्वा महात्मा वरदो महानदीम् ।  

ततः समृद्धाञ्छुभसस्यमालिनः क्रमेण वत्सान् मुदितानुपागमत्  ॥  २।५२।१०१
 ॥   

स इति । वत्सान् वत्सदेशान् । मत्स्यानिति पाठो लेखकप्रमादकृतः । इत्थं हि
देशव्यवस्था दृश्यते--गङ्गायमुनयोर्मध्ये प्रयागप्रदेशो वत्सदेशः । ततः
पश्चिमभागे पाञ्चालः । यमुनादक्षिणतीरे शूरसेनदेशः । तस्मात्पश्चिमतो
मत्स्यदेश इति । सलोकपालप्रतिमप्रभाववानिति पाठः । अन्यथा वृत्तभङ्गः
स्यात्  ॥  २।५२।१०१  ॥   

  

तौ तत्र हत्वा चतुरो महामृगान् वराहमृश्यं पृषतं महारुरुम् ।  

आदाय मेध्यं त्वरितं बुभुक्षितौ वासाय काले ययतुर्वनस्पतिम्  ॥  २।५२।१०२
 ॥   

ताविति । चातुर्विध्यमेवाह--वराहमित्यादि । ऋश्यादयो हरिणभेदाः । ऋश्यं
पृषतं महारुरुं च आदाय, स्वीकृत्येत्यर्थः । मेध्यमिति ऋश्यादि
सर्वविशेषणम् । काले सायंकाले । त्वरितत्वोक्तिः सायंकालत्वात्
बुभुक्षितत्वाच्च । द्विवचनेन सीतां कुत्रचिद्वनस्पतिमूले निक्षिप्य
मृगग्रहणार्थं गत्वा पुनरागताविति गम्यते  ॥  २।५२।१०२  ॥   

  

इत्यार्षे० श्रीरामायणे श्रीमदयोध्याकाण्डे द्विपञ्चाशः सर्गः  ॥  ५२  ॥   

इति श्रीगोविन्दराज० श्रीरामायणभूषणे पीताम्बराख्याने
अयोध्याकाण्डव्याख्याने द्विपञ्चाशः सर्गः  ॥  ५२  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha.md">
<details><summary><h3>शिरोमणी ...{Loading}...</h3></summary>



लक्ष्मणोक्त्यनन्तरकालिकां रामोक्तिं वर्णयितुमाह-- प्रभातायामिति ।
शर्वर्यां रात्रौ प्रभातायां सत्यां रामः लक्ष्मणमुवाच  ॥  २।५२।१  ॥   

  

तद्वचनमेवाह-- भास्करेति । असौ भास्करोदयकालः अतः भगवती तारासम्पत्तिमती
निशा गता तत्र हेतुः सुकृष्णः अतिश्यामः कोकिलः कोकिलपालितः विहगः काक
इत्यर्थः । कूजति प्रातःकाले काकशब्दस्यैव प्रसिद्धत्वात्कोकिलशब्देन काक
उच्यते । काकशब्दानुक्तिस्तु प्रातस्तन्नामोच्चारणस्य निशिद्धत्वादिति दिक्
। बर्हिणानां मयूराणां निर्घोषश्च श्रूयते अतः जाह्नवीं तराम ।
श्लोकद्वयमेकान्वयि  ॥  २।५२।२,३  ॥   

  

विज्ञायेति । सौमित्रिः रामस्य वचः विज्ञाय विशेषेण ज्ञात्वा तरणार्थं
नावमाकाङ्क्षते इति बुद्धेत्यर्थः । गुहं सूतं च आमन्त्र्य शीघ्रं नौरानेया
शीघ्रं तरणकामो रामः इत्युक्त्वेत्यर्थः भ्रातुः अग्रतः अग्रे अतिष्ठत्  ॥ 
२।५२।४  ॥   

  

स इति । स्थपतिः निषादाधिपतिः सः गुहः रामस्य वचनं निशम्य श्रुत्वा
प्रतिगृह्य लक्ष्मणद्वारा तदभिप्रायं बुद्ध्वा
सचिवान्स्वमन्त्रिणस्तूर्णमाहूय इदमब्रवीत्  ॥  २।५२।५  ॥   

  

अस्येति । वाहनसंयुक्तां वाहयति जलनिरसनद्वारा नावं तीरं प्रापयतीति
वाहनमरित्रं तेन संयुक्तां कर्णग्राहवतीं कर्णग्राहः कर्णधारः तद्वतीं
शुभां रमणीयरागादिविशिष्टात्वेन मनोरमां दृढां छिद्रादिरहितात्वेन
अदार्ढ्यशङ्कारहितामत एव अस्य रामस्य सुप्रतारां सुखं तारणयोग्यां नावं
तीर्थे तरणघट्टे शीघ्रमुपाहर प्रापय  ॥  २।५२।६  ॥   

  

तमिति । गुहादेशं निशम्य श्रुत्वा रुचिरां नावमुपोह्य तत्समीपघट्टे
प्रापय्य प्रत्यवेदयत् इयं नौरागतेत्यबोधयत्  ॥  २।५२।७  ॥   

  

तत इति । ततः स्वमन्त्रिबोधितनौदर्शनानन्तरं गुहः राघवं राममब्रवीत् ।
तद्वचनमेवाह-- हे देव नौरुपस्थिता प्रापिता भूयः पुनस्ते किं करवाणि  ॥ 
२।५२।८  ॥   

  

तवेति । हे अमरसुतप्रख्य अमरा ध्वंसा ऽप्रतियोगिनी सुतप्रख्या दशरथसुतेति
नाम यस्य तत्सम्बोधनं सागरगामिनीं गङ्गां तर्तुमियं नौः प्रापितेति शेषः ।
अतः शीघ्रमारोह  ॥  २।५२।९  ॥   

  

अथेति । अथ गुहप्रार्थनाश्रवणानन्तरं भवता अहं कृतकामः निष्पादिताभीष्टः
अतः शीघ्रमारोप्यतां खनित्रपिटकादि आरोह्यतामित्यर्थः । इदं वचः रामो
गुहमुवाच  ॥  २।५२।१०  ॥   

  

तत इति । ततः गुहाज्ञापनानन्तरं सन्नह्य कवचं सन्धार्य कलापाँस्तूणीराखड्गौ
च बद्ध्वा धन्विनौ राघवौ येन मार्गेण तरणार्थं जना गच्छन्ति इति शेषः । तेन
मार्गेण गङ्गां जग्मतुः  ॥  २।५२।११  ॥   

  

राममिति । एवं स्वकर्मकानाज्ञापनप्रकारेण विद्यमानं राममुपागत्य
विनीतवद्विनीतिविशिष्टं किमहं करवाणीति वचः सूतो ऽब्रवीत्  ॥  २।५२।१२  ॥   

  

तत इति । हे सुमन्त्र राज्ञः दशरथस्य सकाशे समीपे शीघ्रं याहि अप्रमत्तः
मद्वियोगहेतुकानवधानतारहितश्च भव इति वचः उत्तमदक्षिणेन स्पर्शमात्रेण
स्पृश्यमानोत्तमत्वसूचकसव्येतरेण करेण सुमन्त्रं स्पृशन्सन्नुवाच  ॥  ५२।१३
 ॥   

  

तदौदासीन्यमुपलक्ष्य पुनः प्रवृत्तं रामवचनं वर्णयन्नाह-- निवर्तस्वेति ।
एतावद्गङ्गापर्यन्तरथकरणकगमनमेव कृतं पित्राज्ञया स्वीकृतमतस्त्वं
निवर्तस्व वयं तु पद्भ्यां गमिष्यामः इति एनं सुमन्त्रमुवाच  ॥  २।५२।१४
 ॥   

  

आत्मानमिति । अभ्यनुज्ञातमयोध्यागमनायाज्ञप्तमात्मानमवेक्ष्य ज्ञात्वा
ऐक्ष्वाकं राममब्रवीत्  ॥  २।५२।१५  ॥   

  

तद्वचनमेवाह-- नेति । पदैश्वर्यमतिक्रम्य सभ्रातृभार्यस्य तव वने वासः
तदिदमैश्वर्यं लोके केनचित्पुरुषेण नाक्रान्तं परित्यक्तम्  ॥  २।५२।१६  ॥   

  

नेति । यदि ब्रह्मचर्यादौ फलोदयः तर्हि व्यसनं दुःखमागतं प्राप्तं त्वामहं
न मन्ये त्वां व्यसनं नैव प्राप्स्यतीति निश्चिनोमीत्यर्थः । अत्र मार्दवं
दयालुत्वमार्जवं तृप्तिकारकवचनोच्चारणमिति न पौनरुक्त्यम्  ॥  २।५२।१७  ॥   

  

सदेति । हे राघव वैदेह्या भ्रात्रा च सह वने वसन्संस्त्रीन्लोकाञ्जयन्निव
गतिमत्युत्कर्षं प्राप्स्यसे  ॥  २।५२।१८  ॥   

  

ननु तर्हि किमर्थं शोचसीत्यत आह-- वचमिति । हे राम त्वया सह वयं कैकेय्या
कैकेयीदास्या मन्थरया वञ्चिता अकालकवरयाचनप्रेरणया प्रलम्भिताः अत एव
दुःखभागिनो वयं पापायाः मन्थरायाः वशमेष्यामः  ॥  २।५२।१९  ॥   

  

इतीति । आत्मसमममात्योचितमित्यर्थः । ब्रुवन् सुमन्त्रः दूरगतं
दूरदेशसंयोगानुकूलव्यापारवन्तं रामं दृष्ट्वा चिरं रुरुदे  ॥  २।५२।२०  ॥   

  

तत इति । बाष्पे अश्रुणि विगते सति स्पृष्टोदकं स्पृष्टमुदकं येन तं सूतं
रामः मधुरं वाक्यं पुनः पुनरुवाच  ॥  २।५२।२१  ॥   

  

तद्वाक्यमेवाह-- इष्वाकूणामिति । त्वया तुल्यं इक्ष्वाकूणां सुहृदं
नोपलक्षये पश्यामि अतः यथा येन राजा मां न शोचेत्तथा कुरु  ॥  २।५२।२२  ॥   

(प्रिंट् सम्यक् नास्ति)  

शोकेति । कामभारावसन्नः कामः इच्छाविषयीभूतः भारो ऽभिषेकधारणं अवसन्नः
विध्वस्तः यस्य अत एव शोकोपहतचेताः अस्तीति शेषः तस्मादेतद्ब्रवीमि  ॥ 
२।५२।२३  ॥   

  

शोकनाशकोपायं बोधयन्नाह-- यदिति । महात्मा महीपतिः कैकेय्याः प्रियकामार्थं
यद्वस्तु यथा येन प्रकारेण आज्ञापयेत्तत्तथा तेन प्रकारेण अविकाङ्क्षया
विकाङ्क्षा अनादरः तदभावेन अत्यादरेणेत्यर्थः । कार्यं कर्तव्यम्  ॥ 
२।५२।२४  ॥   

  

एतदर्थमिति । नराधिपाः राजानः एतदर्थं राज्यानि प्रशासति । एतदर्थमेवाह--
यद्येन प्रशासनेन सर्वकृत्येषु एषां राज्ञां मनः ईप्सितं न प्रतिहन्यते ।
एतेन राजेप्सितमविचारेण कर्तव्यमिति सूचितम्  ॥  २।५२।२५  ॥   

  

यदिति । यद्यस्मिन्कार्ये अलीकमौदासीन्यं नाधिच्छति शोकेन न ताम्यति तदेव
कार्यं तथा तेन प्रकारेण कुरु  ॥  २।५२।२६  ॥   

  

अदृष्टेति । त्वं राजानं अभिवाद्य मम हेतोः मम इदं वचः ब्रूयाः  ॥  २।५२।२७
 ॥   

  

स्ववचनमेवाह । नेति । अयोध्यायाः वयं च्युताः इति न शोचामि लक्ष्मणश्च न
शोचति वने वत्स्यामहे इति वा न शोचामि । एतेन मच्छोकहेतुकः शोकस्त्वया न
कार्य इति सूचितम् । नमुनेत्यत्र नकारस्य योगविभागेन त्रिपाद्याः
क्वचिदसिद्धत्वाभावबोधनात्सन्धिः  ॥  २।५२।२८  ॥   

  

चतुर्दशेति । शीघ्रमागताँल्लक्ष्मणादीन्द्रक्ष्यसे  ॥  २।५२।२९  ॥   

  

एवमिति । एवमनेन प्रकारेण राजानमुक्त्वा मे मातरं कौशल्यां सहिताः
हितत्वयुक्ताः अन्याश्च देवी राज्ञीः केकयीं च पुनः पुनः मे आरोग्यं ब्रूहि
। अथ अनन्तरं सीतायाः आर्यस्य मम च लक्ष्मणस्य च वचनात् पादाभिवन्दनं
कौशल्यादिचरणप्रणामं ब्रूहि । श्लोकद्वयमेकान्वयि । हितशब्दो भावप्रधानः  ॥ 
२।५२।३०३१  ॥   

  

ब्रूया इति । भरतं क्षिप्रं शीघ्रमानय इति च महाराजं ब्रूयाः तदानयने
प्रयोजनमाह-- आगतो भरतः नृपमते राजेच्छाविषयीभूते पदे स्थाने स्थाप्यः  ॥ 
२।५२।३२  ॥   

  

सुमन्त्रदुःखध्वंसोपायं वदन्नाह-- भरतमिति । यौवराज्ये भरतमभिषिच्य इव
सर्वं तदधीनं कृत्वेत्यर्थः । परिष्वज्य तमालिङ्ग्येत्यर्थः । विद्यमानं
त्वामस्मत्सन्तापजं दुःखं नाभिभविष्यति । च इवार्थे  ॥  २।५२।३३  ॥   

  

भरत इति । भरतश्च वक्तव्यः । वक्तव्यमेवाह अविशेषतः वैषम्यरहितत्वेन  ॥ 
२।५२।३४  ॥   

  

यथेति । एतासु विषमदृष्टिर्न कर्तव्येति तात्पर्यम्  ॥  २।५२।३५  ॥   

  

तातस्येति । तातस्य जनकस्य प्रियकामेन अत एव यौवराज्यं
यौवराज्यसदृशपालनमित्यर्थः । अपेक्षता स्वीकुर्वता त्वया उभयोः
प्रकटाप्रकटसाकेतयोः सुखमेधितुं वर्धयितुमतिसुखं प्राप्तुमित्यर्थः शक्यम्
 ॥  २।५२।३६  ॥   

  

निवर्त्यमान इति । रामेण निवर्त्यमानः अत एव प्रतिबोधितः सुमन्त्रः
काकुत्स्थमब्रवीत्  ॥  २।५२।३७  ॥   

  

तद्वचनमेवाह-- यदिति । यद्वचः उपचारेण भृत्यवक्तव्यत्वेन न ब्रूयां किन्तुं
स्नेहादविक्लवं धार्ष्ट्यविशिष्टं यथा स्यात्तथा ब्रूयाम् तद्वाक्यं
भक्तिमानयं मद्विषयकातिस्नेहवानिति ज्ञात्वा क्षन्तुमर्हसि  ॥  २।५२।३८  ॥   

  

तद्वचनमेवाह-- कथमिति । हे तात तव वियोगेन पुत्रशोकातुरामिव तां
पुरीमयोध्यां त्वद्विहीनो ऽहं कथं प्रतियास्यामि  ॥  २।५२।३९  ॥   

  

स इति । तावत्पूर्वं मे रथं सरामं रामविशिष्टं दृष्ट्वा अनुमानतो ज्ञात्वा
तदा समीपागमनसमये विना रामं रथं दृष्ट्वा साक्षादवलोक्य सा पुरी
विदीर्येतापि । अपिः सम्भावनार्थकः  ॥  २।५२।४०  ॥   

  

तदेव भङ्ग्यत्तरेणाह-- दैन्यमिति । शून्यं त्वया रहितं रथं दृष्ट्वा नगरी
दैन्यं गच्छेत् तत्र दृष्टान्तः सूतावशेषं सूतमात्रावशिष्टमाहवे सङ्ग्रामे
हतवीरं स्वसैन्यमिव  ॥  २।५२।४१  ॥   

  

दूरे इति । दूरे निवसन्तं त्वां दूरे निवसन्तीं त्वां सर्वतो विलक्षणां
सीतां च मानसेन मनोव्यापारेण अग्रतः स्थितं स्थितां च चिन्तयन्त्यः प्रजाः
अद्य त्वद्रहितरथगमनसमये निराहाराः कृताः त्वदागमनाभावं श्रुत्वा आहारादिकं
न करिष्यन्तीत्यर्थः । निवसन्तमित्यस्य स्थितमित्यस्य च
लिङ्गविपरिणामेनान्यत्राप्यन्वयः । एकस्त्वाशब्दः
सर्वादिपठितादन्तप्रकृतिकटाबन्तः  ॥  २।५२।४२  ॥   

  

अत्र त्वदनुभव एव प्रमाणमिति बोधयन्नाह-- दृष्टमिति । हे राम त्वत्प्रवासने
त्वच्छोकक्लान्तचेतसां प्रजानां सङ्कुलमार्तरवादिविशिष्टं यादृशं वृत्तं
तत्तादृशं त्वया दृष्टमेव  ॥  २।५२।४३  ॥   

  

आर्तेति । त्वत्प्रवासने यः आर्तनादः पौरैः उन्मुक्तः
ततस्तस्मादार्तनादाच्छतगुणं नादं सरथं रथसहितं मामेव निशम्य कुर्युः  ॥ 
२।५२।४४  ॥   

  

अहमिति । देवीं कौशल्यामहं किं वक्ष्यामि येन वचनेन शोको न स्यात्तद्वचनं
वदेत्यर्थः । ननु त्वयैव तद्विचार्य उच्यतामित्यत आह-- तव सुतो मया
मातुलकुलं नीतः अतः सन्तापं मा कृथाः इतीदृशमसत्यमेव वचनमहं नैव ब्रूयाम् ।
एतेनेदृशासत्यकथनं कञ्चित्कालं किञ्चिच्छोकहानिः सम्भवतीति सूचितम् । ननु
तर्हि सत्यमेव ब्रूहीत्यत आह-- अप्रियमिदं सत्यं वचः कथं ब्रूयाम् । तथा च
मनुः "सत्यं ब्रुयात्प्रियं ब्रुयान्न ब्रुयात्सत्यमप्रियम्" इति ।
श्लोकद्वयमेकान्वयि  ॥  २।५२।४५,४६  ॥   

  

इदानीं रथगमनस्यैवाशक्यत्वं बोधयन्नाह-- ममेति । मम नियोगस्थाः मम नियमने
स्थिताः त्वद्बन्धुजनवाहिनः तव बन्धुजनः त्वमेव बन्धुजनश्च त्वद्बन्धुजनः स
च स च त्वद्बन्धुजनौ तावेव वहन्ति तच्छीलिनः हयोत्तमाः त्वया त्वद्बन्धुना
न विहीनं रथं कथं प्रवाह्यन्ति प्रवहनं करिष्यन्ति कथमिति सम्भावनायाम् ।
अत्र त्वयेत्यनेन त्वद्बन्धुलाभो भेदाध्यवसायाद्भाक्ताभाक्तयोर्ग्रहणं  

त्वावृत्त्यागमकं तत्र प्रकरणम्  ॥  २।५२।४७  ॥   

  

तदिति । तदुक्तहेतोः त्वदृते त्वां विना अयोध्यां गन्तुं न शक्ष्यामि अतः
वनवासानुयानाय वनवासानुगमनाय मामनुज्ञातुं त्वमर्हसि  ॥  २।५२।४८  ॥   

  

यदीति । याचमानस्य मे यदि त्यागमेव करिष्यसि तर्हि त्यक्तमात्रः
कारणाभावेनापि त्यक्त एव सरथो ऽहमग्निं प्रवेक्ष्यामि  ॥  २।५२।४९  ॥   

  

अनुगमने प्रयोजनं बोधयन्नाह-- भविष्यन्तीति । ते तयोर्विघ्नकराणि यानि
भविष्यन्ति चेदिति शेषः । तानि बाधिष्ये एतेनाहमवश्यं नेतव्य इति सूचितम्
 ॥  २।५२।५०  ॥   

  

नन्वनुगमने क्लेशः स्यादित्यत आह-- त्वदिति । त्वत्कृतेन त्वल्लाभेच्छया
मया रथचर्याकृतं रथवाहनजनितं सुखं प्राप्तमतः त्वत्कृतेन त्वल्लाभेच्छयैव
वनवासकृतं सुखमाशंसे इच्छामि  ॥  २।५२।५१  ॥   

  

प्रसीदेति । अरण्ये ते प्रत्यनन्तरः अतिनिकटकवर्ती भवितुमिच्छामि । तत्र
हेतुः प्रीत्या ते अभिहितमुक्तमिच्छामि श्रोतुमिति शेषः । अतः मे
प्रत्यनन्तरस्त्वं भव । यदि च अभिहितमित्यस्य आज्ञामित्यर्थस्तदा
श्रोतुमिति नाध्याहार्यम्  ॥  २।५२।५२  ॥   

  

इमे इति । परिचर्यां सेवाम्  ॥  २।५२।५३  ॥   

  

तवेति । तव शुश्रूषणं सेवां वने करिष्यामि अतः अयोध्यां देवलोकं देवलोकगमनं
च प्रजहामि त्यजामि । एतेन यथेच्छं देवलोकमप्ययं गच्छतीति व्यञ्जितम्  ॥ 
२।५२।५४  ॥   

  

नहीति । दुष्कृतकर्मणा पापकर्मकारिणा महेन्द्रस्य इन्द्रस्य राजधानी
अमरावतीव  ॥  २।५२।५५  ॥   

  

वनवासे स्वप्रयोजनान्तरं बोधयन्नाह-- वनवास इति । वनवासे नियमितवनवासकाले
क्षयं प्राप्ते सति यत्प्रयत्नवानहमनेन रथेन पुरीमयोध्यां त्वां वहेयं हि
एष मम मनोरथः  ॥  २।५२।५६  ॥   

  

चतुर्दशेति । वने त्वया सहितस्य मे चतुर्दशवर्षाणि क्षणभूतानि क्षणत्वं
प्राप्तानि यास्यन्ति अन्यथा सहगमनाभावे शतसङ्ख्यानि यास्यन्ति संहिताया
अभावस्तु "इको ऽसर्वर्णे शाकल्यस्य--" इति प्रकृतिभावात्  ॥  २।५२।५७  ॥   

  

भृत्येति । हे भृत्यवत्सल भर्तृपुत्रगते स्वामिपुत्रकर्तृकगतिमति पथि
मार्गे तिष्ठन्तं स्थित्या सेवकरीत्या स्थितं विद्यमानं मां हातुं त्यक्तुं
त्वं नार्हसि  ॥  २।५२।५८  ॥   

  

एवमिति । भृत्यानुकम्पी भृत्यविषयकातिदयावान्रामः सुमन्त्रमब्रवीत्  ॥ 
२।५२।५९  ॥   

  

तद्वचनमेवाह-- जानामीति । यदर्थं त्वामितः प्रषयामि तच्छृणु  ॥  २।५२।६०
 ॥   

  

तत्प्रयोजनमाह-- नगरीमिति । नगरीमयोध्यां त्वां गते प्राप्तं दृष्ट्वा
यवीयसी कनिष्ठा मे जननी कैकेयी रामो वनं गत इति प्रत्ययं प्रतीतिं
गच्छेत्प्राप्नुयात् । रथेन गमने केनचिद्राज्ञा स्वदेशं प्रापित इति शङ्का
भविष्यतीति सूचितम्  ॥  २।५२।६१  ॥   

  

ननु तत्प्रतीत्या किमित्याह-- परितुष्टेति । मयि वनवासं गतं
तन्निश्चयत्वविशिष्टगतिमति सति परितुष्टा  

सती धार्मिकं राजानं मिथ्यावादी इति नातिशङ्केत  ॥  २।५२।६२  ॥   

  

एष इति । भरतारक्षितं भरतेन आसमन्ताद्रक्षितमत एव वृत्तं
प्रशस्तवृत्तिमत्पुत्रराज्यं यवीयसी अम्बा कैकेयी अवाप्स्यते । एषः मम
प्रथमः कल्पः सङ्कल्पः । एतेन भरतागमनादि त्वद्गमनसाध्यमिति बोधितम्  ॥ 
२।५२।६३  ॥   

  

ममेति । पुरीमयोध्यां त्वं व्रज यान्यानर्थान्यथा यथा त्वं सन्दिष्टः
पृष्टस्ताँस्तानर्थांस्तथा तथा  

ब्रूयाः  ॥  २।५२।६४  ॥   

  

इतीति । इत्यनेन प्रकारेण वचनमुक्त्वा तेन सूतं सान्त्वयित्वा अक्लीबं
क्लीबतानिवर्तकं हेतुमद्वचनं गुहमब्रवीत्  ॥  २।५२।६५  ॥   

  

तदाकारमाह-- नेति । हे गुह सजने स्वकीयजनसहिते वने मे वासो न योग्यः अतः
आश्रमे स्वकीयजनागम्यवनपर्णशालादाववश्यं वासः कर्तव्यः अत एव
तद्गतस्तद्वासिषु प्राप्तः विधिश्च कर्तव्यः । कर्तव्य इत्युभयान्वयी  ॥ 
२।५२।६६  ॥   

  

तद्विधिं बोधयन्नाह-- स इति । पित्रादेर्हितकामो ऽहं तपस्विजनभूषणं नियमं
भूशयनादि गृहीत्वा अत एव जटाः कृत्वा निर्माय गमिष्यामि अतः न्यग्रोधक्षीरं
वटवृक्षपय आनय तद्रामाज्ञापितं क्षीरं गुहः क्षिप्रमुपाहरत् ।
श्लोकद्वयमेकान्वयि  ॥  २।५२।६७,६८  ॥   

  

लक्ष्मणस्येति । तेन गुहानीतक्षीरेण जटाः अकरोत् । अतः जटिलत्वं
जटिलधर्ममधारयत्  ॥  २।५२।६९  ॥   

  

ताविति । चीरसम्पन्नौ भ्रातरौ ऋषिसमौ अशोभेताम्  ॥  २।५२।७०  ॥   

  

तत इति । वैखानसं मार्गं वानप्रस्थधर्मम् आस्थितः अत एव व्रतं
तदनुष्ठानमादिष्टवान् स्वीकृतवान्रामः सहायं तरणादिसाहाय्यकारिणं
गुहमब्रवीत्  ॥  २।५२।७१  ॥   

  

तद्वचनमेवाह-- अप्रमत्त इति । बलादौ अप्रमत्तस्त्वं भवेथाः । तत्र हेतुः--
हि यतः राज्यं दुरारक्षतमं दुःखेन आरक्ष्यते दुरारक्षं अतिशयेन दुरारक्षं
दुरारक्षतमं मतं निश्चितम्  ॥  २।५२।७२  ॥   

  

तत इति । गुहं तूर्णं समनुज्ञाप्य इक्ष्वाकुनन्दनो रामः जगाम  ॥  २।५२।७३
 ॥   

  

स इति । गङ्गां तितीर्षुः स रामः नदीतीरे उत्तरतीरवर्तिजले नावं दृष्ट्वा
अब्रवीत् लक्ष्मणमिति शेषः  ॥  २।५२।७४  ॥   

  

तद्वचनमेवाह-- आरोहेति । हे नरव्याघ्र लक्ष्मण मनस्विनीं सीतां परिगृह्य
स्थितां नावं शनैरारोपय अन्वक्षं पश्चात्त्वमारोह  ॥  २।५२।७५  ॥   

  

स इति । स लक्ष्मणः भ्रातुः शासनं श्रुत्वा
अप्रतिकूलयन्ननुकूलयन्सन्मैथिलीं पूर्वमारोप्य आरुरोह  ॥  २।५२।७६  ॥   

  

अथेति । अथ लक्ष्मणारोहणानन्तरं लक्ष्मणपूर्वजो रामः आरुरोह ततो ऽनन्तरं
गुहः ज्ञातीनचोदयत् रामाज्ञानुकूलं वर्तितव्यमिति प्रैरयत्  ॥  २।५२।७७  ॥   

  

राघव इति । ब्रह्मवद्वेदप्रवर्तकः महातेजा राघवः
क्षत्रवत्क्षत्रियकुलविहितं यथा भवति तथा आत्मनो हितं स्वप्रापकं
मन्त्रविशेषं जजाप । एतेन तन्मन्त्रोच्चारणे रामस्य प्रीत्यतिशयो ध्वनितः
 ॥  २।५२।७८  ॥   

  

आचम्येति । सीतया सह सन्तुष्टो रामः लक्ष्मणश्च यथाशास्त्रमाचम्य
प्रणमत्प्राणमत् । आगमशास्त्रस्यानित्यत्वादड्विरहः  ॥  २।५२।७९  ॥   

  

अनुज्ञायेति । सुमन्त्रं सबलं सैन्यसहितं गुहं चानुज्ञाय नावमास्थाय
नाविकांश्चोदयामास  ॥  २।५२।८०  ॥   

  

तत इति । ततः नाविककर्मकप्रेरणानन्तरं तैः नाविकैः चालिता कर्णधारैः
अरित्रग्राहकैः समाहिता तरणघट्टसम्मुखीकृता शुभस्फवेगाभिहता शुभस्फस्य
शोभनारित्रस्य वेगेन अभिहता शीघ्रं चालिता नौका सलिलं
गङ्गाजलमत्यगाच्छीघ्रमचलत्  ॥  २।५२।८१  ॥   

  

मध्यमिति । भागीरथ्याः मध्यं समनुप्राप्य अनिन्दिता आश्रितानां
निन्दितत्वनिवर्तिका वैदेही इदमब्रवीत्  ॥  २।५२।८२  ॥   

  

तद्वचनमेवाह-- पुत्र इति । अयं दशरथस्य पुत्रः त्वदभिरक्षितः सन्निदेशं
राजाज्ञापितं पालयतु निर्विघ्नं चतुर्दशवर्षपर्यन्तं वनवासं करोत्वित्यर्थः
 ॥  २।५२।८३  ॥   

  

चतुर्दशेति । कानने वने उष्य उषित्वा भ्रात्रादिना सह यस्मिन्समये
प्रत्यागमिष्यति ततः तस्मिन्समये क्षेमेण आगता अत एव प्रमुदिताहं त्वां
यक्ष्ये पूजयितास्मि । श्लोकद्वयमेकान्वयि  ॥  २।५२।८४,८५  ॥   

  

गङ्गायाः सामर्थ्यं पूजासमयविशेषं च बोधयन्ती आह-- त्वमिति । हे देवि हे
त्रिपथगे या त्वं ब्रह्मलोकं समक्षसे व्याप्नोषि अस्मिँल्लोके उदधिराजस्य
भार्या सम्प्रदृश्यसे तां त्वां सा सीताहं नमस्यामि प्रशंसामि स्तौमि च
शिवेन कल्याणेन पुनरागतेन नरव्याघ्रे रामे प्राप्तराज्ये सति तव
प्रीतिचिकीर्षया गवां शतसहस्रं शतसहस्रसङ्ख्याकगवीः वस्त्राणि च
पेशलमतिस्वादु अन्नं च ब्राह्मणेभ्यस्त्वत्तीरवर्तिविप्रेभ्यः प्रदास्यामि
। श्लोकत्रयमेकान्वयि  ॥  २।५२।८६८८  ॥   

  

गङ्गापूजनसामग्रीं बोधयन्ती आह-- सुरेति । पुरीं पुनः उपागता प्राप्ता अहं
सुराघटसहस्रेण सुरेषु देवेषु न घटन्ते न सन्तीत्यर्थः तेषां सहस्रं तेन
सहस्रसङ्ख्याकसुरदुर्लभपदार्थेनेत्यर्थः । मांसभूतौदनेन मा नास्ति अंसो
राजभागो यस्यां सा एव भूः पृथ्वी च उतं वस्त्रं च ओदनं च एतेषां समाहारः
तेन च त्वां यक्ष्ये अतः प्रीयतां दन्त्योपधो ऽप्यंसशब्दो भागवाची कोशे
प्रसिद्धः  ॥  २।५२।८९  ॥   

  

यानीति । त्वत्तीरवासीनि यानि दैवतानि तीर्थानि प्रयागादीनि च आयतनामि
अक्षयवटालोप्यादीनि च सन्ति तानि सर्वाणि यक्ष्यामि  ॥  २।५२।९०  ॥   

  

पूजनप्रयोजनमुपसंहरन्ती आह-- पुनरिति । हे अनघे मया भ्रात्रा च सङ्गतः
संयुक्तो रामः अयोध्यां पुनः प्रविशतु  ॥  २।५२।९१  ॥   

  

तथेति । दक्षिणा पत्यनुकूला गङ्गां तथा सम्भाषमाणा सा सीता दक्षिणं
तीरमभ्युपागमत्  ॥  २।५२।९२  ॥   

  

तीरमिति । नावं हित्वा त्यक्त्वा नरर्षभो रामः प्रातिष्ठत
गमनप्रारम्भमकरोत्  ॥  २।५२।९३  ॥   

  

अथेति । सुमित्रानन्दवर्धनं लक्ष्मणं महाबाहुः रामः अब्रवीत् ।
तद्वचनमेवाह-- विजने जनरहिते सजने परजनसहिते ऽपि वने संरक्षणार्थाय
सीतारक्षायै भव उद्युक्त इति शेषः  ॥  २।५२।९४  ॥   

  

रक्षणे हेतुं वदन्नाह-- अवश्यमिति । मद्विधैः मर्यादापालकैः विजने स्वजनेन
रहिते वने रक्षणमवश्यं कार्यं बालादीनां स्त्रियाश्चेति शेषः । अतः हे
सौमित्रे त्वमग्रतो गच्छ त्वामनुपश्चात्सीता गच्छतु अनुपालयन्सन्पृष्ठतः
अहमनुगमिष्यामि । नन्वावयो रक्षकत्वे ऽपि रक्षकान्तरापेक्षा स्यादित्यत
आह-- नो ऽस्माकमन्योन्यस्य रक्षा कर्तव्या तेन रक्षकान्तरापेक्षा नास्तीति
सूचितम् । श्लोकद्वयमेकान्वयि  ॥  २।५२।९५,९६  ॥   

  

नहीति । यया वैदेह्या असुकरा अतिप्रयत्नसाध्या काचनक्रिया नातिक्रान्ता
कृतेत्यर्थः । सा वैदेही अद्य गमनसमये वनवासस्य वनवाससम्बन्धि दुःखं
वनगमनजनितखेदं वेत्स्यति अयं खेदो निवार्य इति तात्पर्यम्  ॥  २।५२।९७  ॥   

  

दुःखे हेतुं वदन्नाह-- प्रनष्टेति । प्रनष्टा अतिसूक्ष्मत्वाददृष्टा
जनसंबाधा जनगमनहेतुकमार्गतृणादिक्षोदो यस्मिंस्तत्प्रायो जनैरगम्यमित्यर्थः
। अत एव क्षेत्रादिभिर्विवर्जितमत एव विषमं सर्वत्र निम्नोन्नताभ्यां
सहितमत एव प्रपातं पतनयोग्यगर्तादिविशिष्टं वनमद्य गमिष्यति प्रवेक्ष्यति
 ॥  २।५२।९८  ॥   

  

श्रुत्वेति । अग्रतः अग्रे लक्ष्मणः प्रतस्थे सीतया लक्ष्मणमनुगच्छन्त्या
इति शेषः । रघुनन्दनो रामः  ॥  २।५२।९९  ॥   

  

गतमिति । गतं प्राप्तं रामं सुमन्त्रः निरीक्ष्य
अध्वप्रकर्षाद्रामाधिष्ठितमार्गस्य दूरत्वाद्धेतोः विनिवृत्तदृष्टिः अत एव
व्यथितः सन् बाष्पं मुमोच  ॥  २।५२।१००  ॥   

  

स इति । महानदीं गङ्गां तीर्त्वा शुभसस्यमालिनः निर्बाधसस्यसमूहविशिष्टानत
एव मुदितान्वत्स्यान् वत्स्यनामकदेशानुपागमत् । देशव्यवस्था तु
गङ्गायमुनासङ्गमसमीपवर्त्यन्तर्वेदीदेशः प्रयागदेशः, ततः पश्चिमभागे
वत्सकदशेः, ततः पश्चिमभागे पाञ्चालः, यमुनादक्षिणतीरे शूरलदेशः,
तस्मात्पश्चिमतो मत्स्यदेश्ा इत्यादि ग्रन्थान्तरादवगन्तव्यम्  ॥  २।५२।१०१
 ॥   

  

ताविति । तत्र वत्स्यदेशे वराहादीन् चतुरो महामृगान्हत्वा खेलनार्थं
सन्ताड्य बुभुक्षितौ तौ रामलक्ष्मणौ मेध्यं व्रतिभिर्भोक्तव्यं
फलादिकमित्यर्थः । आदाय गृहीत्वा वनस्पतिं वृक्षसमीपं ययतुः  ॥  २।५२।१०२
 ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
द्विपञ्चाशत्तमः सर्गः  ॥  २।५२  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha.md">
<details><summary><h3>तिलकम् ...{Loading}...</h3></summary>



प्रभातायामिति  ॥  २।५२।१  ॥   

  

सुकृष्णो विहगः काकः कोकिलपालकत्वाच्च कोकिलपदेनोक्तः, काकेति नामग्रहणस्य
प्रातिर्निन्द्यत्वादेवमुक्तिः  ॥  २।५२।२,३  ॥   

  

विज्ञाय तरणसाधनं शीघ्रमानेयमित्येवं रामवचनतात्पर्यं ज्ञात्वा गुहं सूतं
चामन्त्र्यामन्त्रणेनैव तत्तात्पर्यं बोधयित्वा यथापूर्वं भ्रातुरग्रतो
ऽतिष्ठत्  ॥  २।५२।४  ॥   

  

स तु गुहस्तु रामस्य वचनं तराम जाह्नवीमित्येवं निशम्य तात्पर्यतो ज्ञात्वा
प्रतिगृह्य नमस्कारपूर्वं प्रतिगृह्य सचिवानाहूय तन्मध्ये
कंचित्प्रत्यब्रवीत्  ॥  २।५२।५  ॥   

  

अस्यवाहनसंयुक्ताम् अस्य जलं निरस्य नावं तीरं प्रापयतीत्यस्यवाहनमरित्रं
मयूरव्यंसकादित्वात्समासः कर्णग्राहः कर्णधारः सुखेन प्रतारः प्रतरणं यया
तां दृढां दृढसन्धिबन्धां तीर्थे ऽवतारमार्ग उपाहर समीपं प्रापय  ॥  २।५२।६
 ॥   

  

उपोह्य समीपं प्रापय्य  ॥  २।५२।७९  ॥   

  

आरोप्यताम् खनित्रपिटकवैदेहीवस्त्राभरणादिकमिति शेषः  ॥  २।५२।१०  ॥   

  

संनह्य कवचं कलापांस्तूणीरान् येनावतरणमार्गेण नावमारुह्य
तामनिर्वाच्यगुणां गङ्गां लोकास्तरन्ति तमवतारं तेर्तुं जग्मतुः  ॥  २।५२।११
 ॥   

  

एवं तु एवंभूतं तु रथादिनिरपेक्षं गच्छन्तं तु  ॥  २।५२।१२  ॥   

  

उत्तमश्चासौ दक्षिणश्च तेन स्पर्शादिव्यापारे उत्तमेन स्पर्शमात्रेण
सकलदुःखहारकत्वाद्दक्षिणेनेदृशेन करेण दक्षिणकारेण  ॥  २।५२।१३  ॥   

  

गमनप्रत्याशानिवृत्तये पुनः सावधारणां निवृत्तिमाह निवर्तस्वेति ।
एतावत्पर्यन्तं राजाज्ञया यानेन गमनं कृतम् हि अतः परं ममानेन न प्रयोजनं
यतो रथं विहाय पद्भ्यामेव महावनं गमिष्यामः, अतस्त्वं सर्वथा निवर्तस्व  ॥ 
२।५२।१४  ॥   

  

अभ्यनुज्ञातम् प्रतिनिवृत्त्यै इति शेषः  ॥  २।५२।१५  ॥   

  

तदादौ लोकदृष्ट्या शोकापनुदं वचनमाह नातीति । सभ्रातृभार्यस्य तव
प्राकृतवत्क्षुद्रवद्वने वासो येन दैवेन कृतस्तदिदं दैवमिह लोके
केनाप्यतिक्रान्तं लङ्घितं  

न अतो हृदये मा शुच इत्यर्थः । यद्वा ते वनवासो जात इति यदिदमिह लोके
ऽयोध्यास्थलोकमद्ये केनापि पुरुषेण न हृद्यत्यन्तं क्रान्तं स्वीकृतं
सर्वासंमतमेव, अतो ऽस्मदादीन्दोषेण मा गृह्णीया इति तात्पर्यम्  ॥  २।५२।१६
 ॥   

  

किं च यदि त्वामीदृशं व्यसनमागतं तदा ब्रह्मचर्यादि निष्फलमिति मन्ये  ॥ 
२।५२।१७  ॥   

  

इदानीं रामं भगवन्तं मत्वाह सहेति । गतिमुत्कर्षमेकस्यैव
त्रिलोकीजेतुर्जयेन पितृवाक्यपरिपालनेन च त्रींल्लोकाञ्जयन्निव एवं च तवायं
वनवासो ऽपि महाफल एव  ॥  २।५२।१८  ॥   

  

वयं तु सर्वथा पीडिता इत्याह वयमिति । उपवञ्चिताः केचिद्रात्रावविदितगमनेन
अहं बलान्निवर्तनेन एवं सर्वे त्यक्ताः  ॥  २।५२।१९  ॥   

  

आत्मसममतिबुद्धिमन्मन्त्रियोग्यम् । "दुरगतम्" इति पाठे दूरदेशावस्थानवन्तं
निश्चित्य तत्समीपे दुःखार्तश्चिरं रुरोद  ॥  २।५२।२०  ॥   

  

स्पृष्टोदकमाचामन्तं शुचिं पवित्रम्  ॥  २।५२।२१  ॥   

  

सुहृदं व्यसनापनोदकम् । यत एवमतः यथेत्यादि  ॥  २।५२।२२  ॥   

  

कामभारावसन्नः कामवेगेन पीडितः, यद्वा ऽवसन्नो मदभिषेकादिमनोरथसमूहः
तस्मादेतदुक्तं वक्ष्यमाणं च  ॥  २।५२।२३  ॥   

  

कैकेय्याः प्रियो यः कामो विषयो भरताभिषेकादिस्तदर्थं यथा येन प्रकारेण
यद्वस्त्वाज्ञापयेत्तदविकाङ्क्षया ऽस्मदादीनामविशङ्कया कार्यं
सादरमनुष्ठेयम्  ॥  २।५२।२४  ॥   

  

एतच्छब्दार्थमाह यदेषामिति । प्रशासतीत्यभ्यस्तत्वादत् सर्वकृत्येष्वपि
कामक्रोधप्रवृत्तेष्वपि  ॥  २।५२।२५  ॥   

  

यत्कार्यं प्रति यथा येन प्रकारेणालीकमप्रियम् ताम्यति ग्लायति  ॥  २।५२।२६
 ॥   

  

अभिवाद्य मत्प्रतिनिधितया मदीयनमस्कारं कृत्वा  ॥  २।५२।२७  ॥   

  

इदंपदार्थमाह न चेति । वने वत्स्यामहेति वेति सन्धिरार्षः वत्स्यमाहे इति
वा । नानुशोचामीति संबन्धः  ॥  २।५२।२८  ॥   

  

पुनरागतानस्मान्पुनत्स्वं द्रक्ष्यसीति संबन्धः, पुनः पुनरभीक्ष्णं
द्रक्ष्यसि वा  ॥  २।५२।२९  ॥   

  

सहिताः मम मात्रेति शेषः । पुनः पुनरभीक्ष्णं पूर्वोक्तं वाक्यमुक्त्वा
कौसल्यामित्युपलक्षणम् सर्वाः प्रति कैकेयीं चारोग्यम् अहमरोगो ऽदुःख इति
ब्रूहि कैकेयीमिति न व्यङ्ग्योक्तिः किंतु दैवकृतत्वेनास्या
अनपराधित्वमित्याशयेन  ॥  २।५२।३०  ॥   

  

अथारोग्यकथनानन्तरं सर्वान्प्रत्यार्यस्य ज्येष्ठस्य मम सीताया लक्ष्मणस्य
च  

वचनात्पादाभिवन्दनं ब्रूहि  ॥  २।५२।३१  ॥   

  

एवं पितरं मातरं प्रति सन्दिश्य पुनः पितरं प्रतरं सन्दिशति ब्रूया इति ।
महाराजं दशरथं नृपमते राजसंमते पदे राज्ये  ॥  २।५२।३२  ॥   

  

अथ सुमन्त्रं प्रत्याह भरतं चेति । अभिषिच्याभिषेचय्य  ॥  २।५२।३३  ॥   

  

राजनि दशरथे  ॥  २।५२।३४  ॥   

  

अविशेषतः शत्रुघ्नसंबन्धात्कैकेय्यविशेषतः कैकेय्यविशेषेत्यर्थः । एवं मम
मातापि कैकेय्यविशेषाद्द्रष्टव्येत्यर्थः  ॥  २।५२।३५  ॥   

  

अवेक्षताङ्गीकुर्वता उभयोर्लोकयोरिहपरलोकयोः । नित्यदा सर्वदा छान्दसो
दाप्रत्ययः । सुखं वर्धयितुं शक्यम् तेन तथा वर्तस्व येन लोकद्वये ऽपि सुखं
भवतीति व्यङ्ग्यं पर्यायोक्तमत्रालङ्कारः  ॥  २।५२।३६,३७  ॥   

  

उपचारः स्वामिभृत्योचितः सत्कारः तेन न ब्रूया ब्रूयाम् छान्दसमेतत् । अपि
तु स्नेहाद्विक्लवं वाक्यं ब्रवीमि तद्वाक्यं भक्तिमानिति ज्ञात्वा
क्षन्तुमर्हसीति संबन्धः  ॥  २।५२।३८  ॥   

  

पुत्रशोकः पुत्रवियोगजः शोकः  ॥  २।५२।३९  ॥   

  

मे रथं मत्प्रवर्त्यं रथं दूराद्दृष्ट्वा । तदा दर्शनकाले सराभमपि अपिः
संभावने स रामं संभावयमानो जनः पुरी च निकटगतं रथं विना रामं दृष्ट्वा
विदीर्येतापि । अपिः संभावनायाम्  ॥  २।५२।४०  ॥   

  

सूतावशेषं हतवीरं रथं दृष्ट्वा स्वसैन्यमिव  ॥  २।५२।४१  ॥   

  

दूरे ऽपि निवसन्तं त्वां मानसेन व्यापारेणाग्रतः पुरः स्थितमिव त्वां
चिन्तयन्त्यो  

रथेनागतप्रायो राम इति चिन्तयन्त्यः प्रजा जना अद्य एकस्य मम गमनदिने नूनं
निश्चयेन निराहाराः कृता निराहारसङ्कल्पवत्यः कृता मरिष्यन्तीति यावत्  ॥ 
२।५२।४२  ॥   

  

तस्यैव युक्त्या साधनं करोति दृष्टमित्यादिना । सङ्कुलमार्तनादादि  ॥ 
२।५२।४३  ॥   

  

सरथं मामेव निशाम्येत्यन्वयः  ॥  २।५२।४४  ॥   

  

पुना रामं विना स्वगमने ऽनुपपत्तिमाह अहमिति । अपि च अहं देवीं किं
वक्ष्यामि देवीं कौसल्याम् । तव सुतो मया मातुलकुलं प्रापित इति ब्रूहि,
तत्राह ईदृशं वचनं प्रियमप्यसत्यं नैवाहं ब्रूयाम् । वनं प्रापित इत्येव
तर्हि ब्रूहि, तत्राह इदं सत्यमप्यप्रियमेव अतः कथं ब्रूयाम् "सत्यं
ब्रूयात्प्रियं ब्रूयान्न ब्रूयात्सत्यमप्रियम्" इति स्मृतेः ।
तस्मात्तवमातरं प्रति वक्तुं योग्यस्योत्तरस्याभावादहं न गमिष्यामीति भावः
। एतदेव ध्वनयन्वक्ष्यति तन्न शक्ष्याम्यहं गन्तुम्" इति । यत्तु
कतकेनासत्यमपि मातुलकुलगमनं वक्ष्यामि न तु सत्यमपि
वनगमनमप्रियत्वादित्युक्तम्, तत्तु तन्न शक्ष्यामि  

इत्यादिनोक्तवचसां नगरगमनाभावप्रतिपादकत्वस्यैव लाभाच्चिन्त्यम्  ॥ 
२।५२।४५,४६ ॥   

  

रथो ऽपि नेतुमशक्य इत्यनुपपत्त्यन्तरमाह ममेति । एते ऽश्वा मम नियोगस्था
मत्प्रेरणमात्राधीना मत्प्रेरणया त्वद्बन्धुजनवहनशीला एव, न
त्वन्यवहनशीलाः, नापि त्वद्बन्धुरहितरथवहनशीलाः अतस्त्वया हीनं रथमेते कथं
प्रवाह्यन्ति, न कथमपि वहन्ति अतो रथनयनं दुःशक्यमिति भावः  ॥  २।५२।४७  ॥   

  

उपसंहरति तन्नेति  ॥  २।५२।४८  ॥   

  

त्यक्तमात्रे त्यागक्षण एव  ॥  २।५२।४९  ॥   

  

भविष्यन्ति संभावितानि रथेन साधनेनाहमेव रथी भूत्वा प्रतिबाधिष्ये  ॥ 
२।५२।५०  ॥   

  

ननु सूतेन त्वया कथं रथिकृत्यं कर्तुं शक्यं तत्राह त्वत्कृतेनेति । न
केवलमहं सूतः किंतु प्रधानभूतो मन्त्री सूतत्वं तु त्वत्कृतानुग्रहरुपफलेन
तदर्थफलस्यापि हेतुत्वाङ्गीकारान्मयाङ्गीकृतमिति शेषः तत्फलं च
त्वदीयरथचर्यया त्वदनुग्रहकृतं सुखं मया प्राप्तम्, इदानीं त्वत्कृतेन
त्वदङ्गीकृतवनानुगमनानुग्रहेण वनवासकृतं सुख
राज्यचिन्तादुःखाभावान्महात्सुखमाशंसे प्रार्थयामि, एतेन त्वदवातरं
ज्ञात्वैव त्वद्रथचर्यासौभाग्याय सूतत्वं मयाङ्गीकृतमिति ध्वनितम्  ॥ 
२।५२।५१  ॥   

  

प्रत्यनन्तरः प्रत्यासन्नः अनुकूल इति यावत् । प्रत्यनन्तरो भवेति त्वया
प्रीत्याभिहितं वाक्यं श्रोतुमिच्छामि  ॥  २।५२।५२,५३  ॥   

  

देवलोकं वेत्यनेन त्वद्भक्तानां भक्त्यान्तरायभूतदेवलोकप्राप्तिरपि
हेयैवेति  

सूचितम्  ॥  २।५२।५४,५५  ॥   

  

वनवासे क्षयं प्राप्ते वनवासकाले समाप्ते पुरीं वहेयं प्रापयेयमिति यत्, एष
मे मनोरथः  ॥  २।५२।५६  ॥   

  

अन्यथा त्वया रहितस्य स्थितिपक्षे  ॥  २।५२।५७  ॥   

  

भर्तृपत्रगते राजपुत्राश्रिते पथि यथा भृत्येन स्थातव्यं तथा त्वद्विषये
तिष्ठन्तं सर्वभृत्यमध्ये भक्तिमन्तं भृत्यं स्थित्या भृत्ययोग्यया
स्थित्या सर्वदा स्थितं नियुक्तं कार्यविषये कदाप्यपराधरहितमिति यावत्  ॥ 
२।५२।५८६०  ॥   

  

रामो वनं गत इति प्रत्ययं निश्चयं कैकेयी गच्छेदित्यन्वयः  ॥  २।५२।६१  ॥   

  

अतिशङ्का ऽन्यथाशङ्का तां न कुर्यात्  ॥  २।५२।६२  ॥   

  

इत्येष मे प्रथमः कल्पो मुख्यं प्रयोजनं त्वद्गमनस्येत्यन्वयः ।
भरतेनारक्षितं समन्ताद्रक्षितमीदृशं पुत्रराज्यं सुखं प्राप्नुयादिति च मम
त्वद्गमनस्य प्रयोजनं भरतानयनस्य त्वदधीनत्वात्  ॥  २।५२।६३६५  ॥   

  

सजने वने वासो न योग्य इत्युक्तिरत्रैव वने स्थेयमिति कदाचिद्गुहः
प्रार्थयेत्तत्प्रतिबन्धाय आश्रमे जनपदरहिते वासो योग्यः, अतस्तद्गत
आश्रमवासोचितो  

विधिर्जटाधारणादिरूप इदानीं कर्तव्य इत्यन्वयः  ॥  २।५२।६६  ॥   

  

सो ऽहं नियमं वन्याहारभूशयनादिरूपं गृहीत्वा सीताया लक्ष्मणस्य चानुमत्या
तपस्विजनभूषणं जटाः कृत्वा गमिष्यामि, अतो न्यग्रोधक्षीरमानय । भूयो
ऽतिशयेन पितुर्हितकामस्तत्प्रतिज्ञारक्षणेन । यत्तु सीताया हितकाम इति
तन्न, जटाधारणेन सीताहिताप्रसिद्धेः । अनुमतिस्त्वपेक्षितैव अन्यथा
संन्यासबुद्ध्या परमदुःखापत्तेः  ॥  २।५२।६७,६८  ॥   

  

लक्ष्मणस्याकरोत् तेनापि रामवदवस्थानस्य सङ्कल्पितत्वात्  ॥  २।५२।६९,७  ॥   

  

वैखानसं मार्गं वानप्रस्थाश्रमधर्ममास्थितः प्राप्तुं कृतबुद्धिः सन्व्रतं
वानप्रस्थव्रतमादिष्टवानङ्गीकृतवान् अत्र गङ्गारूपतीर्थप्राप्तौ, अग्रे
प्रयागरूपतीर्थप्राप्तौ, तदग्रे पितृमरणश्रवणे ऽपि यन्मुण्डनाकरणं
रामलक्ष्मणयोस्तेनानेन परकृतिरूपार्थवादेन क्षत्रियाणां तीर्थादिषु
मुण्डननिषेधं प्रतीम इत्यलम् । सहायं गङ्गातरणादिकृतसहायम्  ॥  २।५२।७१  ॥   

  

किमब्रवीत्तदाह अप्रमत्त इति । दुःखेनारक्षा रक्षणं यस्य तद्दुरारक्षम्
अतिशयेन दुरारक्षं दुरारक्षतमम् । "दुरारक्ष्यतमम्" इति पाठे ऽतिशयेन
दुःखेन रक्षितुं योग्यतममित्यर्थः  ॥  २।५२।७२७४  ॥   

  

स्थितामिमां नावं परिगृह्य हस्ते गृहीत्वा सीतामारोपय अन्वक्षं
पश्चात्त्वमारोह  ॥  २।५२।७५  ॥   

  

अप्रतिकूलयन्ननुकूलयन्  ॥  २।५२।७६,७७  ॥   

  

ब्रह्मवत्क्षत्रियवद्ब्राह्मणक्षत्रियार्हं ब्रह्मक्षत्रदेवताकमित्यर्थो वा
आत्मनो हितमुद्दिश्य जजाप । "सुत्रामाणमृचा नावमारोहेत्" इति स्मृतेः
क्षत्रियाधिकारे पाठाद्ब्रह्मक्षत्रदेवताकत्वं चास्य ब्राह्मणे उक्तमिति
कतकः । "दैवीं नावम्" इत्यादिर्ब्रह्मक्षत्रसाधारणो मन्त्र इत्यन्ये  ॥ 
२।५२।७८  ॥   

  

प्रणमत् अडभाव आर्षः  ॥  २।५२।७९,८०  ॥   

  

कर्णधारेण नाविकेन समाहिता सज्जीकृता स्फ्यमरित्रं तेन वेगादभिहता
प्रणुन्ना  ॥  २।५२।८१  ॥   

  

गङ्गाया महादेवतात्वात्स्त्रीदेवतात्वाच्च सीता प्रार्थितवतीत्याह--
मध्यमिति  ॥  २।५२।८२  ॥   

  

पालयतु पारयतु समापयत्विति यावत् रलयोः समानश्रुतित्वात्  ॥  २।५२।८३  ॥   

  

पुनः प्रत्यागमिष्यति स्वदेशं यदीति शेषः  ॥  २।५२।८४  ॥   

  

सर्वकामसमृद्धिनी सर्वकामसमृद्धं सर्वकामपूरणमस्या अस्ति
दातव्यत्वेनेत्यर्थः  ॥  २।५२।८५  ॥   

  

समक्षसे व्याप्नोषि "अक्षू व्याप्तौ संघाते च" तत्त्वं चास्या बालकाण्डे
निरूपितम्  ॥  २।५२।८६  ॥   

  

प्रशंसामि स्तौमि शिवेन क्षेमेण  ॥  २।५२।८७,८८  ॥   

  

मांसभूतौदनेन यक्ष्ये महाबलिदानेनेति शेषः  ॥  २।५२।८९  ॥   

  

तीर्थानि प्रयागादीनि आयतनानि काश्यादीनि  ॥  २।५२।९०,९१  ॥   

  

दक्षिणा भर्तुरनुकूला  ॥  २।५२।९२,९३  ॥   

  

संरक्षणार्थम् सीताया इति शेषः । भव सावधान इति शेषः  ॥  २।५२।९४  ॥   

  

यदेवमतः अग्रत इति । एवं च कार्यवशाल्लघोरप्यग्रतो गमनमदोषायेति ध्वनितं
मार्ग एव लघोरग्रतो गमनमदोषायेत्यन्ये । एवं स्त्र्यविश्वसनीयेति च
ध्वनितम्  ॥  २।५२।९५  ॥   

  

नो ऽस्माकम् सीतयापि पातिव्रत्यमहिन्नेतररक्षणम्  ॥  २।५२।९६  ॥   

  

कुत एवमतियत्नो ऽत आह नहीति । असुकरा दुष्करा काचन कापि क्रियातिक्रान्ता
न, किं त्वितः प्रभृति दुष्करक्रियारम्भ इति भावः, यद्वा काचन क्रिया
ऽप्यायलक्षणा ऽतिक्रान्तास्मानतिक्रम्य प्राप्ता चेत्ततो रक्षा सुकरा नहि
"प्रहृतं प्रहृतमेव" इति न्यायादित्यर्थः । अद्येत्यादि सार्धश्लोक एकं  

वाक्यम्  ॥  २।५२।९७  ॥   

  

दुखज्ञाने हेतुः प्रणष्टेति । क्षेत्रं शाल्यादिक्षेत्रम् । विषमं
निम्नोन्नतं प्रपातं गर्तादि तद्युक्तम्  ॥  २।५२।९८१००  ॥   

  

वत्सान्वत्सदेशान्  ॥  २।५२।१०१  ॥   

  

ऋश्यादयो हरिणभेदाः काले सायंकाले मांसस्य च वन्याहारान्तर्गतत्वान्न
दोषः  

मृगयाधर्मकत्वाच्च न मृगहनने दोषः । बुभुक्षितौ हत्वा तानादाय गतावित्यनेन
भोजनमर्थसिद्धमेवेति नोक्तम्  ॥  २।५२।१०२  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे द्विपञ्चाशः सर्गः  ॥  २।५२  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/04-chitrakUTa-prAptiH/052_gangAtaraNam-sumantravisarjanaM_cha.md">
<details><summary><h3>द्राविडपाठः ...{Loading}...</h3></summary>



  
प्रभातायां तु शर्वर्यां पृथुवक्षा महायशाः।  
उवाच रामः सौमित्रिं लक्ष्मणं शुभलक्षणम् ॥ 2.52.1 ॥   
भास्करोदयकालोऽयं गता भगवती निशा।  
असौ सुकृष्णो विहगः कोकिलस्तात कूजति ॥ 2.52.2 ॥   
बर्हिणानां च निर्घोषः श्रूयते नदतां वने।  
तराम जाह्नवीं सौम्य शीघ्रगां सागरङ्गमाम् ॥ 2.52.3 ॥   
विज्ञाय रामस्य वचः सौमित्रिर्मित्रनन्दनः।  
गुहमामन्त्र्य सूतं च सोऽतिष्ठद्भ्रातुरग्रतः ॥ 2.52.4 ॥   
स तु रामस्य वचनं निशम्य प्रतिगृह्य च।  
स्थपतिस्तूर्णमाहूय सचिवानिदमब्रवीत् ॥ 2.52.5 ॥   
अस्य वाहनसंयुक्तां कर्णग्राहवतीं शुभाम्।  
सुप्रतारां दृढां तीर्थे शीघ्रं नावमुपाहर ॥ 2.52.6 ॥   
तं निशम्य गुहादेशं गुहामात्यगणो महान्।  
उपोह्य रुचिरां नावं गुहाय प्रत्यवेदयत् ॥ 2.52.7 ॥   
ततः स प्राञ्जलिर्भूत्वा गुहो राघवमब्रवीत्।  
उपस्थितेयं नौर्देव भूयः किं करवाणि ते ॥ 2.52.8 ॥   
तवामरसुतप्रख्य तर्तुं सागरगां नदीम्।  
नौरियं पुरुषव्याघ्र तां त्वमारोह सुव्रत ॥ 2.52.9 ॥   
अथोवाच महातेजा रामो गुहमिदं वचः।  
कृतकामोऽस्मि भवता शीघ्रमारोप्यतामिति ॥ 2.52.10 ॥   
ततः कलापान् सन्नह्य खड्गौ बद्ध्वा च धन्विनौ।  
जग्मतुर्येन तौ गङ्गां सीतया सह राघवौ ॥ 2.52.11 ॥   
राममेवं तु धर्मज्ञमुपगम्य विनीतवत्।  
किमहं करवाणीति सूतः प्राञ्जलिरब्रवीत् ॥ 2.52.12 ॥   
ततोऽब्रवीद्दाशरथिः सुमन्त्रं स्पृशन् करेणोत्तम दक्षिणेन।  
सुमन्त्र शीघ्रं पुनरेव याहि राज्ञः सकाशे भव चाप्रमत्तः ॥ 2.52.13 ॥   
निवर्त्तस्वेत्युवाचैनमेतावद्धि कृतं मम।  
रथं विहाय पद्भ्यां तु गमिष्यामो महावनम् ॥ 2.52.14 ॥   
आत्मानं त्वभ्यनुज्ञातमवेक्ष्यार्तः स सारथिः।  
सुमन्त्रः पुरुषव्याघ्रमैक्ष्वाकमिदमब्रवीत् ॥ 2.52.15 ॥   
नातिक्रान्तमिदं लोके पुरुषेणेह केनचित्।  
तव सभ्रातृभार्यस्य वासः प्राकृतवद्वने ॥ 2.52.16 ॥   
न मन्ये ब्रह्मचर्येऽस्ति स्वधीते वा फलोदयः।  
मार्द्दवार्जवयोर्वापि त्वां चेद्व्यसनमागतम् ॥ 2.52.17 ॥   
सह राघववैदेह्या भ्रात्रा चैव वने वसन्।  
त्वं गतिं प्राप्स्यसे वीर त्रील्लोँकांस्तु जयन्निव ॥ 2.52.18 ॥   
वयं खलु हता राम ये त्वयाप्युपवञ्चिताः।  
कैकेय्या वशमेष्यामः पापाया दुःखभागिनः ॥ 2.52.19 ॥   
इति ब्रुवन्नात्मसमं सुमन्त्रः सारथिस्तदा।  
दृष्ट्वा दूरगतं रामं दुःखार्त्तो रुरुदे चिरम् ॥ 2.52.20 ॥   
ततस्तु विगते बाष्पे सूतं स्पृष्टोदकं शुचिम्।  
रामस्तु मधुरं वाक्यं पुनःपुनरुवाच तम् ॥ 2.52.21 ॥   
इक्ष्वाकूणां त्वया तुल्यं सुहृदं नोपलक्षये।  
यथा दशरथो राजा मां न शोचेत्तथा कुरु ॥ 2.52.22 ॥   
शोकोपहतचेताश्च वृद्धश्च जगतीपतिः।  
कामभारावसन्नश्च तस्मादेतद्ब्रवीमि ते ॥ 2.52.23 ॥   
यद्यदाज्ञापयेत्किञ्चित् स महात्मा महीपतिः।  
कैकेय्याः प्रियकामार्थं कार्यं तदविकाङ्क्षया ॥ 2.52.24 ॥   
एतदर्थं हि राज्यानि प्रशासति नरेश्वराः।  
यदेषां सर्वकृत्येषु मनो न प्रतिहन्यते ॥ 2.52.25 ॥   
यद्यथा स महाराजो नालीकमधिगच्छति।  
न च ताम्यति दुःखेन सुमन्त्र कुरु तत्तथा ॥ 2.52.26 ॥   
अदृष्टदुःखं राजानं वृद्धमार्यं जितेन्द्रियम्।  
ब्रूयास्त्वमभिवाद्यैव मम हेतोरिदं वचः ॥ 2.52.27 ॥   
नैवाहमनुशोचामि लक्ष्मणो न च मैथिली।  
अयोध्यायाश्च्युताश्चेति वने वत्स्यामहेति च ॥ 2.52.28 ॥   
चतुर्दशसु वर्षेषु निवृत्तेषु पुनःपुनः।  
लक्ष्मणं मां च सीतां च द्रक्ष्यसि क्षिप्रमागतान् ॥ 2.52.29 ॥   
एवमुक्त्वा तु राजानं मातरं च सुमन्त्र मे।  
अन्याश्च देवीः सहिताः कैकेयीं च पुनःपुनः ॥ 2.52.30 ॥   
आरोग्यं ब्रूहि कौसल्यामथ पादाभिवन्दनम्।  
सीताया मम चार्यस्य वचनाल्लक्ष्मणस्य च ॥ 2.52.31 ॥   
ब्रूयाश्च हि महाराजं भरतं क्षिप्रमानय।  
आगतश्चापि भरतः स्थाप्यो नृपमते पदे ॥ 2.52.32 ॥   
भरतं च परिष्वज्य यौवराज्येऽभिषिच्य च।  
अस्मत्सन्तापजं दुःखं न त्वामभिभविष्यति ॥ 2.52.33 ॥   
भरतश्चापि वक्तव्यो यथा राजनि वर्त्तसे।  
तथा मातृषु वर्तेथाः सर्वास्वेवाविशेषतः ॥ 2.52.34 ॥   
यथा च तव कैकेयी सुमित्रा च विशेषतः।  
तथैव देवी कौसल्या मम माता विशेषतः ॥ 2.52.35 ॥   
तातस्य प्रियकामेन यौवराज्यमवेक्षता।  
लोकयोरुभयोः शक्यं नित्यदा सुखमेधितुम् ॥ 2.52.36 ॥   
निवर्त्यमानो रामेण सुमन्त्रः शोककर्शितः।  
तत्सर्वं वचनं श्रुत्वा स्नेहात् काकुत्स्थमब्रवीत् ॥ 2.52.37 ॥   
यदहं नोपचारेण ब्रूयां स्नेहादविक्लवः।  
भक्तिमानिति तत्तावद्वाक्यं त्वं क्षन्तुमर्हसि ॥ 2.52.38 ॥   
कथं हि त्वद्विहीनोऽहं प्रतियास्यामि तां पुरीम्।  
तव तावद्वियोगेन पुत्रशोकाकुलामिव ॥ 2.52.39 ॥   
सराममपि तावन्मे रथं दृष्ट्वा तदा जनः।  
विना रामं रथं दृष्ट्वा विदीर्य्येतापि सा पुरी ॥ 2.52.40 ॥   
दैन्यं हि नगरी गच्छेद्दृष्ट्वा शून्यमिमं रथम्।  
सूतावशेषं स्वं सैन्यं हतवीरमिवाहवे ॥ 2.52.41 ॥   
दूरेपि निवसन्तं त्वां मानसेनाग्रतः स्थितम्।  
चिन्तयन्त्योऽद्य नूनं त्वां निराहाराः कृताः प्रजाः ॥ 2.52.42 ॥   
दृष्टं तद्धि त्वया राम यादृशं त्वत्प्रवासने।  
प्रजानां सङ्कुलं वृत्तं त्वच्छोकक्लान्तचेतसाम् ॥ 2.52.43 ॥   
आर्तनादो हि यः पौरैर्मुक्तस्त्वद्विप्रवासने।  
सरथं मां निशाम्यैव कुर्युः शतगुणं ततः ॥ 2.52.44 ॥   
अहं किं चापि वक्ष्यामि देवीं तव सुतो मया।  
नीतोऽसौ मातुलकुलं सन्तापं मा कृथा इति ॥ 2.52.45 ॥   
असत्यमपि नैवाहं ब्रूयां वचनमीदृशम्।  
कथमप्रियमेवाहं ब्रूयां सत्यमिदं वचः ॥ 2.52.46 ॥   
मम तावन्नियोगस्थास्त्वद्बन्धुजनवाहिनः।  
कथं रथं त्वया हीनं प्रवक्ष्यन्ति हयोत्तमाः ॥ 2.52.47 ॥   
तन्न शक्ष्याम्यहं गन्तुमयोध्यां त्वदृतेऽनघ।  
वनवासानुयानाय मामनुज्ञातुमर्हसि ॥ 2.52.48 ॥   
यदि मे याचमानस्य त्यागमेव करिष्यसि।  
सरथोऽग्निं प्रवेक्ष्यामि त्यक्तमात्र इह त्वया ॥ 2.52.49 ॥   
भविष्यन्ति वने यानि तपोविघ्नकराणि ते।  
रथेन प्रतिबाधिष्ये तानि सत्त्वानि राघव ॥ 2.52.50 ॥   
त्वत्कृतेन मयावाप्तं रथचर्याकृतं सुखम्।  
आशंसे त्वत्कृतेनाहं वनवासकृतं सुखम् ॥ 2.52.51 ॥   
प्रसीदेच्छामि तेऽरण्ये भवितुं प्रत्यनन्तरः।  
प्रीत्याभिहितमिच्छामि भव मे प्रत्यनन्तरः ॥ 2.52.52 ॥   
इमे चापि हया वीर यदि ते वनवासिनः।  
परिचर्यां करिष्यन्ति प्राप्स्यन्ति परमां गतिम् ॥ 2.52.53 ॥   
तव शुश्रूषणं मूर्ध्ना करिष्यामि वने वसन्।  
अयोध्यां देवलोकं वा सर्वथा प्रजहाम्यहम् ॥ 2.52.54 ॥   
न हि शक्या प्रवेष्टुं सा मयायोध्या त्वया विना।  
राजधानी महेन्द्रस्य यथा दुष्कृतकर्मणा ॥ 2.52.55 ॥   
वनवासे क्षयं प्राप्ते ममैष हि मनोरथः।  
यदनेन रथेनैव त्वां वहेयं पुरीं पुनः ॥ 2.52.56 ॥   
चतुर्दश हि वर्षाणि सहितस्य त्वया वने।  
क्षणभूतानि यास्यन्ति शतसङ्ख्याऽन्यतोऽन्यथा ॥ 2.52.57 ॥   
भृत्यवत्सल तिष्ठन्तं भर्त्तृपुत्रगते पथि।  
भक्तं भृत्यं स्थितं स्थित्यां त्वं न मां हातुमर्हसि ॥ 2.52.58 ॥   
एवं बहुविधं दीनं याचमानं पुनःपुनः।  
रामो भृत्यानुकम्पी तु सुमन्त्रमिदमब्रवीत् ॥ 2.52.59 ॥   
जानामि परमां भक्तिं मयि ते भर्तृवत्सल।  
शृणु चापि यदर्थं त्वां प्रेषयामि पुरीमितः ॥ 2.52.60 ॥   
नगरीं त्वां गतं दृष्ट्वा जननी मे यवीयसी कैकेयी प्रत्ययं गच्छेदिति रामो वनं गतः ॥ 2.52.61 ॥   
परितुष्टा हि सा देवी वनवासं गते मयि।  
राजानं नातिशङ्केत मिथ्यावादीति धार्मिकम् ॥ 2.52.62 ॥   
एष मे प्रथमः कल्पो यदम्बा मे यवीयसी।  
भरतारक्षितं स्फीतं पुत्रराज्यमवाप्नुयात् ॥ 2.52.63 ॥   
मम प्रियार्थं राज्ञश्च सरथस्त्वं पुरीं व्रज।  
सन्दिष्टश्चासि यानर्थांस्तांस्तान् ब्रूयास्तथातथा ॥ 2.52.64 ॥   
इत्युक्त्वा वचनं सूतं सान्त्वयित्वा पुनःपुनः।  
गुहं वचनमक्लीबो रामो हेतुमदब्रवीत् ॥ 2.52.65 ॥   
नेदानीं गुह योग्योऽयं वासो मे सजने वने।  
अवश्यं ह्याश्रमे वासः कर्त्तव्यस्तद्गतो विधिः ॥ 2.52.66 ॥   
हितकामः पितुर्भूयः सीताया लक्ष्मणस्य च।  
जटाः कृत्वा गमिष्यामि न्यग्रोधक्षीरमानय ॥ 2.52.67 ॥   
तत्क्षीरं राजपुत्राय गुहः क्षिप्रमुपाहरत्।  
लक्ष्मणस्यात्मनश्चैव रामस्तेनाकरोज्जटाः ॥ 2.52.68 ॥   
दीर्घबाहुर्नरव्याघ्रो जटिलत्वमधारयत् ॥ 2.52.69 ॥   
तौ तदा चीरवसनौ जटामण्डलधारिणौ।  
अशोभेतामृषिसमौ भ्रातरौ रामलक्ष्मणौ ॥ 2.52.70 ॥   
ततो वैखानसं मार्गमास्थितः सहलक्ष्मणः।  
व्रतमादिष्टवान् रामः सहायं गुहमब्रवीत् ॥ 2.52.71 ॥   
अप्रमत्तो बले कोशे दुर्गे जनपदे तथा।  
भवेथा गुह राज्यं हि दुरारक्षतमं मतम् ॥ 2.52.72 ॥   
ततस्तं समनुज्ञाय गुहमिक्ष्वाकुनन्दनः।  
जगाम तूर्णमव्यग्रः सभार्यः सहलक्ष्मणः ॥ 2.52.73 ॥   
स तु दृष्ट्वा नदीतीरे नावमिक्ष्वाकुनन्दनः।  
तितीर्षुः शीघ्रगां गङ्गामिदं लक्ष्मणमब्रवीत् ॥ 2.52.74 ॥   
आरोहं त्वं नरव्याघ्र स्थितां नावमिमां शनैः।  
सीतां चारोपयान्वक्षं परिगृह्य मनस्विनीम् ॥ 2.52.75 ॥   
स भ्रातुः शासनं श्रुत्वा सर्वमप्रतिकूलयन्।  
आरोप्य मैथिलीं पूर्वमारुरोहात्मवांस्ततः ॥ 2.52.76 ॥   
अथारुरोह तेजस्वी स्वयं लक्ष्मणपूर्वजः।  
ततो निषादाधिपतिर्गुहो ज्ञातीनचोदयत् ॥ 2.52.77 ॥   
राघवोऽपि महातेजा नावमारुह्य तां ततः।  
ब्रह्मवत् क्षत्त्रवच्चैव जजाप हितमात्मनः ॥ 2.52.78 ॥   
आचम्य च यथाशास्त्रं नदीं तां सह सीतया।  
प्राणमत् प्रीतिसंहृष्टो लक्ष्मणश्चामितप्रभः ॥ 2.52.79 ॥   
अनुज्ञाय सुमन्त्रं च सबलं चैवं तं गुहम्।  
आस्थाय नावं रामस्तु चोदयामास नाविकान् ॥ 2.52.80 ॥   
ततस्तैश्चोदिता सा नौः कर्णधारसमाहिता।  
शुभस्फ्यवेगाभिहता शीघ्रं सलिलमत्यगात् ॥ 2.52.81 ॥   
मध्यं तु समनुप्राप्य भागीरथ्यास्त्वनिन्दिता।  
वैदेही प्राञ्जलिर्भूत्वा तां नदीमिदमब्रवीत् ॥ 2.52.82 ॥   
पुत्रो दशरथस्यायं महाराजस्य धीमतः।  
निदेशं पारयित्वेमं गङ्ग त्वदभिरक्षितः ॥ 2.52.83 ॥   
चतुर्दश हि वर्षाणि समग्राण्युष्यकानने।  
भ्रात्रा सह मया चैव पुनः प्रत्यागमिष्यति ॥ 2.52.84 ॥   
ततस्त्वां देवि सुभगे क्षेमेण पुनरागता।  
यक्ष्ये प्रमुदिता गङ्गे सर्वकामसमृद्धिनी ॥ 2.52.85 ॥   
त्वं हि त्रिपथगा देवि ब्रह्मलोकं समीक्षसे।  
भार्या चोदधिराजस्य लोकेऽस्मिन् सम्प्रदृश्यसे ॥ 2.52.86 ॥   
सा त्वां देवि नमस्यामि प्रशंसामि च शोभने।  
प्राप्तराज्ये नरव्याघ्रे शिवेन पुनरागते ॥ 2.52.87 ॥   
गवां शतशहस्रं च वस्त्राण्यन्नं च पेशलम्।  
ब्राह्मणेभ्यः प्रदास्यामि तव प्रियचिकीर्षया ॥ 2.52.88 ॥   
सुराघटसहस्रेण मांसभूतौदनेन च।  
यक्ष्ये त्वां प्रयता देवि पुरीं पुनरुपागता ॥ 2.52.89 ॥   
यानि त्वत्तीरवासीनि दैवतानि वसन्ति च।  
तानि सर्वाणि यक्ष्यामि तीर्थान्यायतनानि च ॥ 2.52.90 ॥   
पुनरेव महाबाहुर्मया भ्रात्रा च सङ्गतः।  
अयोध्यां वनवासात्तु प्रविशत्वनघोऽनघे ॥ 2.52.91 ॥   
तथा सम्भाषमाणा सा सीता गङ्गामनिन्दिता।  
दक्षिणा दक्षिणं तीरं क्षिप्रमेवाभ्युपागमत् ॥ 2.52.92 ॥   
तीरं तु समनुप्राप्य नावं हित्वा नरर्षभः।  
प्रातिष्ठत सह भ्रात्रा वैदेह्या च परन्तपः ॥ 2.52.93 ॥   
अथाब्रवीन्महाबाहुः सुमित्रानन्दवर्द्धनम्।  
भव संरक्षणार्थाय सजने विजनेऽपि वा ॥ 2.52.94 ॥   
अवश्यं रक्षणं कार्यमदृष्टे विजने वने।  
अग्रतो गच्छ सौमित्रे सीता त्वामनुगच्छतु ॥ 2.52.95 ॥   
पृष्ठतोऽहं गमिष्यामि त्वां च सीतां च पालयन्।  
अन्योन्यस्येह नो रक्षा कर्त्तव्या पुरुषर्षभ ॥ 2.52.96 ॥   
न हि तावदतिक्रान्ता सुकरा काचन क्रिया।  
अद्य दुःखं तु वैदेही वनवासस्य वेत्स्यति ॥ 2.52.97 ॥   
प्रनष्ट जनसम्बाधं क्षेत्रारामविवर्जितम्।  
विषमं च प्रपातं च वनं ह्यद्य प्रवेक्ष्यति ॥ 2.52.98 ॥   
श्रुत्वा रामस्य वचनं प्रतस्थे लक्ष्मणोऽग्रतः।  
अनन्तरं च सीताया राघवो रघुनन्दनः ॥ 2.52.99 ॥   
गतं तु गङ्गापरपारमाशु रामं सुमन्त्रः प्रततं निरीक्ष्य।  
अध्वप्रकर्षाद्विनिवृत्तदृष्टिर्मुमोच बाष्पं व्यथितस्तपस्वी ॥ 2.52.100 ॥   
स लोकपालप्रतिमप्रभाववांस्तीर्त्वा महात्मा वरदो महानदीम्।  
ततः समृद्धाञ्छुभसस्यमालिनः क्रमेण वत्सान् मुदितानुपागमत् ॥ 2.52.101 ॥   
तौ तत्र हत्वा चतुरो महामृगान् वराहमृश्यं पृषतं महारुरुम्।  
आदाय मेध्यं त्वरितं बुभुक्षितौ वासाय काले ययतुर्वनस्पतिम् ॥ 2.52.102 ॥   

</details>
</div>
