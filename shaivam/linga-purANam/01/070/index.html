<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७०</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/shaivam/linga-purANam/01/070/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/shaivam/linga-purANam/01/070/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/shaivam/linga-purANam/01/070/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७०">
  <meta property="og:description" content="ऋषय ऊचुः॥
आदिसर्गस्त्वया सूत सूचितो न प्रकाशितः॥
साम्प्रतं विस्तरेणैव वक्तुमर्हसि सुव्रत॥ ७०.१ ॥
सूत उवाच॥
महेश्वरो महादेवः प्रकृतेः पुरुषस्य च॥
परत्वे संस्थितो देवः परमात्मा मुनीश्वराः॥ ७०.२ ॥
अव्यक्तं चेश्वरात्तस्मादभवत्कारणं परम्॥
प्रधानं प्रकृतिश्चेति यदाहुस्तत्त्वचिन्तकाः॥ ७०.३ ॥
गन्धर्वणरसैर्हीनं शब्दस्पर्शविवर्जितम्॥
अजरं ध्रुवमक्षय्यं नित्यं स्वात्मन्यवस्थितम्॥ ७०.४ ॥
जगद्योनिं महाभूतं परं ब्रह्म सनातनम्॥
विग्रहः सर्वभूतानामीश्वराज्ञाप्रचोदितम्॥ ७०.५ ॥
अनाद्यन्तमजं सूक्ष्मं त्रिगुणं प्रभवाव्ययम्॥
अप्रकाशमविज्ञेयं ब्रह्माग्रे समवर्तत॥ ७०.६ ॥
अस्यात्मना सर्वमिदं व्याप्तं त्वासीच्छिवेच्छया॥
गुणसाम्ये तदा तस्मिन्नविभागे तमोमये॥ ७०.७ ॥
सर्गकाले प्रधानस्य क्षेत्रज्ञाधिष्ठितस्य वै॥
गुणभावाद्व्यज्यमानो महान्प्रादुर्बभूवह॥ ७०.८ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="shaivam">

  <meta itemprop="name" content="०७०">
  <meta itemprop="description" content="ऋषय ऊचुः॥
आदिसर्गस्त्वया सूत सूचितो न प्रकाशितः॥
साम्प्रतं विस्तरेणैव वक्तुमर्हसि सुव्रत॥ ७०.१ ॥
सूत उवाच॥
महेश्वरो महादेवः प्रकृतेः पुरुषस्य च॥
परत्वे संस्थितो देवः परमात्मा मुनीश्वराः॥ ७०.२ ॥
अव्यक्तं चेश्वरात्तस्मादभवत्कारणं परम्॥
प्रधानं प्रकृतिश्चेति यदाहुस्तत्त्वचिन्तकाः॥ ७०.३ ॥
गन्धर्वणरसैर्हीनं शब्दस्पर्शविवर्जितम्॥
अजरं ध्रुवमक्षय्यं नित्यं स्वात्मन्यवस्थितम्॥ ७०.४ ॥
जगद्योनिं महाभूतं परं ब्रह्म सनातनम्॥
विग्रहः सर्वभूतानामीश्वराज्ञाप्रचोदितम्॥ ७०.५ ॥
अनाद्यन्तमजं सूक्ष्मं त्रिगुणं प्रभवाव्ययम्॥
अप्रकाशमविज्ञेयं ब्रह्माग्रे समवर्तत॥ ७०.६ ॥
अस्यात्मना सर्वमिदं व्याप्तं त्वासीच्छिवेच्छया॥
गुणसाम्ये तदा तस्मिन्नविभागे तमोमये॥ ७०.७ ॥
सर्गकाले प्रधानस्य क्षेत्रज्ञाधिष्ठितस्य वै॥
गुणभावाद्व्यज्यमानो महान्प्रादुर्बभूवह॥ ७०.८ ॥">
  <meta itemprop="wordCount" content="3812">
  <meta name="twitter:card" content="summary">
  <meta name="twitter:title" content="०७०">
  <meta name="twitter:description" content="ऋषय ऊचुः॥
आदिसर्गस्त्वया सूत सूचितो न प्रकाशितः॥
साम्प्रतं विस्तरेणैव वक्तुमर्हसि सुव्रत॥ ७०.१ ॥
सूत उवाच॥
महेश्वरो महादेवः प्रकृतेः पुरुषस्य च॥
परत्वे संस्थितो देवः परमात्मा मुनीश्वराः॥ ७०.२ ॥
अव्यक्तं चेश्वरात्तस्मादभवत्कारणं परम्॥
प्रधानं प्रकृतिश्चेति यदाहुस्तत्त्वचिन्तकाः॥ ७०.३ ॥
गन्धर्वणरसैर्हीनं शब्दस्पर्शविवर्जितम्॥
अजरं ध्रुवमक्षय्यं नित्यं स्वात्मन्यवस्थितम्॥ ७०.४ ॥
जगद्योनिं महाभूतं परं ब्रह्म सनातनम्॥
विग्रहः सर्वभूतानामीश्वराज्ञाप्रचोदितम्॥ ७०.५ ॥
अनाद्यन्तमजं सूक्ष्मं त्रिगुणं प्रभवाव्ययम्॥
अप्रकाशमविज्ञेयं ब्रह्माग्रे समवर्तत॥ ७०.६ ॥
अस्यात्मना सर्वमिदं व्याप्तं त्वासीच्छिवेच्छया॥
गुणसाम्ये तदा तस्मिन्नविभागे तमोमये॥ ७०.७ ॥
सर्गकाले प्रधानस्य क्षेत्रज्ञाधिष्ठितस्य वै॥
गुणभावाद्व्यज्यमानो महान्प्रादुर्बभूवह॥ ७०.८ ॥">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/shaivam\/linga-purANam\/01\/070\/".replace(basePath, "/");
  pageVars.pageParams = {};
  pageVars.pageSource = "shaivam\/linga-purANam\/01\/070.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/shaivam/linga-purANam/01/070/" />
<link rel="alternate" hreflang="sa-Deva" href="https://vishvAsa.github.io/purANam/shaivam/linga-purANam/01/070/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/shaivam/linga-purANam/01/070/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/shaivam/linga-purANam/01/070/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/shaivam/linga-purANam/01/070/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/shaivam/linga-purANam/01/070/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/shaivam/linga-purANam/01/070/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/shaivam/linga-purANam/01/070/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/shaivam/linga-purANam/01/070/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/shaivam/linga-purANam/01/070/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/shaivam/linga-purANam/01/070/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/shaivam/linga-purANam/01/070/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/shaivam/linga-purANam/01/070/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/shaivam/linga-purANam/01/070/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/shaivam/linga-purANam/01/070/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/shaivam/linga-purANam/01/070/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/shaivam/linga-purANam/01/070/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/shaivam/linga-purANam/01/070/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/shaivam/linga-purANam/01/070/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/shaivam/linga-purANam/01/070/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/shaivam/linga-purANam/01/070/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/shaivam/linga-purANam/01/070/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/shaivam/linga-purANam/01/070/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/shaivam/linga-purANam/01/070/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/shaivam/linga-purANam/01/070/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/shaivam/linga-purANam/01/070/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/shaivam/linga-purANam/01/070/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/shaivam/linga-purANam/01/070/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/shaivam/linga-purANam/01/070/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/shaivam/linga-purANam/01/070/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/shaivam/linga-purANam/01/070/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/shaivam/linga-purANam/01/070/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/shaivam/linga-purANam/01/070/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/shaivam/linga-purANam/01/070/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/shaivam/linga-purANam/01/070/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/shaivam/linga-purANam/01/070/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/shaivam/linga-purANam/01/070/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/shaivam/linga-purANam/01/070/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/shaivam/linga-purANam/01/070/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/shaivam/linga-purANam/01/070/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/shaivam/linga-purANam/01/070/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/shaivam/linga-purANam/01/070/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/shaivam/linga-purANam/01/070/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/shaivam/linga-purANam/01/070/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/shaivam/linga-purANam/01/070/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७०</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७०">०७०</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/shaivam/linga-purANam/01/070.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>ऋषय ऊचुः॥<br>
आदिसर्गस्त्वया सूत सूचितो न प्रकाशितः॥<br>
साम्प्रतं विस्तरेणैव वक्तुमर्हसि सुव्रत॥ ७०.१ ॥</p>
<p>सूत उवाच॥<br>
महेश्वरो महादेवः प्रकृतेः पुरुषस्य च॥<br>
परत्वे संस्थितो देवः परमात्मा मुनीश्वराः॥ ७०.२ ॥</p>
<p>अव्यक्तं चेश्वरात्तस्मादभवत्कारणं परम्॥<br>
प्रधानं प्रकृतिश्चेति यदाहुस्तत्त्वचिन्तकाः॥ ७०.३ ॥</p>
<p>गन्धर्वणरसैर्हीनं शब्दस्पर्शविवर्जितम्॥<br>
अजरं ध्रुवमक्षय्यं नित्यं स्वात्मन्यवस्थितम्॥ ७०.४ ॥</p>
<p>जगद्योनिं महाभूतं परं ब्रह्म सनातनम्॥<br>
विग्रहः सर्वभूतानामीश्वराज्ञाप्रचोदितम्॥ ७०.५ ॥</p>
<p>अनाद्यन्तमजं सूक्ष्मं त्रिगुणं प्रभवाव्ययम्॥<br>
अप्रकाशमविज्ञेयं ब्रह्माग्रे समवर्तत॥ ७०.६ ॥</p>
<p>अस्यात्मना सर्वमिदं व्याप्तं त्वासीच्छिवेच्छया॥<br>
गुणसाम्ये तदा तस्मिन्नविभागे तमोमये॥ ७०.७ ॥</p>
<p>सर्गकाले प्रधानस्य क्षेत्रज्ञाधिष्ठितस्य वै॥<br>
गुणभावाद्व्यज्यमानो महान्प्रादुर्बभूवह॥ ७०.८ ॥</p>
<p>सूक्ष्मेण महता चाथ अव्यक्तेन समावृतम्॥<br>
सत्त्वोद्रिक्तो महानग्रे सत्तामात्रप्रकाशकः॥ ७०.९ ॥</p>
<p>मनो महांस्तु विज्ञेयमेकं तत्कारणं स्मृतम्॥<br>
समुत्पन्नं लिङ्गमात्रं क्षेत्रज्ञाधिष्ठितं हि तत्॥ ७०.१० ॥</p>
<p>धर्मादीनि च रूपाणि लोकतत्त्वार्थहेतवः॥<br>
महान् सृष्टिं विकुरुते चोद्यमानः सिसृक्षया॥ ७०.११ ॥</p>
<p>मनो महान्मतिर्ब्रह्म पूर्बुद्धिः ख्यातिरीश्वरः॥<br>
प्रज्ञा चितिः स्मॄतिः संविद्विश्वेशश्चेति स स्मृतः॥ ७०.१२ ॥</p>
<p>मनुते सर्वभूतानां यस्माच्चेष्टा फलं ततः॥<br>
सौक्ष्म्यात्तेन विभक्तं तु येन तन्मन उच्यते॥ ७०.१३ ॥</p>
<p>तत्त्वानामग्रजो यस्मान्महांश्च परिमाणतः॥<br>
विशेषेभ्यो गुणेभ्योपि महानिति ततः स्मृतः॥ ७०.१४ ॥</p>
<p>बिभर्ति मानं मनुते विभागं मन्यतेपि च॥<br>
पुरुषो भोगसम्बन्धात्तेन चासौ मतिः स्मृतः॥ ७०.१५ ॥</p>
<p>बृहत्त्वात्बृंहणत्वाच्च भावानां सकलाश्रयात्॥<br>
यस्माद्धारयते भावान्ब्रह्म तेन निरुच्यते॥ ७०.१६ ॥</p>
<p>यः पूरयति यस्माच्च कृत्स्नान्देवाननुग्रहैः॥<br>
नयते तत्त्वभावं च तेन पूरिति चोच्यते॥ ७०.१७ ॥</p>
<p>बुध्यते पुरुषश्चात्र सर्वान् भावान् हितं तथा॥<br>
यस्माद्बोधयते चैव बुद्धिस्तेन निरुच्यते॥ ७०.१८ ॥</p>
<p>ख्यातिः प्रत्युपभोगश्च यस्मात्संवर्तते ततः॥<br>
भोगस्य ज्ञाननिष्ठत्वात्तेन ख्यातिरिति स्मृतः॥ ७०.१९ ॥</p>
<p>ख्यायते तद्गुणैर्वापि ज्ञानादिभिरनेकशः॥<br>
तस्माच्च महतः सञ्ज्ञा ख्यातिरित्यभिधीयते॥ ७०.२० ॥</p>
<p>साक्षात्सर्वं विजानाति महात्मा तेन चेश्वरः॥<br>
यस्माज्ज्ञानानुगश्चैव प्रज्ञा तेन स उच्यते॥ ७०.२१ ॥</p>
<p>ज्ञानादीनि च रूपाणि बहुकर्मफलानि च॥<br>
चिनोति यस्माद्भोगार्थं तेनासौ चितिरुच्यते॥ ७०.२२ ॥</p>
<p>वर्तमानव्यतीतानि तथैवानागतान्यपि॥<br>
स्मरते सर्वकार्याणि तेनासौ स्मृतिरुच्यते॥ ७०.२३ ॥</p>
<p>कृत्स्नं च विन्दते ज्ञानं यस्मान्माहात्म्यमुत्तमम्॥<br>
तस्माद्विन्देर्विदेश्चैव संविदित्यभिधीयते॥ ७०.२४ ॥</p>
<p>विद्यतेपि च सर्वत्र तस्मिन्सर्वं च विन्दति॥<br>
तस्मात्संविदिति प्रोक्तो महद्भिर्मुनिसत्तमाः॥ ७०.२५ ॥</p>
<p>जानातेर्ज्ञानमित्याहुर्भगवान् ज्ञानसन्निधिः॥<br>
बन्धनादिपरीभावादीश्वरः प्रोच्यते बुधैः॥ ७०.२६ ॥</p>
<p>पर्यायवाचकैः शब्दैस्तत्त्व माद्यमनुत्तमम्॥<br>
व्याख्यातं तत्त्वभावज्ञैर्देवसद्भावचेतकैः॥ ७०.२७ ॥</p>
<p>महान्सृष्टिं विकुरुते चोद्यमानः सिसृक्षया॥<br>
सङ्कल्पोध्यवसायश्च तस्य वृत्तिद्वयं स्मृतम्॥ ७०.२८ ॥</p>
<p>त्रिगुणाद्रजसोद्रिक्तादहङ्कारस्ततोऽभवत्॥<br>
महता च वृतः सर्गो भूतादिर्बाह्यतस्तु सः॥ ७०.२९ ॥</p>
<p>तस्मादेव तमोद्रिक्तादहङ्कारादजायत॥<br>
भूततन्मात्रसर्गस्तु भूतादिस्तामसस्तु सः॥ ७०.३० ॥</p>
<p>भूतादिस्तु विकुर्वाणः शब्दमात्रं ससर्ज ह॥<br>
आकाशं सुषिरं तस्मादुत्पन्नं शब्दलक्षणम्॥ ७०.३१ ॥</p>
<p>आकाशं शब्दमात्रं तु स्पर्शमात्रं समावृणोत्॥<br>
वायुश्चापि विकुर्वाणो रूपमात्रं ससर्ज ह॥ ७०.३२ ॥</p>
<p>ज्योतिरुत्पद्यते वायोस्तद्रूप गुणमुच्यते॥<br>
स्पर्शमात्रस्तु वै वायू रूपमात्रं समावृणोत्॥ ७०.३३ ॥</p>
<p>ज्योतिश्चापि विकुर्वाणं रसमात्रं ससर्ज ह॥<br>
सम्भवन्ति ततो ह्यापस्ता वै सर्वरसात्मिकाः॥ ७०.३४ ॥</p>
<p>रसमात्रास्तु ता ह्यापो रूपमात्रोग्निरावृणोत्॥<br>
आपश्चापि विकुर्वत्यो गन्धमात्रं ससर्जिरे॥ ७०.३५ ॥</p>
<p>सङ्घातो जायते तस्मात्तस्य गन्धो गुणो मतः॥<br>
तस्मिंस्तस्मिंश्च तन्मात्रं तेन तन्मात्रता स्मृता॥ ७०.३६ ॥</p>
<p>अविशेषवाचकत्वादविशेषास्तततस्तु ते॥<br>
प्रशान्तघोरमूढत्वादविशेषास्ततः पुनः॥ ७०.३७ ॥</p>
<p>भूततन्मात्रसर्गोयं विज्ञेयस्तु परस्परम्॥<br>
वैकारिकादहङ्कारात्सत्त्वोद्रिक्तात्तु सात्त्विकात्॥ ७०.३८ ॥</p>
<p>वैकारिकः ससर्गस्तु युगपत्सम्प्रवर्तते॥<br>
बुद्धिन्द्रियाणि पञ्चैव पञ्च कर्मेन्द्रियाणि च॥ ७०.३९ ॥</p>
<p>साधकानीन्द्रियाणि स्युर्देवा वैकारिका दश॥<br>
एकादशं मनस्तत्र स्वगुणेनोभयात्मकम्॥ ७०.४० ॥</p>
<p>श्रोत्रं त्वक् चक्षुषी जिह्वा नासिका चैव पञ्चमी॥<br>
शब्दादीनामवाप्त्यर्थं बुद्धियुक्तानि तानि वै॥ ७०.४१ ॥</p>
<p>पादौ पायुरुपस्थश्च हस्तौ वाग्दशमी भवेत्॥<br>
गतिर्विसर्गो ह्यानन्दः शिल्पं वाक्यं च कर्म तत्॥ ७०.४२ ॥</p>
<p>आकाशं शब्दमात्रं च स्पर्शमात्रं समाविशत्॥<br>
द्विगुणस्तु ततो वायुः शब्दस्पर्शात्मकोऽभवत्॥ ७०.४३ ॥</p>
<p>रूपं तथैव विशतः शब्दस्पर्श गुणावुभौ॥<br>
त्रिगुणस्तु ततस्त्वग्निः सशब्दस्पर्शरूपवान्॥ ७०.४४ ॥</p>
<p>सशब्दस्पर्शरूपं च रसमात्रं समाविशत्॥<br>
तस्माच्चतुर्गुणा आपो विज्ञेयास्तु रसात्मिकाः॥ ७०.४५ ॥</p>
<p>शब्दस्पर्शं च रूपं च रसो वै गन्धमाविशत्॥<br>
सङ्गता गन्धमात्रेण आविशन्तो महीमिमाम्॥ ७०.४६ ॥</p>
<p>तस्मात्पञ्चगुणा भूमिः स्थूला भूतेषु शस्यते॥<br>
शान्ता घोराश्च मूढाश्च विशेषास्तेन ते स्मृताः॥ ७०.४७ ॥</p>
<p>परस्परानुप्रवेशाद्धारयन्ति परस्परम्॥<br>
भूमेरन्तस्त्विदं सर्वं लोकालोकाचलावृतम्॥ ७०.४८ ॥</p>
<p>विशेषाश्चेन्द्रियग्राह्या नियतत्वाच्च ते स्मृताः॥<br>
गुणं पूर्वस्य सर्गस्य प्राप्नुवन्त्युत्तरोत्तराः॥ ७०.४९ ॥</p>
<p>तेषां यावच्च तद्यच्च यच्च तावद्गुणं स्मृतम्॥<br>
उपलभ्याप्सु वै गन्धं केचिद्ब्रूयुरपां गुणम्॥ ७०.५० ॥</p>
<p>पृथिव्यामेव तं विद्यादपां वायोश्च संश्रयात्॥<br>
एते सप्त महात्मानो ह्यन्योन्यस्य समाश्रयात्॥ ७०.५१ ॥</p>
<p>पुरुषाधिष्ठितत्वाच्च अव्यक्तानुग्रहेण च॥<br>
महा दयो विशेषान्ता ह्यण्डमुत्पादयन्ति ते॥ ७०.५२ ॥</p>
<p>एककालसमुत्पन्न जलबुद्बुदवच्च तत्॥<br>
विशेषेभ्योण्डमभवन्महत्तदुदकेशयम्॥ ७०.५३ ॥</p>
<p>अद्भिर्दशगुणाभिस्तु बाह्यतोण्डं समावृतम्॥<br>
आपो दशगुणेनैतास्तेजसा बाह्यतो वृताः॥ ७०.५४ ॥</p>
<p>तेजो दशगुणेनैव वायुना बाह्यतो वृतम्॥<br>
वायुर्दशगुणेनैव बाह्यतो नभसा वृतः॥ ७०.५५ ॥</p>
<p>आकाशेनावृतो वायुः खं तु भूतादिनावृतम्॥<br>
भूतादिर्महता चापि अव्यक्तेनावृतो महान्॥ ७०.५६ ॥</p>
<p>सर्वश्चाण्डकपालस्थो भवश्चाम्भसि सुव्रताः॥<br>
रुद्रोग्निमध्ये भगवानुग्रो वायौ पुनः स्मृतः॥ ७०.५७ ॥</p>
<p>भीमश्चावनिमध्यस्थो ह्यहङ्कारे महेश्वरः॥<br>
बुद्धौ च भगवानीशः सर्वतः परमेश्वरः॥ ७०.५८ ॥</p>
<p>एतैरावरणैरण्डं सप्तभिः प्राकतैर्वृतम्॥<br>
एता आवृत्य चान्योन्यमष्टौ प्रकृतयः स्थिताः॥ ७०.५९ ॥</p>
<p>प्रसर्गकाले स्थित्वा तु ग्रसन्त्येताः परस्परम्॥<br>
एवं परस्परोत्पन्ना धारयन्ति परस्परम्॥ ७०.६० ॥</p>
<p>आधाराधेयभावेन विकारास्ते विकारिषु॥<br>
महेश्वरः परोव्यक्तादण्डमव्यक्तसम्भवम्॥ ७०.६१ ॥</p>
<p>अण्डाज्जज्ञे स एवेशः पुरुषोर्कसमप्रभः॥<br>
तस्मिन्कार्यस्य करणं संसिद्धं स्वेच्छयैव तु॥ ७०.६२ ॥</p>
<p>स वै शरीरी प्रथमः स वै पुरुष उच्यते॥<br>
तस्य वामाङ्गजो विष्णुः सर्वदेवनमस्कृतः॥ ७०.६३ ॥</p>
<p>लक्ष्म्या देव्या ह्यभूद्देव इच्छया परमेष्ठिनः॥<br>
दक्षिणाङ्गभवो ब्रह्मा सरस्वत्या जगद्गुरुः॥ ७०.६४ ॥</p>
<p>तस्मिन्नण्डे इमे लोका अन्तर्विश्वमिदं जगत्॥<br>
चन्द्रादित्यौ सनक्षत्रौ सग्रहौ सह वायुना॥ ७०.६५ ॥</p>
<p>लोकालोक द्वयं किञ्चिदण्डे ह्यस्मिन्समर्पितम्॥<br>
यत्तु सृष्टौ प्रसङ्ख्यातं मया कालान्तरं द्विजाः॥ ७०.६६ ॥</p>
<p>एतत्कालान्तरं ज्ञेयमहर्वै पारमेश्वरम्॥<br>
रात्रिश्चैतावती ज्ञेया परमेशस्य कृत्स्नशः॥ ७०.६७ ॥</p>
<p>अहस्तस्य तु या सृष्टिः रात्रिश्च प्रलयः स्मृतः॥<br>
नाहस्तु विद्यते तस्य न रात्रिरिति धारयेत्॥ ७०.६८ ॥</p>
<p>उपचारस्तु क्रियते लोकानां हितकाम्यया॥<br>
इन्द्रियाणीन्द्रियार्थाश्च महाभूतानि पञ्च च॥ ७०.६९ ॥</p>
<p>तस्मात्सर्वाणिभूतानि बुद्धिश्च सह दैवतैः॥<br>
अहस्तिष्ठन्ति सर्वाणि परमेशस्य धीमतः॥ ७०.७० ॥</p>
<p>अहरन्ते प्रलीयन्ते रात्र्यन्ते विश्वसम्भवः॥<br>
स्वात्मन्यवस्थिते व्यक्ते विकारे प्रतिसंहृते॥ ७०.७१ ॥</p>
<p>साधर्म्येणावतिष्ठेते प्रधानपुरुषावुभौ॥<br>
तमः सत्त्वरजोपेतौ समत्वेन व्यस्थितौ॥ ७०.७२ ॥</p>
<p>अनु पृक्तावभूतान्तावोतप्रोतौ परस्परम्॥<br>
गुणसाम्ये लयो ज्ञेयो वैषम्ये सृष्टिरुच्यते॥ ७०.७३ ॥</p>
<p>तिले यथा भवेत्तैलं घृतं पयसि वा स्थितम्॥<br>
तथा तमसि सत्त्वे च रजस्यनुसृतं जगत्॥ ७०.७४ ॥</p>
<p>उपास्य रजनीं कृत्स्नां परां माहेश्वरीं तथा॥<br>
अर्हमुखे प्रवृत्तश्च परः प्रकृतिसम्भवः॥ ७०.७५ ॥</p>
<p>क्षोभयामास योगेन परेण परमेश्वरः॥<br>
प्रधानं पुरुषं चैव प्रविश्य स महेश्वरः॥ ७०.७६ ॥</p>
<p>महेश्वरात्त्रयो देवा जज्ञिरे जगदीश्वरात्॥<br>
शाश्वताः परमा गुह्यः सर्वात्मानः शरीरिणः॥ ७०.७७ ॥</p>
<p>एत एव त्रयो देवा एत एव त्रयो गुणाः॥<br>
एत एव त्रयो लोका एत एव त्रयोग्नयः॥ ७०.७८ ॥</p>
<p>परस्पराश्रिता ह्येते परस्परमनुव्रताः॥<br>
परस्परेण वर्तन्ते धारयन्ति परस्परम्॥ ७०.७९ ॥</p>
<p>अन्योन्यमिथुना ह्येते अन्योन्यमुपजीविनः॥<br>
क्षणं वियोगो न ह्येषां न त्यजन्ति परस्परम्॥ ७०.८० ॥</p>
<p>ईश्वरस्तु परो देवो विष्णुश्च महतः परः॥<br>
ब्रह्मा च रजसा युक्तः सर्गादौ हि प्रवर्तते॥ ७०.८१ ॥</p>
<p>परः स पुरुषो ज्ञेयः प्रकृतिः सा परा स्मृता॥ ७०.८२ ॥</p>
<p>अधिष्ठिता सा हि महेश्वरेण प्रवर्तते चोद्यमने समन्तात्॥<br>
अनुप्रवृत्तस्तु महांस्तदेनां चिरस्तिरत्वाद्विषयं श्रियः स्वयम्॥ ७०.८३ ॥</p>
<p>प्रधानगुणवैषम्यात्सर्गकालः प्रवर्तते॥<br>
ईश्वराधिष्ठितात्पूर्वं तस्मात्सदसदात्मकात्॥ ७०.८४ ॥</p>
<p>संसिद्धः कार्यकरणे रुद्रश्चाग्रे ह्यवर्तत॥<br>
तेजसाप्रतिमो धीमानव्यक्तः सम्प्रकाशकः॥ ७०.८५ ॥</p>
<p>स वै शरीरी प्रथमः स वै पुरुष उच्यते॥<br>
ब्रह्मा च भगवांस्तस्माच्चतुर्वक्त्रः प्रजापतिः॥ ७०.८६ ॥</p>
<p>संसिद्धः कार्यकरणे तथा वै समवर्तत॥<br>
एक एव महादेवस्त्रिधैवं स व्यवस्थितः॥ ७०.८७ ॥</p>
<p>अप्रतीपेन ज्ञानेन ऐश्वर्येण समन्वितः॥<br>
धर्मेण चाप्रतीषेन वैराग्येण च तेऽन्विताः॥ ७०.८८ ॥</p>
<p>अव्यक्ताज्जायते तेषां मनसा यद्यदीहितम्॥<br>
वशीकृतत्वात्त्रैगुण्यं सापेक्षत्वात्स्वभावतः॥ ७०.८९ ॥</p>
<p>चतुर्मुखस्तु ब्रह्मत्वे कालत्वे चान्तिकः स्मृतः॥<br>
सहस्रमूर्धा पुरुषस्तिस्रोऽवस्थाः स्वयम्भुवः॥ ७०.९० ॥</p>
<p>ब्रह्मत्वे सृजते लोकान्कालत्वे सङ्क्षिपत्यपि॥<br>
पुरुषत्वे ह्युदासीनस्तिस्रावेस्थाः प्रजापतेः॥ ७०.९१ ॥</p>
<p>ब्रह्मा कमलगर्भाभो रुद्रः कालाग्निसन्निभः॥<br>
पुरुषः पुण्डरीकाक्षो रूपं तत्परमात्मनः॥ ७०.९२ ॥</p>
<p>एकधा स द्विधा चैव त्रिधा च बहुधा पुनः॥<br>
महेश्वरः शरीराणि करोति विकरोति च॥ ७०.९३ ॥</p>
<p>नानाकृतिक्रियारूपनामवन्ति स्वलीलया॥<br>
महेश्वरः शरीराणि करोति विकरोति च॥ ७०.९४ ॥</p>
<p>त्रिधा यद्वर्तते लोके तस्मात्त्रिगुण उच्यते॥<br>
चतुर्धा प्रविभक्तत्वाच्चतुर्व्यूहः प्रकीर्तितः॥ ७०.९५ ॥</p>
<p>यदाप्नोति यदादत्ते यच्चात्ति विषयानयम्॥<br>
यच्चास्य सततं भावस्तस्मादात्मा निरुच्यते॥ ७०.९६ ॥</p>
<p>ऋषिः सर्वगतत्वाच्च शरीरी सोस्य यत्प्रभुः॥<br>
स्वामित्वमस्य यत्सर्वं विष्णुः सर्वप्रवेशनात्॥ ७०.९७ ॥</p>
<p>भगवान् भगवद्भावान्निर्मलत्वाच्छिवः स्मृतः॥<br>
परमः सम्प्रकृष्टत्वादवनादोमिति स्मृतः॥ ७०.९८ ॥</p>
<p>सर्वज्ञः सर्वविज्ञानात्सर्वः सर्वमयो यतः॥<br>
त्रिधा विभज्य चात्मानं त्रैलोक्यं सम्प्रवर्तते॥ ७०.९९</p>
<p>सृजते ग्रसते चैव रक्षते च त्रिभिः स्वयम्॥<br>
आदित्वादादिदेवोसावजातत्वादजः स्मृतः॥ ७०.१०० ॥</p>
<p>पाति यस्मात्प्रजाः सर्वाः प्रजापतिरिति स्मृतः॥<br>
देवेषु च महान्देवो महादेवस्ततः स्मृतः॥ ७०.१०१ ॥</p>
<p>सर्वगत्वाच्च देवानामवश्यत्वाच्च ईश्वरः॥<br>
बृहत्त्वाच्च स्मृतो ब्रह्मा भूतत्वाद्भूत उच्यते॥ ७०.१०२ ॥</p>
<p>क्षेत्रज्ञः क्षेत्रविज्ञानादेकत्वात्केवलः स्मृतः॥<br>
यस्मात्पुर्यां स शेते च तस्मात्पूरुष उच्यते॥ ७०.१०३ ॥</p>
<p>अनादित्वाच्च पूर्वत्वात्स्वयम्भूरिति संस्मृतः॥<br>
याज्यत्वादुच्यते यज्ञः कविर्विक्रान्तदर्शनात्॥ ७०.१०४ ॥</p>
<p>क्रमणः क्रमणीयत्वात्पालकश्चापि पालनात्॥<br>
आदित्य सञ्ज्ञः कपिलो ह्यग्रहोग्निरिति स्मृतः॥ ७०.१०५ ॥</p>
<p>हिरण्यमस्य गर्भोभूद्धिरण्यस्यापि गर्भजः॥<br>
तस्माद्धिरण्यगर्भत्वं पुराणेऽस्मिन्निरुच्यते॥ ७०.१०६ ॥</p>
<p>स्वयम्भुवोपि वृत्तस्य कालो विश्वात्मनस्तु यः॥<br>
न शक्यः परिसङ्ख्यातुमपि वर्षशतैरपि॥ ७०.१०७ ॥</p>
<p>कालसङ्ख्याविवृत्तस्य परार्धो ब्रह्मणः स्मृतः॥<br>
तावच्छेषोस्य कालोन्यस्तस्यान्ते प्रतिसृज्यते॥ ७०.१०८ ॥</p>
<p>कोटिकोटिसहस्राणि अहर्भूतानि यानि वै॥<br>
समतीतानि कल्पानां तावच्छेषाः परे तु ये॥<br>
यस्त्वयं वर्तते कल्पो वाराहस्तं निबोधत॥ ७०.१०९ ॥</p>
<p>प्रथमः साम्प्रतस्तेषां कल्पोयं वर्तते द्विजाः॥<br>
यस्मिन्स्वायम्भुवाद्यास्तु मनवस्ते चदुर्दश॥ ७०.११० ॥</p>
<p>अतीता वर्तमानाश्च भविष्या ये च वै पुनः॥<br>
तैरियं पृथिवी सर्वा सप्तद्वीपा सपर्वता॥ ७०.१११ ॥</p>
<p>पूर्णं युगसहस्रं वै परिपाल्या महेश्वरैः॥<br>
प्रजाभिस्तपसा चैव तेषां श्रृणुत विस्तरम्॥ ७०.११२ ॥</p>
<p>मन्वन्तरेण चैकेन सर्वाण्येवान्तराणि च॥<br>
कथितानि भविष्यन्ति कल्पः कल्पेन चैव हि॥ ७०.११३ ॥</p>
<p>अतीतानि च कल्पानि सोदर्काणि सहान्वयैः॥<br>
अनागतेषु तद्वच्च तर्कः कार्यो विजानता॥ ७०.११४ ॥</p>
<p>आपो ह्यग्रे समभवन्नष्टे च पृथिवीतले॥<br>
शान्ततारैकनीरेस्मिन्न प्राज्ञायत किञ्चन॥ ७०.११५ ॥</p>
<p>एकार्णवे तदा तस्मिन्नष्टे स्तावरजङ्गमे॥<br>
तदा भवति वै ब्रह्मा सहस्राक्षः सहस्रपात्॥ ७०.११६ ॥</p>
<p>सहस्रशीर्षा पुरुषो रुक्मवर्णस्तत्वतीन्द्रियः॥<br>
ब्रह्मा नारायणाख्यस्तु सुष्वाप सलिले तदा॥ ७०.११७ ॥</p>
<p>सत्त्वोद्रेकात्प्रबुद्धस्तु शून्यं लोकमुदैक्षत॥<br>
इमं चोदाहरन्त्यत्र श्लोकं नारायणं प्रति॥ ७०.११८ ॥</p>
<p>आपो नाराश्च सूनव इत्यपां नाम शुश्रुमः॥<br>
आपूर्य ताभिरयनं कृतवानात्मनो यतः॥ ७०.११९ ॥</p>
<p>अप्सु शेते यतस्तस्मात्ततो नारायणः स्मृतः॥<br>
चतुर्युगसहस्रस्य नैशं कालमुपास्यतः॥ ७०.१२० ॥</p>
<p>शर्वर्यन्ते प्रकुरुते ब्रह्मत्वं सर्गकारणात्॥<br>
ब्रह्मा तु सलिले तस्मिन्वायुर्भूत्वा समा चरत्॥ ७०.१२१ ॥</p>
<p>निशायामिव खद्योतः प्रावृट्काले ततस्तु सः॥<br>
ततस्तु सलिले तस्मिन् विज्ञायान्तर्गतां महीम्॥ ७०.१२२ ॥</p>
<p>अनुमानादसं मूढो भूमेरुद्धरणं पुनः॥<br>
अकरोत्स तनूमन्यां कल्पादिषु यथापुरा॥ ७०.१२३ ॥</p>
<p>ततो महात्मा भगवान्दिव्यरूपमचिन्तयत्॥<br>
सलिलेनाप्लुतां भूमिं दृष्ट्वा स तु समन्ततः॥ ७०.१२४ ॥</p>
<p>किन्नु रूपमहं कृत्वा उद्धरेयं महीमिमाम्॥<br>
जलक्रीडानुसदृशं वाराहं रूपमाविशत्॥ ७०.१२५ ॥</p>
<p>अधृष्यं सर्वभूतानां वाङ्मयं ब्रह्मसञ्ज्ञितम्॥<br>
पृथिव्युद्धरणार्थाय प्रविवेश रसातलम्॥ ७०.१२६ ॥</p>
<p>अद्भिः सञ्छादितां भूमिं स तामाशु प्रजापतिः॥<br>
उपगम्योज्जहारैनामापश्चापि समाविशत्॥ ७०.१२७ ॥</p>
<p>सामुद्रा वै समुद्रेषु नादेयाश्च नदीषु च॥<br>
रसातलतले मग्नां रसातलपुटे गताम्॥ ७०.१२८ ॥</p>
<p>प्रभुर्लोकहितार्थाय दंष्ट्रयाभ्युज्जहार गाम्॥<br>
ततः स्वस्थानमानीय पृथिवीं पृतिवीधरः॥ ७०.१२९ ॥</p>
<p>मुमोच पूर्ववदसौ धारयित्वा धराधरः॥<br>
तस्योपरि जलौघस्य महती नौरिव स्थिता॥ ७०.१३० ॥</p>
<p>तत्समा ह्युरुदेहत्वान्न मही याति सम्प्लवम्॥<br>
तत उत्क्षिप्त तां देवो जगतः स्थापनेच्छया॥ ७०.१३१ ॥</p>
<p>पृथिव्याः प्रविभागाय मनश्चक्रेम्बुजेक्षणः॥<br>
पृथिवीं च समां कृत्वा पृथिव्यां सोचिनोद्गिरीन्॥ ७०.१३२ ॥</p>
<p>प्राक्सर्गे दह्यमाने तु तदा संवर्तकाग्निना॥<br>
तेनाग्निना विशीर्णास्ते पर्वता भूरिविस्तराः॥ ७०.१३३ ॥</p>
<p>शैत्यादेकार्णवे तस्मिन् वायुना तेन संहताः॥<br>
निषिक्ता यत्रयत्रासं स्तत्रतत्राचलाभवन्॥ ७०.१३४ ॥</p>
<p>तदाचलत्वादचलाः पर्वभिः पर्वताः स्मृताः॥<br>
गिरयो हि निगीर्णत्वाच्छयानत्वाच्छिलोच्चयाः॥ ७०.१३५ ॥</p>
<p>ततस्तेषु विकीर्णेषु कोटिशो हि गिरिष्वथ॥<br>
विश्वकर्मा विभजते कल्पादिषु पुनः पुनः॥ ७०.१३६ ॥</p>
<p>ससमुद्रामिमां पृथ्वीं सप्तद्वीपां सपर्वताम्॥<br>
भूराद्यांश्च तुरो लोकान्पुनः सोथ व्यकल्पयत्॥ ७०.१३७ ॥</p>
<p>लोकान्प्रकल्पयत्वाथ प्रजासर्गं ससर्ज ह॥<br>
ब्रह्मा स्वयम्भूर्भगवान्सिसृक्षुर्विविधाः प्रजाः॥ ७०.१३८ ॥</p>
<p>ससर्ज सृष्टिं तद्रूपां कल्पादिषु यथापुरा॥<br>
तस्याभिध्यायतः सर्गं तथा वै बुद्धिपूर्वकम्॥ ७०.१३९ ॥</p>
<p>बुद्ध्याश्च समकाले वै प्रादुर्भूतस्तमोमयः॥<br>
तमोमोहो महामोहस्तामिस्रश्चान्धसञ्ज्ञितः॥ ७०.१४० ॥</p>
<p>अविद्या पञ्चपर्वैषा प्रादुर्भूता महात्मनः॥<br>
पञ्चधावस्थितः सर्गो ध्यायतः सोभिमानिनः॥ ७०.१४१ ॥</p>
<p>संवृतस्तमसा चैव बीजाङ्कुरवदावृतः॥<br>
बहिरन्तश्चाप्रकाशस्तब्धो निःसञ्ज्ञ एव च॥ ७०.१४२ ॥</p>
<p>यस्मात्तेषां वृता बुद्धिर्दुःखानि करणानि च॥<br>
तस्मात्ते संवृतात्मानो नगा मुख्याः प्रकीर्तिताः॥ ७०.१४३ ॥</p>
<p>मुख्यसर्गं तथाभूतं दृष्ट्वा ब्रह्मा ह्यसाधकम्॥<br>
अप्रसन्नमनाः सोथ ततोन्यं सो ह्यमन्यत॥ ७०.१४४ ॥</p>
<p>तस्याभिध्यायतश्चैव तिर्यक्स्रोता ह्यवर्तत॥<br>
तस्मात्तिर्यक्प्रवृत्तः स तिर्यकूस्रोतास्ततः स्मृतः॥ ७०.१४५ ॥</p>
<p>पश्वादयस्ते विख्याता उत्पथग्राहिणो द्विजाः॥<br>
तस्याभिध्यायतोन्यं वै सात्त्विकः समवर्तत॥ ७०.१४६ ॥</p>
<p>ऊर्ध्वस्रोतास्तृतीयस्तु स वै चोर्ध्वं व्यवस्थितः॥<br>
यस्मात्प्रवर्तते चोर्ध्वमूर्ध्वस्रोतास्ततः स्मृतः॥ ७०.१४७ ॥</p>
<p>ते सुखप्रीतिबहुला बहिरन्तश्च संवृताः॥<br>
प्रकाशाबहिरन्तश्च ऊर्ध्वस्रोतोभवाः स्मृताः॥ ७०.१४८ ॥</p>
<p>ते सत्त्वस्य च योगेन सृष्टाः सत्त्वोद्भवाः स्मृताः॥<br>
ऊर्ध्वस्रोतास्तृतीयो वै देवसर्गस्तु स स्मृतः॥ ७०.१४९ ॥</p>
<p>प्रकाशाद्ब्रहिरन्तश्च ऊर्ध्वस्रोतोद्भवाः स्मृताः॥<br>
ते ऊर्ध्वस्रोतसो ज्ञेयास्तुष्टात्मानो बुधैः स्मृताः॥ ७०.१५० ॥</p>
<p>ऊर्ध्वस्रोतस्सु सृष्टेषु देवेषु वरदः प्रभुः॥<br>
प्रीतिमानभवद्ब्रह्मा ततोन्यं सोभ्यमन्यत॥ ७०.१५१ ॥</p>
<p>ससर्ज सर्गमन्यं हि साधकं प्रभुरीश्वरः॥<br>
ततोभिध्यायतस्तस्य सत्याभिध्ययिनस्तदा॥ ७०.१५२ ॥</p>
<p>प्रादुरासीत्तदा व्यक्तादर्वाक्स्रोतास्तु साधकः॥<br>
यस्मादर्वाक् न्यवर्तन्ते ततोर्वाक्स्रोतसस्तु ते॥ ७०.१५३ ॥</p>
<p>ते च प्रकाशबहुलास्तमः पृक्ता रजोधिकाः॥<br>
तस्मात्ते दुःखबहुला भूयोभूयश्च कारिणः॥ ७०.१५४ ॥</p>
<p>संवृता बहिरन्तश्च मनुष्याः साधकाश्च ते॥<br>
लक्षणैस्तारकाद्यैस्ते ह्यष्टधा तु व्यवस्तिताः॥ ७०.१५५ ॥</p>
<p>सिद्धात्मानो मनुष्यास्ते गन्धर्वसहधर्मिणः॥<br>
इत्येष तैजसः सर्गो ह्यर्वाक्स्रोतः प्रकीर्तितः॥ ७०.१५६ ॥</p>
<p>पञ्चमोनुग्रहः सर्गश्चतुर्धा तु व्यवस्थितः॥<br>
विपर्ययेण शक्त्या च सिद्ध्या तुष्ट्या तथैव च॥ ७०.१५७ ॥</p>
<p>स्थावरेषु विपर्यासः स्तिर्यग्योनिषु शक्तितः॥<br>
सिद्धात्मानो मनुष्यास्तु ऋषिदेवेषु कृत्स्नशः॥ ७०.१५८ ॥ (तुलनीय - ब्रह्माण्डपुराणम् १.१.५.६१, पद्मपुराणम् १.३.७३ )</p>
<p>इत्येष प्राकृतः सर्गो वैकृतोऽनवमः स्मृतः॥<br>
भूतादिकानां भूतानां षष्ठः सर्गः स उच्यते॥ ७०.१५९ ॥</p>
<p>निवृत्तं वर्तमानं च तेषां जानन्ति वै पुनः॥<br>
भूतादिकानां भूतानां सप्तमः सर्ग एव च॥ ७०.१६० ॥</p>
<p>तेऽपरिग्राहिणः सर्वे संविभागरताः पुनः॥<br>
स्वादनाश्चाप्यशीलाश्च ज्ञेया भूतादिकाश्च ते॥ ७०.१६१ ॥</p>
<p>विपर्ययेण भूतादिरशक्त्या च व्यवस्थितः॥<br>
प्रथमो महतः सर्गो विज्ञेयो ब्रह्मणः स्मृतः॥ ७०.१६२ ॥</p>
<p>तन्मात्राणां द्वितीयस्तु भूतसर्गः स उच्यते॥<br>
वैकारिकस्तृतीयस्तु सर्ग ऐन्द्रियकः स्मृतः॥ ७०.१६३ ॥</p>
<p>इत्येष प्राकृतः सर्गः सम्भूतो बुद्धिपूर्वकः॥<br>
मुख्यसर्गश्चतुर्थश्च मुख्या वै स्थावराः स्मृताः॥ ७०.१६४ ॥</p>
<p>ततोर्वाक्स्रोतसां सर्गः सप्तमः स तु मानुषः॥<br>
अष्टमोऽनुग्रहः सर्गः सात्त्विकस्तामसश्च सः॥ ७०.१६५ ॥</p>
<p>पञ्चैते वैकृताः सर्गाः प्राकृतास्तु त्रयः स्मृताः॥<br>
प्राकृतो वैकृतश्चैव कौमारो नवमः स्मृतः॥ ७०.१६६ ॥</p>
<p>अबुद्धिपूर्वकाः सर्गाः प्राकृतास्तु त्रय स्मृताः॥<br>
बुद्धिपूर्वं प्रवर्तन्ते षट् पुनर्ब्रह्मणस्तु ते॥ ७०.१६७ ॥</p>
<p>विस्तरानुग्रहः सर्गः कीर्त्यमानो निबोधत॥<br>
चतुर्धावस्थितः सोथ सर्वभूतेषु कृत्स्रशः॥ ७०.१६८ ॥</p>
<p>इत्येते प्राकृताश्चैव वैकृताश्च नवस्मृताः॥<br>
परस्परानुरक्ताश्च कारणैश्च बुधैः स्मृताः॥ ७०.१६९ ॥</p>
<p>अग्रे ससर्ज वै ब्रह्मा मानसानात्मनः समान्॥<br>
ऋभुः सनत्कुमारश्च द्वावेतावूर्ध्वरेतसौ॥ ७०.१७० ॥</p>
<p>पूर्वोत्पन्नौ पुरा तेभ्यः सर्वेषामपि पूर्वजौ॥<br>
व्यतीते त्वष्टमे कल्पे पुराणौ लोकसाक्षिणौ॥ ७०.१७१ ॥</p>
<p>तौ वाराहे तु भूर्लोके तेजः सङ्क्षिप्य धिष्ठितौ॥<br>
तावुभौ मोक्षकर्माणावारोप्यात्मानमात्मनि॥ ७०.१७२ ॥</p>
<p>प्रजां धर्मं च कामं च त्यक्त्वा वैराग्यमास्थितौ॥<br>
यथोत्पन्नस्तथैवेह कुमारः स इहोच्यते॥ ७०.१७३ ॥</p>
<p>तस्मात्सनत्कुमारोति नामास्येह प्रकीर्तितम्॥<br>
सनन्दं सनकं चैव विद्वांसं च सनातनम्॥ ७०.१७४ ॥</p>
<p>विज्ञानेन निवृत्तास्ते व्यवर्तन्त महौजसः॥<br>
सम्बुद्धाश्चैव नानात्वे अप्रवृत्ताश्च योगिनः॥ ७०.१७५ ॥</p>
<p>असृष्ट्वैव प्रजासर्गं प्रतिसर्गं गताः पुनः॥<br>
ततस्तेषु व्यतीतेषु ततोन्यान्साधकान्सुतान्॥ ७०.१७६ ॥</p>
<p>मानसानसृजद्ब्रह्म पुनः स्थानाभिमानिनः॥<br>
आभूतसम्प्लवावस्था यैरियं विधृता मही॥ ७०.१७७ ॥</p>
<p>आपोग्निं पृथिवीं वायुमन्तरिक्षं दिवं तथा॥<br>
समुद्रांश्च नदीश्चैव तथा शैलवनस्पतीन्॥ ७०.१७८ ॥</p>
<p>ओषधीनां तथात्मानो वल्लीनां वृक्षवीरुधाम्॥<br>
लताः काष्ठाः कलाश्चैव मुहूर्ताः सन्धिरात्र्यहान्॥ ७०.१७९ ॥</p>
<p>अर्धमासांश्च मासांश्च अयनाब्दयुगानि च॥<br>
स्थानाभिमानिनः सर्वे स्थानाख्याश्चैव ते स्मृताः॥ ७०.१८० ॥</p>
<p>देवानृषींश्च महतो गदतस्तान्नबोधत॥<br>
मरीचिभृग्वङ्गिरसं पुलस्त्यं पुलहं क्रतुम्॥ ७०.१८१ ॥</p>
<p>दक्षमत्रिं वसिष्ठं च सोसृजन्मानसान्नव॥<br>
नव ब्रह्माण इत्येते पुराणे निश्चयं गताः॥ ७०.१८२ ॥</p>
<p>तेषां ब्रह्मात्मकानां वै सर्वेषां ब्रह्मवादिनाम्॥<br>
स्थानानि कल्पयामास पूर्ववत्पद्मसम्भवः॥ ७०.१८३ ॥</p>
<p>ततोसृजच्च सङ्कल्पं धर्मं चैव सुखावहम्॥<br>
सोसृजद्व्यवसायात्तु धर्मं देवो महेश्वरः॥ ७०.१८४ ॥</p>
<p>सङ्कल्पं चैव सङ्कल्पात्सर्वलोकपितामहः॥<br>
मानसश्च रुचिर्नाम विजज्ञे ब्रह्मणः प्रभोः॥ ७०.१८५ ॥</p>
<p>प्राणाद्ब्रह्मासृजद्दक्षं चक्षुर्भ्यां च मरीचिनम्॥<br>
भृगुस्तु हृदयाज्जज्ञे ऋषिः सलिल जन्मनः॥ ७०.१८६ ॥</p>
<p>शिरसोङ्गिरसश्चैव श्रोत्रादत्रिं ततासृजत्॥<br>
पुलस्त्यं च तथोदानाद्व्यानाच्च पुलहं पुनः॥ ७०.१८७ ॥</p>
<p>समानजो वसिष्ठश्च अपानान्निर्ममे क्रतुम्॥<br>
इत्येते ब्रह्मणः पुत्रा दिव्या एकादशा स्मृताः॥ ७०.१८८ ॥</p>
<p>धर्मादयः प्रथमजाः सर्वे ते ब्रह्मणः सुताः॥<br>
भृग्वादयस्तु ते सृष्टा नवैते ब्रह्मवादिनः॥ ७०.१८९ ॥</p>
<p>गृहमेधिनः पुराणास्ते धर्मस्तैः सम्प्रवर्तितः॥<br>
तेषां द्वादश ते वंशा दिव्या देवगुणान्विताः॥ ७०.१९० ॥</p>
<p>क्रियावन्तः प्रजावन्तो महर्षिभिरलङ्कृताः॥<br>
ऋभुः सनत्कुमारश्च द्वावेतावूर्ध्वरेतसौ॥ ७०.१९१ ॥<br>
पूर्वोत्पन्नौ परं तेभ्यः सर्वेषामपि पूर्वजौ॥<br>
व्यतीतेत्वष्टमे कल्पे पुराणौ लोकसाक्षिणौ॥ ७०.१९२ ॥</p>
<p>विराजेतामुभौ लोके तेजः सङ्क्षिप्य धिष्ठितौ॥<br>
तावुभौ योगकर्माणावारोप्यात्मानमात्मनि॥ ७०.१९३ ॥</p>
<p>प्रजां धर्मं च कामं च त्यक्त्वा वैराग्यमास्थितौ॥<br>
यथोत्पन्नः स एवेह कुमारः स इहोच्यते॥ ७०.१९४ ॥</p>
<p>तस्मात्सनत्कुमारेति नामास्येह प्रतिष्ठितम्॥<br>
ततोभिध्यायतस्तस्य जज्ञिरे मानसाः प्रजाः॥ ७०.१९५ ॥</p>
<p>तच्छरीरसमुत्पन्नैः कार्यैस्तैः कारणैः सह॥<br>
क्षेत्रज्ञाः समवर्तन्त गात्रेभ्यस्तस्य धीमतः॥ ७०.१९६ ॥</p>
<p>ततो देवासुरपितॄन्मानुषांश्च चतुष्टयम्॥<br>
सिसृक्षुरम्भास्येतानि स्वमात्मानमयूयुजत्॥ ७०.१९७ ॥</p>
<p>ततस्तु युञ्जतस्तस्य तमोमात्रसमुद्भवम्॥<br>
समभिध्यायतः सर्गं प्रयत्नेन प्रजापतेः॥ ७०.१९८ ॥</p>
<p>ततोस्य जघनात्पूर्वमसुरा जज्ञिरे सुताः॥<br>
असुः प्राणः स्मृतो विप्रस्तज्जन्मानस्ततोसुराः॥ ७०.१९९ ॥</p>
<p>यया सृष्टासुराः सर्वे तां तनुं स व्यपोहत॥<br>
शापविद्धा तनुस्तेन सद्यो रात्रिजायत॥ ७०.२०० ॥</p>
<p>सा तमोबहुला यस्मात्ततो रात्रिर्नियामिका॥<br>
आवृतास्तमसा रात्रौ प्रजास्तस्मात्स्वपन्त्युत॥ ७०.२०१ ॥</p>
<p>सृष्ट्वासुरांस्ततः सो वै तनुमन्यामगृह्णत॥<br>
अव्यक्तां सत्त्वबहुलां ततस्तां सोभ्यपूजयत्॥ ७०.२०२ ॥</p>
<p>ततस्तां युञ्जस्तस्य प्रियमासीत्प्रजापतेः॥<br>
ततो मुखात्समुत्पन्ना दीव्यतस्तस्य देवताः॥ ७०.२०३ ॥</p>
<p>यतोस्य दीव्यतो जातास्तेन देवाः प्रकीर्तिताः॥<br>
धातुर्दिविति यः प्रोक्तः क्रीडायां स विभाव्यते॥ ७०.२०४ ॥</p>
<p>यस्मात्तस्य तु दीव्यन्तो जज्ञिरे तेन देवताः॥<br>
देवान्सृष्ट्वाथ देवेशस्तनुमन्यामपद्यत॥ ७०.२०५ ॥</p>
<p>उत्सृष्टा सा तनुस्तेन सद्योहः समजायत॥<br>
तस्मादहो धर्मयुक्तं देवताः समुपासते॥ ७०.२०६ ॥</p>
<p>सत्त्वमात्रात्मिकामेव ततोन्यां सोभ्यमन्यत॥<br>
पितृवन्मन्यमानस्य पुत्रांस्तान्ध्यायतः प्रभोः॥ ७०.२०७ ॥</p>
<p>पितरो ह्युपपक्षाभ्यां रात्र्यह्नोरन्तरेभवन्॥<br>
तस्मात्ते पितरो देवाः पितृत्वं तेन तेषु तत्॥ ७०.२०८ ॥</p>
<p>यया सृष्टास्तु पितरस्तनुं तां स व्यपोहत॥<br>
शापविद्धा तनुस्तेन सद्यः सन्ध्या व्यजायत॥ ७०.२०९ ॥</p>
<p>यस्मादहर्देवतानां रात्रिर्या सासुरी स्मृता॥<br>
तयोर्मध्ये तु पैत्री या तनुः सा तु गरीयसी॥ ७०.२१० ॥</p>
<p>तस्माद्देवा सुराः सर्वे ऋषयो मानवास्तथा॥<br>
उपासन्ते मुदायुक्ता रात्र्यह्नोर्मध्यमां तनुम्॥ ७०.२११ ॥</p>
<p>ततो ह्यन्यां पुनर्ब्रह्मा तनुं वै समगृह्णत॥<br>
रजोमात्रात्मिकायां तु मानसा सोसृजत्प्रभुः॥ ७०.२१२ ॥</p>
<p>रजः प्रियांस्ततः सोथ मानसानसृजत्सुतान्॥<br>
मनस्विनस्ततस्तस्य मानवा जज्ञिरे सुताः॥ ७०.२१३ ॥</p>
<p>सृष्ट्वा पुनः प्रजाश्चापि स्वां तनुं तामपोहत॥<br>
शापविद्धा तनुस्तेन ज्योत्स्ना सद्यस्त्वजायत॥ ७०.२१४ ॥</p>
<p>यस्माद्भवन्ति संहृष्टाज्योत्स्नाया उद्भवे प्रजाः॥<br>
इत्येतास्तनवस्तेन ह्यपविद्धा महात्मना॥ ७०.२१५ ॥</p>
<p>सद्यो रात्र्यहनी चैव सन्ध्या ज्योत्स्ना च जज्ञिरे॥<br>
ज्योत्स्ना सन्ध्या अहश्चैव सत्त्वमात्रात्मकं त्रयम्॥ ७०.२१६ ॥</p>
<p>तमोमात्रात्मिका रात्रिः सा वै तस्मान्निशात्मिका॥<br>
तस्माद्देवा दिवातन्वा तुष्ट्या सृष्टा मुखात्तु वै॥ ७०.२१७ ॥</p>
<p>यस्मात्तेषां दिवा जन्म बलिनस्तेन वै दिवा॥<br>
तन्वा ययासुरान् रात्रौ जघनादसृजत्प्रभुः॥ ७०.२१८ ॥</p>
<p>प्राणेभ्यो निशिजन्मानो बलिनो निशि तेन ते॥<br>
एतान्येव भविष्याणां देवानामसुरैः सह॥ ७०.२१९ ॥</p>
<p>पितॄणां मानवानां च अतीतानागतेषु वै॥<br>
मन्वन्तरेषु सर्वेषु निमित्तानि भवन्ति हि॥ ७०.२२० ॥</p>
<p>ज्योत्स्ना रात्र्यहनी सन्ध्या चत्वार्यम्भांसि तानि वै॥<br>
भान्ति यस्मात्ततोम्भांसि शब्दोयं सुमनीषिभिः॥ ७०.२२१ ॥</p>
<p>भातिर्दीप्तौ निगदितः पुनश्चाथ प्रजापतिः॥<br>
सोऽम्भांस्येतानि सृष्ट्वा तु देवमानुषदानवान्॥ ७०.२२२ ॥</p>
<p>पितॄंश्चैव सृजत्तन्वा आत्मना विविधान्पुनः॥<br>
तामुत्सृज्य तनुं ज्योत्स्नां ततोन्यां प्राप्य स प्रभुः॥ ७०.२२३ ॥</p>
<p>मूर्तिं तमोरजः प्रायां पुनरेवाभ्यपूजयत्॥<br>
अन्धकारे क्षुधाविष्टांस्ततोन्यसोसृजत्प्रभुः॥ ७०.२२४ ॥</p>
<p>तेन सृष्टाः क्षुधात्मानो अम्भांस्यादातुमुद्यताः॥<br>
अभांस्येतानि रक्षाम उक्तवन्तस्तु तेषु ये॥ ७०.२२५ ॥</p>
<p>राक्षसा नाम ते यस्मात् क्षुधाविष्टा निशाचराः॥<br>
येब्रुवन्यक्षमोम्भांसि तेषां हृष्टाः परस्परम्॥ ७०.२२६ ॥</p>
<p>तेन ते कर्मणा यक्षा गुह्यका गूढकर्मणा॥<br>
रक्षेति पालने चापि धातुरेष विभाष्यते॥ ७०.२२७ ॥</p>
<p>एवं च यक्षतिर्धातुर्भक्षणे स निरुच्यते॥<br>
तं दृष्ट्वा ह्यप्रियेणास्य केशाः शीर्णास्तु धीमतः॥ ७०.२२८ ॥</p>
<p>ते शीर्णाश्चोत्थिता ह्यूर्ध्वं ते चैवारुरुधुः प्रभुम्॥<br>
हीनास्तच्छिरसो बाला यस्माच्चैवावसर्पिणः॥ ७०.२२९ ॥</p>
<p>व्यालात्मानः स्मृता बाला हीनत्वादहयः स्मृताः॥<br>
पतत्वात्पन्नगाश्चैव सर्पाश्चैवावसर्पणात्॥ ७०.२३० ॥</p>
<p>तस्य क्रोधोद्भवो योसौ अग्निगर्भः सुदारुणः॥<br>
स तु सर्पान् सहोत्पन्नानाविवेश विषात्मकः॥ ७०.२३१ ॥</p>
<p>सर्पान्सृष्ट्वा ततः क्रुद्धः क्रोधात्मानो विनिर्ममे॥<br>
वर्णेन कपिशेनोग्रास्ते भूताः पिशिताशनाः॥ ७०.२३२ ॥</p>
<p>भूतत्वात्ते स्मृता भूताः पिशाचाः पिशिताशनात्॥<br>
प्रसन्नं गायतस्तस्य गन्धर्वा जज्ञिरे यदा॥ ७०.२३३ ॥</p>
<p>धयतीत्येष वै धातुः पानत्वे परिपठ्यते॥<br>
धयन्तो जज्ञिरे वाचं गन्धर्वास्तेन ते स्मृताः॥ ७०.२३४ ॥</p>
<p>अष्टस्वेतासु सृष्टासु देवयोनिषु स प्रभुः॥<br>
ततः स्वच्छन्दतोन्यानि वयांसि वयसासृजत्॥ ७०.२३५ ॥</p>
<p>स्वच्छन्दतः स्वच्छन्दांसि वयसा च वयांसि च॥<br>
पशून्सृष्ट्वा स देवेशोऽसृजत्पक्षिगणानपि॥ ७०.२३६ ॥</p>
<p>मुखतोजाः ससर्जाथ वक्षसश्चावयोसृजत्॥<br>
गाश्चैवाथोदराद्ब्रह्मा पार्श्वाभ्यां च विनिर्ममे॥ ७०.२३७ ॥</p>
<p>पद्भ्यां चाश्वान् समातङ्गान् रासभानावयान्मृगान्॥<br>
उष्ट्रानश्वतरांश्चैव तथान्याश्चैव जातयः॥ ७०.२३८ ॥</p>
<p>ओषध्यः फलमूलिन्यो रोमभ्यस्तस्य जज्ञिरे॥<br>
एवं पश्वोषधीः सृष्ट्वायूयुजत्सोध्वरे प्रभुः॥ ७०.२३९ ॥</p>
<p>गौरजः पूरुषो मेषो ह्यश्वोश्वतरगर्दभौ॥<br>
एतान्ग्राम्यान्पशूनाहुरारण्यान्वै निबोधत॥ ७०.२४० ॥</p>
<p>श्वापदो द्विखुरो हस्ती वानराः पक्षिपञ्चमाः॥<br>
आदकाः पशवः षष्ठाः सप्तमास्तु सरीसृपाः॥ ७०.२४१ ॥</p>
<p>महिषा गवयाक्षाश्च प्लवङ्गाः शरभा वृकाः॥<br>
सिंहस्तु सप्तमस्तेषामारण्याः पशवः स्मृताः॥ ७०.२४२ ॥</p>
<p>गायत्रं च ऋचं चैव त्रिवृत्साम रथन्तरम्॥<br>
अग्निष्टोमं च यज्ञानां निर्ममे प्रथमान्मुखात्॥ ७०.२४३ ॥</p>
<p>यजूंषि त्रैष्टुभं छन्दस्तोमं पञ्चदशं तथा॥<br>
बृहत्साम तथोक्थ्यं च दक्षिणादसृजन्मुखात्॥ ७०.२४४ ॥</p>
<p>सामानि जगतीच्छन्दस्तोमं सप्तदशं तथा॥<br>
वैरूपमतिरात्रं च पश्चिमादसृजन्मुखात्॥ ७०.२४५ ॥</p>
<p>एकविंशमथर्वाणमाप्तोर्या माणमेव च॥<br>
अनुष्टुभं सवैराजमुत्तरादसृजन्मुखात्॥ ७०.२४६ ॥</p>
<p>विद्युतोशनिमेघांश्च रोहितेन्द्रधनूंषि च॥<br>
तेजांसि च ससर्जादौ कल्पस्य भगवान्प्रभुः॥ ७०.२४७ ॥</p>
<p>उच्चावचानि भूतानि गात्रेभ्यस्तस्य जज्ञिरे॥<br>
ब्रह्मणस्तु प्रजासर्गं सृजतो हि प्रजापतेः॥ ७०.२४८ ॥</p>
<p>सृष्ट्वा चतुष्टयं पूर्वं देवासुरनरान्पितॄन्॥<br>
ततोसृजत्स भूतानि स्थावराणि चराणि च॥ ७०.२४९ ॥</p>
<p>यक्षान्पिशाचान् गन्धर्वंस्त्वथैवाप्सरसां गणान्॥<br>
नरकिन्नररक्षांसि वयः पशुमृगोरगान्॥ ७०.२५० ॥</p>
<p>अव्ययं च व्ययं चापि यदिदं स्थाणुजङ्गमम्॥<br>
तेषां वै यानि कर्माणि प्राक्सृष्ट्यां प्रतिपेदिरे॥ ७०.२५१ ॥</p>
<p>तान्येव प्रतिपद्यन्ते सृज्यमानाः पुनः पुनः॥<br>
हिंस्राहिंस्रे मृदुक्रूरे धर्माधर्मे नृतानृते॥ ७०.२५२ ॥</p>
<p>तद्भाविताः प्रपद्यन्ते तस्मात्तत्तस्य रोचते॥<br>
महाभूतेषु सृष्टेषु इन्द्रियार्थेषु मूर्तिषु॥ ७०.२५३ ॥</p>
<p>विनियोगं च भूतानां धातैव व्यदधात्स्वयम्॥<br>
केचित्पुरुषकारं तु प्राहुः कर्म सुमानवाः॥ ७०.२५४ ॥</p>
<p>दैवमित्यपरे विप्राः स्वभावं भूत चिन्तकाः॥<br>
पौरुषं कर्म दैवं च फलवृत्तिस्वभावतः॥ ७०.२५५ ॥</p>
<p>न चैकं न पृथग्भावमधिकं न ततो विदुः॥<br>
एतदेवं च नैकं च नामभेदेन नाप्युभे॥ ७०.२५६ ॥</p>
<p>कर्मस्था विषमं ब्रूयुः सत्त्वस्थाः समदर्शनाः॥<br>
नाम रूपं च भूतानां कृतानां च प्रपञ्चनम्॥ ७०.२५७ ॥</p>
<p>वेदशब्देभ्य एवादौ निर्ममे स महेश्वरः॥<br>
ऋषीणां नामधेयानि याश्च वेदेषु वृत्तयः॥ ७०.२५८ ॥</p>
<p>शर्वर्यन्ते प्रसूतानां तान्येवैभ्यो ददात्यजः॥<br>
एवंविधाः सृष्टयस्तु ब्रह्मणोव्यक्तजन्मनः॥ ७०.२५९ ॥</p>
<p>शर्वर्यन्ते प्रदृश्यन्ते सिद्धिमाश्रित्य मानसीम्॥<br>
एवम्भूतानि सृष्टानि स्थावराणि चराणि च॥ ७०.२६० ॥</p>
<p>यदास्य ताः प्रजाः सृष्टा न व्यवर्धन्त सत्तमाः॥<br>
तमोमात्रावृतो ब्रह्मा तदा शोकेन दुःखितः॥ ७०.२६१ ॥</p>
<p>ततः स विदधे बुद्धिमर्थनिश्चयगामिनीम्॥<br>
अथात्मनि समद्राक्षीत्तमोमात्रां नियामिकाम्॥ ७०.२६२ ॥</p>
<p>रजः सत्त्वं परित्यज्य वर्तमानां स्वधर्मतः॥<br>
ततः स तेन दुःखेन दुःखं चक्रे जगत्पतिः॥ ७०.२६३ ॥</p>
<p>तमश्च व्यनुदत्पश्चाद्रजः सत्त्वं तमावृणोत्॥<br>
तत्तमः प्रतिनुन्नं वै मिथुनं समजायत॥ ७०.२६४ ॥</p>
<p>अधर्मस्तमसो जज्ञे हिंसा शोकादजायत॥<br>
ततस्तस्मिन्समुद्भूते मिथुने दारुणात्मिके॥ ७०.२६५ ॥</p>
<p>गतासुर्भगवानासीत्प्रीतिश्चैनमशिश्रियत्॥<br>
स्वां तनुं स ततो ब्रह्मा तामपोहत भास्वराम्॥ ७०.२६६ ॥</p>
<p>द्विधा कृत्वा स्वकं देहमर्धेन पुरुषोभवत्॥<br>
अर्धेन नारी सा तस्य शतरूपा व्यजायत॥ ७०.२६७ ॥</p>
<p>प्रकृतिं भूतधात्रिं तां कामाद्वै सृष्टवान्प्रभुः॥<br>
सा दिवं पृथिवीं चैव महिम्ना व्याप्यधिष्ठिता॥ ७०.२६८ ॥</p>
<p>ब्रह्मणः सा तनुः पूर्वा दिवमावृत्य तिष्ठति॥<br>
या त्वर्धात्सृजतो नारी शतरूपा व्यजायत॥ ७०.२६९ ॥</p>
<p>सा देवी नियुतं तप्त्वा तपः परमदुश्चरम्॥<br>
भर्तारं दीप्तयशसं पुरुषं प्रत्यपद्यत॥ ७०.२७० ॥</p>
<p>स वै स्वायम्भुवः पूर्वं पुरुषो मनुरुच्यते॥<br>
तस्यैव सप्ततियुगं मन्वन्तरमिहोच्यते॥ ७०.२७१ ॥</p>
<p>लेभे स पुरुषः पत्नीं शतरूपामयोनिजाम्॥<br>
तया सार्धं स रमते तस्मात्सा रतिरुच्यते॥ ७०.२७२ ॥</p>
<p>प्रथमः सम्प्रयोगात्मा कल्पादौ समपद्यत॥<br>
विराजमसृजद्ब्राह्मा सोभवत्पुरुषो विराट्॥ ७०.२७३ ॥</p>
<p>सम्राट् च शतरूपा वै वेराजः स मनुः स्मृतः॥<br>
स वैराजः प्रजासर्गं ससर्ज पुरुषो मनुः॥ ७०.२७४ ॥</p>
<p>वैराजात्पुरुषाद्वीराच्छतरूपा व्यजायत॥<br>
प्रियव्रतोत्तनापादौ पुत्रौ द्वौ लोकसम्मतौ॥ ७०.२७५ ॥</p>
<p>कन्ये द्वे च महाभागे याभ्यां जाता इमाः प्रजाः॥<br>
देवी नाम तथाकूतिः प्रसूतिश्चैव ते उभे॥ ७०.२७६ ॥</p>
<p>स्वायम्भुवः प्रसूतिं तु दक्षाय प्रददौ प्रभुः॥<br>
प्राणो दक्ष इति ज्ञेयः सङ्कल्पो मनुरुच्यते॥ ७०.२७७ ॥</p>
<p>रुचेः प्रजापतेः सोथ आकूतिं प्रत्यपादयत्॥<br>
आकूत्यां मिथुनं जज्ञे मानसस्य रुचेः शुभम्॥ ७०.२७८ ॥</p>
<p>यज्ञश्च दक्षिणा चैव यमलौ सम्बभूवतुः॥<br>
यज्ञस्य दक्षिणायां तु पुत्रा द्वादश जज्ञिरे॥ ७०.२७९ ॥</p>
<p>यामा इति समाख्याता देवाः स्वायम्भुवेन्तरे॥<br>
एतस्य पुत्रा यज्ञस्य तस्माद्यामाश्च ते स्मृताः॥ ७०.२८० ॥</p>
<p>अजितश्चैव शुक्रश्च गणौ द्वौ ब्रह्मणा कृतौ॥<br>
यामाः पूर्वं प्रजाता ये तेऽभवंस्तु दिवौकसः॥ ७०.२८१ ॥</p>
<p>स्वायम्भुवसुतायां तु प्रसूत्यां लोकमातरः॥<br>
तस्यां कन्याश्चतुर्विशद्दक्षस्त्वजनयत्प्रभुः॥ ७०.२८२ ॥</p>
<p>सर्वास्ताश्च महाभागाः सर्वाः कमललोचनाः॥<br>
भोगवत्यश्च ताः सर्वाः सर्वास्ता योगमातरः॥ ७०.२८३ ॥</p>
<p>सर्वाश्च ब्रह्मवादिन्यः सर्वा विश्वस्य मातरः॥<br>
श्रद्धा लक्ष्मीर्धृतिस्तुष्टिः पुष्टिर्मेधा क्रिया तथा॥ ७०.२८४ ॥</p>
<p>बुद्धिर्लज्जा वपुः शान्तिः सिद्धिः कीर्तिस्त्रयोदश॥<br>
पत्न्यर्थं प्रतिजग्राह धर्मो दाक्षायणीः प्रभुः॥ ७०.२८५ ॥</p>
<p>दाराण्येतानि वै तस्य विहितानि स्वयम्भुवा॥<br>
ताभ्यः शिष्ट यवीयस्य एकादश सुलोचनाः॥ ७०.२८६ ॥</p>
<p>सती ख्यात्यथ सम्भूतिः स्मृतिः प्रीतिः क्षमा तथा॥<br>
सन्नतिश्चानसूया च ऊर्जा स्वाहा स्वधा तथा॥ ७०.२८७ ॥</p>
<p>तास्तथा प्रत्यपद्यन्त पुनरन्ये महर्षयः॥<br>
रुद्रो भृगुर्मरिचिश्च अङ्गिराः पुलहः क्रतुः॥ ७०.२८८ ॥</p>
<p>पुलस्त्योत्रिर्वसिष्ठश्च पितरोग्निस्तथैव च॥<br>
सतीं भवाय प्रायच्छत् ख्यातिं च भृगवे ततः॥ ७०.२८९ ॥</p>
<p>मरीचये च सम्भूति स्मृतिमङ्गिरसे ददौ॥<br>
प्रीतिं चैव पुलस्त्याय क्षमां वै पुलहाय च॥ ७०.२९० ॥</p>
<p>क्रतेव सन्नतिं नाम अनसूयां तथात्रये॥<br>
ऊर्जां ददौ वसिष्ठाय स्वाहामप्यग्नये ददौ॥ ७०.२९१ ॥</p>
<p>स्वधां चैव पितृभ्यस्तु तास्वपत्यानि बोधत॥<br>
एताः सर्वा महाभागाः प्रजास्वनुसृताः स्थिताः॥ ७०.२९२ ॥</p>
<p>मन्वन्तरेषु सर्वेषु यावदाभूतसम्प्लवम्॥<br>
श्रद्धा कामं विजज्ञे वै दर्पो लक्ष्मीसुतः स्मृतः॥ ७०.२९३ ॥</p>
<p>धृत्यास्तु नियमः पुत्रस्तुष्ट्याः सन्तोष एव च॥<br>
पुष्ट्या लोभः सुतश्चापि मेधापुत्रः श्रुतस्तथा॥ ७०.२९४ ॥</p>
<p>क्रियायामभवत्पुत्रो दण्डः समय एव च॥<br>
बुद्ध्यां बोधः सुतस्तद्वत्प्रमादोप्युपजायत॥ ७०.२९५ ॥</p>
<p>लज्जायां विनयः पुत्रो व्यवसायो वसोः सुतः॥<br>
क्षेमः शान्तिसुतश्चापि सुखं सिद्धेर्व्यजायत॥ ७०.२९६ ॥</p>
<p>यशः कीर्तिसुतश्चापि इत्येते धर्मसूनवः॥<br>
कामस्य हर्षः पुत्रो वै देव्यां प्रीत्यां व्यजायत॥ ७०.२९७ ॥</p>
<p>इत्येष वै सुतोदर्कः सर्गो धर्मस्य कीर्तितः॥<br>
जज्ञे हिंसा त्वधर्माद्वै निकृतिं चानृतं सुतम्॥ ७०.२९८ ॥</p>
<p>निकृत्यां तु द्वयं जज्ञे भयं नरक एव च॥<br>
माया च वेदना चापि मिथुनद्वयमेतयोः॥ ७०.२९९ ॥</p>
<p>भूयो जज्ञेथ वै माया मृत्युं भूतापहारिणम्॥<br>
वेदनायाः सुतश्चापि दुःखं जज्ञे च रौरवः॥ ७०.३०० ॥</p>
<p>मृत्योर्व्याधिजराशोकक्रोधासूयाश्च जज्ञिरे॥<br>
दुःखोत्तराः सुता ह्येते सर्वे चाधर्मलक्षणाः॥ ७०.३०१ ॥</p>
<p>नैषां भार्यास्तु पुत्राश्च सर्वे ह्येते परिग्रहाः॥<br>
इत्येष तामसः सर्गो जज्ञे धर्मनियामकः॥ ७०.३०२ ॥</p>
<p>प्रजाः सृजेति व्यादिष्टो ब्रह्मणा नीललोहितः॥<br>
सोभिध्याय सतीं भार्यां निर्ममे ह्यात्मसम्भवान्॥ ७०.३०३ ॥</p>
<p>नाधिकान्न च हीनांस्तान्मानसानात्मनः समान्॥<br>
सहस्रं हि सहस्राणां सोसृजत्कृत्तिवाससः॥ ७०.३०४ ॥</p>
<p>तुल्यानेवात्मनः सर्वान् रूपतेजोबलुश्रुतैः॥<br>
पिङ्गलान्सनिषङ्गांश्च सकपर्दान्सलोहितान्॥ ७०.३०५ ॥</p>
<p>विशिष्टान् हरिकेशांश्चदृष्टिघ्नांश्च कपालिनः॥<br>
महारूपान्विरूपांश्च विश्वरूपान्स्वरूपिणः॥ ७०.३०६ ॥</p>
<p>रथिनश्चर्मिणश्चैव वर्मिणश्च वरूथिनः॥<br>
सहस्रशतबाहुंश्च दिव्यान्भौ मान्तरिक्षगान्॥ ७०.३०७ ॥</p>
<p>स्थूलशीर्षानष्टदंष्ट्रान्द्विजिह्वांस्तांस्त्रिलोचनान्॥<br>
अन्नादान्पिशिताशांश्च आज्यपान्सोमपानपि॥ ७०.३०८ ॥</p>
<p>मीढुषोतिकपालांश्च शितिकण्ठोर्ध्वरेतसः॥<br>
हव्यादाञ्छ्रुतधर्मंश्च धर्मिणो ह्यथ बर्हिणः॥ ७०.३०९ ॥</p>
<p>आसीनान्धावतश्चैव पञ्चभूतान्सहस्रशः॥<br>
अध्यापिनोध्यायिनश्च जपतो युञ्जतस्तथा॥ ७०.३१० ॥</p>
<p>धूमवन्तो ज्वलन्तश्च नदीमन्तोतिदीप्तिनः॥<br>
वृद्धान्बुद्धिमतश्चैव ब्रह्मिष्ठाञ्शुभदर्शनान्॥ ७०.३११ ॥</p>
<p>नीलग्रीवान्सहस्राक्षान्सर्वांश्चाथ क्षमाकरान्॥<br>
अदृश्यान्सर्वभूतानां महायोगान्महौजसः॥ ७०.३१२ ॥</p>
<p>भ्रमन्तोभिद्रवन्तश्च पल्वन्तश्च सहस्रशः॥<br>
अयातयामानसृजद्रुद्रानेतान् सुरोत्तमान्॥ ७०.३१३ ॥</p>
<p>ब्रह्मा दृष्ट्वाब्रवीदेनं मास्राक्षीरीदृशीः प्रजाः॥<br>
स्रष्टव्या नात्मनस्तुल्याः प्रजा देव नमोस्तु ते॥ ७०.३१४ ॥</p>
<p>अन्याः सृज त्वं भद्रं ते प्रजा वै मृत्युसंयुताः॥<br>
नारप्स्यन्ते हि कर्माणि प्रजावगतमृत्यवः॥ ७०.३१५ ॥</p>
<p>एवमुक्तोऽब्रवीदेनं नाहं मृत्युजरान्विताः॥<br>
प्रजाः सक्ष्यामि भद्रं ते स्थितोह त्वं सृज प्रजाः॥ ७०.३१६ ॥</p>
<p>एते ये वै मया सृष्टा विरूपा नीललोहिताः॥<br>
सहस्राणां सहस्रं तु आत्मनो निस्सृताः प्रजाः॥ ७०.३१७ ॥</p>
<p>एते देवा भविष्यन्ति रुद्रा नाम महाबलाः॥<br>
पृथिव्यामन्तरिक्षे च दिक्षु चैव परिश्रिताः॥ ७०.३१८ ॥</p>
<p>शतरुद्राः समात्मनो भविष्यन्तीति याज्ञिकाः॥<br>
यज्ञभाजो भविष्यन्ति सर्वदेवगणैः सह॥ ७०.३१९ ॥</p>
<p>मन्वन्तरेषु ये देवा भविष्यन्तीह भेदतः॥<br>
सार्धं तैरीज्यमानास्ते स्थास्यन्तीहायुगक्षयात्॥ ७०.३२० ॥</p>
<p>एवमुक्तस्तदा ब्रह्मा महादेवेन धीमता॥<br>
प्रत्युवाच नमस्कृत्य हृष्यमाणः प्रजापतिः॥ ७०.३२१ ॥</p>
<p>एवं भवतु भद्रं ते यथा ते व्याहृतं विभो॥<br>
ब्रह्मणा समनु ज्ञाते तथा सर्वमभूत्किल॥ ७०.३२२ ॥</p>
<p>ततः प्रभृति देवेशो न चासूयत वै प्रजाः॥<br>
ऊर्ध्वरेताः स्थितः स्थाणुर्यावदाभूतसम्प्लवम्॥ ७०.३२३ ॥</p>
<p>यस्मादुक्तः स्थितोस्मीति तस्मात्स्थाणुरिति स्मृतः॥<br>
एष देवो महादेवः पुरुषोर्कसमद्युतिः॥ ७०.३२४ ॥</p>
<p>अर्धनारीनरवपुस्तेजसा ज्वलनोपमः॥<br>
स्वेच्छयासौ द्विधाभूतः पृथक् स्त्री पुरुषः पृथक्॥ ७०.३२५ ॥</p>
<p>स एवैकादशार्धेन स्थितोसौ परमेश्वरः॥<br>
तत्र या सा महाभागा शङ्करस्यार्धकायिनी॥ ७०.३२६ ॥</p>
<p>प्रागुक्ता तु महादेवी स्त्री सैवेह सती ह्यभूत्॥<br>
हिताय जगतां देवी दक्षेणाराधिता पुरा॥ ७०.३२७ ॥</p>
<p>कार्यार्थं दक्षिणं तस्याः शुक्लं वामं तथासितम्॥<br>
आत्मानं विभजस्वेति प्रोक्ता देवेन शम्भुना॥ ७०.३२८ ॥</p>
<p>सा तथोक्ता द्विधाभूता शुक्ला कृष्णा च वै द्विजाः॥<br>
तस्या नामानि वक्ष्यामि श्रृण्वन्तु च समाहिताः॥ ७०.३२९ ॥</p>
<p>स्वाहा स्वधा महाविद्या मेधा लक्ष्मीः सरस्वती॥<br>
सती दाक्षायणी विद्या इच्छाशक्तिः क्रियात्मिका॥ ७०.३३० ॥</p>
<p>अपर्णा चैकपर्णा च तथा चैवैकपाटला॥<br>
उमा हैमवती चैव कल्याणी चैकमातृका॥ ७०.३३१ ॥</p>
<p>ख्यातिः प्रज्ञा महाभागा लोके गौरीति विश्रुता॥<br>
गणाम्बिका महादेवी नन्दिनी जातवेदसी॥ ७०.३३२ ॥</p>
<p>एकरूपमथैतस्याः पृथग्देहविभावतान्॥<br>
सावित्री वरदा पुण्या पावनी लोकविश्रुता॥ ७०.३३३ ॥</p>
<p>आज्ञा आवेशनी कृष्णा तामसी सात्त्विकी शिवा॥<br>
प्रकृतिर्विकृता रौद्री दुर्गा भद्रा प्रमाथिनी॥ ७०.३३४ ॥</p>
<p>कालरात्रिर्महामाया रेवती भूतनायिका॥<br>
द्वापरान्तविभागे च नामानीमानिसुव्रताः॥ ७०.३३५ ॥</p>
<p>गौतमी कौशिकी चार्या चण्डी कात्यायनी सती॥<br>
कुमारी यादवी देवी वरदा कृष्णपिङ्गला॥ ७०.३३६ ॥</p>
<p>बर्हिध्वजा शूलधरा परमा ब्रह्मचारिणी॥<br>
महेन्द्रोपेन्द्रभगिनी दृषद्वत्येकशूलधृक्॥ ७०.३३७ ॥</p>
<p>अपराजिता बहुभुजा प्रगल्भा सिंहवाहिनी॥<br>
शुम्भादिदैत्यहन्त्री च महामहिषमर्दिनी॥ ७०.३३८ ॥</p>
<p>अमोघा विन्ध्यनिलया विक्रान्ता गणनायिका॥<br>
देव्या नामविकाराणि इत्येतानि यथाक्रमम्॥ ७०.३३९ ॥</p>
<p>भद्रकाल्या मयोक्तानी सम्यक्फलप्रदानि च॥<br>
ये पठन्ति नरास्तेषां विद्यते न च पातकम्॥ ७०.३४० ॥</p>
<p>अरण्ये पर्वते वापि पुरे वाप्यथवा गृहे॥<br>
रक्षामेतां प्रयुञ्जीत जले वाथ स्थलेपि वा॥ ७०.३४१ ॥</p>
<p>व्याघ्रकुम्भीनचोरेभ्यो भयस्थाने विशेषतः॥<br>
आपत्स्वपि च सर्वासु देव्या नामानि कीर्तयेत्॥ ७०.३४२ ॥</p>
<p>आर्यकग्रहभूतैश्च पूतनामातृभिस्तथा॥<br>
अभ्यर्दितानां बालानां रक्षामेतां प्रयोजयेत्॥ ७०.३४३ ॥</p>
<p>महादेवीकले द्वे तु प्रज्ञा श्रीश्च प्रकीर्तिते॥<br>
आभ्यां देवीसहस्राणी यैर्व्याप्तमखिलं जगत्॥ ७०.३४४ ॥</p>
<p>अनया देवदेवोसौ सत्या रुद्रो महेश्वरः॥<br>
आतिष्ठत्सर्वलोकानां हिताय परमेश्वरः॥ ७०.३४५ ॥</p>
<p>रुद्रः पशुपतिश्चासीत्पुरा दग्धं पुरत्रयम्॥<br>
देवाश्च पशवः सर्वे बभूवुस्तस्य तेजसा॥ ७०.३४६ ॥</p>
<p>यः पठेच्छृणुयाद्वापि आदिसर्गक्रमं शुभम्॥<br>
स याति ब्रह्मणो लोकं श्रावयेद्वा द्विजोत्तमान्॥ ७०.३४७ ॥</p>
<p>इति श्रीलिङ्गमहापुराणे पूर्वभागे सृष्टिविस्तारो नाम सप्ततितमोध्यायः॥ ७० ॥</p>

  </div>
</article>


        

        



    <aside class="card border noPrint" id="section-tree-item-shaivam_linga-purANam_01_070_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/shaivam/linga-purANam/01/070/">०७० </a>
            <a data-toggle="collapse" href="#section-tree-item-body-shaivam_linga-purANam_01_070_md" role="button" aria-expanded="false" aria-controls="section-tree-item-body-shaivam_linga-purANam_01_070_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-shaivam_linga-purANam_01_070_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७०</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
