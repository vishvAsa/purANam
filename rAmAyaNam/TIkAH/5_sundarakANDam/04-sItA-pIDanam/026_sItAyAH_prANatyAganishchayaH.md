+++
title = "०२६ सीतायाः प्राणत्यागनिश्चयः"
title_english = "026 Seetha decides to give up life"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-026-Seetha_decides_to_give_up_life.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/04-sItA-pIDanam/026_sItAyAH_prANatyAganishchayaH.md">
<details><summary><h3>IITK ...{Loading}...</h3></summary>

Sita decides to end her sad life.



#### श्लोकः
##### मूलम्
प्रसक्ताश्रुमुखीत्यवं ब्रुवन्ती जनकात्मजा।  
आधोगतमुखी बाला विलप्तुमुपचक्रमे॥5.26.1॥

##### शब्दार्थः
प्रसक्ताश्रुमुखी shedding tears on this account, बाला young lady, जनकात्मजा Janaka's daughter, एवम् in this way, ब्रुवन्ती speaking, अधोगतमुखी with a face bending low, विलप्तुम् to cry, उपचक्रमे started.

##### आङ्ग्लानुवादः
The young daughter of king Janaka thus speaking, began to cry, her face bent down.



#### श्लोकः
##### मूलम्
उन्मत्तेव प्रमत्तेव भ्रान्तचित्तेव शोचती।  
उपावृत्ता किशोरीव विवेष्टन्ती महीतले॥5.26.2॥

##### शब्दार्थः
उन्मत्तेव like a bewildered person, प्रमत्तेव like an intoxicated one, भ्रान्तचित्तेव with distracted mind, शोचती worrying, उपावृत्ता wallowing, किशोरीव like an young horse, महीतले on the ground, विवेष्टन्ती coiled round.

##### आङ्ग्लानुवादः
Bewildered or distracted or intoxicated, this young lady wailed, wallowing round on the ground like a young female horseः



#### श्लोकः
##### मूलम्
राघवस्य प्रमत्तस्य रक्षसा कामरूपिणा।  
रावणेन प्रमथ्याहमानीता क्रोशती बलात्॥5.26.3॥

##### शब्दार्थः
राघवस्य Rama's, प्रमत्तस्य  engaged, कामरूपिणा who can assume any form at his will, रक्षसा by a demon, रावणेन by Ravana, प्रमथ्य tormented, क्रोशती screaming, अहम् I, बलात् forcibly, आनीता I was brought.

##### आङ्ग्लानुवादः
"When Rama was engaged (in deer hunt) and I was screaming, I was brought forcibly  
by Ravana who can assume any form at his will.



#### श्लोकः
##### मूलम्
राक्षसीवशमापन्ना भर्त्स्यमाना सुदारुणम्।  
चिन्तयन्ती सुदुःखार्ता नाहं जीवितुमुत्सुहे॥5.26.4॥

##### शब्दार्थः
राक्षसीवशम् fallen under the clutches of the ogresses, आपन्ना I have been, सुदारुणम् very dreadful, भर्त्स्यमाना  threatened, चिन्तयन्ती worrying, सुदुःखार्ता overcome with terrible grief, अहम् I, जीवितुम् to live, न उत्सहे I have no interest.

##### आङ्ग्लानुवादः
"Having fallen under the clutches of the dreadful demonesses and threatened by them, I am so full of woes and worries that I don't want to live.



#### श्लोकः
##### मूलम्
न हि मे जीवितेनार्थो नैवार्थेर्न च भूषणैः।  
वसन्त्या राक्षसीमध्ये विना रामं महारथम्॥5.26.5॥

##### शब्दार्थः
महारथम् great charioteer, रामं विना without Rama, राक्षसीमध्ये in the midst of ogresses, वसन्त्याः while living, मे my, जीवितेन with life, अर्थः use, न not, अर्थैः with wealth, न no, भूषणैश्च with ornaments, न no need.

##### आङ्ग्लानुवादः
"In the absence of the great charioteer Rama, of what use is my living in the midst of ogresses? I need no wealth, no ornaments.



#### श्लोकः
##### मूलम्
अश्मसारमिदं नूनमथवाप्यजरामरम्।  
हृदयं मम येनेदं न दुःखेनावशीर्यते॥5.26.6॥

##### शब्दार्थः
अथवा or, मम my, इदम् this, हृदयम् heart, नूनम् surely, अश्मसारम् made of  stone, अजरामरमपि with no age or death, येन since, दुःखेन grieving, नावशीर्यते it does not riven

##### आङ्ग्लानुवादः
"It may be, that my heart is made of stone or it has no age or death since it does not riven even with grief.



#### श्लोकः
##### मूलम्
धिङ्मामनार्यामसतीं याहं तेना विना कृता।  
मुहूर्तमपि रक्षामि जीवितं पापजीविता॥5.26.7॥

##### शब्दार्थः
पापजीविता a woman of sinful life, या since, अहम् I, तेन विना कृता I am separated from Rama, मुहूर्तमपि even for a moment, जीवितम् life, रक्षामि I am preserving, अनार्याम् a wrteched, असतीम्  infidel, माम् me, धिक् fie upon

##### आङ्ग्लानुवादः
"I am preserving this sinful life like this though separated from Rama. Fie on me, for this wretched, infidel life



#### श्लोकः
##### मूलम्
का च मे जीविते श्रद्धा सुखे वा तं प्रियं विना।  
भर्तारं सागरान्ताया वसुधायाः प्रियंवदम्॥5.26.8॥

##### शब्दार्थः
सागरान्तायाः extending upto the ocean, वसुधायाः of the earth, भर्तारम् husband, प्रियंवदम् of pleasing words, तम् him, विना without, मे my, जीविते in life, सुखे वा in pleasure, श्रद्धा interest, का why?

##### आङ्ग्लानुवादः
"How can I have interest in any kind of pleasure without my sweettongued husband, the lord of the whole earth extending up to the ocean.



#### श्लोकः
##### मूलम्
भिद्यतां भक्ष्यतां वापि शरीरं विसृजाम्यहम्।  
न चाप्यहं चिरं दुःखं सहेयं प्रियवर्जिता॥5.26.9॥

##### शब्दार्थः
अहम् I, शरीरम् my body, विसृजामि I will leave, भिद्यताम् you cut me to pieces, भक्ष्यतां वापि or you eat me up, प्रियवर्जिता separated from my dear lord, अहम् I, चिरम् for long, दुःखम् sorrow, न च सहेयम् I cannot bear.

##### आङ्ग्लानुवादः
"I will give up my body. Break me  into pieces or eat me up. I cannot bear the sorrow of separation from my dear Rama any longer.



#### श्लोकः
##### मूलम्
चरणेनापि सव्येन न स्पृशेयं निशाचरम्।  
रावणं किं पुनरहं काममेयं विगर्हितम्॥5.26.10॥

##### शब्दार्थः
निशाचरम् nightranger, विगर्हितम् vile, रावणम् Ravana, अहम् I, सव्येन with the left, चरेणेन अपि even with feet, न स्पृशेयम् will not touch, किं what, पुनः again, काममेयं can I love him.

##### आङ्ग्लानुवादः
"I will not even touch that vile nightranger Ravana with my left foot. What to speak of loving him.



#### श्लोकः
##### मूलम्
प्रत्याख्यातं न जानाति नात्मानं नात्मनः कुलम्।  
यो नृशंसस्वभावेन मां प्रार्थयितुमिच्छति॥5.26.11॥

##### शब्दार्थः
यः he who, नृशंसस्वभावेन due to cruel nature, माम् me, प्रार्थयितुम् for pleading, इच्छति hopes, आत्मानम् his own, प्रत्याख्यातम् loss of fame, न जानाति is not aware, आत्मनः of himself, कुलम् family, न not.

##### आङ्ग्लानुवादः




#### श्लोकः
##### मूलम्
छिन्ना भिन्ना विभक्ता वा दीप्तेवाग्नौ प्रदीपिता।  
रावणं नोपतिष्ठेयं किं प्रलापेन वश्चिरम्॥5.26.12॥

##### शब्दार्थः
छिन्ना वा whether cut, भिन्ना broken into pieces, दीप्ते as if burnt, अग्नौ by fire, प्रदीपिता वा or burnt by others, रावणम् Ravana, नोपतिष्ठेयम् I will not accept, चिरम् for long, विभक्ताः or else share, प्रलापेन by empty words, किम् what is the use.

##### आङ्ग्लानुवादः
"Even if I am cut, broken to pieces or burnt in glowing fire, I will not accept Ravana. Why do you shout for so long?



#### श्लोकः
##### मूलम्
ख्यातः प्राज्ञः कृतज्ञश्च सानुक्रोशश्च राघवः।  
सद्वृत्तो निरनुक्रोशश्शङ्के मद्भाग्यसङ्क्षयात्॥5.26.13॥

##### शब्दार्थः
राघवः Rama, ख्यातः renowned, प्राज्ञःwise, कृतज्ञ grateful, सानुक्रोशश्च a kind hearted one,  
सद्वृत्तः well behaved, मद्भाग्यसङ्क्षयात् due to my misfortune, निरनुक्रोशः turned pitiless, शङ्के I doubt.

##### आङ्ग्लानुवादः
"Rama is renowned, wise, grateful and kindly. It is due to my misfortune that he has turned pitiless to me. There is no doubt.



#### श्लोकः
##### मूलम्
राक्षसानां सहस्राणि जनस्थाने चतुर्दश।  
येनैकेन निरस्तानि स मां किं नाभिपद्यते॥5.26.14॥

##### शब्दार्थः
एकेन by single one, येन by whom, जनस्थाने at Jansthana, राक्षसानाम् of demons, चतुर्दश fourteen, सहस्राणि thousand, निरस्तानि destroyed, सः he, माम् my, किम् why, नाभिपद्यते not protect me.

##### आङ्ग्लानुवादः
"He who destroyed fourteen thousand demons singlehanded has not come to protect me. I do not know why.



#### श्लोकः
##### मूलम्
निरुद्धा रावणेनाहमल्पवीर्येण रक्षसा।  
समर्थः खलु मे भर्ता रावणं हन्तुमाहवे॥5.26.15॥

##### शब्दार्थः
अहम् I, अल्पवीर्येण of inferior valour, रक्षसा by the demon, रावणेन by Ravana, निरुद्धा I am held captive, मे भर्ता my husband, आहवे in battle, रावणम् Ravana, हन्तुम् killing, समर्थः खलु is surely capable.

##### आङ्ग्लानुवादः
"Rama, my husband, for sure, is capable of killing in battle this Ravana who has held me captive and who is a demon of inferior valour.



#### श्लोकः
##### मूलम्
विराधो दण्डकारण्ये येन राक्षसपुङ्गवः।  
रणे रामेण निहतस्स मां किं नाभिपद्यते॥5.26.16॥

##### शब्दार्थः
येन by whom, रामेण by Rama, दण्डकारण्ये in Dandaka forest, रणे in fight, राक्षसपुङ्गवः a bull among demons, विराधः Viradha, निहतः killed, सः that Rama, माम् me, किम् why, नाभिपद्यते not protecting me.

##### आङ्ग्लानुवादः
"Why is Rama who killed Viradha, a bull among demons, in Dandaka forest in the fight not coming to rescue me?



#### श्लोकः
##### मूलम्
कामं मध्ये समुद्रस्य लङ्केयं दुष्प्रधर्षणा।  
न तु राघवबाणानां गतिरोधो भविष्यति ॥5.26.17॥

##### शब्दार्थः
समुद्रस्य ocean's, मध्ये in the middle, इयम् this, लङ्का Lanka, दुष्प्रधर्षणा unassailable, तु but, राघवबाणानाम् by the arrow of Rama, गतिरोधः resist, न भविष्यति will not be.

##### आङ्ग्लानुवादः
"This Lanka in the middle of the ocean is unassailable. But there is nothing which can resist the arrows of Rama.



#### श्लोकः
##### मूलम्
किन्नु तत्कारणं येन रामो दृढपराक्रमः।  
रक्षसापहृतां भार्यामिष्टां नाभ्यवपद्यते॥5.26.18॥

##### शब्दार्थः
तत् such, कारणम् reason, किं नु what can be, येन by which, दृढपराक्रमः highly powerful, रामः Rama, रक्षसा by the demon, अपहृताम् abducted, इष्टाम् dear, भार्याम् wife, नाभ्यवपद्यते not reach.

##### आङ्ग्लानुवादः
"What may be the reason that my loving husband, Rama who is highly powerful has not reached this place to which I was abducted by the demon.



#### श्लोकः
##### मूलम्
इहस्थां मां न जानीते शङ्के लक्ष्मणपूर्वजः।  
जानन्नपि हि तेजस्वी धर्षणं मर्षयिष्यति॥5.26.19॥

##### शब्दार्थः
लक्ष्मणपूर्वजः elder brother of Lakshmana, माम् me, इहस्थाम् that I am here, न जानीते he does not know, शङ्के I doubt, जानन्नपि even if he had known, तेजस्वी glorious, धर्षणम् such an outrageous act, मर्षयिष्यति he is tolerating.

##### आङ्ग्लानुवादः
"The elder brother of Lakshamana does not know that I am here. Or, I'm afraid, the glorious Rama knows and yet tolerates such an outrageous act.



#### श्लोकः
##### मूलम्
हृतेति योऽधिगत्वा मां राघवाय निवेदयेत्।  
गृध्रराजोऽपि स रणे रावणेन निपातितः॥5.26.20॥

##### शब्दार्थः
यः he who, अधिगत्वा after knowing, हृतेति  is borne away, राघवाय to Raghava, निवेदयेत् inform, सः he, गृध्रराजोऽपि even the king of vultures, रावणेन by Ravana, रणे in fight, निपातितः is thrashed down.

##### आङ्ग्लानुवादः
"Even the king of vultures knows I was borne away. He could have informed Rama. But he has also been thrashed down on the earth by Ravana in the fight.



#### श्लोकः
##### मूलम्
कृतं कर्म महत्तेन मां तथाऽभ्यवपद्यता।  
तिष्ठता रावणद्वन्द्वे वृद्धेनापि जटायुषा॥5.26.21॥

##### शब्दार्थः
माम् me, तथा then, अभ्यवपद्यता by advancing,  वृद्धेनापि  even being old, रावणद्वन्द्वे in the duel with Ravana, तिष्ठता stood, तेन जटायुषा by that Jatayu, महत् great, कर्म help, कृतम् did.

##### आङ्ग्लानुवादः
"Though old, Jatayu did a great help to me by resisting Ravana in the duel and advancing (to confront him.).



#### श्लोकः
##### मूलम्
यदि मामिह जानीयाद्वर्तमानां स राघवः।  
अद्य बाणैरभिक्रुद्धः कुर्याल्लोकमराक्षसम्॥5.26.22॥

##### शब्दार्थः
सः he, राघवः Raghava, माम् me, इह here, वर्तमानाम् being here, जानीयाद्यदि if he knew, अभिक्रुद्धः angry, लोकम् this world, बाणैः with arrows, अद्य now, अराक्षसम् free of demons, कुर्यात् he would have made.

##### आङ्ग्लानुवादः
"Had only Raghava known that I was here he would have freed this world of demons with his anger.



#### श्लोकः
##### मूलम्
विधमेच्च पुरीं लङ्कां शोषयेच्च महोदधिम्।  
रावणस्य च नीचस्य कीर्तिं नाम च नाशयेत्॥5.26.23॥

##### शब्दार्थः
लङ्कां पुरीम् city of Lanka, विधमेच्च he will blow away, महोदधिम् this great ocean, शोषयेच्च will drain it dry, नीचस्य of the mean fellow, रावणस्य Ravana's, कीर्तिम् fame, नाम च and name, नाशयेत् he would have destroyed.

##### आङ्ग्लानुवादः
"Had Rama known that I am in Lanka he would have blown up this city, dried up the ocean and destroyed the name and fame of the mean Ravana.



#### श्लोकः
##### मूलम्
ततो निहतनाथानां राक्षसीनां गृहे गृहे।  
यथाहमेवं रुदती तथा भूयो न संशयः॥5.26.24॥

##### शब्दार्थः
ततः then, अहम् I, यथा like the way, एवम् in that way, रुदती while crying, तथा similarly, गृहे गृहे in every home, निहतनाथानाम् of those women who lost husbands, राक्षसीनाम् of the ogresses, भूयः again, संशयः no doubt.

##### आङ्ग्लानुवादः
"Like me weeping, the cry of ogresses with lost husbands will be heard in every house in Lanka. There is no doubt.



#### श्लोकः
##### मूलम्
अन्विष्य रक्षसां लङ्कां कुर्याद्रामस्सलक्ष्मणः।  
न हि ताभ्यां रिपुर्दृष्टो मुहूर्तमपि जीवति॥5.26.25॥

##### शब्दार्थः
सलक्ष्मणः accompanied by Lakshmana, रामः Rama, रक्षसाम् of the demons, लङ्काम् Lanka, अन्विष्य after searching, कुर्यात् will do, ताभ्याम् by both of them, दृष्टः sight, रिपुः enemy, मुहूर्तमपि even for a moment, न जीवति हि will not be alive.

##### आङ्ग्लानुवादः
"If only Lakshmana and Rama in their quest for Lanka reach here, it is  not possible within their sight for the enemy to survive  even a moment.



#### श्लोकः
##### मूलम्
चिताधूमाकुलपथा गृध्रमण्डलसङ्कुला।  
अचिरेण तु लङ्केयं श्मशानसदृशी भवेत्॥5.26.26॥

##### शब्दार्थः
इयम् this, लङ्का Lanka, अचिरेण without delay, चिताधूमकुलपथा with its atreets enveloped with smoke from funeral pyres, गृध्रमण्डलसङ्कुला thronged with flocks of vultures, श्मशानसदृशी like the burial ground, भवेत् will be.

##### आङ्ग्लानुवादः
"Very soon this Lanka will be enveloped with smoke from funeral pyres and thronged with flocks of vultures moving in circles. It will be like a burial ground.



#### श्लोकः
##### मूलम्
अचिरेणैव कालेन प्राप्स्याम्येव मनोरथम्।  
दुष्प्रस्थानोऽयामाख्याति सर्वेषां वो विपर्ययम्॥5.26.27॥

##### शब्दार्थः
अचिरेण कालेनैव in a short time, मनोरथम् my desire, प्राप्स्याम्येव I will gain, अयम् this, दुष्प्रस्थानः behaving badly, सर्वेषाम् of all of you, वः you people, विपर्ययम् a reversal of fate, आख्याति  indicates

##### आङ्ग्लानुवादः
"Your bad behaviour forebodes illluck for you.I shall have my desire fulfilled in a short time.



#### श्लोकः
##### मूलम्
यादृशानीह दृश्यन्ते लङ्कायामशुभानि वै।  
अचिरेणैव कालेन भविष्यति हतप्रभा॥5.26.28॥

##### शब्दार्थः
इह here, लङ्कायाम् at Lanka, यादृशानि such, अशुभानि inauspicious signs, दृश्यन्ते are seen, अचिरेणैव कालेन in a short while, हतप्रभा lose its splendour, भविष्यति will be.

##### आङ्ग्लानुवादः
"Inauspicious signs are seen here in Lanka. In a short time this city will lose its splendour.



#### श्लोकः
##### मूलम्
नूनं लङ्का हते पापे रावणे राक्षसाधमे।  
शोषं यास्यति दुर्धर्षा प्रमदा विधवा यथा॥5.26.29॥

##### शब्दार्थः
पापे when the sinner, राक्षसाधमे mean demons, रावणे when Ravana, हते is killed, दुर्धर्षा impregnable, लङ्का Lanka, नूनम् surely, विधवा widow, प्रमदा यथा like a woman, शोषम्  
wither up, यास्यति truly.

##### आङ्ग्लानुवादः
"Surely this impregnable Lanka will wither up (lose its splendour) and appear like a widow when this sinful Ravana, a mean demon is killed.



#### श्लोकः
##### मूलम्
पुण्योत्सवसमुत्था च नष्टभर्त्री सराक्षसी।  
भविष्यति पुरी लङ्का नष्टभर्त्री यथाङ्गना॥5.26.30॥

##### शब्दार्थः
नष्टभर्त्री with the death of the king, लङ्कापुरी the city of Lanka, सराक्षसी along with the ogresses, नष्टभर्त्री with the death of her lord, अङ्गना यथा like a women, पुण्योत्सवसमुत्था च with several auspicious celebrations, भविष्यति will remain.

##### आङ्ग्लानुवादः
"This city of Lanka with many auspicious celebrations will lose its king and all mean ogresses will remain like widows.



#### श्लोकः
##### मूलम्
नूनं राक्षसकन्यानां रुदन्तीनां गृहे गृहे।  
श्रोष्यामि नचिरादेव दुःखार्तानामिह ध्वनिम्॥5.26.31॥

##### शब्दार्थः
नचिरादेव very soon, इह here, गृहे गृहे at every house, दुःखार्तानाम् distressful cry of women, रुदन्तीनाम् crying, राक्षरकन्यानाम् young ogresses, ध्वनिम् sound, नूनम् surely, श्रोष्यामि I will hear.

##### आङ्ग्लानुवादः
"I shall surely hear very soon sounds of distressful cry of young ogresses in every household.



#### श्लोकः
##### मूलम्
सान्थकारा हतद्योता हतराक्षसपुङ्गवा।  
भविष्यति पुरी लङ्का निर्दग्धा रामसायकैः॥5.26.32॥

##### शब्दार्थः
लङ्कापुरी the state of Lanka, रामसायकैः with Rama's arrows, निर्दग्धा burnt totally, सान्धकारा  filled with darkness, हतद्योता lost splendour, हतराक्षसपुङ्गवा with powerful demons killed, भविष्यति will be

##### आङ्ग्लानुवादः
"Totally burnt by Rama's arrows, this Lanka will be filled with darkness, and its splendour lost and preeminent demons destroyed.



#### श्लोकः
##### मूलम्
यदि नाम स शूरो मां रामो रक्तान्तलोचनः।  
जानीयाद्वर्तमानां हि रावणस्य निवेशने॥5.26.33॥  
अनेन तु नृशंसेन रावणेनाधमेन मे।  
समयो यस्तु निर्दिष्टस्तस्य कालोऽयमागतः॥5.26.34॥  
स च मे विहितो मृत्युरस्मिन् दुष्टे न वर्तते।

##### शब्दार्थः
शूरः heroic, रक्तान्तलोचनः with bloodshot eyes, सः रामः that Rama, माम् me, रावणस्य Ravana's, निवेशने at home, वर्तमानाम् present, यदि that, नाम जानीयात् knows I am here.  नृशंसेन by the cruel one, अधमेन by the lowly person, अनेन by this one, रावणेन by Ravana, यः whichever, समयः time limit, मे to me, निर्दिष्टः is fixed, तस्य its, अयम् this, कालः time, आगतः has arrived, मे to me, विहितः fixed, सः that, मृत्युः death, अस्मिन् in him, दुष्टेन by this wicked fellow, वर्तते is fixed.

##### आङ्ग्लानुवादः
"If the heroic Rama of bloodshot eyes comes to know that I am here at Ravana's, the expiry of time limit fixed by this cruel, lowly, foolish Ravana has arrived, this wicked fellow's death is inevitable.



#### श्लोकः
##### मूलम्
अकार्यं ये न जानन्ति नैरृताः पापकारिणः॥5.26.35॥  
अधर्मात्तु महोत्पातो भविष्यति हि सांप्रतम्।  
नैते धर्मं विजानन्ति राक्षसाः पिशिताशनाः॥5.26.36॥

##### शब्दार्थः
पापकारिणः sinners, ये those, नैरृताः demons, अकार्यम् a forbidden act, न जानन्ति they know not अधर्मात्तु due to adharma, सांप्रतम् presently, महोत्पातः calamity, भविष्यति will befall, पिशिताशनाः flesheating, एते these, राक्षसाः demons, धर्मम् dharma,न जानन्ति they are not aware.

##### आङ्ग्लानुवादः
"Nothing is forbidden for sinful demons. A calamity will befall now due to this  
adharma. The flesheating ogres are aware of neither dharma nor adharma



#### श्लोकः
##### मूलम्
ध्रुवं मां प्रातराशार्थे राक्षसः कल्पयिष्यति।  
साहं कथं करिष्यामि तं विना प्रियदर्शनम्॥5.26.37॥  
रामं रक्तान्तनयनमपश्यन्ती सुदुःखिता।

##### शब्दार्थः
राक्षसः ogre, ध्रुवम् determined, माम् me, प्रातराशार्थे for morning meal, कल्पयिष्यति will make it, सा such, अहम् I, प्रियदर्शनम्  who has pleasing countenance, तं विना without him, कथम् how, करिष्यामि I will  do, रक्तान्तनयनम् one whose eyes have a reddish tinge in the corners, रामम् Rama, अपश्यन्ती without seeing, सुदुःखिता  distressed very much.

##### आङ्ग्लानुवादः
"This demon is determined to make me his morning meal. How can I do anything in the absence of my lord of pleasing countenance. I am distressed very much by not seeing Rama, possessed of eyes with a reddish tinge in the corners.



#### श्लोकः
##### मूलम्
यदि कश्चित् प्रदाता मे विषस्याद्य भवेदिह॥5.27.38॥  
क्षिप्रं वैवस्वतं देवं पश्येयं पतिना विना।

##### शब्दार्थः
अद्य now, मे to me, विषस्य of poison, प्रदाता donor, कश्चित् some one, इह here, भवेद्यदि can give, पतिना  husband विना devoid, क्षिप्रम् soon, देवम् divine, वैवस्वतम् lord of death, पश्येयम् I will see.

##### आङ्ग्लानुवादः
"If I can find some one who can give me poison now I shall soon see the lord of death without my lord.



#### श्लोकः
##### मूलम्
नाजानाज्जीवतीं रामस्स मां लक्ष्मणपूर्वजः॥5.26.39॥  
जानन्तौ तौ न कुर्यातां नोर्य्वां हि मम मार्गणम्।

##### शब्दार्थः
लक्ष्मणपूर्वजः elder brother of Lakshmana, सः रामः that Rama, माम् me, जीवतीम् living, नाजानात् he is not aware तौ both of them, जानन्तौ if they had known, मम my, मार्गणम् search, उर्व्याम् on earth, न कुर्याताम् इति न not undertake.

##### आङ्ग्लानुवादः
"Neither Lakshmana nor his elder brother knows that I am here alive. (Had they known) both of them would have ransacked this earth.



#### श्लोकः
##### मूलम्
नूनं ममैव शोकेन स वीरो लक्ष्मणाग्रजः॥5.26.40॥  
देवलोकमितो यातस्त्यक्त्वा देहं महीतले।

##### शब्दार्थः
वीरः heroic one, लक्ष्मणाग्रजःLakshmna's elder brother, सः he, मम my, शोकेनैव suffering, महीतले on this earth, देहम् body, त्यक्त्वा  giving up, इतः from here, देवलोकम् to the abode of gods, यातः gone, नूनम् surely.

##### आङ्ग्लानुवादः
"Would it be that the heroic elder brother of Lakshmana has gone to the abode of gods unable to find me on this earth?



#### श्लोकः
##### मूलम्
धन्या देवास्सगन्धर्वाः सिद्धाश्च परमर्षयः॥5.26.41॥  
मम पश्यन्ति ये नाथं रामं राजीवलोचनम्।

##### शब्दार्थः
मम my, नाथम् husband, राजीवलोचनम् with eyes like lotus petals, रामम् Rama, ये those, पश्यन्ति will see, देवाः gods, सगन्धर्वाः along with gandharvas, सिद्धाश्च siddhas, परमर्षयः great sages, धन्याः blessed ones.

##### आङ्ग्लानुवादः
"Blessed are the gods, gandharvas, and siddhas and great sages who are able to see my lotuseyed lord Rama.



#### श्लोकः
##### मूलम्
अथवा न हि तस्यार्थो धर्मकामस्य धीमतः॥5.26.42॥  
मया रामस्य राजर्षेर्भार्यया परमात्मनः।

##### शब्दार्थः
अथवा  or else, धर्मकामस्य one who is ever seeking dharma, धीमतः wise, राजर्षेः royal sage, परमात्मनः the supreme self, तस्य his, रामस्य Rama's, भार्यया by wife, मया by me, अर्थः interest, न हि dispassion.

##### आङ्ग्लानुवादः
"Or that royal sage, wise Rama who always seeks dharma having become one with the  
supreme spirit has no longer any interest in me?



#### श्लोकः
##### मूलम्
दृश्यमाने भवेत्प्रीतिस् सौहृदं नास्त्यपश्यतः॥5.26.43॥  
नाशयन्ति कृतघ्नास्तु न रामो नाशयिष्यति।

##### शब्दार्थः
दृश्यमाने remains before seeing, प्रीतिः love, भवेत् will be, अपश्यतः not see, सौहृदम् friendship, नास्ति does not last, कृतघ्नाः ungrateful one, नाशयन्ति will be destroyed, रामस्तु Rama too, न नाशयिष्यति will not persih.

##### आङ्ग्लानुवादः
"Love attaches itself to one who remains before one's eyes.Friendship fades with separation. The ungrateful destroy love and friendship (as their love is conditioned by frequent meetings). But it cannot happen in case of Rama.



#### श्लोकः
##### मूलम्
किं नु मे न गुणाः केचित्किं वा भाग्यक्षयो मम॥5.26.44॥                                                                                                       याहं सीदामि रामेण हीना मुख्येन भामिनी।

##### शब्दार्थः
भामिनी charming lady, या whoever, अहम् I, मुख्येन foremost, रामेण विना without Rama, सीदामि  sinking, मे for me, केचित्  some, गुणाः qualities, न किं नु are they not found, किं वा or else, मम my, भाग्यक्षयः fortune is diminished.

##### आङ्ग्लानुवादः
"Do I, a charming lady, not have any good fortune because of my past deeds? I wonder how a foremost woman like me seperated from my husband is sinking in grief without Rama. Has my fortune diminished?



#### श्लोकः
##### मूलम्
श्रेयो मे जीवितान्मर्तुं विहीनाया महात्मनः॥5.26.45॥  
रामादक्लिष्टचारित्राच्छूराच्छत्रुनिबर्हणात्।

##### शब्दार्थः
अक्लिष्टचारित्रात् of blemishless character, शूरात् from the brave, शत्रुनिबर्हणात् who can destroy his enemy, महात्मनः great self, रामात् from Rama, विहीनायाः seperated, मे me, जीवितात् with life, मर्तुम् to die, श्रेयः it is better for me.

##### आङ्ग्लानुवादः
"Instead of living separated from noble and brave Rama, a blemishless character and a  
destroyer of enemies, it is better for me to die.



#### श्लोकः
##### मूलम्
अथवा न्यस्तशत्रौ तौ वने मूलफलाशिनौ॥5.26.46॥  
भ्रातरौ हि नरश्रेष्ठौ संवृत्तौ वनगोचरौ।

##### शब्दार्थः
अथवा or else, नरश्रेष्ठौ both foremost among men, तौ both, भ्रातरौ brothers, न्यतशत्रौ laid down their arms, वने in the forest, मूलफलाशनौ eating roots and fruits, वनगोचरौ roaming in the forest as ascetics, संवृत्तौ become.

##### आङ्ग्लानुवादः
"May be both the brothers, foremost among men, have laid down their arms, and taken to asceticism, subsisting on roots and fruits.



#### श्लोकः
##### मूलम्
अथवा राक्षसेन्द्रेण रावणेन दुरात्मना॥5.26.47॥  
छद्मना घातितौ शूरौ भ्रातरौ रामलक्ष्मणौ।

##### शब्दार्थः
अथवा or else, शूरौ two heroes, भ्रातरौ both brothers, रामलक्ष्मणौ Rama and Lakshmana, दुरात्मना by the wicked one, राक्षसेन्द्रेण by the demon king, रावणेन by Ravana, छद्मना by some clever deceptive means, घातितौ are slain.

##### आङ्ग्लानुवादः
"Or else, has this wicked demon king slain both the brothers Rama and Lakshmana by some deceptive means?



#### श्लोकः
##### मूलम्
साऽहमेवङ्गते काले मर्तुमिच्छामि सर्वथा॥5.26.48॥  
न च मे विहितो मृत्युरस्मिन् दुःखेऽपि वर्तते।

##### शब्दार्थः
एवङ्गते in the circumstances, काले  at this time, सा such, अहम् I, सर्वथा by all means, मर्तुम् to die, इच्छामि I wish, अस्मिन् in this, दुःखेऽपि in sorrwful state, मे to me, मृत्युः death, विहितः ordained, न वर्तते does not exist.

##### आङ्ग्लानुवादः
"By all means I wish to die in these circumstances. However, death is not ordained for me even in this sorrowful state.



#### श्लोकः
##### मूलम्
धन्याः खलु महात्मानो मुनयस्त्यक्तकिल्बिषाः॥5.26.49॥  
जितात्मनो महाभागा येषां न स्तः प्रियाप्रिये।

##### शब्दार्थः
महात्मानः great men, त्यक्तकिल्बिषाः who have given up all sins, जितात्मानः those who have selfcontrol, महाभागाः exhalted ones, मुनयः sages, धन्याः खलु are surely blessed, येषाम् for whom, प्रियाप्रिये pleasure or displeasure, न स्तः none.

##### आङ्ग्लानुवादः
"Blessed are the exhalted sages who have not committed any sin. They have selfcontrol and have subdued their senses. There is no pleasure or displeasure for them.



#### श्लोकः
##### मूलम्
प्रियान्न संभवेद्दुःखमप्रियादधिकं भयम्॥5.26.50॥  
ताभ्यां हि ये वियुज्यन्ते नमस्तेषां महात्मनाम्।

##### शब्दार्थः
प्रियात् from a pleasing act, दुःखम् sorrow, अप्रियात् from an unpleasant act, अधिकम् excessive, भयम् fear, न संभवेत् may not result, ये those, ताभ्याम् from both of them, वियुज्यन्ते those who have distanced themselves, तेषाम् for them, महात्मानाम् of the great sages, नमः salutations to them.

##### आङ्ग्लानुवादः
"Salutations to those exalted souls who have distanced themselves from pleasure and displeasure. Pleasures may not lead to suffering or displeasure to excessive, meaningless fear for such great souls.



#### श्लोकः
##### मूलम्
साहं त्यक्ता प्रियार्हेण रामेण विदितात्मना॥5.26.51॥  
प्राणांस्त्यक्ष्यामि पापस्य रावणस्य गता वशम्।

##### शब्दार्थः
प्रियेणैव who deserves pleasant things, विदितात्मना by the knower of the self, रामेण by Rama, त्यक्ता separated, पापस्य sinner's, रावणस्य Ravana's, वशम् clutches, गता reached, सा अहम् that I am, प्राणान् life, त्यक्ष्यामि I will give up.

##### आङ्ग्लानुवादः
"Separated from the wise Rama who deserves pleasant things I will give up life being under the clutches of the sinful Ravana.  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे षडिवंशस् सर्गः।  
Thus ends the twentysixth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/04-sItA-pIDanam/026_sItAyAH_prANatyAganishchayaH.md">
<details><summary><h3>भूषणम् ...{Loading}...</h3></summary>



प्रसक्ताश्रुमुखीत्येवं ब्रुवन्ती जनकात्मजा ।  

अधोमुखमुखी बाला विलप्तुमुपचक्रमे  ॥  ५।२६।१ ॥   

उन्मत्तेव प्रमत्तेव भ्रान्तचित्तेव शोचती ।  

उपावृत्ता किशोरीव विवेष्टन्ती महीतले  ॥  ५।२६।२ ॥   

प्रसक्तेत्यादि । उन्मत्ता चित्तविभ्रमवती । "उन्मादश्चित्तविभ्रमः"
इत्युक्तेः । प्रमत्ता अनवधाना । "प्रमादो ऽनवधानता" इत्यमरः ।
भ्रान्तचित्ता अनवस्थितचित्ता । उपावृत्ता श्रमापनोदनार्थं वेष्टिता ।
किशोरीव बडवेव  ॥  ५।२६।१२ ॥   

  

राघवस्य प्रमत्तस्य रक्षसा कामरूपिणा ।  

रावणेन प्रमथ्याहमानीता क्रोशती बलात्  ॥  ५।२६।३ ॥   

राक्षसीवशमापन्ना भर्त्स्यमाना सुदारुणम् ।  

चिन्तयन्ती सुदुःखार्ता नाहं जीवितुमुत्सहे  ॥  ५।२६।४ ॥   

राघवस्येत्यादि । प्रमत्तस्य अनवहितस्य  ॥  ५।२६।३४ ॥   

  

नहि मे जीवितैरर्थो नैवार्थैर्न च भूषणैः ।  

वसन्त्या राक्षसीमध्ये विना रामं महारथम्  ॥  ५।२६।५ ॥   

अश्मसारमिदं नूनमथवाप्यजरामरम् ।  

हृदयं मम येनेदं न दुःखेनावशीर्यते  ॥  ५।२६।६ ॥   

धिङ्मामनार्यामसतीं या ऽहं तेन विना कृता ।  

मुहूर्तमपि रक्षामि जीवितं पापजीविता  ॥  ५।२६।७।  

का च मे जीविते श्रद्धा सुखे वा तं प्रियं विना ।  

भर्तारं सागरान्ताया वसुधायाः प्रियंवदम्  ॥  ५।२६।८ ॥   

भिद्यतां भक्ष्यतां वापि शरीरं विसृजाम्यहम् ।  

न चाप्यहं चिरं दुःखं सहेयं प्रियवर्जिता  ॥  ५।२६।९ ॥   

चरणेनापि सव्येन न स्पृशेयं निशाचरम् ।  

रावणं किं पुनरहं कामयेयं विगर्हितम्  ॥  ५।२६।१० ॥   

न हीति । मे जीवितैर्जीवनैः को ऽप्यर्थो नास्ति ।
केवलजीवितस्यानपेक्षितत्वेप्यर्थसहितत्वेन तदपेक्षा स्यात् नेत्याह
नैवार्थैर्न च भूषणैः । भूषणैरर्थैश्च सहितैर्जीवनैर्मेनार्थः । कुत
इत्यत्राह वसन्त्या इति । राक्षसीमध्यवासाद्रामविरहाच्च सर्वोपकरणसहितमपि
जीवितं नापेक्षितमित्यर्थः  ॥  ५।२६।५१० ॥   

  

प्रत्याख्यातं न जानाति नात्मानं नात्मनः कुलम् ।  

यो नृशंसस्वभावेन मां प्रार्थयितुमिच्छति  ॥  ५।२६।११ ॥   

प्रत्याख्यातं प्रत्याख्यानम् । भावे निष्ठा । आत्मानं स्वस्वरूपम्  ॥ 
५।२६।११ ॥   

  

छिन्ना भिन्ना विभक्ता वा दीप्तेवाग्नौ प्रदीपिता ।  

रावणं नोपतिष्ठेयं किं प्रलापेन वश्चिरम्  ॥  ५।२६।१२ ॥   

छिन्नेति । छिन्ना द्विखण्डतया कृता । भिन्ना दलिता । विभक्ता अवयवशः कृता
। दीप्तेव अग्नौ प्रदीपिता वा  ॥  ५।२६।१२ ॥   

  

ख्यातः प्राज्ञः कृतज्ञश्च सानुक्रोशश्च राघवः ।  

सद्वृत्तो निरनुक्रोशः शङ्के मद्भाग्यसंक्षयात्  ॥  ५।२६।१३ ॥   

एवं पातिव्रत्यदार्ढ्यमुक्त्वा रामस्यानागमने कारणानि बहुधा शङ्कते-- ख्यात
इत्यादिना । प्राज्ञः दोषवत्यपि गुणदर्शी । "न ते ऽम्बा मध्यमा माता
गर्हितव्या कथंचन" इत्युक्तम् । कृतज्ञः "कथंचिदुपकारेण कृतेनैकेन तुष्यति"
इत्युक्तरीत्या स्वाश्रितैः कृतं किंचित्कारं सर्वदा मनसिकुर्वन्नित्यर्थः
। सानुक्रोशः किंचित्कारकरणे "भृशं भवति दुःखितः" इत्युक्तरीत्या तेषां
व्यसने सति अतिदुःखितः राघवः, जनित्वार्जितानां गुणान्तराणामुपसंग्रहणमिदम्
। सद्वृत्तः परसमृद्ध्येकप्रयोजनः । ख्यातः एवं शत्रुगोष्ठ्यामपि प्रसिद्धः
। निरनुक्रोशः शङ्के अस्यामप्यवस्थायां सुखप्रदानाभावात् नृशंसमाशङ्के ।
मद्भाग्यसंक्षयात् मद्भाग्यविपर्ययेणैवं वैपरीत्यं जातम्  ॥  ५।२६।१३ ॥   

  

राक्षसानां सहस्राणि जनस्थाने चतुर्दश ।  

येनैकेन निरस्तानि स मां किं नाभिपद्यते  ॥  ५।२६।१४ ॥   

एकमात्रसहायः स किं करिष्यतीत्यत्राह राक्षसानामिति । जनस्थाने रक्षसां
चतुर्दशसहस्राणि एकेन येन रामेण निरस्तानि घातितानि सः नाभिपद्यते न रक्षति
 ॥  ५।२६।१४ ॥   

  

निरुद्धा रावणेनाहमल्पवीर्येण रक्षसा ।  

समर्थः खलु मे भर्ता रावणं हन्तुमाहवे  ॥  ५।२६।१५ ॥   

प्रबलो रावणः कथं निरस्य इत्यत्राह निरुद्धेति  ॥  ५।२६।१५ ॥   

  

विराधो दण्डकारण्ये येन राक्षसपुङ्गवः ।  

रणे रामेण निहतः स मां किं नाभिपद्यते  ॥  ५।२६।१६ ॥   

सामर्थ्यं निदर्शयति--विराध इति  ॥  ५।२६।१६ ॥   

  

कामं मध्ये समुद्रस्य लङ्केयं दुष्प्रधर्षणा ।  

न तु राघवबाणानां गतिरोधीह विद्यते  ॥  ५।२६।१७ ॥   

अस्तु रामः समर्थः, तथापि समुद्रमध्यस्था लङ्का दुष्प्रधर्षेत्याशङ्क्याह
काममिति । गतिरोधि गतिप्रतिबन्धकम्, किंचिदिति शेषः  ॥  ५।२६।१७ ॥   

  

किं तु तत्कारणं येन रामो दृढपराक्रमः ।  

रक्षसा ऽपहृतां भार्यामिष्टां नाभ्यवपद्यते  ॥  ५।२६।१८ ॥   

एतत्फलितमाह किन्त्विति  ॥  ५।२६।१८ ॥   

  

इहस्थां मां न जानीते शङ्के लक्ष्मणपूर्वजः ।  

जानन्नपि हि तेजस्वी धर्षणं मर्षयिष्यति  ॥  ५।२६।१९ ॥   

इहेति । लक्ष्मणपूर्वज इत्यनेन निरनुक्रोशत्वादिप्रसक्त्यभावः सूच्यते ।
मर्षयिष्यतीत्यत्र काकुरनुसन्धेया  ॥  ५।२६।१९ ॥   

  

हृतेति यो ऽधिगत्वा मां राघवाय निवेदयेत् ।  

गृध्रराजो ऽपि स रणे रावणेन निपातितः  ॥  ५।२६।२० ॥   

इहास्तीत्यज्ञाने हेतुमाह हृतेति  ॥  ५।२६।२० ॥   

  

कृतं कर्म महत्तेन मां तथा ऽभ्यवपद्यता ।  

तिष्ठता रावणद्वन्द्वे वृद्धेनापि जटायुषा  ॥  ५।२६।२१ ॥   

यदि मामिह जानीयाद्वर्तमानां स राघवः ।  

अद्य बाणैरभिक्रुद्धः कुर्याल्लोकमराक्षसम्  ॥  ५।२६।२२ ॥   

विधमेच्च पुरीं लङ्कां शोषयेच्च महोदधिम् ।  

रावणस्य च नीचस्य कीर्तिं नाम च नाशयेत्  ॥  ५।२६।२३ ॥   

प्रसङ्गादाहकृतमिति । अभ्यवपद्यता रक्षता । रावणद्वन्द्वे
रावणद्वन्द्वयुद्धे  ॥  ५।२६।२१२३ ॥   

  

ततो निहतनाथानां राक्षसीनां गृहे गृहे ।  

यथा ऽहमेवं रुदती तथा भूयो न संशयः  ॥  ५।२६।२४ ॥   

अहं यथा एवं रुदती रुदन्त्यस्मि । तथा निहतनाथानां राक्षसीनां गृहे गृहे
भूयः भूरि रुदन्त्यः भविष्यन्तीत्यर्थः  ॥  ५।२६।२४ ॥   

  

अन्विष्य रक्षसां लङ्कां कुर्याद् रामः सलक्ष्मणः ।  

न हि ताभ्यां रिपुर्दृष्टो मुहूर्तमपि जीवति  ॥  ५।२६।२५ ॥   

चिताधूमाकुलपथा गृध्रमण्डलसङ्कुला ।  

अतिरेण तु लङ्केयं श्मशानसदृशी भवेत्  ॥  ५।२६।२६ ॥   

अन्विष्येति । रक्षसां लङ्कामन्विष्य कुर्यात्, रिपुनाशनमिति शेषः  ॥ 
५।२६।२५२६ ॥   

  

अचिरेणैव कालेन प्रप्स्याम्येव मनोरथम् ।  

दुष्प्रस्थानो ऽयमाख्याति सर्वेषां वो विपर्ययम्  ॥  ५।२६।२७ ॥   

दुष्प्रस्थानः दुर्मार्गः, दुराचार इति यावत्  ॥  ५।२६।२७ ॥   

  

यादृशानीह दृश्यन्ते लङ्कायामशुभानि वै ।  

अचिरेण तु कालेन भविष्यति हतप्रभा  ॥  ५।२६।२८ ॥   

अशुभानि अशुभसूचकानि । हतप्रभेत्यत्र लङ्केत्यनुकर्षः । लङ्का अचिरेण कालेन
हतप्रभा भविष्यतीत्यत्र यादृशानि सूचकानि स्युः इह लङ्कायां
तादृशान्यशुभानि दृश्यन्त इत्यन्वयः  ॥  ५।२६।२८ ॥   

  

नूनं लङ्का हते पापे रावणे राक्षसाधमे ।  

शोषं यास्यति दुर्धर्षा प्रमदा विधवा यथा  ॥  ५।२६।२९ ॥   

नूनमिति । दुर्धर्षेति लङ्काविशेषणम्  ॥  ५।२६।२९ ॥   

  

पुण्योत्सवसमुत्था च नष्टभर्त्री सराक्षसी ।  

भविष्यति पुरी लङ्का नष्टभर्त्री यथा ऽङ्गना  ॥  ५।२६।३० ॥   

नूनं राक्षसकन्यानां रुदन्तीनां गृहे गृहे ।  

श्रोष्यामि नचिरादेव दुःखार्तानामिह ध्वनिम्  ॥  ५।२६।३१ ॥   

सान्धकारा हतद्योता हतराक्षसपुङ्गवा ।  

भविष्यति पुरी लङ्का निर्दग्धा रामसायकैः  ॥  ५।२६।३२ ॥   

पुण्योत्सवेभ्यस्समुत्था निकृत्तपुण्योत्सवेत्यर्थः । सराक्षसी
राक्षसीजनमात्रयुक्तेत्यर्थः ।  

इयं लङ्कापुरी । नष्टभर्त्री सराक्षसी अर्थात् हतराक्षसा नष्टभ्रर्त्री
अङ्गनेव पुण्योत्सवसमुत्था भविष्यतीत्यन्वयः  ॥  ५।२६।३०३२ ॥   

  

यदि नाम स शूरो मां रामो रक्तान्तलोचनः ।  

जानीयाद्वर्तमानां हि रावणस्य निवेशने  ॥  ५।२६।३३ ॥   

यदीति । रामः रावणस्य निवेशने मां वर्तमानाम् जानीयाद्यदि तदा लङ्का
निर्दग्धा भविष्यतीति पुर्वेण सम्बन्धः  ॥  ५।२६।३३ ॥   

  

अनेन तु नृशंसेन रावणेनाधमेन मे ।  

समयो यस्तु निर्दिष्टस्तस्य कालो ऽयमागतः  ॥  ५।२६।३४ ॥   

समयः द्वादशमासात्मकः सङ्केतः । तस्य कालः आगतः सन्निहितः
मासद्वयमात्रपरिशेषादिति भावः  ॥  ५।२६।३४ ॥   

  

अकार्यं ये न जानन्ति नैर्ऋताः पापकारिणः ।  

अधर्मात्तु महोत्पातो भविष्यति हि साम्प्रतम्  ॥  ५।२६।३५ ॥   

पापकारिणः ये नैर्ऋताः अधर्माद्धेतोः अकार्यं न जानन्ति,
तैर्महोत्पातस्संभविष्यति  ॥  ५।२६।३५ ॥   

  

नैते धर्मं विजानन्ति राक्षसाः पिशिताशनाः ।  

ध्रुवं मां प्रातराशार्थे राक्षसः कल्पयिष्यति  ॥  ५।२६।३६ ॥   

सा ऽहं कथं करिष्यामि तं विना प्रियदर्शनम् ।  

रामं रक्तान्तनयनमपश्यन्ती सुदुःखिता  ॥  ५।२६।३७ ॥   

एतदेव विवृणोति नैत इति  ॥  ५।२६।३६३७ ॥   

  

यदि कश्चित् प्रदाता मे विषस्याद्य भवेदिह ।  

क्षिप्रं वैवस्वतं देव पश्येयं पतिना विना  ॥  ५।२६।३८ ॥   

यदीति । पतिनेति नाभावः आर्षः  ॥  ५।२६।३८ ॥   

  

नाजानाज्जीवतीं रामः स मां लक्ष्मणपूर्वजः ।  

जानन्तौ तौ न कुर्यातां नोर्व्यां हि मम मार्गणम्  ॥  ५।२६।३९ ॥   

नूनं ममैव शोकेन स वीरो लक्ष्मणाग्रजः ।  

देवलोकमितो यातस्त्यक्त्वा देहं महीतले  ॥  ५।२६।४० ॥   

धन्या देवाः सगन्धर्वाः सिद्धाश्च परमर्षयः ।  

मम पश्यन्ति ये नाथं रामं राजीवलोचनम्  ॥  ५।२६।४१ ॥   

नाजानादिति । जीवतीं जीवन्तीम् । न न कुर्यातां कुर्यातामेव । तदाह वामनः
"संभाव्यनिषेधनिवर्तने द्वौ प्रतिषेधौ" इति  ॥  ५।२६।३९४१ ॥   

  

अथवा नहि तस्यार्थो धर्मकामस्य धीमतः ।  

मया रामस्य राजर्षेर्भार्यया परमात्मनः  ॥  ५।२६।४२ ॥   

अथवेति । धर्मकामस्य तस्य कामानपेक्षिण इत्यर्थः । मया भार्यया को ऽर्थः ।
परमात्मनः उत्कृष्टस्वभावस्य  ॥  ५।२६।४२ ॥   

  

दृश्यमाने भवेत् प्रीतिः सौहृदं नास्त्यपश्यतः ।  

नाशयन्ति कृतघ्नास्तु न रामो नाशयिष्यति  ॥  ५।२६।४३ ॥   

दृश्यमान इति । सौहृदं नास्त्यपश्यतः अदृश्यमाने प्रीतिर्न भवति ।
तस्माददृश्यायां मयि रामस्य किं प्रीतिर्नासीदित्यर्थः । एवमाशङ्कितं
प्रतिषेधति नाशयन्तीति । कृतघ्नाः प्रथममुत्पन्नां प्रीतिं नाशयन्ति । नतु
सामो नाशयिष्यति, मयि प्रीतिमिति शेषः  ॥  ५।२६।४३ ॥   

  

किन्नु मे न गुणाः केचित् किंवा भाग्यक्षयो मम ।  

या ऽहं सीदामि रामेण हीना मुख्येन भामिनी  ॥  ५।२६।४४ ॥   

किन्न्विति । न गुणाः दुष्कृतानि  ॥  ५।२६।४४ ॥   

  

श्रेयो मे जीवितान्मर्तुं विहीनाया महात्मनः ।  

रामादक्लिष्टचारित्राच्छूराच्छत्रुनिबर्हणात्  ॥  ५।२६।४५ ॥   

श्रेय इति । मर्तुमिति भावार्थे तुमुन्, मरणमित्यर्थः । महात्मनः
रामाद्विहीनायाः महात्मना रामेण हीनायाः । तृतीयार्थे प़ञ्चमी  ॥ 
५।२६।४५ ॥   

  

अथवा न्यस्तशस्त्रौ तौ वने मुलफलाशिनौ ।  

भ्रातरौ हि नरश्रेष्ठौ संवृत्तौ वनगोचरौ  ॥  ५।२६।४६ ॥   

अथवेति । न्यस्तशस्त्रौ संवृत्तौ किमिति संबन्धः  ॥  ५।२६।४६ ॥   

  

अथवा राक्षसेन्द्रेण रावणेन दुरात्मना ।  

छद्मना सादितौ शूरौ भ्रातरौ रामलक्ष्मणौ  ॥  ५।२६।४७ ॥   

सादितौ हतौ  ॥  ५।२६।४७ ॥   

  

सा ऽहमेवं गते काले मर्तुमिच्छामि सर्वथा ।  

न च मे विहितो मृत्युरस्मिन् दुःखे ऽपि वर्तति  ॥  ५।२६।४८ ॥   

वर्तति वर्तमाने  ॥  ५।२६।४८ ॥   

  

धन्याः खलु महात्मानो मुनयस्त्यक्तकिल्बिषाः ।  

जितात्मानो महाभागा येषां न स्तः प्रियाप्रिये  ॥  ५।२६।४९ ॥   

महात्मानः महाधैर्याः । त्यक्तकिल्बिषाः त्यक्तपापाः । जितात्मानः
जितान्तःकरणाः । महाभागाः महाभाग्याः  ॥  ४।२६।४९ ॥   

  

प्रियान्न संभवेद्दुःखमप्रियादधिकं भयम् ।  

ताभ्यां हि ये वियुज्यन्ते नमस्तेषां महात्मनाम्  ॥  ५।२६।५० ॥   

प्रियान्न संभवेद्दुःखं किंतु सुखमेव भवेदित्यर्थः । प्रियात्
अनुकूलवस्तुनः । अप्रियात् प्रतिकूलवस्तुनः । अधिकं भयम् अधिकं दुःखम् ।
ताभ्यां प्रियाप्रियाभ्याम् । नमस्तेषां त एव सर्वोत्तमा इत्यर्थः  ॥ 
५।२६।५० ॥   

  

सा ऽहं त्यक्ता प्रियेणेह रामेण विदितात्मना ।  

प्राणांस्त्यक्ष्यामि पापस्य रावणस्य गता वशम्  ॥  ५।२६।५१ ॥   

इत्यार्षो श्रीरामायणे वाल्मीकीये आदिकाव्ये श्रीमत्सुन्दरकाण्डे षड्विंशः
सर्गः  ॥  ५।२६ ॥   

सा ऽहमिति । सा ऽहं तद्विलक्षणा अहम्, केवलप्रियपरेत्यर्थः । प्रियेण
त्यक्ता अप्रियं प्राप्ता , प्राणांस्त्यक्ष्यामीत्यर्थः  ॥  ५।२६।५१ ॥   

इति श्रीगोविन्दराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने षड्विंशः सर्गः  ॥  ५।२६ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/04-sItA-pIDanam/026_sItAyAH_prANatyAganishchayaH.md">
<details><summary><h3>शिरोमणी ...{Loading}...</h3></summary>



सीतावृत्तान्तमेवाह प्रसक्तेत्यादिभिः । प्रसक्तानि प्रवृत्तानि अश्रूणि
मुखे यस्याः सा अत एव अधोगतमुखी जनकात्मजा एवं ब्रुवती उन्मत्ता
भूतैराविष्टेव प्रमत्ता पित्तादिदोषदूषितात्वेन प्रमादविशिष्टेव
भ्रान्तचित्ता दिग्भ्रमादिजनितभ्रान्तिविशिष्टचित्तविशिष्टेव शोचती शोचन्ती
उपावृत्ता श्रमापनोदाय लुण्ठितुं प्रवृत्ता किशोरी अश्वकन्येव महीतले
विचेष्टन्ती जनकात्मजा विलप्तुं विलपितुमुपचक्रमे । श्लोकद्वयमेकान्वयि  ॥ 
५।२६।१,२  ॥   

  

विलापाकारमाह राघवस्येत्यादिभिः । तस्य प्रसिद्धस्य राघवस्य प्रमत्तस्य
तत्सामर्थ्यादिविज्ञात्री अहं रावणेन प्रमथ्य संन्यासिवेषेण संक्लेश्य
क्रोशती क्रोशन्ती सती बलादानीता ऽ ऽहृता  ॥  ५।२६।३  ॥   

  

राक्षसीति । राक्षसीवशमापन्ना अत एव सुदुःखार्ता चिन्तयन्ती राममिति शेषः,
अहं जीवितुं नोत्सहे  ॥  ५।२६।४  ॥   

  

नहीति । रामं विना वसन्त्या मे जीवितादिना अर्थो न  ॥  ५।२६।५  ॥   

  

अश्मसारेति । येन ममेदं हृदयं दुःखेन न विदीर्यते तेन हेतुना
इदमश्मसारमजरामरं वा मन्ये इति शेषः  ॥  ५।२६।६  ॥   

  

धिगिति । तेन रामेण विना रहिता कृता अत एव पापः दुःखप्रदः जीवो जीवनं
यस्याः सा ऽहं मुहूर्तमपि जीवितं जीवनं जीवामि धारयामि अतो
नार्यामार्यहीनामत एवासतीमविद्यमानप्रायां मां धिक्  ॥  ५।२६।७  ॥   

  

ननु रावणसमर्पितैश्वर्येण शोकः किमर्थं न कथञ्चिन्निवार्यते इत्यत आह
चरणेनेति । निशाचरं निशाचराधिपत्यं सव्येन चरणेनापि न स्पृशेयम् अतः
विगर्हितं निन्दितरावणं रावणैश्वर्यं किं कथं कामयेयम्  ॥  ५।२६।८  ॥   

  

प्रत्याख्यानमिति । नृशंसस्वभावेनोपलक्षितो यो रावणः मां प्रार्थयितुं
मन्नित्यस्थितिं याचितुमिच्छति सः प्रत्याख्यानं राक्षसदेशो मया
स्थातुमशक्य इति मदुक्तिं न जानाति गृह्णातीत्यर्थः, अत एव आत्मानं रामं
आत्मनः कुलं च न जानाति विचारयति  ॥  ५।२६।९  ॥   

  

छिन्नेति । छिन्ना शूलादिना कृतच्छिद्रा वा भिन्ना खड्गादिना द्विधाभावं
प्रापिता वा प्रभिन्ना कुठारादिना अवयवशः खण्डिता वा अग्नौ दीप्ता भक्षणाय
भर्जिता वा प्रदीप्ता अत्यन्तं दाहिता वा ऽहं रावणं रावणैश्वर्यं
नोपतिष्ठेयं राक्षसपुरे न वसेयमित्यर्थः  ॥  ५।२६।१०  ॥   

  

ख्यात इति । ख्यातत्वादिविशिष्टो राघवः मद्भाग्यसंक्षयात् निरनुक्रोशः
दयारहितः इति शङ्के नेत्यर्थः काकुः  ॥  ५।२६।११  ॥   

  

राक्षसानामिति । येन निरस्तानि स रामः मां किं किमर्थं नाभिपद्यते  ॥ 
५।२६।१२  ॥   

  

निरुद्धेति । यद्यपि मे भर्ता रावणं हन्तुं समर्थः तथापि अहं निरुद्धा
एतेनात्र कारणं दुरूहमिति ध्वनितम्  ॥  ५।२६।१३  ॥   

  

विराध इति । येन विराधो निहतः स रामः मां नाभ्यवपद्यते किमर्थमिति शेषः  ॥ 
५।२६।१४  ॥   

  

काममिति । समुद्रस्य मध्ये इयं लङ्का यद्यपि कामं दुष्प्रधर्षणा तथापि
रामबाणानां गतिरोधो न भविष्यति  ॥  ५।२६।१५  ॥   

  

किमिति । येन कारणेन अपहृतां भार्यां रामो नाभ्युपपद्यते तत्कारणं किम्  ॥ 
५।२६।१६  ॥   

  

इहेति । तेजस्वी रामः इहस्थां मां न जानीते । तत्र हेतुः जानन्नपि धर्षणां
रावणप्रागल्भ्यं सहिष्यति काक्वानेत्यर्थः इति शङ्के  ॥  ५।२६।१७  ॥   

  

इहस्थितिविषयकज्ञानाभावे हेतुमाह-- हृतेति । यो ऽधिगत्य ज्ञात्वा हृतेति
मां राघवाय निवेदयेत् स गृध्रराजो ऽपि निपातितः अतः को मद्वृत्तं
श्रावयेदिति तात्पर्यम्  ॥  ५।२६।१८  ॥   

  

प्रसङ्गत्या आह कृतमिति । मामभ्यवपद्यता अत एव रावणवधे तद्वधार्थं तिष्ठता
वृद्धेनापि जटायुषा महत् कर्म कृतम् । "रावणद्वन्द्व" इति पाठान्तरम्  ॥ 
५।२६।१९  ॥   

  

यदीति । इह वर्तमानां मां राघवो यदि जानीयात् तदा अभिक्रुद्धः सन् लोकं
राक्षसपुरमराक्षसं राक्षसरहितं कुर्यात् लङ्कां निर्दहेच्च अत एव रावणस्य
कीर्तिं नाम च नाशयेच्च । श्लोकद्वयमेकान्वयि  ॥  ५।२६।२०,२१  ॥   

  

तत इति । ततो राक्षसविध्वंसानन्तरं रुदती या ऽहं तस्या रोदनं यथा तथा गृहे
गृहे निहतनाथानां राक्षसीनां रोदनं भविष्यतीति शेषः  ॥  ५।२६।२२  ॥   

  

अन्विष्येति । हि यतः ताभ्यां रामलक्ष्यणाभ्यां दृष्टो रिपुः मुहूर्तमपि न
जीवति अतः लङ्कामन्विष्य रक्षसां विध्वंसमिति शेषः, कुर्यात्  ॥  ५।२६।२३
 ॥   

  

चितेति । चिताधूमैराकुला व्याप्ताः पन्थानो यस्यां सा अचिरेणैव कालेन
श्मशानसदृशी भवेत् लङ्केति शेषः  ॥  ५।२६।२४  ॥   

  

राक्षसीरुद्दिश्याह अचिरेणेति । वो युष्माकं विपर्ययः शास्त्रविरुद्धः
दुष्प्रस्थानः दुर्मार्गो भाति अतः एनमुक्तं मनोरथमचिरेणैव कालेन
प्राप्स्यामि  ॥  ५।२६।२५  ॥   

  

यादृशानीति । लङ्कायां यादृशानि अशुभानि कर्माणि दृश्यन्ते तैः अचिरेणैव
कालेन लङ्का हतप्रभा भविष्यति  ॥  ५।२६।२६  ॥   

  

नूनमिति । पापे रावणे हते सति विधवा पतिरहिता प्रमदा इव दुर्धर्षा ऽपि
लङ्का शोषं विनाशमेष्यति  ॥  ५।२६।२७  ॥   

  

तदेव भङ्ग्यन्तरेणाह पुण्येति । नष्टभत्रीं अङ्गना इव लङ्का नष्टभर्त्री
भविष्यति  ॥  ५।२६।२८  ॥   

  

नूनमिति । रुदतीनां राक्षसकन्यानां ध्वनिं गृहे गृहे श्रोष्याम्येव । इव
एवार्थे  ॥  ५।२६।२९  ॥   

  

सेति । रक्तान्तलोचनो रामः राक्षसस्य निवेशने वर्तमानां मां यदि जानीयात्
तदा लङ्का रामसायकैर्दग्धा अत एव दग्धा राक्षसपुङ्गवा यस्याम् अत एव
हतद्योता अत एव सान्धकारा भविष्यति । श्लोकद्वयमेकान्वयि  ॥  ५।२६।३०,३१
 ॥   

  

अनेनेति । अधमेन रावणेन यः समयः मद्विघाताय द्वादशमासरूपकालः निर्दिष्टः
तस्य कालः समाप्तिः अयं समीपस्थः सन्नागतः  ॥  ५।२६।३२  ॥   

  

स इति । दृष्टेन रावणेन यो मे मृत्युर्विहितः स मृत्युः ये नैर्ऋताः
अकार्यं न जानन्ति तेषां समीपे इति शेषः । अस्मिन् काले वर्तते  ॥  ५।२६।३३
 ॥   

  

अधर्मादिति । ये एते राक्षसाः धर्मं न विजानन्ति तेषाम् अधर्मात्
मद्वधोपायजनितपापात् महोत्पातः सकलराक्षसविनाशकारकः शकुनविशेषः सांप्रतं
शीघ्रमेव भविष्यति  ॥  ५।२६।३४  ॥   

  

ध्रुवमिति । राक्षसः प्रातराशार्थे प्रातःकालिकभोजनार्थे मां ध्रुवं
कल्पयिष्यति । अर्धं पृथक् सेति । सा प्राप्तराक्षसकर्तृकविघातसमये
राममपश्यन्ती अहं रामं विना कथं करिष्यामि । अर्धद्वयमेकान्वयि  ॥  ५।२६।३५
 ॥   

  

यदीति । अद्य राक्षसकर्तृकविघातात्पूर्वमेव यदि कश्चित् पतिना पत्या
पतिनाविना विद्यमानायाः मे मह्यं विषं प्रदाता भवेत् विषादानादिना
विघातसमर्थो भवेदित्यर्थः, तदा वैवस्वतं विवस्वतो ध्येयं देवं नित्यप्रमोदं
राममहं पश्येयम्  ॥  ५।२६।३६  ॥   

  

नेति । जीवतीं जीवन्तीं मां जानन्तौ तौ रामलक्ष्मणौ परिमार्गणमन्वेषणं न
कुर्यातां नो कुर्यातामेवेत्यर्थः, अतः मां जीवतीं लक्ष्मणपूर्वजः स रामः
नाजानात्  ॥  ५।२६।३७  ॥   

  

नूनमिति । मम शोकेन देहम् ऐश्वर्यवृद्धिं महीतले त्यक्त्वा इतो महीतलात्
देवलोकं लक्ष्मणाग्रजो यातः नूनमित्याशङ्कायाम्  ॥  ५।२६।३८  ॥   

  

धन्या इति । मम रामं ये पश्यन्ति ते देवादयो धन्याः  ॥  ५।२६।३९  ॥   

  

ननु नित्यपरिपूर्णकामस्य रामस्य त्वया किं साध्यं यतस्त्वदर्थं यतेत इत्यत
आह अथेति । परमात्मनः धर्मकामस्य नित्यं धर्ममनस्कस्य रामस्य अथ भार्यया
माङ्गलिकस्त्रिया अर्थः प्रयोजनं नहि नास्त्येवेत्यर्थः, एतेन भार्या विना
धर्मसिद्धिर्न भवतीति ध्वनितम् । तथाच श्रुतिः"यत् कर्तव्यं तदनया सह" इति
 ॥  ५।२६।४०  ॥   

  

ननु बहुकालतस्त्वददर्शनात् रामस्य त्वय प्रीतिर्नास्तीत्यत आह-- दृश्यमान
इति । कृतघ्नाः अदृश्यतः अदृश्यमानस्य सौहृदं नाशयन्ति अतः दृश्यमाने एव
प्रीतिः कृतघ्नमैत्री भवेत् रामस्तु सौहृदं न नाशयिष्यति  ॥  ५।२६।४१  ॥   

  

आशङ्कान्तरमाह किमिति । या सीता अहं रामेण हीना तस्यां मयि केचित् अगुणाः
दोषाः किं वा भाग्यक्षयः  ॥  ५।२६।४२  ॥   

  

श्रेय इति । महात्मनः रामात् विहीनायाः मे जीवितात् मर्तुं प्रयतनमेव
श्रेयः  ॥  ५।२६।४३  ॥   

  

अथवेति । अथवा न्यस्तशस्त्रौ त्यक्तशस्त्रास्त्रौ सन्तौ भ्रातरौ
रामलक्ष्मणौ वनगोचरौ अभवतामिति शेषः  ॥  ५।२६।४४  ॥   

  

शङ्कान्तरमाह अथवेति । अथवा रावणेन छद्मना कापट्येन शूरौ घातितौ  ॥  ५।२६।४५
 ॥   

  

सेति । सा रामवियुक्ता ऽहम् अकाले प्रक्षेपाभाववति अस्मिन् दुःखे अतिवर्तति
अत्यन्तं वर्तमाने सति सर्वतः सर्वथा मर्तुमिच्छामि परं तु मे मृत्युर्न
विहितः  ॥  ५।२६।४६  ॥   

  

धन्या इति । येषां प्रियाप्रिये न स्तः ते सत्यसंमताः ब्रह्ममात्रनिष्ठाः
मुनयो धन्याः  ॥  ५।२६।४७  ॥   

  

ननु प्रियाप्रियाभावेन किमित्यत आह-- प्रियादिति । प्रियात् अधिकं दुःखम्
अवश्यं भाविवियोगे सति क्लेशः न संभवेत् अप्रियात् अवश्यंभाविसंयोगे सत्यपि
न भवेत् । प्रियाप्रिययोरभावादिति शेषः, अतः ताभ्यां प्रियाप्रियाभ्यां ये
वियुज्यन्ते तेषां महात्मनां तेभ्यो महात्मभ्यो नमः  ॥  ५।२६।४८  ॥   

  

सेति । प्रियेण रामेण त्यक्ता अत एव रावणस्य वशं गता प्राप्ता ऽहं प्राणान्
त्यक्ष्यामि त्यक्तुमिच्छामि  ॥  ५।२६।४९  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे षड्विंशः
सर्गः  ॥  ५।२६  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/04-sItA-pIDanam/026_sItAyAH_prANatyAganishchayaH.md">
<details><summary><h3>तिलकम् ...{Loading}...</h3></summary>



प्रसक्तानि प्रवृत्तान्यश्रूणि मुखे यस्याः सा एवं ब्रुवती वक्ष्यमाणरीत्या
ब्रुवती । विलप्तुं विलपितुम्  ॥  ५।२६।१  ॥   

  

उन्मत्ता भूताविष्टा प्रमत्ता पित्तोद्रेकादिना भ्रान्तचित्तेव
दिङ्मोहादिना मूर्च्छितचित्तेव शोचती शोचन्ती । उपावृत्ता श्रमापनयनाय
परिवर्तनशील । किशोरीव वडवेव  ॥  ५।२६।२  ॥   

  

कामरूपिणा रक्षसा मारीचेन प्रमत्तस्यासंनिधानं प्राप्तस्य राघवस्य
संबन्धिन्याहं रावणेन प्रमथ्य प्रपीड्य कोशन्ती बलादानीता ऽस्मि  ॥  ५।२६।३
 ॥   

  

किं च राक्षसीवशमापन्ना, भर्त्स्यमाना राक्षसीभिः, चिन्तयन्ती रामम्  ॥ 
५।२६।४ ॥   

  

अर्थैर्धनैः  ॥  ५।२६।५,६  ॥   

  

असतीमसतीवत्परगृहस्थाम् । जीवामि जीवितं रक्षामीत्यर्थः । "पाकं पचति"
इतिवत्प्रयोगः  ॥  ५।२६।७  ॥   

  

एतदुत्तरम्-- चरणेनेति । मध्ये द्वौ श्लोकौ प्रक्षिप्तौ । सव्येन वामेन  ॥ 
५।२६।८ ॥   

  

प्रत्याख्यानं मया क्रियमाणं निराकरणं न जानाति । काममोहादिति शेषः ।
नृशंसस्वभावेन क्रूरस्वभावेन । मां प्रार्थयितुं राक्षसीद्वारा स्वानुकूलां
कर्तुम्  ॥  ५।२६।९ ॥   

  

छिन्ना रज्जुवत्, भिन्ना भित्तिवत्, प्रभिन्ना घटवत्, दीप्ता अग्नौ
दीप्तशूल्यमांसवत्, प्रदीपिता प्रदीप्ता गृहादिवत्, वश्चिरं प्रलापेन किम्
। रावणं नोपतिष्ठेयमित्येव निश्चयसत्त्वात्  ॥  ५।२६।१०  ॥   

  

अथ स्वापत्स्थैर्ये कारणानि संभावयति-- ख्यात इति । प्रसिद्धः प्रशस्तगुणः
ईदृशो ऽपि राघवो मद्भाग्यसंक्षयादेव मयि निरनुक्रोशो दयाहीनः संपन्न इति
शेषः । इति शङ्के  ॥  ५।२६।११  ॥   

  

न च तस्य मद्विमोक्षणाशक्तिरित्याह-- राक्षसानामिति । नाभिपद्यते न
प्राप्नोति  ॥  ५।२६।१२  ॥   

  

एतदुत्तरम् कामं मध्ये इति । "मध्ये निरुद्धा रावणेनाहमल्पवीर्येण रक्षसा ।
समर्थः खलु मे भर्ता रावणं हन्तुमाहवे  ॥  विराधो दण्डकारण्ये येन
राक्षसपुङ्गवः । रणे रामेण निहतः स मां नाभ्यवपद्यते  ॥ " इति श्लोकौ
प्रक्षिप्ताविति कतकः । काममन्येषां दुष्प्रधर्षणा भवतु, न तु रामबाणानां
गतिरोधो भविष्यति । आब्रह्मलोकं रामबाणगत्यप्रतिरोधस्य गतिरोधो भविष्यति ।
आब्रह्मलोकं रामबाणगत्यप्रतिरोधस्य भार्गवादिविषये प्रसिद्धतरत्वादिति भावः
। एतेनातिदुर्गस्थानस्थितत्वान्न मोक्षणमित्यपास्तम्  ॥   

५।२६।१३,१४  ॥   

तस्मादत्र मत्स्थित्यज्ञानमेव मद्विमोक्षणप्रवृत्त्यभावे कारणमित्याह--
इहस्थामिति । मर्षयिष्यतीत्यत्र काकुः । जानंश्चेद्भवेत्तदा मर्षयिष्यति ।
अपि तु न सहिष्यत्येवेत्यर्थः  ॥  ५।२६।१५  ॥   

  

संभावितं ज्ञानकारणं च विहतमित्याह-- हृतेति । हृतेत्यधिगत्य ज्ञात्वा यो
मां राघवाय निवेदयेत्सो ऽपीत्यन्वयः  ॥  ५।२६।१६  ॥   

  

अभ्यवपद्यतानुगृह्णानेन । रावणवधे तिष्ठता रावणवधार्थं यतता (?) ।
"रावणद्वन्द्वे" इति पाठे रावणेन सह द्वन्द्वयुद्ध इत्यर्थः  ॥  ५।२६।१७
 ॥   

  

मामिति । इहस्थां माम्  ॥  ५।२६।१८,१९  ॥   

  

यथाहमिदानीमेवं रुदती वर्ते, भूयो मत्तो ऽधिकं मृतभर्तृकत्वाद्राक्षस्यो
रुदत्यो भविष्यन्तीत्यत्र न संशय इत्यर्थः  ॥  ५।२६।२०  ॥   

  

ननु ज्ञाने खल्विदं संभाव्येत, ज्ञानमेव तु दुर्लभं तत्राह-- अन्विष्येति ।
अचिन्त्यसामर्थ्यत्वाद्दैवानुग्रहाच्च लङ्कामप्यन्विष्य मां ज्ञात्वा
रक्षसां कुर्यात् विनाशमिति शेषः । विनाशस्येषत्करत्वमाह-- नहीति  ॥ 
५।२६।२१  ॥   

  

निश्चित एवायमर्थ इत्याह-- चितेति । भवेत् लङ्केति शेषः  ॥  ५।२६।२२  ॥   

  

रक्षो ऽनर्थवन्ममार्थो ऽपि निश्चित एवेत्याह-- अचिरेणेति । युष्माकमनर्थो
ऽपि निश्चित इति च राक्षसीः प्रत्याह-- दुष्प्रस्थान इति ।
दुर्निमित्तप्रवृत्तिरयं विपर्ययः, एतद्विपरीतज्ञानमिति भाति  ॥  ५।२६।२३
 ॥   

  

तामेवाह-- यादृशानीति । यादृशानि दृश्यन्ते तैरेव हतप्रभा भविष्यतीति
ज्ञायत इत्यर्थः  ॥  ५।२६।२४  ॥   

  

शोषम् ऐश्वर्यादेरिति शेषः  ॥  ५।२६।२५  ॥   

  

पुण्योत्सवसमृद्धा च । अद्येति शेषः  ॥  ५।२६।२६  ॥   

  

ध्वनिं रोदनशब्दम् । "दुःखार्तानामिव" इति पाठः  ॥  ५।२६।२७  ॥   

  

सान्धकारालक्ष्मीसहिता  ॥  ५।२६।२८  ॥   

  

यदि राक्षसस्य निवेशने वर्तमानां यां मां रामो जानीयात्तदा लङ्कापुरी
रामसायकैर्निर्दग्धा भविष्यतीत्यन्वयः  ॥  ५।२६।२९  ॥   

  

ननु लङ्कानाशे ऽपि मम जीवनं कथं स्यादिति चिन्तयति-- अनेनेति । समयो
द्वादशमासरूपः तस्य कालः किञ्चिदधिकमासद्वयावशिष्ठत्वादत्यासन्नकाल
इत्यर्थः  ॥  ५।२६।३०  ॥   

  

अस्मिन्काले दुष्टेन रावणेन स कालो मे मृत्युर्विहितः वर्तत इत्यर्थः । ननु
ततः परमपि स्त्रीत्वात्त्वां न हिंस्युस्तत्राह-- अकार्यमिति । ये राक्षसा
अकार्यमिदं कर्तव्यमिदमकर्तव्यमिति न जानन्ति ते नैर्ऋताः पापकारिणः स्युः
 ॥  ५।२६।३१  ॥   

  

अपि च सांप्रतं संपादितात्परदारहरणलक्षणादधर्मात्त्वधर्मादेव यो ऽयं
महोत्पातो वर्तते तेनैते सर्वथा न भविष्यन्ति । नञो ऽत्रानुकर्ष इति कतकः
यदेवमतः-- नैत इति । यतो न विजानन्ति न गणयन्ति  ॥  ५।२६।३२  ॥   

  

राक्षसस्तस्मादयं रावणो ऽपि मां ध्रुवं प्रातराशार्थं कल्पयिष्यति, साहं
कथं करिष्यामि । प्राप्तविशसनकाला तत्काल इति शेषः  ॥  ५।२६।३३  ॥   

  

उक्तमेवाह-- राममिति । कथं करिष्यामिति शेषः  ॥  ५।२६।३४  ॥   

  

तदेवं वीरतरस्य रामस्य स्वानन्वेषणे कारणान्युत्प्रेक्षते-- नाजानादिति । स
रामो लक्ष्मणश्च प्रायेण मां जीवती जीवन्तीं नाजानात् । यदि जानीयातां तदा
जानन्तौ तावुर्व्यां भूमौ परिमार्गणं न कुर्यातामिति न, किं तु कुर्यातामेव
। अतो मृतेति मत्वा तूष्णीं तिष्ठत इति भावः  ॥  ५।२६।३५  ॥   

  

अथवा मद्वियोगेन रामो देहं न्यस्तवानित्याह-- नूनमिति  ॥  ५।२६।३६  ॥   

  

एवं च देवलोकस्था धन्या इत्याह-- धन्या इति । मम वीरमित्यन्वयः  ॥  ५।२६।३७
 ॥   

  

ननु त्वज्जीवनाभावनिश्चयप्रमाणोपलम्भं विना कथं रामेण देहस्त्यक्त इत्यतः
पक्षान्तरमाह-- अथ वेति । धर्मकामस्य हि भार्ययार्थः अयं तु न तथा ।
तदेवाह-- धीमत आत्मानात्मविवेकवतः, अत एव परमात्मनः परमात्मब्रह्मात्मना
स्थितस्य जीवन्मुक्तस्य तस्य मया नार्थः । अनेन वैराग्यादप्रवृत्तिरिति
सूचितम्  ॥  ५।२६।३८  ॥   

  

सर्वदा जीवन्मुक्तेनाङ्गीकार एव न कृतः स्यात्, तादृशे कृते ऽङ्गीकारे
त्वेवंविधस्त्यागो ऽनुचित इत्यतो दूरवासात्स्नेहनाशेनाप्रवृत्तिरित्याह--
दृश्यमान इति । सौहृदं प्रीतिः । नास्त्यदृश्यतो ममादृश्यत्वान्मयि
तन्नास्ति नष्टमित्यर्थः । अयमपि पक्षो ऽसङ्गतः । ईदृशगुणवता
कृतप्रीतेर्नाशनायोगादित्याह-- नाशयन्तीति । कृतघ्ना एव
प्रपन्नजनस्नेहमसंनिकर्षान्नाशयन्ति, नैवं रामो ऽकृतघ्नत्वात्स्वस्य
प्रकृतित्वेन प्राकृतप्रपञ्चभोक्तृत्वेन च तस्याकृतघ्नतौचित्यं वनवासादौ
सङ्गदानाच्च  ॥  ५।२६।३९ ॥   

  

अतः पक्षान्तरम्-- किं वेति । मयि तदुपेक्षाहेतवः केचनागुणा दोषाः स्युः
अयमपि पक्षो न युक्तः । स्वापरिज्ञातस्वापचाराभावात्
तस्मात्प्राग्भवीयदुष्कर्मजो भाग्यक्षय एव हेतुरित्याह-- किं वेति । अतो
ऽक्लिष्टचारित्रादिगुणाद्रामाद्या ऽहं त्राणार्हा सीताख्या भामिनी,
एतावत्पर्यन्तं सा हि यत इदानीं वरार्हेणोत्तमवस्तुयोग्येन रामेण हीनास्मि,
अतस्तस्या मम तेन महात्मना हीनाया मर्तुं श्रेयो मरणं ज्यायः  ॥  ५।२६।४०४१
 ॥   

  

भाग्यक्षयनिश्चयस्य कर्तुमशक्यत्वात्पक्षान्तरम्-- अथ वेति ।
शस्त्रग्रहणमूलत्वात्सर्वथा ऽनर्थस्य हिंसारहिते तपस्येव यावज्जीवं
वर्तितव्यमिति धिया न्यस्तशस्त्रौ जातौ  ॥  ५।२६।४२  ॥   

  

इदमप्यसंभावितं रक्षोभिः कृतवैरेण क्षत्रियेण तत्त्यागायोगादतः
पक्षान्तरम्-- अथवेति । छद्म वञ्चना सा रक्षसां प्रसिद्धैव  ॥  ५।२६।४३  ॥   

  

अतिवर्तत्यतिशयेन वर्तमाने  ॥  ५।२६।४४  ॥   

  

अथ तस्या दुःखनाशकारणं विवेकज्ञानमेवेत्याह-- धन्या इति । सत्यं
ब्रह्मसंमतामात्मत्वेन येषां ते अनेन संसारतरणसामर्थ्यं दर्शितम्, अत एव
जितात्मनो जितान्तःकरणाः, अत एव महात्मानः प्राप्तमहात्मैक्याः, अत एव
महाभागाः पूर्वजन्माद्यर्जितनिष्कामधर्मरूपमहाभाग्यवन्तः मुनयो
ध्यानशीलास्ते धन्याः । तत्र हेतुः-- येषां कर्मजन्ये प्रियाप्रिये न स्तः
 ॥  ५।२६।४५  ॥   

  

प्रियाप्रियाभावं विवृणोति-- प्रियादिति । येषां मुक्तानां
प्रियाद्वियुज्यमानाद्दुखं न संभवेत् । अप्रियात्संयुज्यमानादधिकं
प्रियवियोगादप्यधिकं दुःखं न भवेत् । "अप्रियादधिकं भयम्" इति पाठे
संयुज्यमानादप्रियादधिकं महद्भयमपि न भवेदित्यर्थः । ताभ्यां
प्रियवियोगजदुःखाप्रियसंयोगजदुःखभयान्तराभ्यां ये वियुज्यन्ते तेषां
महात्मनां मामिका नमस्क्रिया ऽस्तु । तेषां नमस्कारेण तत्तुल्यता ममापि
स्यादित्याशयः  ॥  ५।२६।४६  ॥   

  

रामेण त्यक्तान्विष्य न मोचिता प्रियेणैव सन्तोषेणैव प्राणांस्त्यक्ष्यामि
। रावणे त्यक्तायाः प्राणत्यागस्यैव परमप्रियत्वात्  ॥  ५।२६।४७  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे षड्विंशः सर्गः  ॥  ५।२६  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/04-sItA-pIDanam/026_sItAyAH_prANatyAganishchayaH.md">
<details><summary><h3>द्राविडपाठः ...{Loading}...</h3></summary>



  
प्रसक्ताश्रुमुखीत्येवं ब्रुवन्ती जनकात्मजा।  
अधोमुखमुखी बाला विलप्तुमुपचक्रमे ॥ 5.26.1 ॥   
उन्मत्तेव प्रमत्तेव भ्रान्तचित्तेव शोचती।  
उपावृत्ता किशोरीव विवेष्टन्ती महीतले ॥ 5.26.2 ॥   
राघवस्य प्रमत्तस्य रक्षसा कामरूपिणा।  
रावणेन प्रमथ्याहमानीता क्रोशती बलात् ॥ 5.26.3 ॥   
राक्षसीवशमापन्ना भर्त्स्यमाना सुदारुणम्।  
चिन्तयन्ती सुदुःखार्ता नाहं जीवितुमुत्सहे ॥ 5.26.4 ॥   
नहि मे जीवितैरर्थो नैवार्थैर्न च भूषणैः।  
वसन्त्या राक्षसीमध्ये विना रामं महारथम् ॥ 5.26.5 ॥   
अश्मसारमिदं नूनमथवाप्यजरामरम्।  
हृदयं मम येनेदं न दुःखेनावशीर्यते ॥ 5.26.6 ॥   
धिङ्मामनार्यामसतीं याऽहं तेन विना कृता।  
मुहूर्तमपि रक्षामि जीवितं पापजीविता ॥ 5.26.7 ॥   
का च मे जीविते श्रद्धा सुखे वा तं प्रियं विना।  
भर्तारं सागरान्ताया वसुधायाः प्रियंवदम् ॥ 5.26.8 ॥   
भिद्यतां भक्ष्यतां वापि शरीरं विसृजाम्यहम्।  
न चाप्यहं चिरं दुःखं सहेयं प्रियवर्जिता ॥ 5.26.9 ॥   
चरणेनापि सव्येन न स्पृशेयं निशाचरम्।  
रावणं किं पुनरहं कामयेयं विगर्हितम् ॥ 5.26.10 ॥   
प्रत्याख्यातं न जानाति नात्मानं नात्मनः कुलम्।  
यो नृशंसस्वभावेन मां प्रार्थयितुमिच्छति ॥ 5.26.11 ॥   
छिन्ना भिन्ना विभक्ता वा दीप्तेवाग्नौ प्रदीपिता।  
रावणं नोपतिष्ठेयं किं प्रलापेन वश्चिरम् ॥ 5.26.12 ॥   
ख्यातः प्राज्ञः कृतज्ञश्च सानुक्रोशश्च राघवः।  
सद्वृत्तो निरनुक्रोशः शङ्के मद्भाग्यसङ्क्षयात् ॥ 5.26.13 ॥   
राक्षसानां सहस्राणि जनस्थाने चतुर्दश।  
येनैकेन निरस्तानि स मां किं नाभिपद्यते ॥ 5.26.14 ॥   
निरुद्धा रावणेनाहमल्पवीर्येण रक्षसा।  
समर्थः खलु मे भर्ता रावणं हन्तुमाहवे ॥ 5.26.15 ॥   
विराधो दण्डकारण्ये येन राक्षसपुङ्गवः।  
रणे रामेण निहतः स मां किं नाभिपद्यते ॥ 5.26.16 ॥   
कामं मध्ये समुद्रस्य लङ्केयं दुष्प्रधर्षणा।  
न तु राघवबाणानां गतिरोधीह विद्यते ॥ 5.26.17 ॥   
किं तु तत्कारणं येन रामो दृढपराक्रमः।  
रक्षसाऽपहृतां भार्यामिष्टां नाभ्यवपद्यते ॥ 5.26.18 ॥   
इहस्थां मां न जानीते शङ्के लक्ष्मणपूर्वजः।  
जानन्नपि हि तेजस्वी धर्षणं मर्षयिष्यति ॥ 5.26.19 ॥   
हृतेति योऽधिगत्वा मां राघवाय निवेदयेत्।  
गृध्रराजोऽपि स रणे रावणेन निपातितः ॥ 5.26.20 ॥   
कृतं कर्म महत्तेन मां तथाऽभ्यवपद्यता।  
तिष्ठता रावणद्वन्द्वे वृद्धेनापि जटायुषा ॥ 5.26.21 ॥   
यदि मामिह जानीयाद्वर्तमानां स राघवः।  
अद्य बाणैरभिक्रुद्धः कुर्याल्लोकमराक्षसम् ॥ 5.26.22 ॥   
विधमेच्च पुरीं लङ्कां शोषयेच्च महोदधिम्।  
रावणस्य च नीचस्य कीर्तिं नाम च नाशयेत् ॥ 5.26.23 ॥   
ततो निहतनाथानां राक्षसीनां गृहे गृहे।  
यथाऽहमेवं रुदती तथा भूयो न संशयः ॥ 5.26.24 ॥   
अन्विष्य रक्षसां लङ्कां कुर्याद् रामः सलक्ष्मणः।  
न हि ताभ्यां रिपुर्दृष्टो मुहूर्तमपि जीवति ॥ 5.26.25 ॥   
चिताधूमाकुलपथा गृध्रमण्डलसङ्कुला।  
अतिरेण तु लङ्केयं श्मशानसदृशी भवेत् ॥ 5.26.26 ॥   
अचिरेणैव कालेन प्रप्स्याम्येव मनोरथम्।  
दुष्प्रस्थानोऽयमाख्याति सर्वेषां वो विपर्ययम् ॥ 5.26.27 ॥   
यादृशानीह दृश्यन्ते लङ्कायामशुभानि वै।  
अचिरेण तु कालेन भविष्यति हतप्रभा ॥ 5.26.28 ॥   
नूनं लङ्का हते पापे रावणे राक्षसाधमे।  
शोषं यास्यति दुर्धर्षा प्रमदा विधवा यथा ॥ 5.26.29 ॥   
पुण्योत्सवसमुत्था च नष्टभर्त्री सराक्षसी।  
भविष्यति पुरी लङ्का नष्टभर्त्री यथाऽङ्गना ॥ 5.26.30 ॥   
नूनं राक्षसकन्यानां रुदन्तीनां गृहे गृहे।  
श्रोष्यामि नचिरादेव दुःखार्तानामिह ध्वनिम् ॥ 5.26.31 ॥   
सान्धकारा हतद्योता हतराक्षसपुङ्गवा।  
भविष्यति पुरी लङ्का निर्दग्धा रामसायकैः ॥ 5.26.32 ॥   
यदि नाम स शूरो मां रामो रक्तान्तलोचनः।  
जानीयाद्वर्तमानां हि रावणस्य निवेशने ॥ 5.26.33 ॥   
अनेन तु नृशंसेन रावणेनाधमेन मे।  
समयो यस्तु निर्दिष्टस्तस्य कालोऽयमागतः ॥ 5.26.34 ॥   
अकार्यं ये न जानन्ति नैर्ऋताः पापकारिणः।  
अधर्मात्तु महोत्पातो भविष्यति हि साम्प्रतम् ॥ 5.26.35 ॥   
नैते धर्मं विजानन्ति राक्षसाः पिशिताशनाः।  
ध्रुवं मां प्रातराशार्थे राक्षसः कल्पयिष्यति ॥ 5.26.36 ॥   
साऽहं कथं करिष्यामि तं विना प्रियदर्शनम्।  
रामं रक्तान्तनयनमपश्यन्ती सुदुःखिता ॥ 5.26.37 ॥   
यदि कश्चित् प्रदाता मे विषस्याद्य भवेदिह।  
क्षिप्रं वैवस्वतं देव पश्येयं पतिना विना ॥ 5.26.38 ॥   
नाजानाज्जीवतीं रामः स मां लक्ष्मणपूर्वजः।  
जानन्तौ तौ न कुर्यातां नोर्व्यां हि मम मार्गणम् ॥ 5.26.39 ॥   
नूनं ममैव शोकेन स वीरो लक्ष्मणाग्रजः।  
देवलोकमितो यातस्त्यक्त्वा देहं महीतले ॥ 5.26.40 ॥   
धन्या देवाः सगन्धर्वाः सिद्धाश्च परमर्षयः।  
मम पश्यन्ति ये नाथं रामं राजीवलोचनम् ॥ 5.26.41 ॥   
अथवा नहि तस्यार्थो धर्मकामस्य धीमतः।  
मया रामस्य राजर्षेर्भार्यया परमात्मनः ॥ 5.26.42 ॥   
दृश्यमाने भवेत् प्रीतिः सौहृदं नास्त्यपश्यतः।  
नाशयन्ति कृतघ्नास्तु न रामो नाशयिष्यति ॥ 5.26.43 ॥   
किन्नु मे न गुणाः केचित् किंवा भाग्यक्षयो मम।  
याऽहं सीदामि रामेण हीना मुख्येन भामिनी ॥ 5.26.44 ॥   
श्रेयो मे जीवितान्मर्तुं विहीनाया महात्मनः।  
रामादक्लिष्टचारित्राच्छूराच्छत्रुनिबर्हणात् ॥ 5.26.45 ॥   
अथवा न्यस्तशस्त्रौ तौ वने मुलफलाशिनौ।  
भ्रातरौ हि नरश्रेष्ठौ संवृत्तौ वनगोचरौ ॥ 5.26.46 ॥   
अथवा राक्षसेन्द्रेण रावणेन दुरात्मना।  
छद्मना सादितौ शूरौ भ्रातरौ रामलक्ष्मणौ ॥ 5.26.47 ॥   
साऽहमेवं गते काले मर्तुमिच्छामि सर्वथा।  
न च मे विहितो मृत्युरस्मिन् दुःखेऽपि वर्तति ॥ 5.26.48 ॥   
धन्याः खलु महात्मानो मुनयस्त्यक्तकिल्बिषाः।  
जितात्मानो महाभागा येषां न स्तः प्रियाप्रिये ॥ 5.26.49 ॥   
प्रियान्न सम्भवेद्दुःखमप्रियादधिकं भयम्।  
ताभ्यां हि ये वियुज्यन्ते नमस्तेषां महात्मनाम् ॥ 5.26.50 ॥   
साऽहं त्यक्ता प्रियेणेह रामेण विदितात्मना।  
प्राणांस्त्यक्ष्यामि पापस्य रावणस्य गता वशम् ॥ 5.26.51 ॥   

</details>
</div>
