<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०६ on पुराणे विश्वासटिप्पन्यः</title>
    <link>https://vishvAsa.github.io/purANam/shAktam/devI-bhAgavatam/06/</link>
    <description>Recent content in &#43;०६ on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/shAktam/devI-bhAgavatam/06/index.xml" rel="self" type="application/rss+xml" />
    <item>
      <title>०१</title>
      <link>https://vishvAsa.github.io/purANam/shAktam/devI-bhAgavatam/06/01/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/01/</guid>
      <description>&lt;p&gt;ऋषय ऊचुः&lt;br&gt;&#xA;सूत सूत महाभाग मिष्टं ते वचनामृतम् ।&lt;br&gt;&#xA;न तृप्ताः स्मो वयं पीत्वा द्वैपायनकृतं शुभम् ॥ १ ॥&lt;br&gt;&#xA;पुनस्त्वां प्रष्टुमिच्छामः कथां पौराणिकीं शुभाम् ।&lt;br&gt;&#xA;वेदेऽपि कथितां रम्यां प्रसिद्धां पापनाशिनीम् ॥ २ ॥&lt;br&gt;&#xA;वृत्रासुर इति ख्यातो वीर्यवांस्त्वष्टुरात्मजः ।&lt;br&gt;&#xA;स कथं निहतः सङ्ख्ये वासवेन महात्मना ॥ ३ ॥&lt;br&gt;&#xA;त्वष्टा वै सुरपक्षीयस्तत्पुत्रो बलवत्तरः ।&lt;br&gt;&#xA;शक्रेण घातितः कस्माद्‌ब्रह्मयोनिर्महाबलः ॥ ४ ॥&lt;br&gt;&#xA;देवाः सत्त्वगुणोत्पना मानुषा राजसाः स्मृताः ।&lt;br&gt;&#xA;तिर्यञ्चस्तामसाः प्रोक्ताः पुराणागमवादिभिः ॥ ५ ॥&lt;br&gt;&#xA;विरोधोऽत्र महान् भाति नूनं शतमखेन ह ।&lt;br&gt;&#xA;छलेन बलवान् वृत्रः शक्रेण विनिपातितः ॥ ६ ॥&lt;br&gt;&#xA;विष्णुः प्रेरयिता तत्र स तु सत्त्वधरः परः ।&lt;br&gt;&#xA;प्रविष्टः पविमध्ये स छद्मना भगवान् प्रभुः ॥ ७ ॥&lt;br&gt;&#xA;सन्धिं विधाय स ह्येवं मन्त्रितोऽसौ महाबलः ।&lt;br&gt;&#xA;हरिभ्यां सत्यमुत्सृज्य जलफेनेन शातितः ॥ ८ ॥&lt;br&gt;&#xA;कृतमिन्द्रेण हरिणा किमेतत्सूत साहसम् ।&lt;br&gt;&#xA;महान्तोऽपि च मोहेन वञ्चिताः पापबुद्धयः ॥ ९ ॥&lt;br&gt;&#xA;अन्यायवर्तिनोऽत्यर्थं भवन्ति सुरसत्तमाः ।&lt;br&gt;&#xA;सदाचारेण युक्तेन देवाः शिष्टत्वमागताः ॥ १० ॥&lt;br&gt;&#xA;एवं विशिष्टधर्मेण शिष्टत्वं कीदृशं पुनः ।&lt;br&gt;&#xA;हत्वा वृत्रं तु विश्वस्तं शक्रेण छद्मना पुनः ॥ ११ ॥&lt;br&gt;&#xA;प्राप्तं पापफलं नो वा ब्रह्महत्यासमुद्‌भवम् ।&lt;br&gt;&#xA;किं च त्वया पुरा प्रोक्तं वृत्रासुरवधः कृतः ॥ १२ ॥&lt;br&gt;&#xA;श्रीदेव्या इति तच्चापि चित्तं मोहयतीह नः ।&lt;br&gt;&#xA;सूत उवाच&lt;br&gt;&#xA;शृण्वन्तु मुनयो वृत्तं वृत्रासुरवधाश्रयम् ॥ १३ ॥&lt;br&gt;&#xA;यथेन्द्रेण च सम्प्राप्तं दुःखं हत्यासमुद्‌भवम् ।&lt;br&gt;&#xA;एवमेव पुरा पृष्टो व्यासः सत्यवतीसुतः ॥ १४ ॥&lt;br&gt;&#xA;पारीक्षितेन राज्ञापि स यदाह च तद्‌ब्रुवे ।&lt;/p&gt;</description>
    </item>
    <item>
      <title>०२</title>
      <link>https://vishvAsa.github.io/purANam/shAktam/devI-bhAgavatam/06/02/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/02/</guid>
      <description>&lt;p&gt;व्यास उवाच&lt;br&gt;&#xA;अथ स लोभमुपेत्य सुराधिपः&lt;br&gt;&#xA;समधिगम्य गजासनसंस्थितः ।&lt;br&gt;&#xA;त्रिशिरसं प्रति दुष्टमतिस्तदा&lt;br&gt;&#xA;मुनिमपश्यदमेयपराक्रमम् ॥ १ ॥&lt;br&gt;&#xA;तमभिवीक्ष्य दृढासनसंस्थितं&lt;br&gt;&#xA;जितगिरं सुसमाधिवशं गतम् ।&lt;br&gt;&#xA;रविविभावसुसन्निभमोजसा&lt;br&gt;&#xA;सुरपतिः परमापदमभ्यगात् ॥ २ ॥&lt;br&gt;&#xA;कथमसौ विनिहन्तुमहो मया&lt;br&gt;&#xA;मुनिरपापमतिः किल सम्मतः ।&lt;br&gt;&#xA;रिपुरयं सुसमिद्धतपोबलः&lt;br&gt;&#xA;कथमुपेक्ष्य इहासनकामुकः ॥ ३ ॥&lt;br&gt;&#xA;इति विचिन्त्य पविं परमायुधं&lt;br&gt;&#xA;प्रति मुमोच मुनिं तपसि स्थितम् ।&lt;br&gt;&#xA;शशिदिवाकरसन्निभमाशुगं&lt;br&gt;&#xA;त्रिशिरसं सुरसङ्घपतिः स्वयम् ॥ ४ ॥&lt;br&gt;&#xA;तदभिघातहतः स धरातले&lt;br&gt;&#xA;किल पपात ममार च तापसः ।&lt;br&gt;&#xA;शिखरिणः शिखरं कुलिशार्दितं&lt;br&gt;&#xA;निपतितं भुवि चाद्‌भुतदर्शनम् ॥ ५ ॥&lt;br&gt;&#xA;तं निहत्य मुदमाप सुरेश-&lt;br&gt;&#xA;श्चुक्रुशुश्च मुनयस्तु संस्थिताः ।&lt;br&gt;&#xA;हा हतेति भृशमार्तनिःस्वनाः&lt;br&gt;&#xA;किं कृतं शतमखेन पापिना ॥ ६ ॥&lt;br&gt;&#xA;विनापराधं तपसां निधिर्हतः&lt;br&gt;&#xA;शचीपतिः पापमतिर्दुरात्मा ।&lt;br&gt;&#xA;फलं किलायं तरसा कृतस्य&lt;br&gt;&#xA;प्राप्नोतु पापी हननोद्‌भवस्य ॥ ७ ॥&lt;br&gt;&#xA;तं निहत्य तरसा सुरराजो&lt;br&gt;&#xA;निर्जगाम निजमन्दिरमाशु ।&lt;br&gt;&#xA;स हतोऽपि विरराज महात्मा&lt;br&gt;&#xA;जीवमान इव तेजसां निधिः ॥ ८ ॥&lt;br&gt;&#xA;तं दृष्ट्वा पतितं भूमौ जीवन्तमिव वृत्रहा ।&lt;br&gt;&#xA;चिन्तामापातिखिन्नाङ्गः किं वा जीवेदयं पुनः ॥ ९ ॥&lt;br&gt;&#xA;विमृश्य मनसातीव तक्षाणं पुरतः स्थितम् ।&lt;br&gt;&#xA;मघवा वीक्ष्य तं प्राह स्वकार्यसदृशं वचः ॥ १० ॥&lt;br&gt;&#xA;तक्षंश्छिन्धि शिरांस्यस्य कुरुष्व वचनं मम ।&lt;br&gt;&#xA;मा जीवतु महातेजा भाति जीवन्निव स्वयम् ॥ ११ ॥&lt;br&gt;&#xA;इत्याकर्ण्य वचस्तस्य तक्षोवाच विगर्हयन् ।&lt;br&gt;&#xA;तक्षोवाच&lt;br&gt;&#xA;महास्कन्धो भृशं भाति परशुर्न तरिष्यति ॥ १२ ॥&lt;br&gt;&#xA;ततो नाहं करिष्यामि कार्यमेतद्विगर्हितम् ।&lt;br&gt;&#xA;त्वया वै निन्दितं कर्म कृतं सद्‌भिर्विगर्हितम् ॥ १३ ॥&lt;br&gt;&#xA;अहं बिभेमि पापाद्वै मृतस्यैव च मारणे ।&lt;br&gt;&#xA;मृतोऽयं मुनिरस्त्येव शिरसः कृन्तनेन किम् ॥ १४ ॥&lt;br&gt;&#xA;भयं किं तेऽत्र सञ्जातं पाकशासन कथ्यताम् ।&lt;br&gt;&#xA;इन्द्र उवाच&lt;br&gt;&#xA;सजीव इव देहोऽयमाभाति विशदाकृतिः ॥ १५ ॥&lt;br&gt;&#xA;तस्माद्‌बिभेमि मा जीवेन्मुनिः शत्रुरयं मम ।&lt;br&gt;&#xA;तक्षोवाच&lt;br&gt;&#xA;नात्र किं त्रपसे विद्वन् क्रूरेणानेन कर्मणा ॥ १६ ॥&lt;br&gt;&#xA;ऋषिपुत्रमिमं हत्वा ब्रह्महत्याभयं न किम् ।&lt;br&gt;&#xA;इन्द्र उवाच&lt;br&gt;&#xA;प्रायश्चित्तं करिष्यामि पश्चात्पापक्षयाय वै ॥ १७ ॥&lt;br&gt;&#xA;शत्रुस्तु सर्वथा वध्यश्छलेनापि महामते ।&lt;br&gt;&#xA;तक्षोवाच&lt;br&gt;&#xA;त्वं लोभाभिहतः पापं करोषि मघवन्निह ॥ १८ ॥&lt;br&gt;&#xA;तं विनाहं कथं पापं करोमि वद मे विभो ।&lt;br&gt;&#xA;इन्द्र उवाच&lt;br&gt;&#xA;मखेषु खलु भागं ते करिष्यामि सदैव हि ॥ १९ ॥&lt;br&gt;&#xA;शिरः पशोस्तु ते भागं यज्ञे दास्यन्ति मानवाः ।&lt;br&gt;&#xA;शुल्केनानेन छिन्धि त्वं शिरांस्यस्य कुरु प्रियम् ॥ २० ॥&lt;br&gt;&#xA;व्यास उवाच&lt;br&gt;&#xA;एतच्छ्रुत्वा महेन्द्रस्य वचस्तक्षा मुदान्वितः ।&#xA;कुठारेण शिरांस्यस्य चकर्त सुदृढेन हि ॥ २१ ॥&lt;br&gt;&#xA;छिन्नानि त्रीणि शीर्षाणि पतितानि यदा भुवि ।&lt;br&gt;&#xA;तेभ्यस्तु पक्षिणः क्षिप्रं विनिष्पेतुः सहस्रशः ॥ २२ ॥&lt;br&gt;&#xA;कलविङ्कास्तित्तिरयस्तथैव च कपिञ्जलाः ।&lt;br&gt;&#xA;पृथक्पृथग्विनिष्पेतुर्मुखतस्तरसा तदा ॥ २३ ॥&lt;br&gt;&#xA;येन वेदानधीते स्म सोमं च पिबते तथा ।&lt;br&gt;&#xA;तस्माद्वक्त्रात्किलोत्पेतुः सद्य एव कपिञ्जलाः ॥ २४ ॥&lt;br&gt;&#xA;येन सर्वा दिशः कामं पिबन्निव निरीक्षते ।&lt;br&gt;&#xA;तस्मात्तु तित्तिरास्तत्र निःसृतास्तिग्मतेजसः ॥ २५ ॥&lt;br&gt;&#xA;यत्सुरापं तु तद्वक्त्रं तस्मात्तु चटकाः किल ।&lt;br&gt;&#xA;विनिष्पेतुस्त्रिशिरस एवं ते विहगा नृप ॥ २६ ॥&lt;br&gt;&#xA;एवंविनिःसृतान्दृष्ट्वा तेभ्यः शक्रस्तदाण्डजान् ।&lt;br&gt;&#xA;मुमोद मनसा राजन् जगाम त्रिदिवं पुनः ॥ २७ ॥&lt;br&gt;&#xA;गते शक्रे तु तक्षापि स्वगृहं तरसा ययौ ।&lt;br&gt;&#xA;यज्ञभागं परं लब्ध्वा मुदमाप महीपते ॥ २८ ॥&lt;br&gt;&#xA;इन्द्रोऽथ स्वगृहं गत्वा हत्वा शत्रुं महाबलम् ।&lt;br&gt;&#xA;मेने कृतार्थमात्मानं ब्रह्महत्यामचिन्तयन् ॥ २९ ॥&lt;br&gt;&#xA;तं श्रुत्वा निहतं त्वष्टा पुत्रं परमधार्मिकम् ।&lt;br&gt;&#xA;चुकोपातीव मनसा वचनं चेदमब्रवीत् ॥ ३० ॥&lt;br&gt;&#xA;अनागसं मुनिं यस्मात्पुत्रं निहतवान्मम ।&lt;br&gt;&#xA;तस्मादुत्पादयिष्यामि तद्वधार्थं सुतं पुनः ॥ ३१ ॥&lt;br&gt;&#xA;सुराः पश्यन्तु मे वीर्यं तपसश्च बलं तथा ।&lt;br&gt;&#xA;जानातु सर्वं पापात्मा स्वकृतस्य फलं महत् ॥ ३२ ॥&lt;br&gt;&#xA;इत्युक्त्वाग्निं जुहावाथ मन्त्रैराथर्वणोदितैः ।&lt;br&gt;&#xA;पुत्रस्योत्पादनार्थाय त्वष्टा क्रोधसमाकुलः ॥ ३३ ॥&lt;br&gt;&#xA;कृते होमेऽष्टरात्रं तु सन्दीप्ताच्च विभावसोः ।&lt;br&gt;&#xA;प्रादुर्बभूव तरसा पुरुषः पावकोपमः ॥ ३४ ॥&lt;br&gt;&#xA;तं दृष्ट्वाग्रे सुतं त्वष्टा तेजोबलसमन्वितम् ।&lt;br&gt;&#xA;वेगात्प्रकटितं वह्नेर्दीप्यमानमिवानलम् ॥ ३५ ॥&lt;br&gt;&#xA;उवाच वचनं त्वष्टा सुतं वीक्ष्य पुरःस्थितम् ।&lt;br&gt;&#xA;इन्द्रशत्रो विवर्धस्व प्रतापात्तपसो मम ॥ ३६ ॥&lt;br&gt;&#xA;इत्युक्ते वचने त्वष्ट्रा क्रोधप्रज्वलितेन च ।&lt;br&gt;&#xA;सोऽवर्धत दिवं स्तब्ध्वा वैश्वानरसमद्युतिः ॥ ३७ ॥&lt;br&gt;&#xA;जातः स पर्वताकारः कालमृत्युसमः स्वराट् ।&lt;br&gt;&#xA;किं करोमीति तं प्राह पितरं परमातुरम् ॥ ३८ ॥&lt;br&gt;&#xA;कुरु मे नामकं नाथ कार्यं कथय सुव्रत ।&lt;br&gt;&#xA;चिन्तातुरोऽसि कस्मात्त्वं ब्रूहि मे शोककारणम् ॥ ३९ ॥&lt;br&gt;&#xA;नाशयाम्यद्य ते शोकमिति मे व्रतमाहितम् ।&lt;br&gt;&#xA;तेन जातेन किं भूयः पिता भवति दुःखितः ॥ ४० ॥&lt;br&gt;&#xA;पिबामि सागरं सद्यश्चूर्णयामि धराधरान् ।&lt;br&gt;&#xA;उद्यन्तं वारयाम्यद्य तरणिं तिग्मतेजसम् ॥ ४१ ॥&lt;br&gt;&#xA;हन्मीन्द्रं ससुरं सद्यो यमं वा देवतान्तरम् ।&lt;br&gt;&#xA;क्षिपामि सागरे सर्वान्समुत्पाट्य च मेदिनीम् ॥ ४२ ॥&lt;br&gt;&#xA;इत्याकर्ण्य वचस्तस्य त्वष्टा पुत्रस्य पेशलम् ।&lt;br&gt;&#xA;प्रत्युवाचातिमुदितस्तं सुतं पर्वतोपमम् ॥ ४३ ॥&lt;br&gt;&#xA;वृजिनात्त्रातुमधुना यस्माच्छक्तोऽसि पुत्रक ।&lt;br&gt;&#xA;तस्माद्‌वृत्र इति ख्यातं तव नाम भविष्यति ॥ ४४ ॥&lt;br&gt;&#xA;भ्राता तव महाभाग त्रिशिरा नाम तापसः ।&lt;br&gt;&#xA;त्रीणि तस्य च शीर्षाणि ह्यभवन्वीर्यवन्ति च ॥ ४५ ॥&lt;br&gt;&#xA;वेदवेदाङ्गतत्त्वज्ञः सर्वविद्याविशारदः ।&lt;br&gt;&#xA;संस्थितस्तपसि प्रायस्त्रिलोकीविस्मयप्रदे ॥ ४६ ॥&lt;br&gt;&#xA;शक्रेण तु हतः सोऽद्य वज्रघातेन साम्प्रतम् ।&lt;br&gt;&#xA;विनापराधं सहसा छिन्नानि मस्तकानि च ॥ ४७ ॥&lt;br&gt;&#xA;तस्मात्त्वं पुरुषव्याघ्र जहि शक्रं कृतागसम् ।&lt;br&gt;&#xA;ब्रह्महत्यायुतं पापं निस्त्रपं दुर्मतिं शठम् ॥ ४८ ॥&lt;br&gt;&#xA;इत्युक्त्वा च तदा त्वष्टा पुत्रशोकसमाकुलः ।&lt;br&gt;&#xA;आयुधानि च दिव्यानि चकार विविधानि च ॥ ४९ ॥&lt;br&gt;&#xA;ददावस्मै सहस्राक्षवधाय प्रबलानि च ।&lt;br&gt;&#xA;खड्गशूलगदाशक्तितोमरप्रमुखानि वै ॥ ५० ॥&lt;br&gt;&#xA;शार्ङ्ग धनुस्तथा बाणं परिघं पट्टिशं तथा ।&lt;br&gt;&#xA;चक्रं दिव्यं सहस्रारं सुदर्शनसमप्रभम् ॥ ५१ ॥&lt;br&gt;&#xA;तूणीरौ चाक्षयौ दिव्यौ कवचं चातिसुन्दरम् ।&lt;br&gt;&#xA;रथं मेघप्रतीकाशं दृढं भारसहं जवम् ॥ ५२ ॥&lt;br&gt;&#xA;युद्धोपकरणं सर्वं कृत्वा पुत्राय पार्थिव ।&lt;br&gt;&#xA;दत्त्वासौ प्रेरयामास त्वष्टा क्रोधसमन्वितः ॥ ५३ ॥&lt;br&gt;&#xA;इति श्रीमद्देवीभागवते महापुराणेऽष्टादलसाहक्त्यां संहितायां&lt;br&gt;&#xA;षष्ठस्कन्धे त्रिशिरवधानन्तरं वृत्रोत्पत्तिवर्णनं नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>०३</title>
      <link>https://vishvAsa.github.io/purANam/shAktam/devI-bhAgavatam/06/03/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/03/</guid>
      <description>&lt;p&gt;व्यास उवाच&lt;br&gt;&#xA;कृतस्वस्त्ययनो वृत्रो ब्राह्मणैर्वेदपारगैः ।&lt;br&gt;&#xA;निर्जगाम रथारूढो हन्तुं शक्रं महाबलः ॥ १ ॥&lt;br&gt;&#xA;तदैव राक्षसाः क्रूराः पुरा देवपराजिताः ।&lt;br&gt;&#xA;समाजग्मुश्च सेवार्थं वृत्रं ज्ञात्वा महाबलम् ॥ २ ॥&lt;br&gt;&#xA;इन्द्रदूतास्तु तं दृष्ट्वा युद्धाय तु समागतम् ।&lt;br&gt;&#xA;वेगादागत्य वृत्तान्तं शशंसुस्तस्य चेष्टितम् ॥ ३ ॥&lt;br&gt;&#xA;दूता ऊचुः&lt;br&gt;&#xA;स्वामिञ्छीघ्रमिहायाति वृत्रो नाम रिपुस्तव ।&lt;br&gt;&#xA;बलवान्स्यन्दने रूढस्त्वष्ट्रा चोत्पादितः किल ॥ ४ ॥&lt;br&gt;&#xA;अविचारेण नाशार्थं तव क्रोधान्वितेन वै ।&lt;br&gt;&#xA;पुत्रघाताभितप्तेन दुःसहो राक्षसैर्युतः ॥ ५ ॥&lt;br&gt;&#xA;यत्नं कुरु महाभाग शीघ्रमायाति साम्प्रतम् ।&lt;br&gt;&#xA;मेरुमन्दरसङ्काशो घोरशब्दोऽतिदारुणः ॥ ६ ॥&lt;br&gt;&#xA;एतस्मिन्नन्तरे तत्र भीता देवगणा भृशम् ।&lt;br&gt;&#xA;आगत्योचुः सुरपतिं शृण्वन्तं दूतभाषितम् ॥ ७ ॥&lt;br&gt;&#xA;गणाः ऊचुः&lt;br&gt;&#xA;मघवन् दुर्निमित्तानि भवन्ति त्रिदशालये ।&lt;br&gt;&#xA;बहूनि भयशंसीनि पक्षिणां विरुतानि च ॥ ८ ॥&lt;br&gt;&#xA;काकगृध्रास्तथा श्येनाः कङ्काद्या दारुणाः खगाः ।&lt;br&gt;&#xA;रुदन्ति विकृतैः शब्दैरुत्कारैर्भवनोपरि ॥ ९ ॥&lt;br&gt;&#xA;चीचीकूचीति निनदान् कुर्वन्ति विहगा भृशम् ।&lt;br&gt;&#xA;वाहनानां च नेत्रेभ्यो जलधाराः पतन्त्यधः ॥ १० ॥&lt;br&gt;&#xA;श्रूयतेऽतिमहाञ्छब्दो रुदतीनां निशासु च ।&lt;br&gt;&#xA;राक्षसीनां महाभाग भवनोपरि दारुणः ॥ ११ ॥&lt;br&gt;&#xA;प्रपतन्ति ध्वजास्तूर्णं विना वातेन मानद ।&lt;br&gt;&#xA;प्रभवन्ति महोत्पाता दिवि भूम्यन्तरिक्षजाः ॥ १२ ॥&lt;br&gt;&#xA;कृष्णाम्बरधरा नार्यो भ्रमन्ति च गृहे गृहे ।&lt;br&gt;&#xA;यान्तु यान्तु गृहात्तूर्णं कुर्वन्त्यो विकृताननाः ॥ १३ ॥&lt;br&gt;&#xA;रात्रौ स्वप्नेषु कान्तानां सुप्तानां निजमन्दिरे ।&lt;br&gt;&#xA;केशाल्ँलुनन्ति राक्षस्यो भीषयन्त्यो भृशातुराः ॥ १४ ॥&lt;br&gt;&#xA;एवंविधानि देवेश भूकम्पोल्कादयस्तथा ।&lt;br&gt;&#xA;गोमायवो रुदन्ति स्म निशायां भवनाङ्गणे ॥ १५ ॥&lt;br&gt;&#xA;सरटानां च जालानि प्रभवन्ति गृहे गृहे ।&lt;br&gt;&#xA;अङ्गप्रस्फुरणादीनि दुर्निमित्तानि सर्वशः ॥ १६ ॥&lt;br&gt;&#xA;व्यास उवाच&lt;br&gt;&#xA;इति तेषां वचः श्रुत्वा चिन्तामाप सुरेश्वरः ।&lt;br&gt;&#xA;बृहस्पतिं समाहूय पप्रच्छ च मनोगतम् ॥ १७ ॥&lt;br&gt;&#xA;इन्द्र उवाच&lt;br&gt;&#xA;ब्रह्मन् किमुत घोराणि निमित्तानि भवन्ति वै ।&lt;br&gt;&#xA;वाताश्च दारुणा वान्ति प्रपतन्त्युलकाः खतः ॥ १८ ॥&lt;br&gt;&#xA;सर्वज्ञोऽसि महाभाग समर्थो विघ्ननाशने ।&lt;br&gt;&#xA;बुद्धिमाञ्छास्त्रतत्त्वज्ञो देवतानां गुरुस्तथा ॥ १९ ॥&lt;br&gt;&#xA;कुरु शान्तिं विधानज्ञ शत्रुक्षयविधायिनीम् ।&lt;br&gt;&#xA;यथा मे न भवेद्दुःखं तथा कार्यं विधीयताम् ॥ २० ॥&lt;br&gt;&#xA;बृहस्पतिरुवाच&lt;br&gt;&#xA;किं करोमि सहस्राक्ष त्वयाद्य दुष्कृतं कृतम् ।&lt;br&gt;&#xA;अनागसं मुनिं हत्वा किं फलं समुपार्जितम् ॥ २१ ॥&lt;br&gt;&#xA;अत्युग्रं पुण्यपापानां फलं भवति सत्वरम् ।&lt;br&gt;&#xA;विचार्य खलु कर्तव्यं कार्यं तद्‌भूतिमिच्छता ॥ २२ ॥&lt;br&gt;&#xA;परोपतापनं कर्म न कर्तव्यं कदाचन ।&lt;br&gt;&#xA;न सुखं विन्दते प्राणी परपीडापरायणः ॥ २३ ॥&lt;br&gt;&#xA;मोहाल्लोभाद्‌ब्रह्महत्या कृता शक्र त्वयाधुना ।&lt;br&gt;&#xA;तस्य पापस्य सहसा फलमेतदुपागतम् ॥ २४ ॥&lt;br&gt;&#xA;अवध्यः सर्वदेवानां जातोऽसौ वृत्रसञ्ज्ञकः ।&lt;br&gt;&#xA;हन्तुं त्वां स समायाति दानवैर्बहुभिर्वृतः ॥ २५ ॥&lt;br&gt;&#xA;आयुधानि च सर्वाणि वज्रतुल्यानि वासव ।&lt;br&gt;&#xA;त्वष्ट्रा दत्तानि दिव्यानि गृहीत्वा समुपस्थितः ॥ २६ ॥&lt;br&gt;&#xA;समागच्छति दुर्धर्षो रथारूढः प्रतापवान् ।&lt;br&gt;&#xA;देवेन्द्र प्रलयं कुर्वन्नास्य मृत्युर्भविष्यति ॥ २७ ॥&lt;br&gt;&#xA;कोलाहलस्तदा जातस्तथा ब्रुवति वाक्पतौ ।&lt;br&gt;&#xA;गन्धर्वाः किन्नरा यक्षा मुनयश्च तपोधनाः ॥ २८ ॥&lt;br&gt;&#xA;सदनानि विहायैवामराः सर्वे पलायिताः ।&lt;br&gt;&#xA;तद्‌दृष्ट्वा महदाश्चर्यं शक्रश्चिन्तापरायणः ॥ २९ ॥&#xA;आज्ञापयामास तदा सेनोद्योगाय सेवकान् ।&lt;br&gt;&#xA;आनयध्वं वसून् रुद्रानश्विनौ च दिवाकरान् ॥ ३० ॥&lt;br&gt;&#xA;पूषणं च भगं वायुं कुबेरं वरुणं यमम् ।&lt;br&gt;&#xA;विमानेषु समारुह्य सायुधाः सुरसत्तमाः ॥ ३१ ॥&lt;br&gt;&#xA;समागच्छन्तु तरसा शत्रुरायाति साम्प्रतम् ।&lt;br&gt;&#xA;इत्याज्ञाप्य सुरपतिः समारुह्य गजोत्तमम् ॥ ३२ ॥&lt;br&gt;&#xA;बृहस्पतिं पुरोधाय निर्गतो निजमन्दिरात् ।&lt;br&gt;&#xA;तथैव त्रिदशाः सर्वे स्वं स्वं वाहनमास्थिताः ॥ ३३ ॥&lt;br&gt;&#xA;युद्धाय कृतसङ्कल्पा निर्ययुः शस्त्रपाणयः ।&lt;br&gt;&#xA;वृत्रोऽथ दानवैर्युक्तः सम्प्राप्तो मानसोत्तरम् ॥ ३४ ॥&lt;br&gt;&#xA;पर्वतं देवतावासं रम्यं पादपशोभितम् ।&lt;br&gt;&#xA;इन्द्रोऽप्यागत्य सङ्ग्रामं चकार मानसोत्तरे ॥ ३५ ॥&lt;br&gt;&#xA;पर्वते देवतायुक्तो वाचस्पतिपुरःसरः ।&lt;br&gt;&#xA;तत्राभूद्दारुणं युद्धं वृत्रवासवयोस्तदा ॥ ३६ ॥&lt;br&gt;&#xA;गदासिपरिघैः पाशैर्बाणैः शक्तिपरश्वधैः ।&lt;br&gt;&#xA;मानुषेण प्रमाणेन सङ्ग्रामः शरदां शतम् ॥ ३७ ॥&lt;br&gt;&#xA;बभूव भयदो नॄणामृषीणां भावितात्मनाम् ।&lt;br&gt;&#xA;वरुणः प्रथमं भग्नस्ततो वायुगणः किल ॥ ३८ ॥&lt;br&gt;&#xA;यमो विभावसुः शक्रः सर्वे ते निर्गता रणात् ।&lt;br&gt;&#xA;पलायनपरान् दृष्ट्वा देवानिन्द्रपुरोगमान् ॥ ३९ ॥&lt;br&gt;&#xA;वृत्रोऽपि पितरं प्रागादाश्रमस्थं मुदान्वितम् ।&lt;br&gt;&#xA;प्रणम्य प्राह त्वष्टारं पितः कार्यं मया कृतम् ॥ ४० ॥&lt;br&gt;&#xA;देवा विनिर्जिताः सर्वे सेन्द्राः समरसंस्थिताः ।&lt;br&gt;&#xA;विद्रुतास्ते गताः स्थानं यथा सिंहान्मृगा गजाः ॥ ४१ ॥&lt;br&gt;&#xA;इन्द्रः पदातिरगमन्मयानीतो गजोत्तमः ।&lt;br&gt;&#xA;ऐरावतोऽयं भगवन् गृहाण द्विरदोत्तमम् ॥ ४२ ॥&lt;br&gt;&#xA;न हतास्ते मया यस्मादयुक्तं भीतमारणम् ।&lt;br&gt;&#xA;आज्ञापय पुनस्तात किं करोमि तवेप्सितम् ॥ ४३ ॥&lt;br&gt;&#xA;निर्जरा निर्गताः सर्वे भयभीता श्रमातुराः ।&lt;br&gt;&#xA;इन्द्रोऽप्यैरावतं त्यक्त्वा भयभीतः पलायितः ॥ ४४ ॥&lt;br&gt;&#xA;व्यास उवाच&lt;br&gt;&#xA;इति पुत्रवचः श्रुत्वा त्वष्टा प्राह मुदान्वितः ।&lt;br&gt;&#xA;पुत्रवानद्य जातोऽस्मि सफलं मम जीवितम् ॥ ४५ ॥&lt;br&gt;&#xA;त्वयाहं पावितः पुत्र गतो मे मानसो ज्वरः ।&lt;br&gt;&#xA;निश्चलं मे मनो जातं दृष्ट्वा वीर्यं तवाद्‌भुतम् ॥ ४६ ॥&lt;br&gt;&#xA;शृणु वक्ष्याम्यहं पुत्र हितं तेऽद्य निशामय ।&lt;br&gt;&#xA;तपः कुरु महाभाग सावधानः स्थिरासनः ॥ ४७ ॥&lt;br&gt;&#xA;विश्वासो नैव कर्तव्यः केषाञ्चित्पाकशासनः ।&lt;br&gt;&#xA;शत्रुस्ते छलकर्तास्ति नानाभेदविशारदः ॥ ४८ ॥&lt;br&gt;&#xA;तपसा प्राप्यते लक्ष्मीस्तपसा राज्यमुत्तमम् ।&lt;br&gt;&#xA;तपसा बलवृद्धिः स्यात्सङ्ग्रामे विजयस्तथा ॥ ४९ ॥&lt;br&gt;&#xA;आराध्य द्रुहिणं देवं लब्ध्वा वरमनुत्तमम् ।&lt;br&gt;&#xA;जहि शक्रं दुराचारं ब्रह्महत्यासमावृतम् ॥ ५० ॥&lt;br&gt;&#xA;सावधानः स्थिरो भूत्वा दातारं भज शङ्करम् ।&lt;br&gt;&#xA;वाञ्छितं स वरं दद्यात्सन्तुष्टश्चतुराननः ॥ ५१ ॥&lt;br&gt;&#xA;तोषयित्वा विश्वयोनिं ब्रह्माणममितौजसम् ।&lt;br&gt;&#xA;अविनाशित्वमासाद्य जहि शक्रं कृतागसम् ॥ ५२ ॥&lt;br&gt;&#xA;वैरं मनसि मे पुत्र वर्तते सुतघातजम् ।&lt;br&gt;&#xA;न शान्तिमनुगच्छामि न स्वपामि सुखेन ह ॥ ५३ ॥&lt;br&gt;&#xA;तापसो मे हतः पुत्रो निरागाः पाप्मना यतः ।&lt;br&gt;&#xA;न विन्दामि सुखं वृत्र त्वं मामुद्धर दुःखितम् ॥ ५४ ॥&lt;br&gt;&#xA;व्यास उवाच&lt;br&gt;&#xA;तदाकर्ण्य पितुर्वाक्यं वृत्रः क्रोधयुतस्तदा ।&lt;br&gt;&#xA;आज्ञामादाय च पितुर्जगाम तपसे मुदा ॥ ५५ ॥&lt;br&gt;&#xA;गन्धमादनमासाद्य पुण्यां देवधुनीं शुभाम् ।&lt;br&gt;&#xA;स्नात्वा कुशासनं कृत्वा संस्थितश्च स्थिरासनः ॥ ५६ ॥&lt;br&gt;&#xA;त्यक्त्वान्नं वारिपानं च योगाभ्यासपरायणः ।&lt;br&gt;&#xA;ध्यायन्विश्वसृजं चित्ते सोपविष्टः स्थिरासने ॥ ५७ ॥&lt;br&gt;&#xA;मघवा तं तपस्यन्तं ज्ञात्वा चिन्तातुरो ह्यभूत् ।&lt;br&gt;&#xA;गन्धर्वान्प्रेषयामास विघ्नार्थं पाकशासनः ॥ ५८ ॥&lt;br&gt;&#xA;यक्षांश्च पन्नगान्सर्पान्किन्नरानमितौजसः ।&lt;br&gt;&#xA;विद्याधरानप्सरसो देवदूताननेकशः ॥ ५९ ॥&lt;br&gt;&#xA;उपायास्तैः कृताः सम्यक् तपोविघ्नाय मायिभिः ।&lt;br&gt;&#xA;न चचाल ततो ध्यानात्त्वाष्ट्रः परमतापसः ॥ ६० ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्या संहितायां षष्ठस्कन्धे&lt;br&gt;&#xA;ब्रह्मणः समाराधनाय त्वष्ट्रा वृत्रोपदेशवर्णनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>०४</title>
      <link>https://vishvAsa.github.io/purANam/shAktam/devI-bhAgavatam/06/04/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/04/</guid>
      <description>&lt;p&gt;व्यास उवाच&lt;br&gt;&#xA;निर्गतास्ते परावृत्तास्तपोविघ्नकराः सुराः ।&lt;br&gt;&#xA;निराशाः कार्यसंसिद्ध्यै तं दृष्ट्वा दृढचेतसम् ॥ १ ॥&lt;br&gt;&#xA;जाते वर्षशते पूर्णे ब्रह्मा लोकपितामहः ।&lt;br&gt;&#xA;तत्राजगाम तरसा हंसारूढश्चतुर्मुखः ॥ २ ॥&lt;br&gt;&#xA;आगत्य तमुवाचेदं त्वष्ट्टपुत्र सुखी भव ।&lt;br&gt;&#xA;त्यक्त्वा ध्यानं वरं ब्रूहि ददामि तव वाञ्छितम् ॥ ३ ॥&lt;br&gt;&#xA;तपसा तेऽद्य तुष्टोऽस्मि त्वां दृष्ट्वा चातिकर्शितम् ।&lt;br&gt;&#xA;वरं वरय भद्रं ते मनोऽभिलषितं तव ॥ ४ ॥&lt;br&gt;&#xA;व्यास उवाच&lt;br&gt;&#xA;वृत्रस्तदातिविशदां पुरतो निशम्य&lt;br&gt;&#xA;वाचं सुधासमरसां जगदेककर्तुः ।&lt;br&gt;&#xA;सन्त्यज्य योगकलनां सहसोदतिष्ठ-&lt;br&gt;&#xA;त्सञ्जातहर्षनयनाश्रुकलाकलापः ॥ ५ ॥&lt;br&gt;&#xA;पादौ प्रणम्य शिरसा प्रणयाद्विधातु-&lt;br&gt;&#xA;र्बद्धाञ्जलिः पुरत एव समाससाद ।&lt;br&gt;&#xA;प्रोवाच तं सुवरदं तपसा प्रसन्नं&lt;br&gt;&#xA;प्रेम्णातिगद्‌गदगिरा विनयेन नम्रः ॥ ६ ॥&lt;br&gt;&#xA;प्राप्तं मया सकलदेवपदं प्रभोऽद्य&lt;br&gt;&#xA;यद्दर्शनं तव सुदुर्लभमाशु जातम् ।&lt;br&gt;&#xA;वाञ्छास्ति नाथ मनसि प्रवणे दुरापा&lt;br&gt;&#xA;तां प्रब्रवीमि कमलासन वेत्सि भावम् ॥ ७ ॥&lt;br&gt;&#xA;मृत्युश्च मा भवतु मे किल लोहकाष्ठ-&lt;br&gt;&#xA;शुष्कार्द्रवंशनिचयैरपरैश्च शस्त्रैः ।&lt;br&gt;&#xA;वृद्धि प्रयातु मम वीर्यमतीव युद्धे&lt;br&gt;&#xA;यस्माद्‌भवामि सबलैरमरैरजेयः ॥ ८ ॥&lt;br&gt;&#xA;व्यास उवाच&lt;br&gt;&#xA;इत्थं सम्प्रार्थितो ब्रह्मा तमाह प्रहसन्निव ।&lt;br&gt;&#xA;उत्तिष्ठ गच्छ भद्रं ते वाञ्छितं सफलं सदा ॥ ९ ॥&lt;br&gt;&#xA;न शुष्केण न चार्द्रेण न पाषाणेन दारुणा ।&lt;br&gt;&#xA;भविष्यति च ते मृत्युरिति सत्यं ब्रवीम्यहम् ॥ १० ॥&lt;br&gt;&#xA;इति दत्त्वा वरं ब्रह्मा जगाम भुवनं परम् ।&lt;br&gt;&#xA;वृत्रस्तु तं वरं लब्धा मुदितः स्वगृहं ययौ ॥ ११ ॥&lt;br&gt;&#xA;शशंस पितुरग्रे तद्वरदानं महामतिः ।&lt;br&gt;&#xA;त्वष्टा तु मुदितः प्राप्तं पुत्रं प्राप्तवरं तदा ॥ १२ ॥&lt;br&gt;&#xA;स्वस्ति तेऽस्तु महाभाग जहि शक्रं रिपुं मम ।&lt;br&gt;&#xA;हत्वागच्छ त्रिशिरसो हन्तारं पापसंयुतम् ॥ १३ ॥&lt;br&gt;&#xA;भव त्वं त्रिदशाधीशः सम्प्राप्य विजयं रणे ।&lt;br&gt;&#xA;ममाधिं छिन्धि विपुलं पुत्रनाशसमुद्‌भवम् ॥ १४ ॥&lt;br&gt;&#xA;जीवतो वाक्यकरणात्क्षयाहे भूरिभोजनात् ।&lt;br&gt;&#xA;गयायां पिण्डदानाच्च त्रिभिः पुत्रस्य पुत्रता ॥ १५ ॥&lt;br&gt;&#xA;तस्मात्पुत्र ममात्यर्थं दुःखं नाशितुमर्हसि ।&lt;br&gt;&#xA;त्रिशिरा मम चित्तात्तु नापसर्पति कर्हिचित् ॥ १६ ॥&lt;br&gt;&#xA;सुशीलः सत्यवादी च तापसो वेदवित्तमः ।&lt;br&gt;&#xA;अपराधं विना तेन निहतः पापबुद्धिना ॥ १७ ॥&lt;/p&gt;</description>
    </item>
    <item>
      <title>०५</title>
      <link>https://vishvAsa.github.io/purANam/shAktam/devI-bhAgavatam/06/05/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/05/</guid>
      <description>&lt;p&gt;व्यास उवाच&lt;br&gt;&#xA;तथा चिन्तातुरान्वीक्ष्य सर्वान्मर्वार्थतत्त्ववित् ।&lt;br&gt;&#xA;प्राह प्रेमभरोद्‌भ्रान्तान्माधवो मेदिनीपते ॥ १ ॥&lt;br&gt;&#xA;विष्णुरुवाच&lt;br&gt;&#xA;किं मौनमाश्रिता यूयं ब्रुवन्तु कारणं सुराः ।&lt;br&gt;&#xA;सदसद्वापि यच्छ्रुत्वा यतिष्ये तन्निवारणे ॥ २ ॥&lt;br&gt;&#xA;देवा ऊचुः&lt;br&gt;&#xA;किमज्ञातं तव विभो त्रिषु लोकेषु वर्तते ।&lt;br&gt;&#xA;सर्वं वेद भवान्कार्यं किं पृच्छसि पुनः पुनः ॥ ३ ॥&lt;br&gt;&#xA;त्वया पूर्वं बलिर्बद्धः शक्रो देवाधिपः कृतः ।&lt;br&gt;&#xA;वामनं वपुरास्थाय क्रान्तं त्रिभुवनं पदैः ॥ ४ ॥&lt;br&gt;&#xA;अमृतं त्वाहृतं विष्णो दैत्याश्च विनिपातिताः ।&lt;br&gt;&#xA;त्वं प्रभुः सर्वदेवानां सर्वापद्विनिवारणे ॥ ५ ॥&lt;/p&gt;</description>
    </item>
    <item>
      <title>०६</title>
      <link>https://vishvAsa.github.io/purANam/shAktam/devI-bhAgavatam/06/06/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/06/</guid>
      <description>&lt;p&gt;व्यास उवाच&lt;br&gt;&#xA;एवं प्राप्तवरा देवा ऋषयश्च तपोधनाः ।&lt;br&gt;&#xA;(जग्मुः सर्वे च सम्मन्त्र्य वृत्रस्याश्रममुत्तमम् ।)&lt;br&gt;&#xA;ददृशुस्तत्र तं वृत्रं ज्वलन्तमिव तेजसा ॥ १ ॥&lt;br&gt;&#xA;धक्ष्यन्तमिव लोकांस्त्रीन्ग्रसन्तमिव चामरान् ।&lt;br&gt;&#xA;ऋषयोऽथ ततोऽभ्येत्य वृत्रमूचुः प्रियं वचः ॥ २ ॥&lt;br&gt;&#xA;देवकार्यार्थसिद्ध्यर्थं सामयुक्तं रसात्मकम् ।&lt;br&gt;&#xA;ऋषय ऊचुः&lt;br&gt;&#xA;वृत्र वृत्र महाभाग सर्वलोकभयङ्कर ॥ ३ ॥&lt;br&gt;&#xA;व्याप्तं त्वयैतत्सकलं ब्रह्माण्डमखिलं किल ।&lt;br&gt;&#xA;शक्रेण तव वैरं यत्तत्तु सौख्यविघातकम् ॥ ४ ॥&lt;br&gt;&#xA;युवयोर्दुःखदं कामं चिन्तावृद्धिकरं परम् ।&lt;br&gt;&#xA;न त्वं स्वपिषि सन्तुष्टो न चापि मघवा तथा ॥ ५ ॥&lt;br&gt;&#xA;सुखं स्वपिति चिन्तार्तो द्वयोर्यद्वैरिजं भयम् ।&lt;br&gt;&#xA;युवयोर्युध्यतोः कालो व्यतीतस्तु महानिह ॥ ६ ॥&lt;br&gt;&#xA;पीड्यन्ते च प्रजाः सर्वाः सदेवासुरमानवाः ।&lt;br&gt;&#xA;संसारेऽत्र सुखं ग्राह्यं दुःखं हेयमिति स्थितिः ॥ ७ ॥&lt;br&gt;&#xA;न सुखं कृतवैरस्य भवतीति विनिर्णयः ।&lt;br&gt;&#xA;सङ्ग्रामरसिकाः शूराः प्रशंसन्ति न पण्डिताः ॥ ८ ॥&lt;br&gt;&#xA;युद्धं शृङ्गारचतुरा इन्द्रियार्थविघातकम् ।&lt;br&gt;&#xA;पुष्पैरपि न योद्धव्यं किं पुनर्निशितैः शरैः ॥ ९ ॥&lt;br&gt;&#xA;युद्धे विजयसन्देहो निश्चयं बाणताडनम् ।&lt;br&gt;&#xA;दैवाधीनमिदं विश्वं तथा जयपराजयौ ॥ १० ॥&lt;br&gt;&#xA;दैवाधीनाविति ज्ञात्वा न योद्धव्यं कदाचन ।&lt;br&gt;&#xA;कालेऽथ भोजनं स्नानं शय्यायां शयनं तथा ॥ ११ ॥&lt;br&gt;&#xA;परिचर्यापरा भार्या संसारे सुखसाधनम् ।&lt;br&gt;&#xA;किं सुखं युध्यतः सङ्ख्ये बाणवृष्टिभयङ्करे ॥ १२ ॥&lt;br&gt;&#xA;खड्गपातातिरौद्रे च तथारातिसुखप्रदे ।&lt;br&gt;&#xA;सङ्ग्रामे मरणात्स्वर्गसुखप्राप्तिरिति स्फुटम् ॥ १३ ॥&lt;br&gt;&#xA;प्रलोभनपरं वाक्यं नोदनार्थं निरर्थकम् ।&lt;br&gt;&#xA;छित्त्वा देहं व्यथां प्राप्य शृगालकरटादिभिः ॥ १४ ॥&lt;br&gt;&#xA;पश्चात्स्वर्गसुखावाप्तिं को वा वाञ्छति मन्दधीः ।&lt;br&gt;&#xA;सख्यं भवतु ते वृत्र शक्रेण सह नित्यदा ॥ १५ ॥&lt;br&gt;&#xA;अवाप्स्यसि सुखं त्वं च शक्रश्चापि निरन्तरम् ।&lt;br&gt;&#xA;वयं च तापसाः सर्वे गन्धर्वाश्च निजाश्रमे ॥ १६ ॥&lt;br&gt;&#xA;सुखवासं गमिष्यामः शान्ते वैरेऽधुनैव वाम् ।&lt;br&gt;&#xA;सङ्ग्रामे युवयोर्धीर वर्तमाने दिवानिशम् ॥ १७ ॥&lt;br&gt;&#xA;पीड्यन्ते मुनयः सर्वे गन्धर्वाः किन्नरा नराः ।&lt;br&gt;&#xA;सर्वेषां शान्तिकामानां सख्यमिच्छामहे वयम् ॥ १८ ॥&lt;br&gt;&#xA;मुनयस्त्वं च शक्रश्च प्राप्नुवन्तु सुखं किल ।&lt;br&gt;&#xA;मध्यस्थाश्च वयं वृत्र युवयोः सख्यकारणे ॥ १९ ॥&lt;br&gt;&#xA;शपथं कारयित्वात्र योजयामो मिथः प्रियम् ।&lt;br&gt;&#xA;शक्रस्तु शपथान्कृत्वा यथोक्तांश्च तवाग्रतः ॥ २० ॥&lt;br&gt;&#xA;चित्तं ते प्रीतिसंयुक्तं करिष्यति तु साम्प्रतम् ।&lt;br&gt;&#xA;सत्याधारा धरा नूनं सत्येन च दिवाकरः ॥ २१ ॥&lt;br&gt;&#xA;तपत्ययं यथाकालं वायुः सत्येन वात्यथ ।&lt;br&gt;&#xA;उदन्वानपि मर्यादां सत्येनैव न मुञ्चति ॥ २२ ॥&lt;br&gt;&#xA;तस्मात्सत्येन सख्यं वा भवत्वद्य यथासुखम् ।&lt;br&gt;&#xA;एकत्र शयनं क्रीडा जलकेलिं सुखासनम् ॥ २३ ॥&lt;br&gt;&#xA;युवाभ्यां सर्वथा कार्यं कर्तव्यं सख्यमेत्य च ।&lt;br&gt;&#xA;व्यास उवाच&lt;br&gt;&#xA;महर्षिवचनं श्रुत्वा तानुवाच महामतिः ॥ २४ ॥&lt;br&gt;&#xA;अवश्यं भगवन्तो मे माननीयास्तपस्विनः ।&lt;br&gt;&#xA;भवन्तो मुनयः क्वापि न मिथ्यावादिनो भृशम् ॥ २५ ॥&lt;br&gt;&#xA;सदाचाराः सुशान्ताश्च न विदुश्छलकारणम् ।&lt;br&gt;&#xA;कृतवैरे शठे स्तब्धे कामुके च गतत्विषि ॥ २६ ॥&lt;br&gt;&#xA;निर्लज्जे नैव कर्तव्यं सख्यं मतिमता सदा ।&lt;br&gt;&#xA;निर्लज्जोऽयं दुराचारो ब्रह्महा लम्पटः शठः ॥ २७ ॥&lt;br&gt;&#xA;न विश्वासस्तु कर्तव्यः सर्वथैवेदृशे जने ।&lt;br&gt;&#xA;भवन्तो निपुणाः सर्वे न द्रोहमतयः सदा ॥ २८ ॥&lt;br&gt;&#xA;अनभिज्ञास्तु शान्तत्वाच्चित्तानामतिवादिनाम् ।&lt;br&gt;&#xA;मुनय ऊचुः&lt;br&gt;&#xA;जन्तुः कृतस्य भोक्ता वै शुभस्य त्वशुभस्य च ॥ २९ ॥&lt;br&gt;&#xA;द्रोहं कृत्वा कुतः शान्तिमाप्नुयान्नष्टचेतनः ।&lt;br&gt;&#xA;विश्वासघातकर्तारो नरकं यान्ति निश्चयम् ॥ ३० ॥&lt;br&gt;&#xA;दुःखं च समवाप्नोति नूनं विश्वासघातकः ।&lt;br&gt;&#xA;निष्कृतिर्ब्रह्महन्तॄणां सुरापानां च निष्कृतिः ॥ ३१ ॥&lt;br&gt;&#xA;विश्वासघातिनां नैव मित्रद्रोहकृतामपि ।&lt;br&gt;&#xA;समयं ब्रूहि सर्वज्ञ यथा ते चेतसि ध्रुवम् ॥ ३२ ॥&lt;br&gt;&#xA;तेनैव समयेनाद्य सन्धिः स्यादुभयोः किल ।&lt;br&gt;&#xA;वृत्र उवाच&lt;br&gt;&#xA;न शुष्केण न चार्द्रेण नाश्मना न च दारुणा ॥ ३३ ॥&#xA;न वज्रेण महाभाग न दिवा निशि नैव च ।&lt;br&gt;&#xA;वध्यो भवेयं विप्रेन्द्राः शक्रस्य सह दैवतैः ॥ ३४ ॥&lt;br&gt;&#xA;एवं मे रोचते सन्धिः शक्रेण सह नान्यथा ।&lt;br&gt;&#xA;व्यास उवाच&lt;br&gt;&#xA;ऋषयस्तं तदा प्राहुर्बाढमित्येव चादृताः ॥ ३५ ॥&lt;br&gt;&#xA;समयं श्रावयामासुस्तत्रानीय सुरेश्वरम् ।&lt;br&gt;&#xA;इन्द्रोऽपि शपथांस्तत्र चकार विगतज्वरः ॥ ३६ ॥&lt;br&gt;&#xA;साक्षिणं पावकं कृत्वा मुनीनां सन्निधौ किल ।&lt;br&gt;&#xA;वृत्रस्तु वचनैस्तस्य विश्वासमगमत्तदा ॥ ३७ ॥&lt;br&gt;&#xA;बभूव मित्रवच्छक्रे सहचर्यापरायणः ।&lt;br&gt;&#xA;कदाचिन्नन्दने चोभौ कदाचिद्‌गन्धमादने ॥ ३८ ॥&lt;br&gt;&#xA;कदाचिदुदधेस्तीरे मोदमानौ विचेरतुः ।&lt;br&gt;&#xA;एवं कृते च सन्धाने वृत्रः प्रमुदितोऽभवत् ॥ ३९ ॥&lt;br&gt;&#xA;शक्रोऽपि वधकामस्तु तदुपायानचिन्तयत् ।&lt;br&gt;&#xA;रन्ध्रान्वेषी समुद्विग्नस्तदासीन्मघवा भृशम् ॥ ४० ॥&lt;br&gt;&#xA;एवं चिन्तयतस्तस्य कालः समभिवर्तत ।&lt;br&gt;&#xA;विश्वासं परमं प्राप वृत्रः शक्रेऽतिदारुणे ॥ ४१ ॥&lt;br&gt;&#xA;एवं कतिचिदब्दानि गतानि समये कृते ।&lt;br&gt;&#xA;वृत्रस्य मरणोपायान्मनसीन्द्रोऽप्यचिन्तयत् ॥ ४२ ॥&lt;br&gt;&#xA;त्वष्टैकदा सुतं प्राह विश्वस्तं पाकशासने ।&lt;br&gt;&#xA;पुत्र वृत्र महाभाग शृणु मे वचनं हितम् ॥ ४३ ॥&lt;br&gt;&#xA;न विश्वासस्तु कर्तव्यः कृतवैरे कथञ्चन ।&lt;br&gt;&#xA;मघवा कृतवैरस्ते सदासूयापरः परैः ॥ ४४ ॥&lt;br&gt;&#xA;लोभान्मत्तो द्वेषरतः परदुःखोत्सवान्वितः ।&lt;br&gt;&#xA;परदारलम्पटः स पापबुद्धिः प्रतारकः ॥ ४५ ॥&lt;br&gt;&#xA;रन्ध्रान्वेषी द्रोहपरो मायावी मदगर्वितः ।&lt;br&gt;&#xA;यः प्रविश्योदरे मातुर्गर्भच्छेदं चकार ह ॥ ४६ ॥&lt;br&gt;&#xA;सप्तकृत्वः सप्तकृत्वः क्रन्दमानमनातुरः ।&lt;br&gt;&#xA;तस्मात्पुत्र न कर्तव्यो विश्वासस्तु कथञ्चन ॥ ४७ ॥&lt;br&gt;&#xA;कृतपापस्य का लज्जा पुनः पुत्र प्रकुर्वतः ।&lt;br&gt;&#xA;व्यास उवाच&lt;br&gt;&#xA;एवं प्रबोधितः पित्रा वचनैर्हेतुसंयुतैः ॥ ४८ ॥&lt;br&gt;&#xA;न बुबोध तदा वृत्र आसन्नमरणः किल ।&lt;br&gt;&#xA;स कदाचित्समुद्रान्ते तमपश्यन्महासुरम् ॥ ४९ ॥&lt;br&gt;&#xA;सन्ध्याकाल उपावृत्ते मुहूर्तेऽतीव दारुणे ।&lt;br&gt;&#xA;ततः सञ्चिन्त्य मघवा वरदानं महात्मनाम् ॥ ५० ॥&lt;br&gt;&#xA;सन्ध्येयं वर्तते रौद्रा न रात्रिर्दिवसो न च ।&lt;br&gt;&#xA;हन्तव्योऽयं मया चाद्य बलेनैव न संशयः ॥ ५१ ॥&lt;br&gt;&#xA;एकाकी विजने चात्र सम्प्राप्तः समयोचितः ।&lt;br&gt;&#xA;एवं विचार्य मनसा सस्मार हरिमव्ययम् ॥ ५२ ॥&lt;br&gt;&#xA;तत्राजगाम भगवानदृश्यः पुरुषोत्तमः ।&lt;br&gt;&#xA;वज्रमध्ये प्रविश्यासौ संस्थितो भगवान्हरिः ॥ ५३ ॥&lt;br&gt;&#xA;इन्द्रो बुद्धिं चकाराशु तदा वृत्रवधं प्रति ।&lt;br&gt;&#xA;इति सञ्चिन्त्य मनसा कथं हन्यां रिपुं रणे ॥ ५४ ॥&lt;br&gt;&#xA;अजेयं सर्वथा सर्वदेवैश्च दानवैस्तथा ।&lt;br&gt;&#xA;यदि वृत्रं न हन्म्यद्य वञ्चयित्वा महाबलम् ॥ ५५ ॥&lt;br&gt;&#xA;न श्रेयो मम नूनं स्यात्सर्वथा रिपुरक्षणात् ।&lt;br&gt;&#xA;अपां फेनं तदापश्यत्समुद्रे पर्वतोपमम् ॥ ५६ ॥&lt;br&gt;&#xA;नायं शुष्को न चार्द्रोऽयं न च शस्त्रमिदं तथा ।&lt;br&gt;&#xA;अपां फेनं तदा शक्रो जग्राह किल लीलया ॥ ५७ ॥&lt;br&gt;&#xA;परां शक्तिं च सस्मार भक्त्या परमया युतः ।&lt;br&gt;&#xA;स्मृतमात्रा तदा देवी स्वांशं फेने न्यधापयत् ॥ ५८ ॥&lt;br&gt;&#xA;वज्रं तदावृतं तत्र चकार हरिसंयुतम् ।&lt;br&gt;&#xA;फेनावृतं पविं तत्र शक्रश्चिक्षेप तं प्रति ॥ ५९ ॥&lt;br&gt;&#xA;सहसा निपपाताशु वज्राहत इवाचलः ।&lt;br&gt;&#xA;वासवस्तु प्रहृष्टात्मा बभूव निहते तदा ॥ ६० ॥&lt;br&gt;&#xA;ऋषयश्च महेन्द्रं तमस्तुवन्विविधैः स्तवैः ।&lt;br&gt;&#xA;हतशत्रुः प्रहृष्टात्मा वासवः सह दैवतैः ॥ ६१ ॥&lt;br&gt;&#xA;देवीं सम्पूजयामास यत्प्रसादाद्धतो रिपुः ।&lt;br&gt;&#xA;प्रसादयामास तदा स्तोत्रैर्नानाविधैरपि ॥ ६२ ॥&lt;br&gt;&#xA;देवोद्याने पराशक्तेः प्रासादमकरोद्धरिः ।&lt;br&gt;&#xA;पद्मरागमयीं मूर्तिं स्थापयामास वासवः ॥ ६३ ॥&lt;br&gt;&#xA;त्रिकालं महतीं पूजां चक्रुः सर्वेऽपि निर्जराः ।&lt;br&gt;&#xA;तदाप्रभृति देवानां श्रीदेवी कुलदैवतम् ॥ ६४ ॥&lt;br&gt;&#xA;विष्णुं त्रिभुवनश्रेष्ठं पूजयामास वासवः ।&lt;br&gt;&#xA;ततो हते महावीर्ये वृत्रे देवभयङ्करे ॥ ६५ ॥&lt;br&gt;&#xA;प्रववौ च शिवो वायुर्जहृषुर्देवतास्तथा ।&lt;br&gt;&#xA;हते तस्मिन्सगन्धर्वा यक्षराक्षसकिन्नराः ॥ ६६ ॥&lt;br&gt;&#xA;इत्थं वृत्रः पराशक्तिप्रवेशयुतफेनतः ।&lt;br&gt;&#xA;तया कृतविमोहाच्च शक्रेण सहसा हतः ॥ ६७ ॥&lt;br&gt;&#xA;ततो वृत्रनिहन्त्रीति देवी लोकेषु गीयते ।&lt;br&gt;&#xA;शक्रेण निहतत्वाच्च शक्रेण हत उच्यते ॥ ६८ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्या संहितायां षष्ठस्कन्धे छद्मेनेन्द्रेण&lt;br&gt;&#xA;फेनद्‌वारा पराशक्तिस्मरणमूर्वकं वृत्रहननवर्णनं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>०७</title>
      <link>https://vishvAsa.github.io/purANam/shAktam/devI-bhAgavatam/06/07/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/07/</guid>
      <description>&lt;p&gt;व्यास उवाच&lt;br&gt;&#xA;अथ तं पतितं दृष्ट्वा विष्णुर्विष्णुपुरीं ययौ ।&lt;br&gt;&#xA;मनसा शङ्कमानस्तु तस्य हत्याकृतं भयम् ॥ १ ॥&lt;br&gt;&#xA;इन्द्रोऽपि भयसन्त्रस्तो ययाविन्द्रपुरीं ततः ।&lt;br&gt;&#xA;मुनयो भयसंविग्ना ह्यभवन्निहते रिपौ ॥ २ ॥&lt;br&gt;&#xA;किमस्माभिः कृतं पापं यदसौ वञ्चितः किल ।&lt;br&gt;&#xA;मुनिशब्दो वृथा जातः सुरेशस्य च सङ्गमात् ॥ ३ ॥&lt;br&gt;&#xA;अस्माकं वचनाद्‌वृत्रो विश्वासमगमत्किल ।&lt;br&gt;&#xA;विश्वासघातिनः सङ्गाद्वयं विश्वासघातकाः ॥ ४ ॥&lt;br&gt;&#xA;धिगियं ममता पापमूलमेवमनर्थकृत् ।&lt;br&gt;&#xA;यदस्माभिश्छलं कृत्वा शपथैर्वञ्चितोऽसुरः ॥ ५ ॥&lt;br&gt;&#xA;मन्त्रकृद्‌बुद्धिदाता च प्रेरकः पापकारिणाम् ।&lt;br&gt;&#xA;पापभाक्स भवेन्नूनं पक्षकर्ता तथैव च ॥ ६ ॥&lt;br&gt;&#xA;विष्णुनापि कृतं पापं यत्साहाय्यमवाप्तवान् ।&lt;br&gt;&#xA;वज्रं प्रविश्य येनासौ पातितः सत्त्वमूर्तिना ॥ ७ ॥&lt;br&gt;&#xA;नूनं स्वार्थपरः प्राणी न पापात्‌त्रासमश्नुते ।&lt;br&gt;&#xA;हरिणा हरिसङ्गेन सर्वथा दुष्कृतं कृतम् ॥ ८ ॥&lt;br&gt;&#xA;द्वावेव स्तः पदार्थानां द्वावेव निधनं गतौ ।&lt;br&gt;&#xA;प्रथमश्च तुरीयश्च यौ त्रिलोक्यां तु दुर्लभौ ॥ ९ ॥&lt;br&gt;&#xA;अर्थकामौ प्रशस्तौ द्वौ सर्वेषां सम्मतौ प्रियौ ।&lt;br&gt;&#xA;धर्माधर्मेति वाग्वादो दम्भोऽयं महतामपि ॥ १० ॥&lt;br&gt;&#xA;मुनयोऽपि मनस्तापमेवं कृत्वा पुनः पुनः ।&lt;br&gt;&#xA;जग्मुः स्वानाश्रमानेव विमनस्का हतोद्यमाः ॥ ११ ॥&lt;br&gt;&#xA;त्वष्टा तु निहतं श्रुत्वा पुत्रमिन्द्रेण भारत ।&lt;br&gt;&#xA;रुरोद दुःखसन्तप्तो निर्वेदमगमत्पुनः ॥ १२ ॥&lt;br&gt;&#xA;यत्रासौ पतितस्तत्र गत्वा वीक्ष्य तथागतम् ।&lt;br&gt;&#xA;संस्कारं कारयामास विधिवत्पारलौकिकम् ॥ १३ ॥&lt;br&gt;&#xA;स्नात्वास्य सलिलं दत्त्वा कृत्वा चैवौर्ध्वदैहिकम् ।&lt;br&gt;&#xA;शशापेन्द्रं स शोकार्तः पापिष्ठं मित्रघातकम् ॥ १४ ॥&lt;br&gt;&#xA;यथा मे निहतः पुत्रः प्रलोभ्य शपथैर्भृशम् ।&lt;br&gt;&#xA;तथेन्द्रोऽपि महद्दुःखं प्राप्नोतु विधिनिर्मितम् ॥ १५ ॥&lt;br&gt;&#xA;इति शप्त्वा सुरेशानं त्वष्टा तापसमन्वितः ।&lt;br&gt;&#xA;मेरोः शिखरमास्थाय तपस्तेपे सुदुष्करम् ॥ १६ ॥&lt;br&gt;&#xA;जनमेजय उवाच&lt;br&gt;&#xA;हत्वा त्वाष्ट्रं सुरेशोऽथ कामवस्थामवाप्तवान् ।&lt;br&gt;&#xA;सुखं वा दुःखमेवाग्रे तन्मे ब्रूहि पितामह ॥ १७ ॥&lt;br&gt;&#xA;व्यास उवाच&lt;br&gt;&#xA;किं पृच्छसि महाभाग सन्देहः कीदृशस्तव ।&lt;br&gt;&#xA;अवश्यमेव भोक्तव्यं कृतं कर्म शुभाशुभम् ॥ १८ ॥&lt;br&gt;&#xA;बलिष्ठैर्दुर्बलैर्वापि स्वल्पं वा बहु वा कृतम् ।&lt;br&gt;&#xA;सर्वथैव हि भोक्तव्यं सदेवासुरमानुषैः ॥ १९ ॥&lt;br&gt;&#xA;शक्रायेत्थं मतिर्दत्ता हरिणा वृत्रघातिने ।&lt;br&gt;&#xA;प्रविष्टोऽथ पविं विष्णुः सहायः प्रत्यपद्यत ॥ २० ॥&lt;br&gt;&#xA;न चापदि सहायोऽभूद्वासुदेवः कथञ्चन ।&lt;br&gt;&#xA;समये स्वजनः सर्वः संसारेऽस्मिन्नराधिप ॥ २१ ॥&lt;br&gt;&#xA;दैवे विमुखतां प्राप्ते न कोऽप्यस्ति सहायवान् ।&lt;br&gt;&#xA;पिता माता तथा भार्या भ्राता वाथ सहोदरः ॥ २२ ॥&lt;br&gt;&#xA;सेवको वापि मित्रं वा पुत्रश्चैव तथौरसः ।&lt;br&gt;&#xA;प्रतिकूले गते दैवे न कोऽप्येति सहायताम् ॥ २३ ॥&lt;br&gt;&#xA;भोक्ता पापस्य पुण्यस्य कर्ता भवति सर्वथा ।&lt;br&gt;&#xA;वृत्रं हत्वा गताः सर्वे निस्तेजस्कः शचीपतिः ॥ २४ ॥&lt;br&gt;&#xA;शेपुस्तं त्रिदशाः सर्वे ब्रह्महेत्यब्रुवञ्छनैः ।&lt;br&gt;&#xA;को नाम शपथान्कृत्वा सत्यं दत्त्वा वचः पुनः ॥ २५ ॥&lt;br&gt;&#xA;जिघांसति सुविश्वस्तं मुनिं मित्रत्वमागतम् ।&lt;br&gt;&#xA;देवगोष्ठ्यां सुरोद्याने गन्धर्वाणां समागमे ॥ २६ ॥&lt;br&gt;&#xA;सर्वत्रैव कथा तस्य विस्तारमगमत्किल ।&lt;br&gt;&#xA;किं कृतं दुष्कृतं कर्म शक्रेणाद्य जिघांसता ॥ २७ ॥&lt;br&gt;&#xA;वृत्रं छलेन विश्वस्तं मुनिभिश्च प्रतारितम् ।&lt;br&gt;&#xA;वेदप्रमाणमुत्सृज्य स्वीकृतं सौगतं मतम् ॥ २८ ॥&lt;br&gt;&#xA;यदयं निहतः शनुर्वञ्चयित्वातिसाहसात् ।&lt;br&gt;&#xA;को नाम वचनं दत्त्वा विपरीतमथाचरेत् ॥ २९ ॥&lt;br&gt;&#xA;विना शक्रं हरिं वापि यथायं विनिपातितः ।&lt;br&gt;&#xA;एवंविधाः कथाश्चान्याः समाजेष्वभवन्भृशम् ॥ ३० ॥&lt;br&gt;&#xA;शुश्रावेन्द्रोऽपि विविधाः स्वकीर्तेर्हानिकारकाः ।&lt;br&gt;&#xA;यस्य कीर्तिर्हता लोके धिक्तस्यैव कुजीवितम् ॥ ३१ ॥&lt;br&gt;&#xA;यं दृष्ट्वा पथि गच्छन्तं शत्रुः स्मेरमुखो भवेत् ।&#xA;इन्द्रद्युम्नोऽपि राजर्षिः पतितः कीर्तिसङ्क्षयात् ॥ ३२ ॥&lt;br&gt;&#xA;स्वर्गादकृतपापोऽसौ पापकृत्किं न पात्यते ।&lt;br&gt;&#xA;स्वल्पेऽपराधेऽपि नृपो ययातिः पतितः किल ॥ ३३ ॥&lt;br&gt;&#xA;नृपः कर्कटतां प्राप्तो युगानष्टादशैव तु ।&lt;br&gt;&#xA;भृगुपत्नीशिरश्छेदाद्‌भगवान्हरिरच्युतः ॥ ३४ ॥&lt;br&gt;&#xA;ब्रह्मशापात्पशोर्योनौ सञ्जातो मकरादिषु ।&lt;br&gt;&#xA;विष्णुश्च वामनो भूत्वा याचनार्थं बलेर्गृहे ॥ ३५ ॥&lt;br&gt;&#xA;गतः किमपरं दुःखं प्राप्नोति दुष्कृती नरः ।&lt;br&gt;&#xA;रामोऽपि वनवासेषु सीताविरहजं बहु ॥ ३६ ॥&lt;br&gt;&#xA;दुःखं च प्राप्तवान्घोरं भृगुशापेन भारत ।&lt;br&gt;&#xA;तथेन्द्रोऽपि ब्रह्महत्याकृतं प्राप्य महद्‌भयम् ॥ ३७ ॥&lt;br&gt;&#xA;न स्वास्थ्यं प्राप गेहेऽसौ सर्वसिद्धिसमन्विते ।&lt;br&gt;&#xA;पौलोमी तं सभाहीनं दृष्ट्वा प्रोवाच वासवम् ॥ ३८ ॥&lt;br&gt;&#xA;निःश्वसन्तं भयत्रस्तं नष्टसञ्ज्ञं विचेतसम् ।&lt;br&gt;&#xA;किं प्रभोऽद्य भयार्तोऽसि मृतस्ते दारुणो रिपुः ॥ ३९ ॥&lt;br&gt;&#xA;का चिन्ता वर्तते कान्त तव शत्रुनिषूदन ।&lt;br&gt;&#xA;कस्माच्छोचसि लोकेश निःश्वसन्प्राकृतो यथा ॥ ४० ॥&lt;br&gt;&#xA;नान्योऽस्ति बलवाञ्छत्रुर्येन चिन्तापरो भवान् ।&lt;br&gt;&#xA;इन्द्र उवाच&lt;br&gt;&#xA;नारातिर्बलवान्मेऽस्ति न शान्तिर्न सुखं तथा ॥ ४१ ॥&lt;br&gt;&#xA;ब्रह्महत्याभयाद्‌राज्ञि बिभेमि सततं गृहे ।&lt;br&gt;&#xA;न नन्दनं सुखकरं नामृतं न गृहं वनम् ॥ ४२ ॥&lt;br&gt;&#xA;गन्धर्वाणां तथा गेयं नृत्यमप्सरसां पुनः ।&lt;br&gt;&#xA;न त्वं सुखकरा नारी नाना च सुरयोषितः ॥ ४३ ॥&lt;br&gt;&#xA;न तथा कामधेनुश्च देववृक्षः सुखप्रदः ।&lt;br&gt;&#xA;किं करोमि क्व गच्छामि क्व शर्म मम जायते ॥ ४४ ॥&lt;br&gt;&#xA;इति चिन्तापरः कान्ते न लभे सुखमात्मनि ।&lt;br&gt;&#xA;व्यास उवाच&lt;br&gt;&#xA;इत्युक्त्वा वचनं शक्रः प्रियां परमकातराम् ॥ ४५ ॥&lt;br&gt;&#xA;निर्जगाम गृहान्मन्दो मानसं सर उत्तमम् ।&lt;br&gt;&#xA;पद्मनाले प्रविष्टोऽसौ भयार्तः शोककर्षितः ॥ ४६ ॥&lt;br&gt;&#xA;न प्राज्ञायत देवेन्द्रस्त्वभिभूतश्च कल्मषैः ।&lt;br&gt;&#xA;प्रतिच्छन्नो वसत्यप्सु चेष्टमान इवोरगः ॥ ४७ ॥&lt;br&gt;&#xA;असहायस्तुराषाडैच्चिन्तार्तो विकलेन्द्रियः ।&lt;br&gt;&#xA;ततः प्रनष्टे देवेन्द्रे ब्रह्महत्याभयार्दिते ॥ ४८ ॥&lt;br&gt;&#xA;सुराश्चिन्तातुराश्चासन्नुत्पाताश्चाभवन्नथ ।&lt;br&gt;&#xA;ऋषयः सिद्धगन्धर्वा भयार्ताश्चाभवन्भृशम् ॥ ४९ ॥&lt;br&gt;&#xA;अराजकं जगत्सर्वमभिभूतमुपद्रवैः ।&lt;br&gt;&#xA;अवर्षणं तदा जातं पृथिवी क्षीणवैभवा ॥ ५० ॥&lt;br&gt;&#xA;विच्छिन्नस्रोतसो नद्यः सरांस्यनुदकानि वै ।&lt;br&gt;&#xA;एवं त्वराजके जाते देवता मुनयस्तथा ॥ ५१ ॥&lt;br&gt;&#xA;विचार्य नहुषं चक्रुः शक्रं सर्वे दिवौकसः ।&lt;br&gt;&#xA;सम्प्राप्य नहुषो राजा धर्मिष्ठोऽपि रजोबलात् ॥ ५२ ॥&lt;br&gt;&#xA;बभूव विषयासक्तः पञ्चबाणशराहतः ।&lt;br&gt;&#xA;अप्सरोभिर्वृतः क्रीडन्देवोद्यानेषु भारत ॥ ५३ ॥&lt;br&gt;&#xA;शक्रपत्नीगुणाञ्छ्रुत्वा चकमे तां स पार्थिवः ।&lt;br&gt;&#xA;ऋषीनाह किमिन्द्राणी नोपगच्छति मां किल ॥ ५४ ॥&lt;br&gt;&#xA;भवद्‌भिश्चामरैः सर्वैः कृतोऽहं वासवस्त्विह ।&lt;br&gt;&#xA;प्रेषयध्वं सुराः कामं सेवार्थं मम वै शचीम् ॥ ५५ ॥&lt;br&gt;&#xA;प्रियं चेन्मम कर्तव्यं सर्वथा मुनयोऽमराः ।&lt;br&gt;&#xA;अहमिन्द्रोऽद्य देवानां लोकानां च तथेश्वरः ॥ ५६ ॥&lt;br&gt;&#xA;आगच्छतु शची मह्यं क्षिप्रमद्य निवेशनम् ।&lt;br&gt;&#xA;इति तस्य वचः श्रुत्वा देवा देवर्षयस्तथा ॥ ५७ ॥&lt;br&gt;&#xA;गत्वा चिन्तातुराः प्रोचुः पौलोमीं प्रणतास्ततः ।&lt;br&gt;&#xA;इन्द्रपत्नि दुराचारो नहुषस्त्वामिहेच्छति ॥ ५८ ॥&lt;br&gt;&#xA;कुपितोऽस्मानुवाचेदं प्रेषयध्वं शचीमिह ।&lt;br&gt;&#xA;किं कुर्मस्तदधीनाः स्मो येनेन्द्रोऽयं कृतः किल ॥ ५९ ॥&lt;br&gt;&#xA;तच्छ्रुत्वा दुर्मना देवी बृहस्पतिमुवाच ह ।&lt;br&gt;&#xA;रक्ष मां नहुषाद्‌ब्रह्मंस्तवास्मि शरणं गता ॥ ६० ॥&lt;/p&gt;</description>
    </item>
    <item>
      <title>०८</title>
      <link>https://vishvAsa.github.io/purANam/shAktam/devI-bhAgavatam/06/08/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/08/</guid>
      <description>&lt;p&gt;व्यास उवाच&lt;br&gt;&#xA;नहुषस्त्वथ तां श्रुत्वा गुरोस्तु शरणं गताम् ।&lt;br&gt;&#xA;चुक्रोध स्मरबाणार्तस्तमाङ्‌गिरसमाशु वै ॥ १ ॥&lt;br&gt;&#xA;देवानाहाङ्‌गिरासूनुर्हन्तव्योऽयं मया किल ।&lt;br&gt;&#xA;इतीन्द्राणीं गृहे मूढो रक्षतीति मया श्रुतम् ॥ २ ॥&lt;br&gt;&#xA;इति तं कुपितं दृष्ट्वा देवाः सर्षिपुरोगमाः ।&lt;br&gt;&#xA;अब्रुवन्नहुषं घोरं सामपूर्वं वचस्तदा ॥ ३ ॥&lt;br&gt;&#xA;क्रोधं संहर राजेन्द्र त्यज पापमतिं प्रभो ।&lt;br&gt;&#xA;निन्दन्ति धर्मशास्त्रेषु परदाराभिमर्शनम् ॥ ४ ॥&lt;br&gt;&#xA;शक्रपत्नी सदा साध्वी जीवमाने पतौ पुनः ।&lt;br&gt;&#xA;कथमन्ये पतिं कुर्यात्सुभगातिपतिव्रता ॥ ५ ॥&lt;br&gt;&#xA;त्रिलोकीशस्त्वमधुना शास्ता धर्मस्य वै विभो ।&lt;br&gt;&#xA;त्वादृशोऽधर्ममातिष्ठेत्तदा नश्येत्प्रजा ध्रुवम् ॥ ६ ॥&lt;br&gt;&#xA;सर्वथा प्रभुणा कार्यं शिष्टाचारस्य रक्षणम् ।&lt;br&gt;&#xA;वारमुख्याश्च शतशो वर्तन्तेऽत्र शचीसमाः ॥ ७ ॥&lt;br&gt;&#xA;रतिस्तु कारणं प्रोक्तं शृङ्गारस्य महात्मभिः ।&lt;br&gt;&#xA;रसहानिर्बलात्कारे कृते सति तु जायते ॥ ८ ॥&lt;br&gt;&#xA;उभयोः सदृशं प्रेम यदि पार्थिवसत्तम ।&lt;br&gt;&#xA;तदा वै सुखसम्पत्तिरुभयोरुपजायते ॥ ९ ॥&lt;br&gt;&#xA;तस्माद्‌भावमिमं मुञ्च परदाराभिमर्शने ।&lt;br&gt;&#xA;सद्‌भावं कुरु देवेन्द्र पदं प्राप्तोऽस्यनुत्तमम् ॥ १० ॥&lt;br&gt;&#xA;ऋद्धिक्षयस्तु पापेन पुण्येनातिविवर्धनम् ।&lt;br&gt;&#xA;तस्मात्पापं परित्यज्य सन्मतिं कुरु पार्थिव ॥ ११ ॥&lt;br&gt;&#xA;नहुष उवाच&lt;br&gt;&#xA;गौतमस्य यदा भुक्ता दाराः शक्रेण देवताः ।&lt;br&gt;&#xA;वाचस्पतेस्तु सोमेन क्व यूयं संस्थितास्तदा ॥ १२ ॥&lt;br&gt;&#xA;परोपदेशे कुशला प्रभवन्ति नराः किल ।&lt;br&gt;&#xA;कर्ता चैवोपदेष्टा च दुर्लभः पुरुषो भवेत् ॥ १३ ॥&lt;br&gt;&#xA;मामागच्छतु सा देवी हितं स्यादद्‌भुतं हि वः ।&lt;br&gt;&#xA;एतस्याः परमं देवाः सुखमेव भविष्यति ॥ १४ ॥&lt;br&gt;&#xA;अन्यथा न हि तुष्येऽहं सत्यमेतद्‌ब्रवीमि वः ।&lt;br&gt;&#xA;विनयाद्वा बलाद्वापि तामाशु प्रापयन्त्विह ॥ १५ ॥&lt;br&gt;&#xA;इति तस्य वचः श्रुत्वा देवाश्च मुनयस्तथा ।&lt;br&gt;&#xA;तमूचुश्चातिसन्त्रस्ता नहुषं मदनातुरम् ॥ १६ ॥&lt;br&gt;&#xA;इन्द्राणीमानयिष्यामः सामपूर्वं तवान्तिकम् ।&lt;br&gt;&#xA;इत्युक्त्वा ते तदा जग्मुर्बृहस्पतिनिकेतनम् ॥ १७ ॥&lt;br&gt;&#xA;व्यास उवाच&lt;br&gt;&#xA;ते गत्वाङ्‌गिरसः पुत्रं प्रोचुः प्राञ्जलयः सुराः ।&lt;br&gt;&#xA;जानीमः शरणं प्राप्तामिन्द्राणीं तव वेश्मनि ॥ १८ ॥&lt;br&gt;&#xA;सा देया नहुषायाद्य वासवोऽसौ कृतो यतः ।&lt;br&gt;&#xA;वृणोत्वियं वरारोहा पतित्वे वरवर्णिनी ॥ १९ ॥&lt;br&gt;&#xA;बृहस्पतिः सुरानाह तच्छ्रुत्वा दारुणं वचः ।&lt;br&gt;&#xA;नाहं त्यक्ष्ये तु पौलोमीं सतीं च शरणागताम् ॥ २० ॥&lt;br&gt;&#xA;देवा ऊचुः&lt;br&gt;&#xA;उपायोऽन्यः प्रकर्तव्यो येन सोऽद्य प्रसीदति ।&lt;br&gt;&#xA;अन्यथा कोपसंयुक्तो दुराराध्यो भविष्यति ॥ २१ ॥&lt;br&gt;&#xA;गुरुरुवाच&lt;br&gt;&#xA;तत्र गत्वा शची भूपं प्रलोभ्य वचसा भृशम् ।&lt;br&gt;&#xA;करोतु समयं बाला पतिं ज्ञात्वा मृतं भजे ॥ २२ ॥&lt;br&gt;&#xA;इन्द्रे जीवति मे कान्ते कथमन्यं करोम्यहम् ।&lt;br&gt;&#xA;अन्वेषणार्थं गन्तव्यं मया तस्य महात्मनः ॥ २३ ॥&lt;br&gt;&#xA;इति सा समयं कृत्वा वञ्चयित्वा च भूपतिम् ।&lt;br&gt;&#xA;भर्तुरानयने यत्नं करोतु मम वाक्यतः ॥ २४ ॥&lt;br&gt;&#xA;इति सञ्चिन्त्य मे सर्वे बृहस्पतिपुरोगमाः ।&lt;br&gt;&#xA;नहुषं सहिता जग्मुरिन्द्रपत्न्या दिवौकसः ॥ २५ ॥&lt;br&gt;&#xA;तानागतान्ममीक्ष्याह तदा कृत्रिमवासवः ।&lt;br&gt;&#xA;जहर्ष च मुदायुक्तस्तां वीक्ष्य मुदितोऽब्रवीत् ॥ २६ ॥&lt;br&gt;&#xA;अद्यास्मि वासवः कान्ते भज मां चारुलोचने ।&lt;br&gt;&#xA;पतित्वे सर्वलोकस्य पूज्योऽहं विहितः सुरैः ॥ २७ ॥&lt;br&gt;&#xA;इत्युक्ता सा नृपं प्राह वेपमाना त्रपायुता ।&lt;br&gt;&#xA;वरमिच्छाम्यहं राजंस्त्वत्तः प्राप्तं सुरेश्वर ॥ २८ ॥&lt;br&gt;&#xA;किञ्चित्कालं प्रतीक्षस्व यावत्कुर्वे विनिर्णयम् ।&lt;br&gt;&#xA;इन्द्रोऽस्तीति न वास्तीति सन्देहो मे हृदि स्थितः ॥ २९ ॥&lt;br&gt;&#xA;ततस्त्वां समुपस्थास्ये कृत्वा निश्चयमात्मनि ।&lt;br&gt;&#xA;तावत्क्षमस्व राजेन्द्र सत्यमेतद्‌ब्रवीमि ते ॥ ३० ॥&lt;br&gt;&#xA;न हि विज्ञायते शक्रो नष्टः किं वा क्व वा गतः ।&lt;br&gt;&#xA;एवमुक्तः स चेन्द्राण्या नहुषः प्रीतिमानभूत् ॥ ३१ ॥&lt;br&gt;&#xA;व्यसर्जयत्स तां देवीं तथेत्युक्त्वा मुदान्वितः ।&lt;br&gt;&#xA;सा विसृष्टा नृपेणाशु गत्वा प्राह सुरान्सती ॥ ३२ ॥&lt;br&gt;&#xA;इन्द्रस्यागमने यत्नं कुरुताद्य कृतोद्यमाः ।&lt;br&gt;&#xA;श्रुत्वा तद्वचनं देवा इन्द्राण्या रसवच्छुचि ॥ ३३ ॥&lt;br&gt;&#xA;मन्त्रयामासुरेकाग्राः शक्रार्थं नृपसत्तम ।&lt;br&gt;&#xA;ते गत्वा वैष्णवं धाम तुष्टुवुः परमेश्वरम् ॥ ३४ ॥&lt;br&gt;&#xA;आदिदेवं जगन्नाथं शरणागतवत्सलम् ।&lt;br&gt;&#xA;ऊचुश्चैनं समुद्विग्ना वाक्यं वाक्यविशारदाः ॥ ३५ ॥&lt;br&gt;&#xA;देवदेव सुरपतिर्ब्रह्महत्याप्रपीडितः ।&#xA;अदृश्यः सर्वभूतानां क्वापि तिष्ठति वासवः ॥ ३६ ॥&lt;br&gt;&#xA;त्वद्धिया निहते विप्रे ब्रह्महत्या कुतः प्रभो ।&lt;br&gt;&#xA;त्वं गतिस्तस्य भगवन्नस्माकं च तथैव हि ॥ ३७ ॥&lt;br&gt;&#xA;त्राहि नः परमापन्नान्मोक्षं तस्य विनिर्दिश ।&lt;br&gt;&#xA;देवानां वचनं श्रुत्वा कातरं विष्णुरब्रवीत् ॥ ३८ ॥&lt;br&gt;&#xA;यजतामश्वमेधेन शक्रपापनिवृत्तये ।&lt;br&gt;&#xA;पुण्येन हयमेधेन पावितः पाकशासनः ॥ ३९ ॥&lt;br&gt;&#xA;पुनरेष्यति देवानामिन्द्रत्वमकुतोभयः ।&lt;br&gt;&#xA;हयमेधेन सन्तुष्टा देवी श्रीजगदम्बिका ॥ ४० ॥&lt;br&gt;&#xA;ब्रह्महत्यादिपापानि नाशयिष्यत्यसंशयम् ।&lt;br&gt;&#xA;यस्याः स्मरणमात्रेण पापजालं विनश्यति ॥ ४१ ॥&lt;br&gt;&#xA;किं पुनर्वाजिमेधेन तत्प्रीत्यर्थं कृतेन च ।&lt;br&gt;&#xA;इन्द्राणी कुरुतान्नित्यं भगवत्याः प्रपूजनम् ॥ ४२ ॥&lt;br&gt;&#xA;आराधनं शिवायास्तु सुखकारि भविष्यति ।&lt;br&gt;&#xA;नहुषोऽपि जगन्मातुर्मायया मोहितः किल ॥ ४३ ॥&lt;br&gt;&#xA;विनाशं स्वकृतेनाशु गमिष्यत्येनसा सुराः ।&lt;br&gt;&#xA;पावितश्चाश्वमेधेन तुराषाडपि वैभवम् ॥ ४४ ॥&lt;br&gt;&#xA;प्राप्स्यत्यचिरकालेन स्वमासनमनुत्तमम् ।&lt;br&gt;&#xA;ते तु श्रुत्वा शुभां वाणीं विष्णोरमिततेजसः ॥ ४५ ॥&lt;br&gt;&#xA;जग्मुस्तं देशमनिशं यत्रास्ते पाकशासनः ।&lt;br&gt;&#xA;तमाश्वास्य सुराः शक्रं बृहस्पतिपुरोगमाः ॥ ४६ ॥&lt;br&gt;&#xA;कारयामासुरखिलं हयमेधं महाक्रतुम् ।&lt;br&gt;&#xA;विभज्य ब्रह्महत्यां तु वृक्षेषु च नदीषु च ॥ ४७ ॥&lt;br&gt;&#xA;पर्वतेषु पृथिव्यां च स्त्रीषु चैवाक्षिपद्विभुः ।&lt;br&gt;&#xA;तां विसृज्य च भूतेषु विपापः पाकशासनः ॥ ४८ ॥&lt;br&gt;&#xA;विज्वरः समभूद्‌भूयः कालाकाङ्क्षी स्थितो जले ।&lt;br&gt;&#xA;अदृश्यः सर्वभूतानां पद्मनाले व्यतिष्ठत ॥ ४९ ॥&lt;br&gt;&#xA;देवास्तु निर्गताः स्थाने कृत्वा कार्यं तदद्‌भुतम् ।&lt;br&gt;&#xA;पौलोमी तु गुरुं प्राह दुःखिता विरहाकुला ॥ ५० ॥&lt;br&gt;&#xA;कृतयज्ञोऽपि मे भर्ता किमदृश्यः पुरन्दरः ।&lt;br&gt;&#xA;कथं द्रक्ष्ये प्रियं स्वामिंस्तमुपायं वदस्व मे ॥ ५१ ॥&lt;br&gt;&#xA;बृहस्पतिरुवाच&lt;br&gt;&#xA;त्वमाराधय पौलोमि देवीं भगवतीं शिवाम् ।&lt;br&gt;&#xA;दर्शयिष्यति ते नाथं देवी विगतकल्मषम् ॥ ५२ ॥&lt;br&gt;&#xA;आराधिता जगद्धात्री नहुषं वारयिष्यति ।&lt;br&gt;&#xA;मोहयित्वा नृपं स्थानात्पातयिष्यति चाम्बिका ॥ ५३ ॥&lt;br&gt;&#xA;इत्युक्ता सा तदा तेन पुलोमतनया नृप ।&lt;br&gt;&#xA;जग्राह मन्त्रं विधिवद्‌गुरोर्देव्याः ससाधनम् ॥ ५४ ॥&lt;br&gt;&#xA;विद्यां प्राप्य गुरोर्देवी देवीं श्रीभुवनेश्वरीम् ।&lt;br&gt;&#xA;सम्यगाराधयामास बलिपुष्पार्चनैः शुभै ॥ ५५ ॥&lt;br&gt;&#xA;त्यक्तान्यभोगसम्भारा तापसीवेषधारिणी ।&lt;br&gt;&#xA;चकार पूजनं देव्याः प्रियदर्शनलालसा ॥ ५६ ॥&lt;br&gt;&#xA;कालेन कियता तुष्टा प्रत्यक्षं दर्शनं ददौ ।&lt;br&gt;&#xA;सौम्यरूपधरा देवी वरदा हंसवाहिनी ॥ ५७ ॥&lt;br&gt;&#xA;सूर्यकोटिप्रतीकाशा चन्द्रकोटिसुशीतला ।&lt;br&gt;&#xA;विद्युत्कोटिसमानाभा चतुर्वेदसमन्विता ॥ ५८ ॥&lt;br&gt;&#xA;पाशाङ्कुशाभयवरान्दधती निजबाहुभिः ।&lt;br&gt;&#xA;आपादलम्बिनीं स्वच्छां मुक्तामालां च बिभ्रती ॥ ५९ ॥&lt;br&gt;&#xA;प्रसन्तस्मेरवदना लोचनत्रयभूषिता ।&lt;br&gt;&#xA;आब्रह्मकीटजननी करुणामृतसागरा ॥ ६० ॥&lt;br&gt;&#xA;अनन्तकोटिब्रह्माण्डनायिका परमेश्वरी ।&lt;br&gt;&#xA;सौम्यानन्तरसैर्युक्तस्तनद्वयविराजिता ॥ ६१ ॥&lt;br&gt;&#xA;सर्वेश्वरी च सर्वज्ञा कूटस्थाक्षररूपिणी ।&lt;br&gt;&#xA;तामुवाच प्रसन्ना सा शक्रपत्नीं कृतोद्यमाम् ॥ ६२ ॥&lt;br&gt;&#xA;मेघगम्भीरशब्देन मुदमाददती भृशम् ।&lt;br&gt;&#xA;देव्युवाच&lt;br&gt;&#xA;वरं वरय सुश्रोणि वाञ्छितं शक्रवल्लभे ॥ ६३ ॥&lt;br&gt;&#xA;ददाम्यद्य प्रसन्नास्मि पूजिता सुभृशं त्वया ।&lt;br&gt;&#xA;वरदाहं समायाता दर्शनं सहजं न मे ॥ ६४ ॥&lt;br&gt;&#xA;अनेककोटिजन्मोत्थपुण्यपुञ्जैर्हि लभ्यते ।&lt;br&gt;&#xA;इत्युक्ता सा तदा देवी तामाह प्रणता पुरः ॥ ६५ ॥&lt;br&gt;&#xA;शक्रपत्नी भगवतीं प्रसन्नां परमेश्वरीम् ।&lt;br&gt;&#xA;वाञ्छामि दर्शनं मातः पत्युः परमदुर्लभम् ॥ ६६ ॥&lt;br&gt;&#xA;नहुषाद्‌भयनाशं च स्वपदप्रापणं तथा ।&lt;br&gt;&#xA;देव्युवाच&lt;br&gt;&#xA;गच्छ त्वमनया दूत्या सार्धं श्रीमानसं सरः ॥ ६७ ॥&lt;br&gt;&#xA;यत्र मे मूर्तिरचला विश्वकामाभिधा मता ।&lt;br&gt;&#xA;तत्र पश्यसि शक्रं त्वं दुःखितं भयविह्वलम् ॥ ६८ ॥&lt;br&gt;&#xA;मोहयिष्यामि राजानं कालेन कियता पुनः ।&lt;br&gt;&#xA;स्वस्था भव विशालाक्षि करोमि तव चेप्सितम् ॥ ६९ ॥&lt;br&gt;&#xA;भ्रंशयिष्यामि भूपालं मोहितं त्रिदशासनात् ।&lt;br&gt;&#xA;व्यास उवाच&lt;br&gt;&#xA;देवीदूती तां गृहीत्वा शक्रपत्नीं त्वरान्विता ॥ ७० ॥&lt;br&gt;&#xA;प्रापयामास सान्निध्यं स्वपत्युः परमेश्वरीम् ।&lt;br&gt;&#xA;सा दृष्ट्वा तं पतिं बाला सुरेशं गुप्तसंस्थितम् ।&lt;br&gt;&#xA;मुदिताभूद्वरं वीक्ष्य बहुकालाभिवाञ्छितम् ॥ ७१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्या संहितायां&lt;br&gt;&#xA;षष्ठस्कन्धे इन्द्राण्या शक्रदर्शनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>०९</title>
      <link>https://vishvAsa.github.io/purANam/shAktam/devI-bhAgavatam/06/09/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/09/</guid>
      <description>&lt;p&gt;व्यास उवाच&lt;br&gt;&#xA;तां वीक्ष्य विपुलापाङ्गीं रहः शोकसमन्विताम् ।&lt;br&gt;&#xA;आखण्डलः प्रियां भार्यां विस्मितश्चाब्रवीत्तदा ॥ १ ॥&lt;br&gt;&#xA;कथमत्रागता कान्ते कथं ज्ञातस्त्वया ह्यहम् ।&lt;br&gt;&#xA;दुर्ज्ञेयः सर्वभूतानां संस्थितोऽस्मि शुभानने ॥ २ ॥&lt;br&gt;&#xA;शच्युवाच&lt;br&gt;&#xA;देव देव्याः प्रसादेन ज्ञातोऽस्यद्य भवानिह ।&lt;br&gt;&#xA;पुनस्तस्याः प्रसादेन प्राप्तास्मि त्वां दिवस्पते ॥ ३ ॥&lt;br&gt;&#xA;नहुषो नाम राजर्षिः स्थापितो भवदासने ।&lt;br&gt;&#xA;त्रिदशैर्मुनिभिश्चैव स मां बाधति नित्यशः ॥ ४ ॥&lt;br&gt;&#xA;पतिं मां कुरु चार्वङ्‌गि: तुरासाहं सुराधिपम् ।&lt;br&gt;&#xA;एवं वदति मां पाप्मा किं करोमि बलार्दन ॥ ५ ॥&lt;br&gt;&#xA;इन्द्र उवाच&lt;br&gt;&#xA;कालाकाङ्क्षी वरारोहे संस्थितोऽस्मि यदृच्छया ।&lt;br&gt;&#xA;तथा त्वमपि कल्याणि सुस्थिरं स्वमनः कुरु ॥ ६ ॥&lt;br&gt;&#xA;व्यास उवाच&lt;br&gt;&#xA;इत्युक्ता तेन सा देवी पतिनातिप्रशंसिना ।&lt;br&gt;&#xA;निःश्वसन्त्याह तं शक्रं वेपमानातिदुःखिता ॥ ७ ॥&lt;br&gt;&#xA;कथं तिष्ठे महाभाग पापात्मा मां वशानुगाम् ।&lt;br&gt;&#xA;करिष्यति मदोन्मत्तो वरदानेन गर्वितः ॥ ८ ॥&lt;br&gt;&#xA;देवाश्च मुनयः सर्वे मामूचुस्तद्‌भयाकुलाः ।&lt;br&gt;&#xA;तं भजस्व वरारोहे देवराजं स्मरातुरम् ॥ ९ ॥&lt;br&gt;&#xA;बृहस्पतिस्तु शत्रुघ्न वाडवो बलवर्जितः ।&lt;br&gt;&#xA;कथं मां रक्षितुं शक्तो भवेद्देवानुगः सदा ॥ १० ॥&lt;br&gt;&#xA;तस्माच्चिन्तास्ति महती नार्यहं वशवर्तिनी ।&lt;br&gt;&#xA;अनाथा किं करिष्यामि विपरीते विधौ विभो ॥ ११ ॥&lt;br&gt;&#xA;नार्यस्म्यहं न कुलटा त्वच्चित्तातिपतिव्रता ।&lt;br&gt;&#xA;नास्ति मे शरणं तत्र यो मां रक्षति दुःखिताम् ॥ १२ ॥&lt;/p&gt;</description>
    </item>
    <item>
      <title>१०</title>
      <link>https://vishvAsa.github.io/purANam/shAktam/devI-bhAgavatam/06/10/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/10/</guid>
      <description>&lt;p&gt;जनमेजय उवाच&lt;br&gt;&#xA;कथितं चरितं ब्रह्मच्छक्रस्याद्भुतकर्मणः ।&lt;br&gt;&#xA;स्थानभ्रंशस्तथा दुःखप्राप्तिरुक्ता विशेषतः ॥ १ ॥&lt;br&gt;&#xA;यत्र देवाधिदेव्याश्च महिमातीव वर्णितः ।&lt;br&gt;&#xA;सन्देहोऽत्र ममाप्यस्ति यच्छक्रोऽपि महातपाः ॥ २ ॥&lt;br&gt;&#xA;देवाधिपत्यमासाद्य दुःसहं दुःखमन्वभूत् ।&lt;br&gt;&#xA;मखानां तु शतं कृत्वा प्राप्तं स्थानमनुत्तमम् ॥ ३ ॥&lt;br&gt;&#xA;देवेशत्वं च सम्प्राप्य भ्रष्टः स्थानादसौ कथम् ।&lt;br&gt;&#xA;एतत्सर्वं समाचक्ष्व कारणं करुणानिधे ॥ ४ ॥&lt;br&gt;&#xA;सर्वज्ञोऽसि मुनिश्रेष्ठ पुराणानां प्रवर्तकः ।&lt;br&gt;&#xA;नावाच्यं महतां किञ्चिच्छिष्ये च श्रद्धयान्विते ॥ ५ ॥&lt;br&gt;&#xA;तस्मात्कुरु महाभाग मत्सन्देहापनोदनम् ।&lt;br&gt;&#xA;सूत उवाच&lt;br&gt;&#xA;इति पृष्टः स राज्ञा वै तदा सत्यवतीसुतः ॥ ६ ॥&lt;br&gt;&#xA;तमाहातिप्रसन्नात्मा यथानुक्रममुत्तरम् ।&lt;br&gt;&#xA;व्यास उवाच&lt;br&gt;&#xA;निबोध नृपतिश्रेष्ठ कारणं परमाद्‌भुतम् ॥ ७ ॥&lt;br&gt;&#xA;कर्मणस्तु त्रिधा प्रोक्ता गतिस्तत्त्वविदां वरैः ।&lt;br&gt;&#xA;सञ्चितं वर्तमानं च प्रारब्धमिति भेदतः ॥ ८ ॥&lt;br&gt;&#xA;अनेकजन्मसञ्जातं प्राक्तनं सञ्चितं स्मृतम् ।&lt;br&gt;&#xA;सात्त्विकं राजसं कर्म तामसं त्रिविधं पुनः ॥ ९ ॥&lt;br&gt;&#xA;शुभं वाप्यशुभं भूप सञ्चितं बहुकालिकम् ।&lt;br&gt;&#xA;अवश्यमेव भोक्तव्यं सुकृतं दुष्कृतं तथा ॥ १० ॥&lt;br&gt;&#xA;जन्मजन्मनि जीवानां सञ्चितानां च कर्मणाम् ।&lt;br&gt;&#xA;निःशेषस्तु क्षयो नाभूत्कल्पकोटिशतैरपि ॥ ११ ॥&lt;br&gt;&#xA;क्रियमाणं च यत्कर्म वर्तमानं तदुच्यते ।&lt;br&gt;&#xA;देहं प्राप्य शुभं वापि ह्यशुभं वा समाचरेत् ॥ १२ ॥&lt;br&gt;&#xA;सञ्चितानां पुनर्मध्यात्समाहृत्य कियान्किल ।&lt;br&gt;&#xA;देहारम्भे च समये कालः प्रेरयतीव तत् ॥ १३ ॥&lt;br&gt;&#xA;प्रारब्धं कर्म विज्ञेयं भोगात्तस्य क्षयः स्मृतः ।&lt;br&gt;&#xA;प्राणिभिः खलु भोक्तव्यं प्रारब्धं नात्र संशयः ॥ १४ ॥&lt;br&gt;&#xA;पुरा कृतानि राजेन्द्र ह्यशुभानि शुभानि च ।&lt;br&gt;&#xA;अवश्यमेव कर्माणि भोक्तव्यानीति निश्चयः ॥ १५ ॥&lt;br&gt;&#xA;देवैर्मनुष्यैरसुरैर्यक्षगन्धर्वकिन्नरैः ।&lt;br&gt;&#xA;कर्मैव हि महाराज देहारम्भस्य कारणम् ॥ १६ ॥&lt;br&gt;&#xA;कर्मक्षये जन्मनाशः प्राणिनां नात्र संशयः ।&lt;br&gt;&#xA;ब्रह्मा विष्णुस्तथा रुद्र इन्द्राद्याश्च सुरास्तथा ॥ १७ ॥&lt;br&gt;&#xA;दानवा यक्षगन्धर्वाः सर्वे कर्मवशा किल ।&lt;br&gt;&#xA;अन्यथा देहसम्बन्धः कथं भवति भूपते ॥ १८ ॥&lt;br&gt;&#xA;कारणं यस्तु भोगस्य देहिनः सुखदुःखयोः ।&lt;br&gt;&#xA;तस्मादनेकजन्मोत्थसञ्चितानां च कर्मणाम् ॥ १९ ॥&lt;br&gt;&#xA;मध्ये वेगः समायाति कस्यचित्कालपाकतः ।&lt;br&gt;&#xA;तत्प्रारब्धवशात्पुण्यं करोति च यथा तथा ॥ २० ॥&#xA;पापं करोति मनुजस्तथा देवादयोऽपि च ।&lt;br&gt;&#xA;तथा नारायणो राजन्नरश्च धर्मजावुभौ ॥ २१ ॥&lt;br&gt;&#xA;जातौ कृष्णार्जुनौ काममंशौ नारायणस्य तौ ।&lt;br&gt;&#xA;पुराणपीठिकेयं वै मुनिभिः परिकीर्तिता ॥ २२ ॥&lt;br&gt;&#xA;देवांशः स तु विज्ञेयो यो भवेद्विभवाधिकः ।&lt;br&gt;&#xA;नानृषिः कुरुते काव्यं नारुद्रो रुद्रमर्चते ॥ २३ ॥&lt;br&gt;&#xA;नादेवांशो ददात्यन्नं नाविष्णुः पृथिवीपतिः ।&lt;br&gt;&#xA;इन्द्रादग्नेर्यमाद्विष्णोर्धनदादिति भूपते ॥ २४ ॥&lt;br&gt;&#xA;प्रभुत्वं च प्रभावं च कोपं चैव पराक्रमम् ।&lt;br&gt;&#xA;आदाय क्रियते नूनं शरीरमिति निश्चयः ॥ २५ ॥&lt;br&gt;&#xA;यः कश्चिद्‌बलवाल्ँलोके भाग्यवानथ भोगवान् ।&lt;br&gt;&#xA;विद्यावान्दानवान्वापि स देवांशः प्रपढ्यते ॥ २६ ॥&lt;br&gt;&#xA;तथैवैते मयाख्याता पाण्डवाः पृथिवीपते ।&lt;br&gt;&#xA;देवांशो वासुदेवोऽपि नारायणसमद्युतिः ॥ २७ ॥&lt;br&gt;&#xA;शरीरं प्राणिनां नूनं भाजनं सुखदुःखयोः ।&lt;br&gt;&#xA;शरीरी प्राप्नुयात्कामं सुखं दुःखमनन्तरम् ॥ २८ ॥&lt;br&gt;&#xA;देही नास्ति वशः कोऽपि दैवाधीनः सदैव हि ।&lt;br&gt;&#xA;जननं मरणं दुःखं सुखं प्राप्नोति चावशः ॥ २९ ॥&lt;br&gt;&#xA;पाण्डवास्ते वने जाताः प्राप्तास्तु स्वगृहं पुनः ।&lt;br&gt;&#xA;स्वबाहुबलतः पश्चाद्राजसूयं क्रतूत्तमम् ॥ ३० ॥&lt;br&gt;&#xA;वनवासं पुनः प्राप्ता बहुदुःखकरं परम् ।&lt;br&gt;&#xA;अर्जुनेन तपस्तप्तं दुष्करं ह्यजितेन्द्रियैः ॥ ३१ ॥&lt;br&gt;&#xA;सन्तुष्टैस्तु सुरैर्दत्तं वरदानं पुनः शुभम् ।&lt;br&gt;&#xA;नरदेहकृतं पुण्यं क्व गतं वनवासजम् ॥ ३२ ॥&lt;br&gt;&#xA;नरदेहे तपस्तप्तं चोग्रं बदरिकाश्रमे ।&lt;br&gt;&#xA;नार्जुनस्य शरीरे तत्फलदं सम्बभूव ह ॥ ३३ ॥&lt;br&gt;&#xA;प्राणिनां देहसम्बन्धे गहना कर्मणो गतिः ।&lt;br&gt;&#xA;दुर्ज्ञेया सर्वथा देवैर्मानवानां तु का कथा ॥ ३४ ॥&lt;br&gt;&#xA;वासुदेवोऽपि सञ्जातः कारागारेऽतिसङ्कटे ।&lt;br&gt;&#xA;नीतोऽसौ वसुदेवेन नन्दगोपस्य गोकुलम् ॥ ३५ ॥&lt;br&gt;&#xA;एकादशैव वर्षाणि संस्थितस्तत्र भारत ।&lt;br&gt;&#xA;पुनः स मथुरां गत्वा जघानोग्रसुतं बलात् ॥ ३६ ॥&lt;br&gt;&#xA;मोचयामास पितरौ बन्धनाद्‌भृशदुःखितौ ।&lt;br&gt;&#xA;उग्रसेनं च राजानञ्चकार मधुरापुरे ॥ ३७ ॥&lt;br&gt;&#xA;जगाम द्वारवत्यां स म्लेच्छराजभयात्पुनः ।&lt;br&gt;&#xA;सर्वं भाविवशात्कृष्णः कृतवान्पौरुषं महत् ॥ ३८ ॥&lt;br&gt;&#xA;कृत्वा कार्याण्यनेकानि द्वारवत्यां जनार्दनः ।&lt;br&gt;&#xA;देहं त्यक्त्वा प्रभासे तु सकुटुम्बो दिवं गतः ॥ ३९ ॥&lt;br&gt;&#xA;पुत्राः पौत्राश्च सुहृदो भ्रातरो जामयस्तथा ।&lt;br&gt;&#xA;प्रभासे यादवाः सर्वे विप्रशापात्क्षयं गताः ॥ ४० ॥&lt;br&gt;&#xA;एवं ते कथिता राजन् कर्मणो गहना गतिः ।&lt;br&gt;&#xA;वासुदेवोऽपि व्याधस्य बाणेन निधनं गतः ॥ ४१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;षष्ठस्कन्धे कर्मणां गहनगतिवर्णनं नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>११</title>
      <link>https://vishvAsa.github.io/purANam/shAktam/devI-bhAgavatam/06/11/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/11/</guid>
      <description>&lt;p&gt;जनमेजय उवाच&lt;br&gt;&#xA;भारावतारणार्थाय कथितं जन्म कृष्णयोः ।&lt;br&gt;&#xA;संशयोऽयं द्विजश्रेष्ठ हृदये मम तिष्ठति ॥ १ ॥&lt;br&gt;&#xA;पृथिवी गोस्वरूपेण ब्रह्माणं शरणं गता ।&lt;br&gt;&#xA;द्वापरान्तेऽतिदीनार्ता गुरुभारप्रपीडिता ॥ २ ॥&lt;br&gt;&#xA;वेधसा प्रार्थितो विष्णुः कमलापतिरीश्वरः ।&lt;br&gt;&#xA;भूभारोत्तारणार्थाय साधूनां रक्षणाय च ॥ ३ ॥&lt;br&gt;&#xA;भगवन् भारते खण्डे देवैः सह जनार्दन ।&lt;br&gt;&#xA;अवतारं गृहाणाशु वसुदेवगृहे विभो ॥ ४ ॥&lt;br&gt;&#xA;एवं सम्प्रार्थितो धात्रा भगवान्देवकीसुतः ।&lt;br&gt;&#xA;बभूव सह रामेण भूभारोत्तारणाय वै ॥ ५ ॥&lt;br&gt;&#xA;कियानुत्तारितो भारो हत्वा दुष्टाननेकशः ।&lt;br&gt;&#xA;ज्ञात्वा सर्वान्दुराचारान्पापबुद्धिनृपानिह ॥ ६ ॥&lt;br&gt;&#xA;हतो भीष्मो हतो द्रोणो विराटो द्रुपदस्तथा ।&lt;br&gt;&#xA;बाह्लीकः सोमदत्तश्च कर्णो वैकर्तनस्तथा ॥ ७ ॥&lt;br&gt;&#xA;यैर्लुण्ठितं धनं सर्वं हृताश्च हरियोषितः ।&lt;br&gt;&#xA;कथं न नाशिता दुष्टा ये स्थिताः पृथिवीतले ॥ ८ ॥&lt;br&gt;&#xA;आभीराश्च शका म्लेच्छा निषादाः कोटिशस्तथा ।&lt;br&gt;&#xA;भारावतरणं किं तत्कृतं कृष्णेन धीमता ॥ ९ ॥&lt;br&gt;&#xA;सन्देहोऽयं महाभाग न निवर्तति चित्ततः ।&lt;br&gt;&#xA;कलावस्मिन्मजाः सर्वाः पश्यतः पापनिश्चयाः ॥ १० ॥&lt;br&gt;&#xA;व्यास उवाच&lt;br&gt;&#xA;राजन् यस्मिन्युगे यादृक्प्रजा भवति कालतः ।&lt;br&gt;&#xA;नान्यथा तद्‌भवेन्नूनं युगधर्मोऽत्र कारणम् ॥ ११ ॥&lt;br&gt;&#xA;ये धर्मरसिका जीवास्ते वै सत्ययुगेऽभवन् ।&lt;br&gt;&#xA;धर्मार्थरसिका ये तु ते वै त्रेतायुगेऽभवन् ॥ १२ ॥&lt;br&gt;&#xA;धर्मार्थकामरसिका द्वापरे चाभवन्युगे ।&lt;br&gt;&#xA;अर्थकामपराः सर्वे कलावस्मिन्भवन्ति हि ॥ १३ ॥&lt;br&gt;&#xA;युगधर्मस्तु राजेन्द्र न याति व्यत्ययं पुनः ।&lt;br&gt;&#xA;कालः कर्तास्ति धर्मस्य ह्यधर्मस्य च वै पुनः ॥ १४ ॥&lt;br&gt;&#xA;राजोवाच&lt;br&gt;&#xA;ये तु सत्ययुगे जीवा भवन्ति धर्मतत्पराः ।&lt;br&gt;&#xA;कुत्र तेऽद्य महाभाग तिष्ठन्ति पुण्यभागिनः ॥ १५ ॥&lt;br&gt;&#xA;त्रेतायुगे द्वापरे वा ये दानव्रतकारकाः ।&lt;br&gt;&#xA;वर्तन्ते मुनयः श्रेष्ठाः कुत्र ब्रूहि पितामह ॥ १६ ॥&lt;br&gt;&#xA;कलावद्य दुराचारा येऽत्र सन्ति गतत्रपाः ।&lt;br&gt;&#xA;आद्ये युगे क्व यास्यन्ति पापिष्ठा देवनिन्दकाः ॥ १७ ॥&lt;br&gt;&#xA;एतत्सर्वं समाचक्ष्व विस्तरेण महामते ।&lt;br&gt;&#xA;सर्वथा श्रोतुकामोऽस्मि यदेतद्धर्मनिर्णयम् ॥ १८ ॥&lt;br&gt;&#xA;व्यास उवाच&lt;br&gt;&#xA;ये वै कृतयुगे राजन् सम्भवन्तीह मानवाः ।&lt;br&gt;&#xA;कृत्वा ते पुण्यकर्माणि देवलोकान्व्रजन्ति वै ॥ १९ ॥&lt;br&gt;&#xA;ब्राह्मणाः क्षत्रिया वैश्याः शूद्राश्च नृपसत्तम ।&lt;br&gt;&#xA;स्वधर्मनिरता यान्ति लोकान्कर्मजितान्किल ॥ २० ॥&lt;br&gt;&#xA;सत्यं दया तथा दानं स्वदारगमनं तथा ।&lt;br&gt;&#xA;अद्रोहः सर्वभूतेषु समता सर्वजन्तुषु ॥ २१ ॥&lt;br&gt;&#xA;एतत्साधारणं धर्मं कृत्वा सत्ययुगे पुनः ।&lt;br&gt;&#xA;स्वर्गं यान्तीतरे वर्णा धर्मतो रजकादयः ॥ २२ ॥&lt;br&gt;&#xA;तथा त्रेतायुगे राजन् द्वापरेऽथ युगे तथा ।&lt;br&gt;&#xA;कलावस्मिन्युगे पापा नरकं यान्ति मानवाः ॥ २३ ॥&lt;br&gt;&#xA;तावत्तिष्ठन्ति ते तत्र यावत्स्याद्युगपर्ययः ।&lt;br&gt;&#xA;पुनश्च मानुषे लोके भवन्ति भुवि मानवाः ॥ २४ ॥&lt;br&gt;&#xA;यदा सत्ययुगस्यादिः कलेरन्तश्च पार्थिव ।&lt;br&gt;&#xA;तदा स्वर्गात्पुण्यकृतो जायन्ते किल मानवाः ॥ २५ ॥&lt;br&gt;&#xA;यदा कलियुगस्यादिर्द्वापरस्य क्षयस्तथा ।&lt;br&gt;&#xA;नरकात्पापिनः सर्वे भवन्ति भुवि मानवाः ॥ २६ ॥&lt;br&gt;&#xA;एवं कालसमाचारो नान्यथाभूत्कदाचन ।&lt;br&gt;&#xA;तस्मात्कलिरसत्कर्ता तस्मिंस्तु तादृशी प्रजा ॥ २७ ॥&lt;br&gt;&#xA;कदाचिद्दैवयोगात्तु प्राणिनां व्यत्ययो भवेत् ।&lt;br&gt;&#xA;कलौ ये साधवः केचिद्‌द्वापरे सम्भवन्ति ते ॥ २८ ॥&lt;br&gt;&#xA;तथा त्रेतायुगे केचित्केचित्सत्ययुगे तथा ।&lt;br&gt;&#xA;दुष्टाः सत्ययुगे ये तु ते भवन्ति कलावपि ॥ २९ ॥&lt;br&gt;&#xA;कृतकर्मप्रभावेण प्राप्नुवन्त्यसुखानि च ।&lt;br&gt;&#xA;पुनश्च तादृशं कर्म कुर्वन्ति युगभावतः ॥ ३० ॥&lt;br&gt;&#xA;जनमेजय उवाच&lt;br&gt;&#xA;युगधर्मान्महाभाग ब्रूहि सर्वानशेषतः ।&lt;br&gt;&#xA;यस्मिन्वै यादृशो धर्मो ज्ञातुमिच्छामि तं तथा ॥ ३१ ॥&lt;br&gt;&#xA;व्यास उवाच&lt;br&gt;&#xA;निबोध नृपशार्दूल दृष्टान्तं ते ब्रवीम्यहम् ।&lt;br&gt;&#xA;साधूनामपि चेतांसि युगभावाद्‌भ्रमन्ति हि ॥ ३२ ॥&#xA;पितुर्यथा ते राजेन्द्र वुद्धिर्विप्रावहेलने ।&lt;br&gt;&#xA;कृता वै कलिना राजन् धर्मज्ञस्य महात्मनः ॥ ३३ ॥&lt;br&gt;&#xA;अन्यथा क्षत्रियो राजा ययातिकुलसम्भवः ।&lt;br&gt;&#xA;तापसस्य गले सर्पं मृतं कस्मादयोजयत् ॥ ३४ ॥&lt;br&gt;&#xA;सर्वं युगबलं राजन्वेदितव्यं विजानता ।&lt;br&gt;&#xA;प्रयत्नेन हि कर्तव्यं धर्मकर्म विशेषतः ॥ ३५ ॥&lt;br&gt;&#xA;नूनं सत्ययुगे राजन् ब्राह्मणा वेदपारगाः ।&lt;br&gt;&#xA;पराशक्त्यर्चनरता देवीदर्शनलालसाः ॥ ३६ ॥&lt;br&gt;&#xA;गायत्रीप्रणवासक्ता गायत्रीध्यानकारिणः ।&lt;br&gt;&#xA;गायत्रीजपसंसक्ता मायाबीजैकजापिनः ॥ ३७ ॥&lt;br&gt;&#xA;ग्रामे ग्रामे पराम्बायाः प्रासादकरणोत्सुकाः ।&lt;br&gt;&#xA;स्वकर्मनिरताः सर्वे सत्यशौचदयान्विताः ॥ ३८ ॥&lt;br&gt;&#xA;त्रय्युक्तकर्मनिरतास्तत्त्वज्ञानविशारदाः ।&lt;br&gt;&#xA;अभवन्क्षत्रियास्तत्र प्रजाभरणतत्पराः ॥ ३९ ॥&lt;br&gt;&#xA;वैश्यास्तु कृषिवाणिज्यगोसेवानिरतास्तथा ।&lt;br&gt;&#xA;शूद्राः सेवापरास्तत्र पुण्ये सत्ययुगे नृप ॥ ४० ॥&lt;br&gt;&#xA;पराम्बापूजनासक्ताः सर्वे वर्णाः परे युगे ।&lt;br&gt;&#xA;तथा त्रेतायुगे किञ्चिन्न्यूना धर्मस्य संस्थितिः ॥ ४१ ॥&lt;br&gt;&#xA;द्वापरे च विशेषेण न्यूना सत्ययुगस्थितिः ।&lt;br&gt;&#xA;पूर्वं ये राक्षसा राजन् ते कलौ ब्राह्मणाः स्मृताः ॥ ४२ ॥&lt;br&gt;&#xA;पाखण्डनिरताः प्रायो भवन्ति जनवञ्चकाः ।&lt;br&gt;&#xA;असत्यवादिनः सर्वे वेदधर्मविवर्जिताः ॥ ४३ ॥&lt;br&gt;&#xA;दाम्भिका लोकचतुरा मानिनो वेदवर्जिताः ।&lt;br&gt;&#xA;शूद्रसेवापराः केचिन्नानाधर्मप्रवर्तकाः ॥ ४४ ॥&lt;br&gt;&#xA;वेदनिन्दाकराः क्रूरा धर्मभ्रष्टातिवादुकाः ।&lt;br&gt;&#xA;यथा यथा कलिर्वृद्धिं याति राजंस्तथा तथा ॥ ४५ ॥&lt;br&gt;&#xA;धर्मस्य सत्यमूलस्य क्षयः सर्वात्मना भवेत् ।&lt;br&gt;&#xA;तथैव क्षत्रिया वैश्याः शूद्राश्च धर्मवर्जिताः ॥ ४६ ॥&lt;br&gt;&#xA;असत्यवादिनः पापास्तथा वर्णेतराः कलौ ।&lt;br&gt;&#xA;शूद्रधर्मरता विप्राः प्रतिग्रहपरायणाः ॥ ४७ ॥&lt;br&gt;&#xA;भविष्यन्ति कलौ राजन् युगे वृद्धिं गताः किल ।&lt;br&gt;&#xA;कामचाराः स्त्रियः कामलोभमोहसमन्विताः ॥ ४८ ॥&lt;br&gt;&#xA;पापा मिथ्याभिवादिन्यः सदा क्लेशरता नृप ।&lt;br&gt;&#xA;स्वभर्तृवञ्जका नित्यं धर्मभाषणपण्डिताः ॥ ४९ ॥&lt;br&gt;&#xA;भवन्त्येवंविधा नार्यः पापिष्ठाश्च कलौ युगे ।&lt;br&gt;&#xA;आहारशुद्ध्या नृपते चित्तशुद्धिस्तु जायते ॥ ५० ॥&lt;br&gt;&#xA;शुद्धे चित्ते प्रकाशः स्याद्धर्मस्य नृपसत्तम ।&lt;br&gt;&#xA;वृत्तसङ्करदोषेण जायते धर्मसङ्करः ॥ ५१ ॥&lt;br&gt;&#xA;धर्मस्य सङ्करे जाते नूनं स्याद्वर्णसङ्करः ।&lt;br&gt;&#xA;एवं कलियुगे भूप सर्वधर्मविवर्जिते ॥ ५२ ॥&lt;br&gt;&#xA;स्ववर्णधर्मवार्तैषा न कुत्राप्युपलभ्यते ।&lt;br&gt;&#xA;महान्तोऽपि च धर्मज्ञा अधर्मं कुर्वते नृप ॥ ५३ ॥&lt;br&gt;&#xA;कलिस्वभाव एवैष परिहार्यो न केनचित् ।&lt;br&gt;&#xA;तस्मादत्र मनुष्याणां स्वभावात्पापकारिणाम् ॥ ५४ ॥&lt;br&gt;&#xA;निष्कृतिर्न हि राजेन्द्र सामान्योपायतो भवेत् ।&lt;/p&gt;</description>
    </item>
    <item>
      <title>१२</title>
      <link>https://vishvAsa.github.io/purANam/shAktam/devI-bhAgavatam/06/12/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/12/</guid>
      <description>&lt;p&gt;राजोवाच&lt;br&gt;&#xA;तीर्थानि भुवि पुण्यानि ब्रूहि मे मुनिसत्तम ।&lt;br&gt;&#xA;गम्यानि मानवैर्देवैः क्षेत्राणि सरितस्तथा ॥ १ ॥&lt;br&gt;&#xA;फलं च यादृशं यत्र तीर्थेषु स्नानदानतः ।&lt;br&gt;&#xA;विधिं तु तीर्थयात्रायां नियमांश्च विशेषतः ॥ २ ॥&lt;br&gt;&#xA;व्यास उवाच&lt;br&gt;&#xA;शृणु राजन् प्रवक्ष्यामि तीर्थानि विविधानि च ।&lt;br&gt;&#xA;येषु तीर्थेषु देवीनां प्रशस्तान्यायनानि च ॥ ३ ॥&lt;br&gt;&#xA;नदीनां जाह्नवी श्रेष्ठा यमुना च सरस्वती ।&lt;br&gt;&#xA;नर्मदा गण्डकी सिन्धुर्गोमती तमसा तथा ॥ ४ ॥&lt;br&gt;&#xA;कावेरी चन्द्रभागा च पुण्या वेत्रवती शुभा ।&lt;br&gt;&#xA;चर्मण्वती च सरयूस्तापी साभ्रमती तथा ॥ ५ ॥&lt;br&gt;&#xA;एताश्च कथिता राजन्नन्याश्च शतशः पुनः ।&lt;br&gt;&#xA;तासां समुद्रगाः पुण्याः स्वल्पपुण्या ह्यनब्धिगाः ॥ ६ ॥&lt;br&gt;&#xA;समुद्रगानां ताः पुण्याः सर्वदौघवहास्तु याः ।&lt;br&gt;&#xA;मासद्वयं श्रावणादौ ताश्च सर्वा रजस्वलाः ॥ ७ ॥&lt;br&gt;&#xA;भवन्ति वृष्टियोगेन ग्राम्यवारिवहास्तथा ।&lt;br&gt;&#xA;पुष्करं च कुरुक्षेत्रं धर्मारण्यं सुपावनम् ॥ ८ ॥&lt;br&gt;&#xA;प्रभासं च प्रयागं च नैमिषारण्यमेव च ।&lt;br&gt;&#xA;विश्रुतं चार्बुदारण्यं शैलाश्च पावनास्तथा ॥ ९ ॥&lt;br&gt;&#xA;श्रीशैलश्च सुमेरुश्च पर्वतो गन्धमादनः ।&lt;br&gt;&#xA;सरांसि चैव पुण्यानि मानसं सर्वविश्रुतम् ॥ १० ॥&lt;br&gt;&#xA;तथा बिन्दुसरः श्रेष्ठमच्छोदं नाम पावनम् ।&lt;br&gt;&#xA;आश्रमास्तु तथा पुण्या मुनीनां भावितात्मनाम् ॥ ११ ॥&lt;br&gt;&#xA;विश्रुतस्तु सदा पुण्यः ख्यातो बदरिकाश्रमः ।&lt;br&gt;&#xA;नरनारायणौ यत्र तेपाते तौ मुनी तपः ॥ १२ ॥&lt;br&gt;&#xA;वामनाश्रम आख्यातः शतयूपाश्रमस्तथा ।&lt;br&gt;&#xA;येन यत्र तपस्तप्तं तस्य नाम्नातिविश्रुतः ॥ १३ ॥&lt;br&gt;&#xA;एवं पुण्यानि स्थानानि ह्यसङ्ख्यातानि भूतले ।&lt;br&gt;&#xA;मुनिभिः परिगीतानि पावनानि महीपते ॥ १४ ॥&lt;br&gt;&#xA;एषु स्थानेषु सर्वत्र देवीस्थानानि भूपते ।&lt;br&gt;&#xA;दर्शनात्पापहारीणि वसन्ति नियमेन च ॥ १५ ॥&lt;br&gt;&#xA;कथयिष्यामि तान्यग्रे प्रसङ्गेन च कानिचित् ।&lt;br&gt;&#xA;तीर्थानि नृप दानानि व्रतानि च मखास्तथा ॥ १६ ॥&lt;br&gt;&#xA;तपांसि पुण्यकर्माणि सापेक्षाणि महीपते ।&lt;br&gt;&#xA;द्रव्यशुद्धिं क्रियाशुद्धिं मनःशुद्धिमपेक्ष्य च ॥ १७ ॥&lt;br&gt;&#xA;पावनानि हि तीर्थानि तपांसि च व्रतानि च ।&lt;br&gt;&#xA;कदाचिद्द्रव्यशुद्धिः स्यात्क्रियाशुद्धिः कदाचन ॥ १८ ॥&lt;br&gt;&#xA;दुर्लभा मनसः शुद्धिः सर्वेषां सर्वदा नृप ।&lt;br&gt;&#xA;मनस्तु चञ्चलं राजन्ननेकविषयाश्रितम् ॥ १९ ॥&lt;br&gt;&#xA;कथं शुद्धं भवेद्‌राजन्नानाभावसमाश्रितम् ।&lt;br&gt;&#xA;कामक्रोधौ तथा लोभो ह्यहङ्कारो मदस्तथा ॥ २० ॥&lt;br&gt;&#xA;सर्वविघ्नकरा ह्येते तपस्तीर्थव्रतेषु च ।&lt;br&gt;&#xA;अहिंसा सत्यमस्तेयं शौचमिन्द्रियनिग्रहः ॥ २१ ॥&lt;br&gt;&#xA;स्वधर्मपालनं राजन् सर्वतीर्थफलप्रदम् ।&lt;br&gt;&#xA;नित्यकर्मपरित्यागान्मार्गे संसर्गदोषतः ॥ २२ ॥&lt;br&gt;&#xA;व्यर्थं तीर्थाधिगमनं पापमेवावशिष्यते ।&lt;br&gt;&#xA;क्षालयन्ति हि तीर्थानि सर्वथा देहजं मलम् ॥ २३ ॥&lt;br&gt;&#xA;मानसं क्षालितुं तानि न समर्थानि वै नृप ।&lt;br&gt;&#xA;शक्तानि यदि चेत्तानि गङ्गातीरनिवासिनः ॥ २४ ॥&lt;br&gt;&#xA;मुनयो द्रोहसंयुक्ताः कथं स्युर्भावितेश्वराः ।&lt;br&gt;&#xA;वसिष्ठसदृशाः प्रह्वा विश्वामित्रादयः किल ॥ २५ ॥&lt;br&gt;&#xA;रागद्वेषरताः सर्वे कामक्रोधाकुलाः सदा ।&lt;br&gt;&#xA;चित्तशुद्धिमयं तीर्थं गङ्गादिभ्योऽतिपावनम् ॥ २६ ॥&lt;br&gt;&#xA;यदि स्याद्दैवयोगेन क्षालयत्यान्तरं मलम् ।&lt;br&gt;&#xA;विशेषेण तु सत्सङ्गो ज्ञाननिष्ठस्य भूपते ॥ २७ ॥&lt;br&gt;&#xA;न वेदा न च शास्त्राणि न व्रतानि तपांसि न ।&lt;br&gt;&#xA;न मखा न च दानानि चित्तशुद्धेस्तु कारणम् ॥ २८ ॥&lt;br&gt;&#xA;वसिष्ठो ब्रह्मणः पुत्रो वेदविद्याविशारदः ।&lt;br&gt;&#xA;रागद्वेषान्वितः कामं गङ्गातीरसमाश्रितः ॥ २९ ॥&lt;br&gt;&#xA;आडीबकं महायुद्धं विश्वामित्रवसिष्ठयोः ।&lt;br&gt;&#xA;जातं निरर्थकं द्वेषाद्देवानां विस्मयप्रदम् ॥ ३० ॥&lt;br&gt;&#xA;विश्वामित्रो बकस्तत्र जातः परमतापसः ।&lt;br&gt;&#xA;शप्तः स तु वसिष्ठेन हरिश्चन्द्रस्य कारणात् ॥ ३१ ॥&lt;br&gt;&#xA;कौशिकेन वसिष्ठोऽपि शस्त्वाडीदेहभाक्कृतः ।&lt;br&gt;&#xA;शापादाडीबकौ जातौ तौ मुनी विशदप्रभौ ॥ ३२ ॥&lt;br&gt;&#xA;निवासं प्रापतुस्तीरे सरसो मानसस्य च ।&lt;br&gt;&#xA;चक्रतुर्दारुणं युद्धं नखचञ्चुप्रताडनैः ॥ ३३ ॥&lt;br&gt;&#xA;वर्षाणामयुतं यावत्तावृषी रोषसंयुतौ ।&lt;br&gt;&#xA;युयुधाते मदोन्मत्तौ सिंहाविव परस्परम् ॥ ३४ ॥&lt;br&gt;&#xA;राजोवाच&lt;br&gt;&#xA;कथं तौ मुनिशार्दूलौ तापसौ धर्मतत्परौ ।&lt;br&gt;&#xA;परस्परं वैरपरौ सञ्जातौ केन हेतुना ॥ ३५ ॥&lt;br&gt;&#xA;शापं परस्परं केन कारणेन महामती ।&lt;br&gt;&#xA;दत्तवन्तौ मिथः क्लेशकारकौ दुःखदौ नृणाम् ॥ ३६ ॥&lt;br&gt;&#xA;व्यास उवाच&lt;br&gt;&#xA;हरिश्चन्द्रो नृपश्रेष्ठस्त्रिशङ्कुतनयः पुरा ।&lt;br&gt;&#xA;बभूव रविवंशीयो रामचन्द्रस्य पूर्वजः ॥ ३७ ॥&lt;br&gt;&#xA;अनपत्यः स राजर्षिर्वरुणाय महाक्रतुम् ।&#xA;प्रतिजज्ञे पुत्रकामो नरमेधं दुरासदम् ॥ ३८ ॥&lt;br&gt;&#xA;वरुणस्तस्य सन्तुष्टो यज्ञस्य नियमे कृते ।&lt;br&gt;&#xA;दधार गर्भं राज्ञस्तु भार्या परमसुन्दरी ॥ ३९ ॥&lt;br&gt;&#xA;राजा बभूव सन्तुष्टो दृष्ट्वा भार्यां सदोहदाम् ।&lt;br&gt;&#xA;चकार विधिवत्कर्म गर्भसंस्कारकारकम् ॥ ४० ॥&lt;br&gt;&#xA;सुषुवे तनयं नारी सर्वलक्षणसंयुतम् ।&lt;br&gt;&#xA;मुदं प्राप नृपस्तत्र पुत्रे जाते विशाम्पते ॥ ४१ ॥&lt;br&gt;&#xA;कृतवाञ्जातकर्मादिसंस्कारविधिमुत्तमम् ।&lt;br&gt;&#xA;ददौ हिरण्यं गा दोग्धीर्ब्राह्मणेभ्यो विशेषतः ॥ ४२ ॥&lt;br&gt;&#xA;जन्मोत्सवेऽतिसंवृत्ते गेहे वै यादसाम्पतिः ।&lt;br&gt;&#xA;आजगाम महाराज विप्रवेषधरस्तथा ॥ ४३ ॥&lt;br&gt;&#xA;पूजितः पार्थिवेनाथ दत्त्वा विधिवदासनम् ।&lt;br&gt;&#xA;कार्ये पृष्टेऽब्रवीद्वाक्यं वरुणोऽस्मीति भूपतिम् ॥ ४४ ॥&lt;br&gt;&#xA;कुरु यज्ञं सुतं कृत्वा पशुं परमपावनम् ।&lt;br&gt;&#xA;सत्यवाग्भव राजेन्द्र सङ्कल्पस्तु त्वया कृतः ॥ ४५ ॥&lt;br&gt;&#xA;तच्छ्रुत्वा वचनं राजा विह्वलोऽतिव्यथाकुलः ।&lt;br&gt;&#xA;संस्तभ्याधिं नृपः प्राह वरुणं सत्कृताञ्जलिः ॥ ४६ ॥&lt;br&gt;&#xA;स्वामिन्करोमि तं यज्ञं सर्वथा विधिपूर्वकम् ।&lt;br&gt;&#xA;मया ते यत्प्रतिज्ञातं भवामि सत्यवागहम् ॥ ४७ ॥&lt;br&gt;&#xA;पूर्णे मासे विशुध्येत धर्मपत्नी सुरोत्तम ।&lt;br&gt;&#xA;विशुद्धायां तु भार्यायां कर्तव्यः स पशोर्मखः ॥ ४८ ॥&lt;br&gt;&#xA;व्यास उवाच&lt;br&gt;&#xA;इत्युक्ते वचने राज्ञा वरुणः स्वगृहं गतः ।&lt;br&gt;&#xA;राजा बभूव सन्तुष्टः किञ्चिच्चिन्तातुरस्तथा ॥ ४९ ॥&lt;br&gt;&#xA;पूर्णे मासि पुनः पाशी परीक्षार्थं नृपालये ।&lt;br&gt;&#xA;आजगाम द्विजो भूत्वा सुवेषः सुष्ठुभाषकः ॥ ५० ॥&lt;br&gt;&#xA;कृतार्हणं सुखासीनं भूपतिस्तं सुरोत्तमम् ।&lt;br&gt;&#xA;उवाच विनयोपेतो हेतुगर्भं वचस्तदा ॥ ५१ ॥&lt;br&gt;&#xA;असंस्कृतं सुतं स्वामिन्यूपे बध्नामि तं कथम् ।&lt;br&gt;&#xA;संस्कत्य क्षत्रियं कृत्वा यजेऽहं यज्ञमुत्तमम् ॥ ५२ ॥&lt;br&gt;&#xA;दयसे यदि देव त्वं ज्ञात्वा दीनं स्वसेवकम् ।&lt;br&gt;&#xA;असंस्कृतस्य बालस्य नाधिकारोऽस्ति कुत्रचित् ॥ ५३ ॥&lt;br&gt;&#xA;वरुण उवाच&lt;br&gt;&#xA;प्रतारयसि राजेन्द्र कृत्वा समयमग्रतः ।&lt;br&gt;&#xA;दुस्त्यजस्तव जानामि सुतस्नेहो ह्यपुत्रिणः ॥ ५४ ॥&lt;br&gt;&#xA;गृहं व्रजामि भूपाल वचनात्तव कोमलात् ।&lt;br&gt;&#xA;कियत्कालं प्रतीक्ष्याहमागमिष्यामि ते गृहम् ॥ ५५ ॥&lt;br&gt;&#xA;भवितव्यं त्वया तात तदा सत्यवचोऽन्वितम् ।&lt;br&gt;&#xA;अन्यथा त्वयि मुञ्चामि कोपं शापसमन्वितम् ॥ ५६ ॥&lt;/p&gt;</description>
    </item>
    <item>
      <title>१३</title>
      <link>https://vishvAsa.github.io/purANam/shAktam/devI-bhAgavatam/06/13/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/13/</guid>
      <description>&lt;p&gt;इन्द्र उवाच&lt;br&gt;&#xA;साहसं कृतवान् राजा पूर्वं यत्कथितो मखः ।&lt;br&gt;&#xA;वरुणाय प्रतिज्ञातः पुत्रं कृत्वा पशुं प्रियम् ॥ १ ॥&lt;br&gt;&#xA;गते त्वयि पिता पुत्रं बद्ध्वा यूपेऽघृणः पुनः ।&lt;br&gt;&#xA;पशुं कृत्वा महाबुद्धे वधिष्यति व्यथातुरः ॥ २ ॥&lt;br&gt;&#xA;इत्थं निषिद्धस्तत्पुत्रः शक्रेणामिततेजसा ।&lt;br&gt;&#xA;स्थितस्तत्रैव मायेशीमायया मोहितो भृशम् ॥ ३ ॥&lt;br&gt;&#xA;यदा पुनः पुनः श्रुत्वा पितरं रोगपीडितम् ।&lt;br&gt;&#xA;गमनाय मतिं चक्रे तदेन्द्रः प्रत्यषेधयत् ॥ ४ ॥&lt;br&gt;&#xA;हरिश्चन्द्रोऽतिदुःखार्तः पप्रच्छ गुरुमन्तिके ।&lt;br&gt;&#xA;स्थितं वसिष्ठमेकान्ते सर्वज्ञं हिततत्परम् ॥ ५ ॥&lt;br&gt;&#xA;राजोवाच&lt;br&gt;&#xA;भगवन् कि करोम्यद्य कातरोऽस्मि व्यथाकुलः ।&lt;br&gt;&#xA;त्राहि मां दुःखमनसं महाव्याधिभयातुरम् ॥ ६ ॥&lt;br&gt;&#xA;वसिष्ठ उवाच&lt;br&gt;&#xA;शृणु राजन्नुपायोऽस्ति रोगनाशं प्रति स्तुतः ।&lt;br&gt;&#xA;त्रयोदशविधाः पुत्राः कथिता धर्मसङ्ग्रहे ॥ ७ ॥&lt;br&gt;&#xA;तस्मात्क्रीतं सुतं कृत्वा यजस्व मखमुत्तमम् ।&lt;br&gt;&#xA;द्रव्यं दत्त्वा यथोद्दिष्टमानयस्व द्विजोत्तमम् ॥ ८ ॥&lt;br&gt;&#xA;एवं कृते मखे भूप रोगनाशो भविष्यति ।&lt;br&gt;&#xA;वरुणोऽपि प्रसन्नात्मा भविष्यति यथासुखम् ॥ ९ ॥&lt;br&gt;&#xA;व्यास उवाच&lt;br&gt;&#xA;इति तस्य वचः श्रुत्वा राजा प्रोवाच मन्त्रिणम् ।&lt;br&gt;&#xA;अन्वेषय महाबुद्धे विषयेष्वतियत्नतः ॥ १० ॥&lt;br&gt;&#xA;कदाचित्कोऽपि लोभार्थी ददाति स्वसुतं पिता ।&lt;br&gt;&#xA;समानय धनं दत्त्वा यावत्प्रार्थयतेऽप्यसौ ॥ ११ ॥&lt;br&gt;&#xA;सर्वथैव समानेयो यज्ञार्थे द्विजबालकः ।&lt;br&gt;&#xA;न कार्या कृपणा बुद्धिस्त्वया मत्कार्यहेतवे ॥ १२ ॥&lt;br&gt;&#xA;प्रार्थनीयस्त्वया पुत्रः कस्यचिद्‌द्विजवादिनः ।&lt;br&gt;&#xA;द्रव्येण देहि यज्ञार्थं कर्तव्योऽसौ पशुः किल ॥ १३ ॥&lt;br&gt;&#xA;इति सञ्चोदितस्तेन सचिवः कार्यहेतवे ।&lt;br&gt;&#xA;अन्वेषयामास पुरे ग्रामे ग्रामे गृहे गृहे ॥ १४ ॥&lt;br&gt;&#xA;एवमन्वेषतस्तस्य विषये कश्चिदातुरः ।&lt;br&gt;&#xA;निर्धनस्त्रिसुतश्चासीदजीगर्तेति नामतः ॥ १५ ॥&lt;br&gt;&#xA;तस्य पुत्रं शुनःशेपं मध्यमं मन्त्रिसत्तमः ।&lt;br&gt;&#xA;आनयामास दत्त्वार्थं प्रार्थितं यद्धनं तदा ॥ १६ ॥&lt;br&gt;&#xA;समानीय शुनःशेपं सचिवः कार्यतत्परः ।&lt;br&gt;&#xA;राज्ञे निवेदयामास पशुयोग्यं द्विजात्मजम् ॥ १७ ॥&lt;br&gt;&#xA;राजातिमुदितस्तेन विप्रानानीय सर्वतः ।&lt;br&gt;&#xA;कारयामास सम्भारान्यज्ञार्थं वेदवित्तमान् ॥ १८ ॥&lt;br&gt;&#xA;प्रारब्धे तु मखे तत्र विश्वामित्रो महामुनिः ।&lt;br&gt;&#xA;बद्धं दृष्ट्वा शुनःशेपं निषिषेध नृपं तदा ॥ १९ ॥&lt;br&gt;&#xA;राजन्मा साहसं कार्षीर्मुञ्चैनं द्विजबालकम् ।&lt;br&gt;&#xA;प्रार्थयाम्यहमायुष्मन् सुखं तेऽद्य भविष्यति ॥ २० ॥&lt;br&gt;&#xA;क्रन्दत्ययं शुनःशेपः करुणा मां दुनोत्यपि ।&lt;br&gt;&#xA;दयावान्भव राजेन्द्र कुरु मे वचनं नृप ॥ २१ ॥&lt;br&gt;&#xA;परदेहस्य रक्षायै स्वदेहं ये दयापराः ।&lt;br&gt;&#xA;ददति क्षत्रियाः पूर्वं स्वर्गकामाः शुचिव्रताः ॥ २२ ॥&lt;br&gt;&#xA;त्वं स्वदेहस्य रक्षार्थं हंसि द्विजसुतं बलात् ।&lt;br&gt;&#xA;पापं मा कुरु राजेन्द्र दयावान् भव बालके ॥ २३ ॥&lt;br&gt;&#xA;सर्वेषां सदृशी प्रीतिर्देहे वेत्सि स्वयं नृप ।&lt;br&gt;&#xA;मुञ्चैनं बालकं तस्मात्प्रमाणं यदि मे वचः ॥ २४ ॥&lt;br&gt;&#xA;व्यास क्त्वच&lt;br&gt;&#xA;अनादृत्य च तद्वाक्यं राजा दुःखातुरो भृशम् ।&lt;br&gt;&#xA;न मुमोच मुनिस्तस्मै चूकोपातीव तापसः ॥ २५ ॥&lt;br&gt;&#xA;उपदेशं ददौ तस्मै शुनःशेपाय कौशिकः ।&lt;br&gt;&#xA;मन्त्रं पाशधरस्याथ दयावान्वेदवित्तमः ॥ २६ ॥&lt;br&gt;&#xA;शुनःशेपोऽपि तं मन्त्रमसकृद्वधकर्शितः ।&lt;br&gt;&#xA;स्तुतस्वरेण चुक्रोश संस्मरन्वरुणं भृशम् ॥ २७ ॥&lt;br&gt;&#xA;स्तुवन्तं मुनिपुत्रं तं ज्ञात्वा वै यादसां पतिः ।&lt;br&gt;&#xA;तत्रागत्य शुनःशेपं मुमोच करुणार्णवः ॥ २८ ॥&#xA;रोगहीनं नृपं कृत्वा वरुणः स्वगृहं ययौ ।&lt;br&gt;&#xA;विश्वामित्रस्तु तं पुत्रं कृतवान्मोचितं मृतेः ॥ २९ ॥&lt;br&gt;&#xA;न कृतं वचनं राज्ञा कौशिकस्य महात्मनः ।&lt;br&gt;&#xA;रोषं दधार मनसा राजोपरि स गाधिजः ॥ ३० ॥&lt;br&gt;&#xA;एकस्मिन्समये राजा हयारूढो वनं गतः ।&lt;br&gt;&#xA;सूकरं हन्तुकामस्तु मध्याह्ने कौशिकीतटे ॥ ३१ ॥&lt;br&gt;&#xA;वृद्धब्राह्मणवेषेण विश्वामित्रेण वञ्चितः ।&lt;br&gt;&#xA;सर्वस्वं प्रार्थितं तस्य गृहीतं राज्यमद्‌भुतम् ॥ ३२ ॥&lt;br&gt;&#xA;पीडितोऽसौ हरिश्चन्द्रो यजमानो यतो भृशम् ।&lt;br&gt;&#xA;वसिष्ठः कौशिकं प्राह वने प्राप्तं यदृच्छया ॥ ३३ ॥&lt;br&gt;&#xA;क्षत्रियाधम दुर्बुद्धे वृथा ब्राह्मणवेषभृत् ।&lt;br&gt;&#xA;बकधर्म वृथा किं त्वं गर्वं वहसि दाम्भिक ॥ ३४ ॥&lt;br&gt;&#xA;कस्मात्त्वया नृपश्रेष्ठो यजमानो ममाप्यसौ ।&lt;br&gt;&#xA;अपराधं विना जाल्म गमितो दुःखमद्‌भुतम् ॥ ३५ ॥&lt;br&gt;&#xA;बकध्यानपरो यस्मात्तस्मात्त्वं वै बको भव ।&lt;br&gt;&#xA;इति शप्तो वसिष्ठेन कौशिकः प्राह तं पुनः ॥ ३६ ॥&lt;br&gt;&#xA;त्वमप्याडिर्भवायुष्मन् बकोऽहं यावदेव हि ।&lt;br&gt;&#xA;व्यास उवाच&lt;br&gt;&#xA;एवं परस्परं दत्त्वा शापं तौ क्रोधपीडितौ ॥ ३७ ॥&lt;br&gt;&#xA;अण्डजौ तरसा जातौ सरस्याडीबकौ मुनी ।&lt;br&gt;&#xA;एकस्मिन्पादपे नीडं कृत्वासौ बकरूपभाक् ॥ ३८ ॥&lt;br&gt;&#xA;विश्वामित्रः स्थितस्तत्र दिव्ये सरसि मानसे ।&lt;br&gt;&#xA;अन्यस्मित्पादपे कृत्वा वसिष्ठो नीडमुत्तमम् ॥ ३९ ॥&lt;br&gt;&#xA;आडीरूपधरस्तस्थावन्योन्यं द्वेषतत्परौ ।&lt;br&gt;&#xA;दिने दिने तौ सङ्ग्रामं चक्रतुः क्रोधसंयुतौ ॥ ४० ॥&lt;br&gt;&#xA;दुःखदं सर्वलोकानां क्रन्दमानावुभौ भृशम् ।&lt;br&gt;&#xA;चञ्चुपक्षप्रहारैस्तु नखाघातैः परस्परम् ॥ ४१ ॥&lt;br&gt;&#xA;जघ्नतू रुधिरक्लिनौ पुष्पिताविव किंशुकौ ।&lt;br&gt;&#xA;एवं बहूनि वर्षाणि पक्षिरूपधरौ मुनी ॥ ४२ ॥&lt;br&gt;&#xA;स्थितौ तत्र महाराज शापपाशेन यन्त्रितौ ।&lt;br&gt;&#xA;राजोवाच&lt;br&gt;&#xA;कथं मुक्तौ मुनिश्रेष्ठौ शापाद्वसिष्ठकौशिकौ ॥ ४३ ॥&lt;br&gt;&#xA;तन्ममाचक्ष्व विप्रर्षे परं कौतूहलं हि मे ।&lt;br&gt;&#xA;व्यास उवाच&lt;br&gt;&#xA;युध्यमानाब्वुभौ दृष्ट्वा ब्रह्मा लोकपितामहः ॥ ४४ ॥&lt;br&gt;&#xA;तत्राजगामानिमिषैर्वृतः सर्वैर्दयापरैः ।&lt;br&gt;&#xA;तावाश्वास्य जगत्कर्ता युद्धतो विनिवार्य च ॥ ४५ ॥&lt;br&gt;&#xA;शापं सम्मोचयामास तयोः क्षिप्तं परस्परम् ।&lt;br&gt;&#xA;ततो जग्मुः सुराः सर्वे स्वानि धिष्ण्यानि पद्मभूः ॥ ४६ ॥&lt;br&gt;&#xA;सत्यलोकं जगामाशु हंसारूढः प्रतापवान् ।&lt;br&gt;&#xA;विश्वामित्रोऽप्यगात्तूर्णं वसिष्ठः स्वाश्रमं गतः ॥ ४७ ॥&lt;br&gt;&#xA;मिथः स्नेहं ततः कृत्वा प्रजापत्युपदेशतः ।&lt;br&gt;&#xA;मैत्रावरुणिनाप्येवं कृतं युद्धमकारणम् ॥ ४८ ॥&lt;br&gt;&#xA;कौशिकेन समं भूप दुःखदं च परस्परम् ।&lt;br&gt;&#xA;को नाम मानवो लोके देवो वा दानवोऽपि वा ॥ ४९ ॥&lt;br&gt;&#xA;अहङ्कारजयं कृत्वा सर्वदा सुखभाग्भवेत् ।&lt;br&gt;&#xA;तस्माद्‌राजंश्चित्तशुद्धिर्महतामपि दुर्लभा ॥ ५० ॥&lt;br&gt;&#xA;यत्नेन साधनीया सा तद्विहीनं निरर्थकम् ।&lt;br&gt;&#xA;तीर्थं दानं तपः सत्यं यत्किञ्चिद्धर्मसाधनम् ॥ ५१ ॥&lt;br&gt;&#xA;(श्रद्धात्र त्रिविधा प्रोक्ता सात्त्विकी राजसी तथा ।&lt;br&gt;&#xA;तामसी सर्वदेहेषु देहिनां धर्मकर्मसु ॥&lt;br&gt;&#xA;सात्त्विकी दुर्लभा लोके यथोक्तफलदा सदा ।&lt;br&gt;&#xA;तदर्धफलदा प्रोक्ता राजसी विधिसंयुता ॥&lt;br&gt;&#xA;तामसी त्वफला राजन्न तु कीर्तिकरी पुनः ।&lt;br&gt;&#xA;कामक्रोधाभिभूतानां जनानां नृपसत्तम ॥)&lt;br&gt;&#xA;वासनारहितं कृत्वा तच्चित्तं श्रवणादिना ।&lt;br&gt;&#xA;तीर्थादिषु वसेन्नित्यं देवीपूजनतत्परः ॥ ५२ ॥&lt;br&gt;&#xA;देवीनामानि वचसा गृह्णंस्तस्या गुणान्स्तुवन् ।&lt;br&gt;&#xA;ध्यायंस्तस्याः पदाम्भोजं कलिदोषभयार्दितः ॥ ५३ ॥&lt;br&gt;&#xA;एवं तु कुर्वतस्तस्य न कदाचित्कलेर्भयम् ।&lt;br&gt;&#xA;अनायासेन संसारान्मुच्यते पातकी जनः ॥ ५४ ॥&lt;br&gt;&#xA;इति श्रीमद्देवीभागवते महापुराणेऽष्टादलसाहस्र्यां संहितायां षष्ठस्कन्धे&lt;br&gt;&#xA;आडीबकयुद्ध वर्णनसहितं देवीमाहात्म्यवर्णनं नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>१४</title>
      <link>https://vishvAsa.github.io/purANam/shAktam/devI-bhAgavatam/06/14/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/14/</guid>
      <description>&lt;p&gt;जनमेजय उवाच&lt;br&gt;&#xA;मैत्रावरुणिरित्युक्तं नाम तस्य मुनेः कथम् ।&lt;br&gt;&#xA;वसिष्ठस्य महाभाग ब्रह्मणस्तनुजस्य ह ॥ १ ॥&lt;br&gt;&#xA;किमसौ कर्मतो नाम प्राप्तवान् गुणतस्तथा ।&lt;br&gt;&#xA;ब्रूहि मे वदतांश्रेष्ठ कारणं तस्य नामजम् ॥ २ ॥&lt;br&gt;&#xA;व्यास उवाच&lt;br&gt;&#xA;निबोध नृपतिश्रेष्ठ वसिष्ठो ब्रह्मणः सुतः ।&lt;br&gt;&#xA;निमिशापात्तनुं त्यक्त्वा पुनर्जातो महाद्युतिः ॥ ३ ॥&lt;br&gt;&#xA;मित्रावरुणयोर्यस्मात्तस्मात्तन्नाम विश्रुतम् ।&lt;br&gt;&#xA;मैत्रावरुणिरित्यस्मिल्ँलोके सर्वत्र पार्थिव ॥ ४ ॥&lt;br&gt;&#xA;राजोवाच&lt;br&gt;&#xA;कस्माच्छप्तः स धर्मात्मा राज्ञा ब्रह्मात्मजो मुनिः ।&lt;br&gt;&#xA;चित्रमेतन्मुनिं लग्नो राज्ञः शापोऽतिदारुणः ॥ ५ ॥&lt;br&gt;&#xA;अनागसं मुनिं राजा किमसौ शप्तवान्मुने ।&lt;br&gt;&#xA;कारणं वद धर्मज्ञ तस्य शापस्य मूलतः ॥ ६ ॥&lt;br&gt;&#xA;व्यास उवाच&lt;br&gt;&#xA;कारणं तु मया प्रोक्तं तव पूर्वं विनिश्चितम् ।&lt;br&gt;&#xA;संसारोऽयं त्रिभिर्व्याप्तो राजन्मायागुणैः किल ॥ ७ ॥&lt;br&gt;&#xA;धर्मं करोतु भूपालश्चरन्तु तापसास्तपः ।&lt;br&gt;&#xA;सर्वेषां तु गुणैर्विद्धं नोज्ज्वलं तद्‌भवेदिह ॥ ८ ॥&lt;br&gt;&#xA;कामक्रोधाभिभूताश्च राजानो मुनयस्तथा ।&lt;br&gt;&#xA;लोभाहङ्कारसंयुक्ताश्चरन्ति दुश्चरं तपः ॥ ९ ॥&lt;br&gt;&#xA;यजन्ति क्षत्रिया राजन् रजोगुणसमावृताः ।&lt;br&gt;&#xA;ब्राह्मणास्तु तथा राजन् न कोऽपि सत्त्वसंयुतः ॥ १० ॥&lt;br&gt;&#xA;ऋषिणासौ निमिः शप्तस्तेन शप्तो मुनिः पुनः ।&lt;br&gt;&#xA;दुःखाद्दुःखतरं प्राप्तावुभावपि विधेर्बलात् ॥ ११ ॥&lt;br&gt;&#xA;द्रव्यशुद्धिः क्रियाशुद्धिर्मनसः शुद्धिरुज्ज्वला ।&lt;br&gt;&#xA;दुर्लभा प्राणिनां भूप संसारे त्रिगुणात्मके ॥ १२ ॥&lt;br&gt;&#xA;पराशक्तिप्रभावोऽयं नोल्लङ्घ्यः केनचित्क्वचित् ।&lt;br&gt;&#xA;यस्यानुगृहमिच्छेत्सा मोचयत्येव तं क्षणात् ॥ १३ ॥&lt;br&gt;&#xA;महान्तोऽपि न मुच्यन्ते हरिब्रह्महरादयः ।&lt;br&gt;&#xA;पामरा अपि मुच्यन्ते यथा सत्यव्रतादयः ॥ १४ ॥&lt;br&gt;&#xA;तस्यास्तु हृदयं कोऽपि न वेत्ति भुवनत्रये ।&lt;br&gt;&#xA;तथापि भक्तवश्येयं भवत्येव सुनिश्चितम् ॥ १५ ॥&lt;br&gt;&#xA;तस्मात्तद्‌भक्तिरास्थेया दोषनिर्भूलनाय च ।&lt;br&gt;&#xA;रागदम्भादियुक्ता चेत्सा भक्तिर्नाशिनी भवेत् ॥ १६ ॥&lt;br&gt;&#xA;इक्ष्याकुकुलसम्भूतो निमिर्नाम नराधिपः ।&lt;br&gt;&#xA;रूपवान् गुणसम्पन्नो धर्मज्ञो लोकरञ्जकः ॥ १७ ॥&lt;br&gt;&#xA;सत्यवादी दानपरो याजको ज्ञानवाच्छुचिः ।&lt;br&gt;&#xA;द्वादशस्तनयो धीमान्प्रजापालनतत्परः ॥ १८ ॥&lt;br&gt;&#xA;पुरं निवेशयामास गौतमाश्रमसन्निधौ ।&lt;br&gt;&#xA;जयन्तपुरसञ्ज्ञं तु ब्राह्मणानां हिताय सः ॥ १९ ॥&lt;br&gt;&#xA;बुद्धिस्तस्य समुत्पन्ना यजेयमिति राजसी ।&lt;br&gt;&#xA;यज्ञेन बहुकालेन दक्षिणासंयुतेन च ॥ २० ॥&lt;br&gt;&#xA;इस्वाकुं पितरं पृष्ट्वा यज्ञकार्याय पार्थिवः ।&lt;br&gt;&#xA;कारयामास सम्भारं यथोद्दिष्टं महात्मभिः ॥ २१ ॥&lt;br&gt;&#xA;भृगुमङ्‌गिरसं चैव वामदेवं च गौतमम् ।&lt;br&gt;&#xA;वसिष्ठं च पुलस्त्यं च ऋचीकं पुलहं क्रतुम् ॥ २२ ॥&lt;br&gt;&#xA;मुनीनामन्त्रयामास सर्वज्ञान्वेदपारगान् ।&lt;br&gt;&#xA;यज्ञविद्याप्रवीणांश्च तापसान्वेदवित्तमान् ॥ २३ ॥&lt;br&gt;&#xA;राजा सम्भृतसम्भारः सम्पूज्य गुरुमात्मनः ।&lt;br&gt;&#xA;वसिष्ठं प्राह धर्मज्ञो विनयेन समन्वितः ॥ २४ ॥&lt;br&gt;&#xA;यजेयं मुनिशार्दूल याजयस्व कृपानिधे ।&lt;br&gt;&#xA;गुरुस्त्वं सर्ववेत्तासि कार्यं मे कुरु साम्प्रतम् ॥ २५ ॥&lt;br&gt;&#xA;यज्ञोपकरणं सर्वं समानीतं सुसंस्कृतम् ।&lt;br&gt;&#xA;पञ्चवर्षसहस्रं तु दीक्षां कर्तुं मतिश्च मे ॥ २६ ॥&lt;br&gt;&#xA;यस्मिन्यज्ञे समाराध्या देवी श्रीजगदम्बिका ।&lt;br&gt;&#xA;तत्प्रीत्यर्थमहं यज्ञं करोमि विधिपूर्वकम् ॥ २७ ॥&lt;br&gt;&#xA;तच्छ्रुत्वासौ निमेर्वाक्यं वसिष्ठः प्राह भूपतिम् ।&lt;br&gt;&#xA;इन्द्रेणाहं वृतः पूर्वं यज्ञार्थं नृपसत्तम ॥ २८ ॥&lt;br&gt;&#xA;पराशक्तिमखं कर्तुमुद्युक्तः पाकशासनः ।&lt;br&gt;&#xA;स दीक्षां गमितो देवः पञ्चवर्षशतात्मिकाम् ॥ २९ ॥&lt;br&gt;&#xA;तस्मात्त्वमन्तरं तावत्प्रतिपालय पार्थिव ।&lt;br&gt;&#xA;इन्द्रयज्ञे समाप्तेऽत्र कृत्वा कार्यं दिवस्पतेः ॥ ३० ॥&lt;br&gt;&#xA;आगमिष्याम्यहं राजंस्तावत्त्वं प्रतिपालय ।&lt;br&gt;&#xA;राजोवाच&lt;br&gt;&#xA;मया निमन्त्रिताश्चान्ये मुनयो यज्ञकारणात् ॥ ३१ ॥&lt;br&gt;&#xA;सम्भाराः सम्भृताः सर्वे पालयामि कथं गुरो ।&lt;br&gt;&#xA;इक्ष्वाकूणां कुले ब्रह्मन्गुरुस्त्वं वेदवित्तमः ॥ ३२ ॥&lt;br&gt;&#xA;कथं त्यक्त्वाद्य मे कार्यमुद्यतो गन्तुमाशु वै ।&lt;br&gt;&#xA;न ते युक्तं द्विजश्रेष्ठ यदुत्सृज्य मखं मम ॥ ३३ ॥&lt;br&gt;&#xA;गन्तासि धनलोभेन लोभाकुलितचेतनः ।&lt;br&gt;&#xA;निवारितोऽपि राज्ञा स जगामेन्द्रमखं गुरुः ॥ ३४ ॥&#xA;राजापि विमना भूत्वा गौतमं प्रत्यपूजयत् ।&lt;br&gt;&#xA;इयाज हिमवत्पार्श्वे सागरस्य समीपतः ॥ ३५ ॥&lt;br&gt;&#xA;दक्षिणा बहुला दत्ता विप्रेभ्यो मखकर्मणि ।&lt;br&gt;&#xA;निमिना पञ्चसाहस्री दीक्षा तत्र कृता नृप ॥ ३६ ॥&lt;br&gt;&#xA;ऋत्विजः पूजिताः कामं धनैर्गोभिर्मुदा युताः ।&lt;br&gt;&#xA;शक्रयज्ञसमाप्ते तु पञ्चवर्षशतात्मके ॥ ३७ ॥&lt;br&gt;&#xA;आजगाम वसिष्ठस्तु राज्ञः सत्रदिदृक्षया ।&lt;br&gt;&#xA;आगत्य संस्थितस्तत्र दर्शनार्थं नृपस्य च ॥ ३८ ॥&lt;br&gt;&#xA;तदा राजा प्रसुप्तस्तु निद्रयापहृतो ्भृशम् ।&lt;br&gt;&#xA;नासौ प्रबोधितो भृत्यैर्नागतस्तु मुनिं नृपः ॥ ३९ ॥&lt;br&gt;&#xA;वसिष्ठस्य ततो मन्युः प्रादुर्भूतोऽवमानतः ।&lt;br&gt;&#xA;अदर्शनान्निमेस्तत्र चुकोप मुनिसत्तमः ॥ ४० ॥&lt;br&gt;&#xA;शापं च दत्तवांस्तस्मै राज्ञे मन्युवशं गतः ।&lt;br&gt;&#xA;यस्मात्त्वं मां गुरुं त्यक्त्वा कृत्वान्यं गुरुमात्मनः ॥ ४१ ॥&lt;br&gt;&#xA;दीक्षितोऽसि बलान्मन्द मामवज्ञाय पार्थिव ।&lt;br&gt;&#xA;वारितोऽपि मया तस्माद्विदेहस्त्वं भविष्यसि ॥ ४२ ॥&lt;br&gt;&#xA;पतत्विदं शरीरं ते विदेहो भव भूपते ।&lt;br&gt;&#xA;व्यास उवाच&lt;br&gt;&#xA;इति तद्व्याहृतं श्रुत्वा राज्ञस्तु परिचारकाः ॥ ४३ ॥&lt;br&gt;&#xA;सद्यः प्रबोधयामासुर्मुनिमाहुः प्रकोपितम् ।&lt;br&gt;&#xA;कुपितं तं समागत्य राजा विगतकल्मषः ॥ ४४ ॥&lt;br&gt;&#xA;उवाच वचनं श्लक्ष्णं हेतुगर्भं च युक्तिमत् । .&lt;br&gt;&#xA;मम दोषो न धर्मज्ञ गतस्त्वं तृष्णयाऽऽकुलः ॥ ४५ ॥&lt;br&gt;&#xA;हित्वा मां यजमानं वै प्रार्थितोऽपि मया भृशम् ।&lt;br&gt;&#xA;न लज्जसे द्विजश्रेष्ठ कृत्वा कर्म जुगुप्सितम् ॥ ४६ ॥&lt;br&gt;&#xA;सन्तोषे ब्राह्मणश्रेष्ठ जानन्धर्मस्य निश्चयम् ।&lt;br&gt;&#xA;पुत्रोऽसि ब्रह्मणः साक्षाद्वेदवेदाङ्गवित्तमः ॥ ४७ ॥&lt;br&gt;&#xA;न वेत्सि विप्रधर्मस्य गतिं सूक्ष्मां दुरत्ययाम् ।&lt;br&gt;&#xA;आत्मदोषं मयि ज्ञात्वा मृषा मां शस्तुमिच्छसि ॥ ४८ ॥&lt;br&gt;&#xA;त्याज्यस्तु सुजनैः क्रोधश्चण्डालादधिको यतः ।&lt;br&gt;&#xA;वृथा क्रोधपरीतेन मयि शापः प्रपातितः ॥ ४९ ॥&lt;br&gt;&#xA;तवापि च पतत्वद्य देहोऽयं क्रोधसंयुतः ।&lt;br&gt;&#xA;एवं शप्तो मुनी राज्ञा राजा च मुनिना तथा ॥ ५० ॥&lt;br&gt;&#xA;परस्परं प्राप्य शापं दुःखितौ तौ बभूवतुः ।&lt;br&gt;&#xA;वसिष्ठस्त्वतिचिन्तार्तो ब्रह्माणं शरणं गतः ॥ ५१ ॥&lt;br&gt;&#xA;निवेदयामास तथा शापं भूपकृतं महत् ।&lt;/p&gt;</description>
    </item>
    <item>
      <title>१५</title>
      <link>https://vishvAsa.github.io/purANam/shAktam/devI-bhAgavatam/06/15/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/15/</guid>
      <description>&lt;p&gt;जनमेजय उवाच&lt;br&gt;&#xA;देहप्राप्तिर्वसिष्ठस्य कथिता भवता किल ।&lt;br&gt;&#xA;निमिः कथं पुनर्देहं प्राप्तवानिति मे वद ॥ १ ॥&lt;br&gt;&#xA;व्यास उवाच&lt;br&gt;&#xA;वसिष्ठेन च सम्प्राप्तः पुनर्देहो नराधिप ।&lt;br&gt;&#xA;निमिना न तथा प्राप्तो देहः शापादनन्तरम् ॥ २ ॥&lt;br&gt;&#xA;यदा शप्तो वसिष्ठेन तदा ते ब्राह्मणाः क्रतौ&lt;br&gt;&#xA;ऋत्विजो ये वृता राज्ञा ते सर्वे समचिन्तयन् ॥ ३ ॥&lt;br&gt;&#xA;किं कर्तव्यमहोऽस्माभिः शापदग्धो महीपतिः ।&lt;br&gt;&#xA;अस्मिन्यज्ञे त्वसम्पूर्णे दीक्षायुक्तश्च धार्मिकः ॥ ४ ॥&lt;br&gt;&#xA;किं कर्तव्यं कार्यमेतद्विपरीतमभूत्किल ।&lt;br&gt;&#xA;अवश्यम्भाविभावत्वादशक्ताः स्म निवारणे ॥ ५ ॥&lt;br&gt;&#xA;मन्त्रैर्बहुविधैर्देहं तदा तस्य महात्मनः ।&lt;br&gt;&#xA;रक्षितं धारयामासुः किञ्चिच्छ्वसनसंयुतम् ॥ ६ ॥&lt;br&gt;&#xA;गन्धैर्माल्यैश्च विविधैः पूज्यमानं मुहुर्मुहुः ।&lt;br&gt;&#xA;मन्त्रशक्त्या प्रतिष्टभ्य निर्विकारं सुपूजितम् ॥ ७ ॥&lt;br&gt;&#xA;समाप्ते च क्रतौ तत्र देवाः सर्वे समागताः ।&lt;br&gt;&#xA;ऋत्विग्भिस्तु स्तुताः सर्वे सुप्रीताश्चाभवन्नृप ॥ ८ ॥&lt;br&gt;&#xA;विज्ञप्ता मुनिभिः स्तोत्रैर्निर्विण्णात्मानमब्रुवन् ।&lt;br&gt;&#xA;प्रसन्नाः स्म महीपाल वरं वरय सुव्रत ॥ ९ ॥&lt;br&gt;&#xA;यज्ञेनानेन राजर्षे वरं जन्म विधीयते ।&lt;br&gt;&#xA;देवदेहं नृदेहं वा यत्ते मनसि वाञ्छितम् ॥ १० ॥&lt;br&gt;&#xA;दृप्तः कामं पुरोधास्ते मृत्युलोके यथासुखम् ।&lt;br&gt;&#xA;एवमुक्तो निमेरात्मा सन्तुष्टस्तानुवाच ह ॥ ११ ॥&lt;br&gt;&#xA;न देहे मम वाञ्छास्ति सर्वदैव विनश्वरे ।&lt;br&gt;&#xA;वासो मे सर्वसत्त्वानां दृष्टावस्तु सुरोत्तमाः ॥ १२ ॥&lt;br&gt;&#xA;नेत्रेषु सर्वभूतानां वायुभूतश्चराम्यहम् ।&lt;br&gt;&#xA;एवमुक्ताः सुरास्तत्र निमेरात्मानमब्रुवन् ॥ १३ ॥&lt;br&gt;&#xA;प्रार्थय त्वं महाराज देवीं सर्वेश्वरीं शिवाम् ।&lt;br&gt;&#xA;मखेनानेन सन्तुष्टा सा तेऽभीष्टं विधास्यति ॥ १४ ॥&lt;br&gt;&#xA;स देवैरेवमुक्तस्तु प्रार्थयामास देवताम् ।&lt;br&gt;&#xA;स्तोत्रैर्नानाविधैर्दिव्यैर्भक्त्या गद्‌गदया गिरा ॥ १५ ॥&lt;br&gt;&#xA;प्रसन्ना सा तदा देवी प्रत्यक्षं दर्शनं ददौ ।&lt;br&gt;&#xA;कोटिसूर्यप्रतीकाशं रूपं लावण्यदीपितम् । १६&lt;br&gt;&#xA;दृष्ट्वा प्रमुदिताः सर्वे कृतकृत्याश्च चेतसि ।&lt;br&gt;&#xA;प्रसन्नायां देवतायां राजा वव्रे वरं नृप ॥ १७ ॥&lt;br&gt;&#xA;ज्ञानं तद्विमलं देहि येन मोक्षो भवेदपि ।&lt;br&gt;&#xA;नेत्रेषु सर्वभूतानां निवासो मे भवेदिति ॥ १८ ॥&lt;br&gt;&#xA;ततः प्रसन्ना देवेशी प्रोवाच जगदम्बिका ।&lt;br&gt;&#xA;ज्ञानं ते विमलं भूयात्प्रारब्धस्यावशेषतः ॥ १९ ॥&lt;br&gt;&#xA;नेत्रेषु सर्वभूतानां निवासोऽपि भविष्यति ।&lt;br&gt;&#xA;निमिषं यान्ति चक्षूंषि त्वत्कृतेनैव देहिनाम् ॥ २० ॥&lt;br&gt;&#xA;तव वासात्सनिमिषा मानवाः पशवस्तथा ।&lt;br&gt;&#xA;पतङ्गाश्च भविष्यन्ति पुनश्चानिमिषाः सुराः ॥ २१ ॥&lt;br&gt;&#xA;इति दत्त्वा वरं तस्मै तदा श्रीवरदेवता ।&lt;br&gt;&#xA;आमन्त्र्य च मुनीन्सर्वांस्तत्रैवान्तर्हिताभवत् ॥ २२ ॥&lt;br&gt;&#xA;अन्तर्हितायां देव्यां तु मुनयस्तत्र संस्थिताः ।&lt;br&gt;&#xA;विचिन्त्य विथिवत्सर्वे निमेर्देहं समाहरन् ॥ २३ ॥&lt;br&gt;&#xA;अरणिं तत्र संस्थाप्य ममन्धुर्मन्त्रवत्तदा ।&lt;br&gt;&#xA;मन्त्रहोमैर्महात्मानः पुत्रहेतोर्निमेरथ ॥ २४ ॥&lt;br&gt;&#xA;अरण्यां मथ्यमानायां पुत्रः प्रादुरभूत्तदा ।&lt;br&gt;&#xA;सर्वलक्षणसम्पन्नः साक्षान्निमिरिवापरः ॥ २५ ॥&lt;br&gt;&#xA;अरण्या मथनाज्जातस्तस्मान्मिथिरिति स्मृतः ।&lt;br&gt;&#xA;येनायं जनकाज्जातस्तेनासौ जनकोऽभवत् ॥ २६ ॥&lt;br&gt;&#xA;विदेहस्तु निमिर्जातो यस्मात्तस्मात्तदन्वये ।&lt;br&gt;&#xA;समुद्‌भूतास्तु राजानो विदेहा इति कीर्तिताः ॥ २७ ॥&lt;br&gt;&#xA;एवं निमिसुतो राजा प्रथितो जनकोऽभवत् ।&lt;br&gt;&#xA;नगरी निर्मिता तेन गङ्गातीरे मनोहरा ॥ २८ ॥&lt;br&gt;&#xA;मिथिलेति सुविख्याता गोपुराट्टालसंयुता ।&lt;br&gt;&#xA;धनधान्यसमायुक्ता हट्टशालाविराजिता ॥ २९ ॥&lt;br&gt;&#xA;वंशेऽस्मिन्येऽपि राजानस्ते सर्वे जनकास्तथा ।&lt;br&gt;&#xA;विख्याता ज्ञानिनः सर्वे विदेहाः परिकीर्तिताः ॥ ३० ॥&lt;br&gt;&#xA;एतत्ते कथितं राजन्निमेराख्यानमुत्तमम् ।&lt;br&gt;&#xA;शापाद्यस्य विदेहत्वं विस्तरादुदितं मया ॥ ३१ ॥&lt;/p&gt;</description>
    </item>
    <item>
      <title>१६</title>
      <link>https://vishvAsa.github.io/purANam/shAktam/devI-bhAgavatam/06/16/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/16/</guid>
      <description>&lt;p&gt;जनमेजय उवाच&lt;br&gt;&#xA;कुले कस्य समुत्पन्नाः क्षत्रिया हैहयाश्च ते ।&lt;br&gt;&#xA;ब्रह्महत्यामनादृत्य निजघ्नुर्भार्गवांश्च ये ॥ १ ॥&lt;br&gt;&#xA;वैरस्य कारणं तेषां किं मे ब्रूहि पितामह ।&lt;br&gt;&#xA;निमित्तेन विना क्रोधं कथं कुर्वन्ति सत्तमाः ॥ २ ॥&lt;br&gt;&#xA;वैरं पुरोहितैः सार्धं कस्मात्तेषामजायत ।&lt;br&gt;&#xA;नाल्पहेतोर्हि तद्वैरं क्षत्रियाणां भविष्यति ॥ ३ ॥&lt;br&gt;&#xA;अन्यथा ब्राह्मणान् पूज्यान्कथं जघ्नुरनागसः ।&lt;br&gt;&#xA;बाहुजा बलवन्तोऽपि पापभीताः कथं न ते ॥ ४ ॥&lt;br&gt;&#xA;स्वल्पेऽपराधे को हन्याद्वाडवान्क्षत्रियर्षभः ।&lt;br&gt;&#xA;सन्देहो मे मुनिश्रेष्ठ कारणं वक्तुमर्हसि ॥ ५ ॥&lt;br&gt;&#xA;सूत उवाच&lt;br&gt;&#xA;इति पृष्टस्तदा तेन राज्ञा सत्यवतीसुतः ।&lt;br&gt;&#xA;उवाच परमप्रीतः कथां संस्मृत्य चेतसा ॥ ६ ॥&lt;br&gt;&#xA;व्यास उवाच&lt;br&gt;&#xA;शृणु पारिक्षिते वार्तां क्षत्रियाणां पुरातनीम् ।&lt;br&gt;&#xA;आश्चर्यकारिणीं सम्यग्विदितां च पुरा मया ॥ ७ ॥&lt;br&gt;&#xA;कार्तवीर्येति नाम्नाभूद्धैहयः पृथिवीपतिः ।&lt;br&gt;&#xA;सहस्रबाहुर्बलवानर्जुनो धर्मतत्परः ॥ ८ ॥&lt;br&gt;&#xA;दत्तात्रेयस्य शिष्योऽभूदवतारो हरेरिव ।&lt;br&gt;&#xA;सिद्धः सर्वार्थदः शाक्तो भृगूणां याज्य एव सः ॥ ९ ॥&lt;br&gt;&#xA;यज्वा परमधर्मिष्ठः सदा दानपरायणः ।&lt;br&gt;&#xA;ददौ वित्तं भृगुभ्योऽसौ कृत्वा यज्ञाननेकशः ॥ १० ॥&lt;br&gt;&#xA;धनिनस्ते द्विजा जाता भृगवो नृपदानतः ।&lt;br&gt;&#xA;हयरत्नसमृद्ध्याढ्याः सञ्जाताः प्रथिता भुवि ॥ ११ ॥&lt;br&gt;&#xA;स्वर्याते नृपशार्दूले कार्तवीर्यार्जुने पुनः ।&lt;br&gt;&#xA;हैहया निर्धना जाताः कालेन महता नृप ॥ १२ ॥&lt;br&gt;&#xA;धनकार्यं समुत्पन्नं हैहयानां कदाचन ।&lt;br&gt;&#xA;याचिष्णवोऽभिजग्मुस्तान्भूगूंस्ते हैहया नृप ॥ १३ ॥&lt;br&gt;&#xA;विनयं क्षत्रियाः कृत्वाप्ययाचन्त धनं बहु ।&lt;br&gt;&#xA;न ददुस्तेऽतिलोभार्ता नास्ति नास्तीतिवादिनः ॥ १४ ॥&lt;br&gt;&#xA;भूमौ च निदधुः केचिद्‌भृगवो धनमुत्तमम् ।&lt;br&gt;&#xA;ददुः केचिद्‌द्विजातिभ्यो ज्ञात्वा क्षत्रियतो भयम् ॥ १५ ॥&lt;br&gt;&#xA;कृत्वा स्थानान्तरे द्रव्यं ब्राह्मणा भयविह्वलाः ।&lt;br&gt;&#xA;त्यक्त्वाऽऽश्रमान्ययुः सर्वे भृगवस्तृष्णयान्विताः ॥ १६ ॥&lt;br&gt;&#xA;याज्यांश्च दुःखितान्दृष्ट्वा न ददुर्लोभमोहिताः ।&lt;br&gt;&#xA;पलायित्वा गताः सर्वे गिरिदुर्गानुपाश्रिताः ॥ १७ ॥&lt;br&gt;&#xA;ततस्ते हैहयास्तात दुःखिताः कार्यगौरवात् ।&lt;br&gt;&#xA;भृगूणामाश्रमाञ्जग्मुर्द्रव्यार्थं क्षत्रियर्षभाः ॥ १८ ॥&lt;br&gt;&#xA;भृगूंस्तु निर्गतान्वीक्ष्य शून्यांस्त्यक्त्या गृहानथ ।&lt;br&gt;&#xA;चखनुर्भूतलं तत्र द्रव्यार्थं हैहया भृशम् ॥ १९ ॥&lt;br&gt;&#xA;खनताधिगतं वित्तं केनचिद्‌भृगुवेश्मनि ।&lt;br&gt;&#xA;ददृशुः क्षत्रियाः सर्वे तद्वित्तं श्रमकर्शिताः ॥ २० ॥&lt;br&gt;&#xA;यत्र यत्र समुत्पन्नं भूरि द्रव्यं महीतलात् ।&lt;br&gt;&#xA;तदा ते पार्श्वभागस्थब्राह्मणानां गृहाण्यपि ॥ २१ ॥&lt;br&gt;&#xA;निर्भिद्य हैहया द्रव्यं ददृशुर्धनलिप्सया ।&lt;br&gt;&#xA;ब्राह्मणाश्चुकुशः सर्वे भीताश्च शरणं गताः ॥ २२ ॥&lt;br&gt;&#xA;अतिचिन्वत्सु विप्राणां भवनान्निःसृतं बहु ।&lt;br&gt;&#xA;निजघ्नुस्ताञ्छरैः कोपाद्वाडवाञ्छरणागतान् ॥ २३ ॥&lt;br&gt;&#xA;ययुस्ते गिरिदुर्गांश्च यत्र वै भृगवः स्थिताः ।&lt;br&gt;&#xA;आगर्भादनुकृन्तन्तश्चेरुश्चैव महीमिमाम् ॥ २४ ॥&lt;br&gt;&#xA;प्राप्तान्प्राप्तान्भृगून्सर्वान्निजघ्नुर्निशितैः शरैः ।&lt;br&gt;&#xA;आबालवृद्धानपरानवमन्य च पातकम् ॥ २५ ॥&lt;br&gt;&#xA;एवमुत्पाट्यमानेषु भार्गवेषु यतस्ततः ।&lt;br&gt;&#xA;हन्युर्गर्भांश्च नारीणां गृहीत्वा हैहया भृशम् ॥ २६ ॥&lt;br&gt;&#xA;रुरुदुस्ताः स्त्रियः कामं कुरर्य इव दुःखिताः ।&lt;br&gt;&#xA;गर्भाश्च कृन्तिता यासां क्षत्रियैः पापनिश्चयैः ॥ २७ ॥&#xA;अन्येऽप्याहुश्च तान्दृप्तान्मुनयस्तीर्थवासिनः ।&lt;br&gt;&#xA;मुञ्चन्तु क्षत्रियाः क्रोधं ब्राह्मणेषु भयावहम् ॥ २८ ॥&lt;br&gt;&#xA;अयुक्तमेतदारब्धं भवद्‌भिः कर्म गर्हितम् ।&lt;br&gt;&#xA;यद्‌गर्भान्भृगुपत्नीनां निहन्युः क्षत्रियर्षभाः ॥ २९ ॥&lt;br&gt;&#xA;अत्युग्रपुण्यपापानामिहैव फलमाप्नुयात् ।&lt;br&gt;&#xA;तस्माज्जुगुप्सितं कर्म त्यक्तव्यं भूतिमिच्छता ॥ ३० ॥&lt;br&gt;&#xA;तानाहुर्हैहयाः क्रुद्धा मुनीनथ दयापरान् ।&lt;br&gt;&#xA;भवन्तः साधवः सर्वे नार्थज्ञाः पापकर्मणाम् ॥ ३१ ॥&lt;br&gt;&#xA;एभिर्हृतं धनं सर्वं पूर्वजानां महात्मनाम् ।&lt;br&gt;&#xA;वञ्चयित्वा छलाभिज्ञैर्मार्गे पाटच्चरैरिव ॥ ३२ ॥&lt;br&gt;&#xA;एते प्रतारका दम्भास्तादृशा बकवृत्तयः ।&lt;br&gt;&#xA;उत्पन्ने च महाकार्ये प्रार्थिता विनयेन ते ॥ ३३ ॥&lt;br&gt;&#xA;न ददुः प्रार्थितं विप्राः पादवृद्ध्यापि याचिताः ।&lt;br&gt;&#xA;नास्तीतिवादिनः स्तब्धाः दुःखितान्वीक्ष्य याज्यकान् ॥ ३४ ॥&lt;br&gt;&#xA;धनं प्राप्तं कार्तवीर्याद्‌रक्षितं केन हेतुना ।&lt;br&gt;&#xA;न कृताः क्रतवः किं तैर्दानं चार्थिषु भूरिशः ॥ ३५ ॥&lt;br&gt;&#xA;न सञ्चितव्यं विप्रैस्तु धनं चापि कदाचन ।&lt;br&gt;&#xA;यष्टव्यं विधिवद्देयं भोक्तव्यं च यथासुखम् ॥ ३६ ॥&lt;br&gt;&#xA;द्रव्ये चौरभयं प्रोक्तं तथा राजभयं द्विजाः ।&lt;br&gt;&#xA;वह्नेर्भयं महाघोरं तथा धूर्तभयं महत् ॥ ३७ ॥&lt;br&gt;&#xA;येन केनाप्युपायेन धनं त्यजति रक्षकम् ।&lt;br&gt;&#xA;अथवासौ मृतो याति द्रव्यं त्यक्त्वा ह्यसद्‌गतिम् ॥ ३८ ॥&lt;br&gt;&#xA;पादवृद्ध्या तथास्माभिः प्रार्थितं विनयान्वितैः ।&lt;br&gt;&#xA;तथापि लोभसन्दिग्धैर्न दत्तं नः पुरोहितैः ॥ ३९ ॥&lt;br&gt;&#xA;दानं भोगस्तथा नाशो धनस्य गतिरीदृशी ।&lt;br&gt;&#xA;दानभोगौ कृतीनां च नाशः पापात्मनां किल ॥ ४० ॥&lt;br&gt;&#xA;न दाता न च यो भोक्ता कृपणो गुप्तितत्परः ।&lt;br&gt;&#xA;राज्ञासौ सर्वथा दण्ड्यो वञ्चको दुःखभाङ्नरः ॥ ४१ ॥&lt;br&gt;&#xA;तस्माद्वयं गुरूनेतान्वञ्चकान्ब्राह्मणाधमान् ।&lt;br&gt;&#xA;हन्तुं समुद्यताः सर्वे न क्रोधव्यं महात्मभिः ॥ ४२ ॥&lt;br&gt;&#xA;व्यास उवाच&lt;br&gt;&#xA;इत्युक्त्वा हेतुमद्वाक्यं तानाश्वास्य मुनीनथ ।&lt;br&gt;&#xA;विचेरुश्च विचिन्वाना भृगुदाराननेकशः ॥ ४३ ॥&lt;br&gt;&#xA;भयार्ता भृगुपत्न्यस्तु हिमवन्तं धराधरम् ।&lt;br&gt;&#xA;प्रपेदिरे रुदन्त्यश्च वेपमानाः कृशा भृशम् ॥ ४४ ॥&lt;br&gt;&#xA;एवं ते हैहयैर्विप्राः पीडिता धनकामुकैः ।&lt;br&gt;&#xA;निहताश्च यथाकामं संरब्धैः पापकर्मभिः ॥ ४५ ॥&lt;br&gt;&#xA;लोभ एव मनुष्याणां देहसंस्थो महारिपुः ।&lt;br&gt;&#xA;सर्वदुःखाकरः प्रोक्तो दुःखदः प्राणनाशकः ॥ ४६ ॥&lt;br&gt;&#xA;सर्वपापस्य मूलं हि सर्वदा तृष्णयान्वितः ।&lt;br&gt;&#xA;विरोधकृत्त्रिवर्णानां सर्वार्तेः कारणं तथा ॥ ४७ ॥&lt;br&gt;&#xA;लोभात्त्यजन्ति धर्मं वै कुलधर्मं तथैव हि ।&lt;br&gt;&#xA;मातरं भ्रातरं हन्ति पितरं बान्धवं तथा ॥ ४८ ॥&lt;br&gt;&#xA;गुरुं मित्रं तथा भार्यां पुत्रं च भगिनीं तथा ।&lt;br&gt;&#xA;लोभाविष्टो न किं कुर्यादकृत्यं पापमोहितः ॥ ४९ ॥&lt;br&gt;&#xA;क्रोधात्कामादहङ्काराल्लोभ एव महारिपुः ।&lt;br&gt;&#xA;प्राणांस्त्यजति लोभेन किं पुनः स्यादनावृतम् ॥ ५० ॥&lt;br&gt;&#xA;पूर्वजास्ते महाराज धर्मज्ञाः सत्पथे स्थिताः ।&lt;br&gt;&#xA;पाण्डवाः कौरवाश्चैव लोभेन निधनं गताः ॥ ५१ ॥&lt;br&gt;&#xA;यत्र भीष्मश्च द्रोणश्च कृपः कर्णश्च बाह्लिकः ।&lt;br&gt;&#xA;भीमसेनो धर्भपुत्रस्तथैवार्जुनकेशवौ ॥ ५२ ॥&lt;br&gt;&#xA;तथापि युद्धमत्युग्रं कृतं तैश्च परस्परम् ।&lt;br&gt;&#xA;कुटुम्बकदनं भूरि कृतं लोभातुरैरिह ॥ ५३ ॥&lt;br&gt;&#xA;हतो द्रोणो हतो भीष्मस्तथैव पाण्डवात्मजाः ।&lt;br&gt;&#xA;भ्रातरः पितरः पुत्राः सर्वे वै निहता रणे ॥ ५४ ॥&lt;br&gt;&#xA;तस्माल्लोभाभिभूतस्तु किं न कुर्यान्नरः किल ।&lt;br&gt;&#xA;हैहयैर्निहताः सर्वे भृगवः पापबुद्धिभिः ॥ ५५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;हैहयैर्धनाहरणेन सह भृगूणां वधवर्णनं नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>१७</title>
      <link>https://vishvAsa.github.io/purANam/shAktam/devI-bhAgavatam/06/17/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/17/</guid>
      <description>&lt;p&gt;जनमेजय उवाच&lt;br&gt;&#xA;कथं ताश्च स्त्रियः सर्वा भृगूणां दुःखसागरात् ।&lt;br&gt;&#xA;मुक्ता वंशः पुनस्तेषां ब्राह्मणानां स्थिरोऽभवत् ॥ १ ॥&lt;br&gt;&#xA;हैहयैः किं कृतं कार्यं हत्वा तान्ब्राह्मणानपि ।&lt;br&gt;&#xA;क्षत्रियैर्लोभसंयुक्तैः पापाचारैर्वदस्व तत् ॥ २ ॥&lt;br&gt;&#xA;न तृप्तिरस्ति मे ब्रह्मन् पिबतस्ते कथामृतम् ।&lt;br&gt;&#xA;पावनं सुखदं नॄणां परलोके फलप्रदम् ॥ ३ ॥&lt;br&gt;&#xA;व्यास उवाच&lt;br&gt;&#xA;शृणु राजन्प्रवक्ष्यामि कथां पापप्रणाशिनीम् ।&lt;br&gt;&#xA;यथा स्त्रियस्तु ता मुक्ता दुःखात्तस्माद्दुरत्ययात् ॥ ४ ॥&lt;br&gt;&#xA;भृगुपत्न्यो यदा राजन् हिमवन्तं गिरिं गताः ।&lt;br&gt;&#xA;भयत्रस्ता विभग्नाशा हैहयैः पीडिता भृशम् ॥ ५ ॥&lt;br&gt;&#xA;गौरीं तत्र तु संस्थाप्य मृण्मयीं सरितस्तटे ।&lt;br&gt;&#xA;उपोषणपराश्चकुर्निश्चयं मरणं प्रति ॥ ६ ॥&lt;br&gt;&#xA;स्वप्ने गत्वा तदा देवी प्राह ताः प्रमदोत्तमाः ।&lt;br&gt;&#xA;युष्मासु मध्ये कस्याश्चिद्‌भविता चोरुजः पुमान् ॥ ७ ॥&lt;br&gt;&#xA;मदंशशक्तिसम्भिन्नः स वः कार्यं विधास्यति ।&lt;br&gt;&#xA;इत्यादिश्य पराम्बा सा पश्चादन्तर्हिताभवत् ॥ ८ ॥&lt;br&gt;&#xA;जागृतास्तु ततः सर्वा मुदमापुर्वराङ्गनाः ।&lt;br&gt;&#xA;काचित्तासां भयोद्विग्ना कामिनी चतुरा भृशम् ॥ ९ ॥&lt;br&gt;&#xA;दधार चोरुणैकेन गर्भं सा कुलवृद्धये ।&lt;br&gt;&#xA;पलायनपरा दृष्टा क्षत्रियैर्ब्राह्मणी यदा ॥ १० ॥&lt;br&gt;&#xA;विह्वला तेजसा युक्ता तदा ते दुद्रुवुर्भृशम् ।&lt;br&gt;&#xA;गृह्यतां वध्यतां नारी सगर्भा याति सत्वरा ॥ ११ ॥&lt;br&gt;&#xA;इति ब्रुवन्तः सम्प्राप्ताः कामिनीं खड्गपाणयः ।&lt;br&gt;&#xA;सा भयार्ता तु तान्दृष्ट्वा रुरोद समुपागतान् ॥ १२ ॥&lt;br&gt;&#xA;गर्भस्य रक्षणार्थं सा चुक्रोशातिभयातुरा ।&lt;br&gt;&#xA;रुदतीं मातरं श्रुत्वा दीनां प्राणविवर्जिताम् ॥ १३ ॥&lt;br&gt;&#xA;निराधारां क्रन्दमानां क्षत्रियैर्भृशतापिताम् ।&lt;br&gt;&#xA;गृहीतामिव सिंहेन सगर्भां हरिणीं यथा ॥ १४ ॥&lt;br&gt;&#xA;साश्रुनेत्रां वेपमानां सङ्क्रुध्य बालकस्तदा ।&lt;br&gt;&#xA;भित्त्वोरुं निर्जगामाशु गर्भः सूर्य इवापरः ॥ १५ ॥&lt;br&gt;&#xA;मुष्णन्दृष्टीः क्षत्रियाणां तेजसा बालकः शुभः ।&lt;br&gt;&#xA;दर्शनाद्‌बालकस्याशु सर्वे जाता विलोचनाः ॥ १६ ॥&lt;br&gt;&#xA;बभ्रमुर्गिरिदुर्गेषु जन्मान्धा इव क्षत्रियाः ।&lt;br&gt;&#xA;चिन्तितं मनसा सर्वैः किमेतदिति साम्प्रतम् ॥ १७ ॥&lt;br&gt;&#xA;सर्वे चक्षुर्विहीना यज्जाता स्म बालदर्शनात् ।&lt;br&gt;&#xA;ब्राह्मण्यास्तु प्रभावोऽयं सतीव्रतबलं महत् ॥ १८ ॥&lt;br&gt;&#xA;क्षणाद्वामोघसङ्कल्पाः किं करिष्यन्तिदुःखिताः ।&lt;br&gt;&#xA;इति सञ्चिन्त्य मनसा नेत्रहीना निराश्रयाः ॥ १९ ॥&lt;br&gt;&#xA;ब्राह्मणीं शरणं जग्मुर्हैहया गतचेतसः ।&lt;br&gt;&#xA;प्रणेमुस्तां भयत्रस्तां कृताञ्जलिपुटाश्च ते ॥ २० ॥&lt;br&gt;&#xA;ऊचुश्चैनां भयोद्विग्नां दृष्ट्यर्थं क्षत्रियर्षभाः ।&lt;br&gt;&#xA;प्रसीद सुभगे मातः सेवकास्ते वयं किल ॥ २१ ॥&lt;br&gt;&#xA;कृतापराधा रम्भोरु क्षत्रियाः पापबुद्धयः ।&lt;br&gt;&#xA;दर्शनात्तव तन्वङ्‌गि जाताः सर्वे विलोचनाः ॥ २२ ॥&lt;br&gt;&#xA;मुखं ते नैव पश्यामो जन्मान्धा इव भामिनि ।&lt;br&gt;&#xA;अद्‌भुतं ते तपो वीर्यं किं कुर्मः पापकारिणः ॥ २३ ॥&lt;br&gt;&#xA;शरणं ते प्रपन्नाः स्मो देहि चक्षूंषि मानदे ।&lt;br&gt;&#xA;अन्धत्वं मरणादुग्रं कृपां कर्तुं त्वमर्हसि ॥ २४ ॥&lt;br&gt;&#xA;पुनर्दृष्टिप्रदानेन सेवकान्क्षत्रियान्कुरु ।&lt;br&gt;&#xA;उपरम्य च गच्छेम सहिताः पापकर्मणः ॥ २५ ॥&lt;br&gt;&#xA;अतः परं न कर्तव्यमीदृशं कर्म कर्हिचित् ।&lt;br&gt;&#xA;भार्गवाणां तु सर्वेषां सेवकाः स्मो वयं किल ॥ २६ ॥&lt;br&gt;&#xA;अज्ञानाद्यत्कृतं पापं क्षन्तव्यं तत्त्वयाधुना ।&lt;br&gt;&#xA;वैरं नातः परं क्वापि भृगुभिः क्षत्रियैः सह ॥ २७ ॥&lt;br&gt;&#xA;कर्तव्यं शपथैः सम्यग्वर्तितव्यं तु हैहयैः ।&lt;br&gt;&#xA;सपुत्रा भव सुश्रोणि प्रणताः स्मो वयं च ते ॥ २८ ॥&lt;br&gt;&#xA;प्रसादं कुरु कल्याणि न द्विष्यामः कदाचन ।&lt;br&gt;&#xA;व्यास उवाच&lt;br&gt;&#xA;इति तेषां वचः श्रुत्वा ब्राह्मणी विस्मयान्विता ॥ २९ ॥&lt;br&gt;&#xA;तानाह प्रणतान्दुःस्थानाश्वास्य गतलोचनान् ।&lt;br&gt;&#xA;गृहीता न मया दृष्टिर्युष्माकं क्षत्रियाः किल ॥ ३० ॥&lt;br&gt;&#xA;नाहं रुषान्विता सत्यं कारणं शृणुताद्य यत् ।&lt;br&gt;&#xA;अयं च भार्गवो नूनमूरुजः कुपितोऽद्य वः ॥ ३१ ॥&lt;br&gt;&#xA;चक्षूंषि तेन युष्माकं स्तम्भितानि रुषावता ।&lt;br&gt;&#xA;स्वबन्धून्निहताञ्ज्ञात्वा गर्भस्थानपि क्षत्रियैः ॥ ३२ ॥&lt;br&gt;&#xA;अनागसो धर्मपरांस्तापसान्धनकाम्यया ।&lt;br&gt;&#xA;गर्भानपि यदा यूयं भृगूनघ्नंस्तु पुत्रकाः ॥ ३३ ॥&lt;br&gt;&#xA;तदायमूरुणा गर्भो मया वर्षशतं धृतः ।&lt;br&gt;&#xA;षडङ्गश्चाखिलो वेदो गृहीतोऽनेन चाञ्जसा ॥ ३४ ॥&lt;br&gt;&#xA;गर्भस्थेनापि बालेन भृगुवंशविवृद्धये ।&lt;br&gt;&#xA;सोऽपि पितृवधान्नूनं क्रोथेद्धो हन्तुमिच्छति ॥ ३५ ॥&#xA;भगवत्याः प्रसादेन जातोऽयं मम बालकः ।&lt;br&gt;&#xA;तेजसा यस्य दिव्येन चक्षूंषि मुषितानि वः ॥ ३६ ॥&lt;br&gt;&#xA;तस्मादौर्वं सुतं मेऽद्य याचध्वं विनयान्विताः ।&lt;br&gt;&#xA;प्रणिपातेन तुष्टोऽसौ दृष्टिं वः प्रतिमोक्ष्यति ॥ ३७ ॥&lt;br&gt;&#xA;व्यास उवाच&lt;br&gt;&#xA;तच्छ्रुत्वा वचनं तस्या हैहयास्तुष्टुवुश्च तम् ।&lt;br&gt;&#xA;प्रणेमुर्विनयोपेता ऊरुजं मुनिसत्तमम् ॥ ३८ ॥&lt;br&gt;&#xA;स सन्तुष्टो बभूवाथ तानुवाच विचक्षुषः ।&lt;br&gt;&#xA;गच्छध्वं स्वगृहान्भूपा ममाख्यानकृतं वचः ॥ ३९ ॥&lt;br&gt;&#xA;अवश्यम्भाविभावास्ते भवन्ति देवनिर्मिताः ।&lt;br&gt;&#xA;नात्र शोकस्तु कर्तव्यः पुरुषेण विजानता ॥ ४० ॥&lt;br&gt;&#xA;पूर्ववदृषयः सर्वे प्राप्नुवन्तु यथासुखम् ।&lt;br&gt;&#xA;व्रजन्तु विगतक्रोधा भवनानि यथासुखम् ॥ ४१ ॥&lt;br&gt;&#xA;इति तेन समादिष्टा हैहयाः प्राप्तलोचनाः ।&lt;br&gt;&#xA;और्वमामन्त्र्य जग्मुस्ते सदनानि यथारुचि ॥ ४२ ॥&lt;br&gt;&#xA;ब्राह्मणी तं सुतं दिव्यं गृहीत्वा स्वाश्रमं गता ।&lt;br&gt;&#xA;पालयामास भूपाल तेजस्विनमतन्द्रिता ॥ ४३ ॥&lt;br&gt;&#xA;एवं ते कथितं राजन् भृगूणां तु विनाशनम् ।&lt;br&gt;&#xA;लोभाविष्टैः क्षत्रियैश्च यत्कृतं पातकं किल ॥ ४४ ॥&lt;br&gt;&#xA;जनमेजय उवाच&lt;br&gt;&#xA;श्रुतं मया महत्कर्म क्षत्रियाणाञ्च दारुणम् ।&lt;br&gt;&#xA;कारणं लोभ एवात्र दुःखदश्चोभयोस्तु सः ॥ ४५ ॥&lt;br&gt;&#xA;किञ्चित्प्रष्टुमिहेच्छामि संशयं वासवीसुत ।&lt;br&gt;&#xA;हैहयास्ते कथं नाम्ना ख्याता भुवि नृपात्मजाः ॥ ४६ ॥&lt;br&gt;&#xA;यदोस्तु यादवाः कामं भरताद्‌भारतास्तथा ।&lt;br&gt;&#xA;हैहयः कोऽपि राजाभूत्तेषां वंशे प्रतिष्ठितः ॥ ४७ ॥&lt;br&gt;&#xA;तदहं श्रोतुमिच्छामि कारणं करुणानिधे ।&lt;br&gt;&#xA;हैहयास्ते कथं जाताः क्षत्रियाः केन कर्मणा ॥ ४८ ॥&lt;br&gt;&#xA;व्यास उवाच&lt;br&gt;&#xA;हैहयानां समुत्पत्तिं शृणु भूप सविस्तराम् ।&lt;br&gt;&#xA;पुरातनीं सुपुण्यां च कथां पापप्रणाशिनीम् ॥ ४९ ॥&lt;br&gt;&#xA;कस्मिंश्चित्समये भूप सूर्यपुत्रः सुशोभनः ।&lt;br&gt;&#xA;रेवन्तेति च विख्यातो रूपवानमितप्रभः ॥ ५० ॥&lt;br&gt;&#xA;उच्चैःश्रवसमारुह्य हयरत्नं मनोहरम् ।&lt;br&gt;&#xA;जगाम विष्णुसदनं वैकुण्ठं भास्करात्मजः ॥ ५१ ॥&lt;br&gt;&#xA;भगवद्दर्शनाकाङ्क्षी हयारूढो यदागतः ।&lt;br&gt;&#xA;हयस्थस्तु तदा दृष्टो लक्ष्म्यासौ रविनन्दनः ॥ ५२ ॥&lt;br&gt;&#xA;रमा वीक्ष्य हयं दिव्यं भ्रातरं सागरोद्‌भवम् ।&lt;br&gt;&#xA;रूपेण विस्मिता तस्य तस्थौ स्तम्भितलोचना ॥ ५३ ॥&lt;br&gt;&#xA;भगवानपि तं दृष्ट्वा हयारूढं मनोहरम् ।&lt;br&gt;&#xA;आगच्छन्तं रमां विष्णुः पप्रच्छ प्रणयात्प्रभुः ॥ ५४ ॥&lt;br&gt;&#xA;कोऽयमायाति चार्वङ्‌गि हयारूढ इवापरः ।&lt;br&gt;&#xA;स्मरतेजस्तनुः कान्ते मोहयन्भुवनत्रयम् ॥ ५५ ॥&lt;br&gt;&#xA;प्रेक्षमाणा तदा लक्ष्मीस्तच्चित्ता दैवयोगतः ।&lt;br&gt;&#xA;नोवाच वचनं किञ्चित्पृष्टापि च पुनः पुनः ॥ ५६ ॥&lt;br&gt;&#xA;व्यास उवाच&lt;br&gt;&#xA;अश्वासक्तमतिं वीक्ष्य कामिनीमतिमोहिताम् ।&lt;br&gt;&#xA;पश्यन्तीं परमप्रेम्णा चञ्चलाक्षीं च चञ्चलाम् ॥ ५७ ॥&lt;br&gt;&#xA;तामाह भगवान्कुद्धः किं पश्यसि सुलोचने ।&lt;br&gt;&#xA;मोहिता च हरिं दृष्ट्वा पृष्टा नैवाभिभाषसे ॥ ५८ ॥&lt;br&gt;&#xA;सर्वत्र रमसे यस्माद्रमा तस्माद्‌भविष्यसि ।&lt;br&gt;&#xA;चञ्चलत्वाच्चलेत्येवं सर्वथैव न संशयः ॥ ५९ ॥&lt;br&gt;&#xA;प्राकृता च यथा नारी नूनं भवति चञ्चला ।&lt;br&gt;&#xA;तथा त्वमपि कल्याणि स्थिरा नैव कदाचन ॥ ६० ॥&lt;br&gt;&#xA;त्वं हयं मत्समीपस्था समीक्ष्य यदि मोहिता ।&lt;br&gt;&#xA;वडवा भव वामोरु मर्त्यलोकेऽतिदारुणे ॥ ६१ ॥&lt;br&gt;&#xA;इति शप्ता रमा देवी हरिणा दैवयोगतः ।&lt;br&gt;&#xA;रुरोद वेपमाना सा भयभीतातिदुःखिता ॥ ६२ ॥&lt;br&gt;&#xA;तमुवाच रमानाथ शङ्‌किता चारुहासिनी ।&lt;br&gt;&#xA;प्रणम्य शिरसा देवं स्वपतिं विनयान्विता ॥ ६३ ॥&lt;br&gt;&#xA;देवदेव जगन्नाथ करुणाकर केशव ।&lt;br&gt;&#xA;स्वल्पेऽपराधे गोविन्द कस्माच्छापं ददासि मे ॥ ६४ ॥&lt;br&gt;&#xA;न कदाचिन्मया दृष्टः क्रोधस्ते हीदृशः प्रभो ।&lt;br&gt;&#xA;क्व गतस्ते मयि स्नेहः सहजो न तु नश्वरः ॥ ६५ ॥&lt;br&gt;&#xA;वज्रपातस्तु शत्रौ वै कर्तव्यो न सुहृज्जने ।&lt;br&gt;&#xA;सदाहं वरयोग्या ते शापयोग्या कथं कृता ॥ ६६ ॥&lt;br&gt;&#xA;प्राणांस्त्यक्ष्यामि गोविन्द पश्यतोऽद्य तवाग्रतः ।&lt;br&gt;&#xA;कथं जीवे त्वया हीना विरहानलतापिता ॥ ६७ ॥&lt;br&gt;&#xA;प्रसादं कुरु देवेश शापादस्मात्सुदारुणात् ।&lt;br&gt;&#xA;कदा मुक्ता समीपं ते प्राप्नोमि सुखदं विभौ ॥ ६८ ॥&lt;br&gt;&#xA;हरिरुवाच&lt;br&gt;&#xA;यदा ते भविता पुत्रः पृथिव्यां मत्समः प्रिये ।&lt;br&gt;&#xA;तदा मां प्राप्य तन्वङ्‌गि सुखिता त्वं भविष्यसि ॥ ६९ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;हैहयानामुत्पत्तिप्रसङ्गे रमाविष्णुसंवादवर्णनं नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>१८</title>
      <link>https://vishvAsa.github.io/purANam/shAktam/devI-bhAgavatam/06/18/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/18/</guid>
      <description>&lt;p&gt;जनमेजय उवाच&lt;br&gt;&#xA;इति शप्ता भगवता सिन्धुजा कोपयोगतः ।&lt;br&gt;&#xA;कथं सा वडवा जाता रेवन्तेन च किं कृतम् ॥ १ ॥&lt;br&gt;&#xA;कस्मिन्देशेऽब्धिजा देवी वडवारूपधारिणी ।&lt;br&gt;&#xA;संस्थितैकाकिनी बाला परोषित्पतिका यथा ॥ २ ॥&lt;br&gt;&#xA;कालं कियन्तमायुष्मन् वियुक्ता पतिना रमा ।&lt;br&gt;&#xA;संस्थिता विजनेऽरण्ये किं कृतं च तया पुनः ॥ ३ ॥&lt;br&gt;&#xA;समागमं कदा प्राप्ता वासुदेवस्य सिन्धुजा ।&lt;br&gt;&#xA;पुत्रः कथं तया प्राप्तो नारायणवियुक्तया ॥ ४ ॥&lt;br&gt;&#xA;एतद्‌वृत्तान्तमार्येश कथयस्व सविस्तरम् ।&lt;br&gt;&#xA;श्रोतुकामोऽस्मि विप्रेन्द्र कथाख्यानमनुत्तमम् ॥ ५ ॥&lt;br&gt;&#xA;सूत उवाच&lt;br&gt;&#xA;इति पृष्टस्तदा व्यासः परीक्षित्तनयेन वै ।&lt;br&gt;&#xA;कथयामास भो विप्राः कथामेतां सुविस्तराम् ॥ ६ ॥&lt;br&gt;&#xA;व्यास उवाच&lt;br&gt;&#xA;शृणु राजन् प्रवक्ष्यामि कथां पौराणिकीं शुभाम् ।&lt;br&gt;&#xA;पावनीं सुखदां कर्णे विशदाक्षरसंयुताम् ॥ ७ ॥&lt;br&gt;&#xA;रेवन्तस्तु रमां दृष्ट्वा शप्ता देवेन कामिनीम् ।&lt;br&gt;&#xA;भयार्तः प्रययौ दूरात्प्रणम्य जगतां पतिम् ॥ ८ ॥&lt;br&gt;&#xA;पितुः सकाशं त्वरितो वीक्ष्य कोपं जगत्पतेः ।&lt;br&gt;&#xA;निवेदयामास कथां भास्कराय स शापजाम् ॥ ९ ॥&lt;br&gt;&#xA;दुःखिता सा रमा देवी प्रणम्य जगदीश्वरम् ।&lt;br&gt;&#xA;आज्ञप्ता मानुषं लोकं प्राप्ता कमललोचना ॥ १० ॥&lt;br&gt;&#xA;सूर्यपत्न्या तपस्तप्तं यत्र पूर्वं सुदारुणम् ।&lt;br&gt;&#xA;तत्रैव सा ययावाशु वडवारूपधारिणी ॥ ११ ॥&lt;br&gt;&#xA;कालिन्दीतमसासङ्गे सुपर्णाक्षस्य चोत्तरे ।&lt;br&gt;&#xA;सर्वकामप्रदे स्थाने सुरम्यवनमण्डिते ॥ १२ ॥&lt;br&gt;&#xA;तत्र स्थिता महादेवं शङ्करं वाञ्छितप्रदम् ।&lt;br&gt;&#xA;दध्यौ चैकेन मनसा शूलिनं चन्द्रशेखरम् ॥ १३ ॥&lt;br&gt;&#xA;पञ्चाननं दशभुजं गौरीदेहार्धधारिणम् ।&lt;br&gt;&#xA;कर्पूरगौरदेहाभं नीलकण्ठं त्रिलोचनम् ॥ १४ ॥&lt;br&gt;&#xA;व्याघ्राजिनधरं देवं गजचर्मोत्तरीयकम् ।&lt;br&gt;&#xA;कपालमालाकलितं नागयज्ञोपवीतिनम् ॥ १५ ॥&lt;br&gt;&#xA;सागरस्य सुता कृत्वा हयीरूपं मनोहरम् ।&lt;br&gt;&#xA;तस्मिंस्तीर्थे रमादेवी चकार दुश्चरं तपः ॥ १६ ॥&lt;br&gt;&#xA;ध्यायमाना परं देवं वैराग्यं समुपाश्रिता ।&lt;br&gt;&#xA;दिव्यं वर्षसहस्रं तु गतं तत्र महीपते ॥ १७ ॥&lt;br&gt;&#xA;ततस्तुष्टो महादेवो वृषारूढस्त्रिलोचनः ।&lt;br&gt;&#xA;प्रत्यक्षोऽभून्महेशानः पार्वतीसहितः प्रभुः ॥ १८ ॥&lt;br&gt;&#xA;तत्रैत्य सगणः शम्भुस्तामाह हरिवल्लभाम् ।&lt;br&gt;&#xA;तपस्यन्तीं महाभागामश्विनीरूपधारिणीम् ॥ १९ ॥&lt;br&gt;&#xA;किं तपस्यसि कल्याणि जगन्मातर्वदस्व मे ।&lt;br&gt;&#xA;सर्वार्थदः पतिस्तेऽस्ति सर्वलोकविधायकः ॥ २० ॥&lt;br&gt;&#xA;हरिं त्यक्त्वाद्य मां कस्मात्स्तौषि देवि जगत्पतिम् ।&lt;br&gt;&#xA;वासुदेवं जगन्नाथं भुक्तिमुक्तिप्रदायकम् ॥ २१ ॥&lt;br&gt;&#xA;वेदोक्तं वचनं कार्यं नारीणां देवता पतिः ।&lt;br&gt;&#xA;नान्यस्मिन्सर्वथा भावः कर्तव्यः कर्हिचित्‌क्वचित् ॥ २२ ॥&lt;br&gt;&#xA;पतिशुश्रूषणं स्त्रीणां धर्म एव सनातनः ।&lt;br&gt;&#xA;यादृशस्तादृशः सेव्यः सर्वथा शुभकाम्यया ॥ २३ ॥&lt;br&gt;&#xA;नारायणस्तु सर्वेषां सेव्यो योग्यः सदैव हि ।&lt;br&gt;&#xA;तं त्यक्त्वा देवदेवेशं किं मां ध्यायसि सिन्धुजे ॥ २४ ॥&lt;br&gt;&#xA;लक्ष्मीरुवाच&lt;br&gt;&#xA;आशुतोष महेशान शप्ताहं पतिना शिव ।&lt;br&gt;&#xA;मां समुद्धर देवेश शापादस्माद्दयानिधे ॥ २५ ॥&lt;br&gt;&#xA;तदोक्तं हरिणा शम्भो शापानुग्रहकारणम् ।&lt;br&gt;&#xA;विज्ञप्तेन मया कामं दयायुक्तेन विष्णुना ॥ २६ ॥&lt;br&gt;&#xA;यदा ते भविता पुत्रस्तदा शापस्य मोक्षणम् ।&lt;br&gt;&#xA;भविष्यति च वैकुण्ठवासस्ते कमलालये ॥ २७ ॥&lt;br&gt;&#xA;इत्युक्ताहं तपस्तप्तुमागतास्मि तपोवने ।&lt;br&gt;&#xA;आराधितो मया देव त्वं सर्वार्थप्रदायकः ॥ २८ ॥&lt;br&gt;&#xA;पतिसङ्गं विना पुत्रं देवदेव लभे कथम् ।&lt;br&gt;&#xA;स तु तिष्ठति वैकुण्ठे त्यक्त्वा वामामनागसम् ॥ २९ ॥&lt;br&gt;&#xA;वरं मे देहि देवेश यदि तुष्टोऽसि शङ्कर ।&lt;br&gt;&#xA;तव तस्य द्विधा भावो नास्ति नूनं कदाचन ॥ ३० ॥&lt;br&gt;&#xA;मयैतद्‌गिरिजाकान्त ज्ञातं पत्युः पुरो हर ।&lt;br&gt;&#xA;यस्त्वं योऽसौ पुनर्योऽसौ स त्वं नास्त्यत्र संशयः ॥ ३१ ॥&lt;br&gt;&#xA;एकत्वं च मया ज्ञात्वा मया ते स्मरणं कृतम् ।&#xA;अन्यथा मम दोषस्त्वामाश्रयन्त्या भवेच्छिव ॥ ३२ ॥&lt;br&gt;&#xA;शिव उवाच&lt;br&gt;&#xA;कथं ज्ञातस्त्वया देवि मम तस्य च सुन्दरि ।&lt;br&gt;&#xA;ऐक्यभावो हरेर्नूनं सत्यं मे वद सिन्धुजे ॥ ३३ ॥&lt;br&gt;&#xA;एकत्वं च न जानन्ति देवाश्च मुनयस्तथा ।&lt;br&gt;&#xA;ज्ञानिनो वेदतत्त्वज्ञाः कुतर्कोपहताः किल ॥ ३४ ॥&lt;br&gt;&#xA;मद्‌भक्ता वासुदेवस्य निन्दका बहवस्तथा ।&lt;br&gt;&#xA;विष्णभक्तास्तु बहवो मम निन्दापरायणाः ॥ ३५ ॥&lt;br&gt;&#xA;भवन्ति कालभेदेन कलौ देवि विशेषतः ।&lt;br&gt;&#xA;कथं ज्ञातस्त्वया भद्रे दुर्ज्ञेयो ह्यकृतात्मभिः ॥ ३६ ॥&lt;br&gt;&#xA;सर्वथा त्वैक्यभावस्तु हरेर्मम च दुर्लभः ।&lt;br&gt;&#xA;व्यास उवाच&lt;br&gt;&#xA;इति सा शम्भुना पुष्टा तुष्टेन हरिवल्लभा ॥ ३७ ॥&lt;br&gt;&#xA;वृत्तान्तं तस्य विज्ञातं प्रवक्तुमुपचक्रमे ।&lt;br&gt;&#xA;शिवं प्रति रमा तत्र प्रसन्नवदना भृशम् ॥ ३८ ॥&lt;br&gt;&#xA;लक्ष्मीरुवाच&lt;br&gt;&#xA;एकदा देवदेवेश विष्णुर्ध्यानपरो रहः ।&lt;br&gt;&#xA;दृष्टो मया तपः कुर्वन्पद्मासनगतो यदा ॥ ३९ ॥&lt;br&gt;&#xA;तदाहं विस्मिता देवं तमपृच्छं पतिं किल ।&lt;br&gt;&#xA;प्रबुद्धं सुप्रसन्नं च ज्ञात्वा विनयपूर्वकम् ॥ ४० ॥&lt;br&gt;&#xA;देवदेव जगन्नाथ यदाहं निर्गतार्णवात् ।&lt;br&gt;&#xA;मथ्यमानात्सुरैर्दैत्यैः सर्वैर्ब्रह्मादिभिः प्रभो ॥ ४१ ॥&lt;br&gt;&#xA;वीक्षिताश्च मया सर्वे पतिकामनया तदा ।&lt;br&gt;&#xA;वृतस्त्वं सर्वदेवेभ्यः श्रेष्ठोऽसीति विनिश्चयात् ॥ ४२ ॥&lt;br&gt;&#xA;त्वं कं ध्यायसि सर्वेश संशयोऽयं महान्मम ।&lt;br&gt;&#xA;प्रियोऽसि कैटभारे मे कथयस्व मनोगतम् ॥ ४३ ॥&lt;br&gt;&#xA;विष्णुरुवाच&lt;br&gt;&#xA;शृणु कान्ते प्रवक्ष्यामि यं ध्यायामि सुरोत्तमम् ।&lt;br&gt;&#xA;आशुतोषं महेशानं गिरिजावल्लभं हृदि ॥ ४४ ॥&lt;br&gt;&#xA;कदाचिद्देवदेवो मां ध्यायत्यमितविक्रमः ।&lt;br&gt;&#xA;ध्यायाम्यहं च देवेशं शङ्करं त्रिपुरान्तकम् ॥ ४५ ॥&lt;br&gt;&#xA;शिवस्याहं प्रियः प्राणः शङ्करस्तु तथा मम ।&lt;br&gt;&#xA;उभयोरन्तरं नास्ति मिथः संसक्तचेतसोः ॥ ४६ ॥&lt;br&gt;&#xA;नरकं यान्ति ते नूनं ये द्विषन्ति महेश्वरम् ।&lt;br&gt;&#xA;भक्ता मम विशालाक्षि सत्यमेतद्‌ब्रवीम्यहम् ॥ ४७ ॥&lt;br&gt;&#xA;इत्युक्तं देवदेवेन विष्णुना प्रभविष्णुना ।&lt;br&gt;&#xA;एकान्ते किल पृष्टेन मया शैलसुताप्रिय ॥ ४८ ॥&lt;br&gt;&#xA;तस्मात्त्वां वल्लभं विष्णोर्ज्ञात्वा ध्यातवती ह्यहम् ।&lt;br&gt;&#xA;तथा कुरु महेशान यथा मे प्रियसङ्गमः ॥ ४९ ॥&lt;br&gt;&#xA;व्यास उवाच&lt;br&gt;&#xA;इति श्रियो वचः श्रुत्वा प्रत्युवाच महेश्वरः ।&lt;br&gt;&#xA;तामाश्वास्य प्रियैर्वाक्यैर्यथार्थं वाक्यकोविदः ॥ ५० ॥&lt;br&gt;&#xA;स्वस्था भव पृथुश्रोणि तुष्टोऽहं तपसा तव ।&lt;br&gt;&#xA;समागमस्ते पतिना भविष्यति न संशयः ॥ ५१ ॥&lt;br&gt;&#xA;अत्रैव हयरूपेण भगवाञ्जगदीश्वरः ।&lt;br&gt;&#xA;आगमिष्यति ते कामं पूर्णं कर्तुं मयेरितः ॥ ५२ ॥&lt;br&gt;&#xA;तथाहं प्रेरयिष्यामि तं देवं मधुसूदनम् ।&lt;br&gt;&#xA;यथासौ हयरूपेण त्वामेष्यति मदातुरः ॥ ५३ ॥&lt;br&gt;&#xA;पुत्रस्ते भविता सुभ्रु नारायणसमः क्षितौ ।&lt;br&gt;&#xA;भविष्यति स भूपालः सर्वलोकनमस्कृतः ॥ ५४ ॥&lt;br&gt;&#xA;सुतं प्राप्य महाभागे त्वं तेन पतिना सह ।&lt;br&gt;&#xA;गन्तासि देवि वैकुण्ठं प्रिया तस्य भविष्यसि ॥ ५५ ॥&lt;br&gt;&#xA;एकवीरेति नाम्नासौ ख्यातिं यास्यति ते सुतः ।&lt;br&gt;&#xA;तस्मात्तु हैहयो वंशो भुवि विस्तारमेष्यति ॥ ५६ ॥&lt;br&gt;&#xA;परं तु विस्मृतासि त्वं हृदिस्थां परमेश्वरीम् ।&lt;br&gt;&#xA;मदान्धा मत्तचित्ता च तेन ते फलमीदृशम् ॥ ५७ ॥&lt;br&gt;&#xA;अतस्तद्दोषशान्त्यर्थं हृदिस्थां परदेवताम् ।&lt;br&gt;&#xA;शरणं याहि सर्वात्मभावेन जलधेः सुते ॥ ५८ ॥&lt;br&gt;&#xA;अन्यथा तव चित्तं तु कथं गच्छेद्धयोत्तमे ।&lt;br&gt;&#xA;व्यास उवाच&lt;br&gt;&#xA;इति दत्त्वा वरं देव्यै भगवाञ्छैलजापतिः ॥ ५९ ॥&lt;br&gt;&#xA;अन्तर्धानं गतः साक्षादुमया सहितः शिवः ।&lt;br&gt;&#xA;सापि तत्रैव चार्वङ्गी संस्थिता कमलासना ॥ ६० ॥&lt;br&gt;&#xA;ध्यायन्ती चरणाम्भोजं देव्याः परमशोभनम् ।&lt;br&gt;&#xA;देवासुरशिरोरत्ननिघृष्टनखमण्डलम् ॥ ६१ ॥&lt;br&gt;&#xA;प्रेमगद्‌गदया वाचा तुष्टाव च मुहुर्मुहुः ।&lt;br&gt;&#xA;प्रतीक्षमाणा भर्तारं हयरूपधरं हरिम् ॥ ६२ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;शिवप्रसादेन लक्ष्मीद्वारा भगवत्याः समाराधनवर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>१९</title>
      <link>https://vishvAsa.github.io/purANam/shAktam/devI-bhAgavatam/06/19/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/19/</guid>
      <description>&lt;p&gt;व्यास उवाच&lt;br&gt;&#xA;तस्यै दत्त्वा वरं शम्भुः कैलासं त्वरितो ययौ ।&lt;br&gt;&#xA;रम्यं देवगणैर्जुष्टमप्सरोभिश्च मण्डितम् ॥ १ ॥&lt;br&gt;&#xA;तत्र गत्वा चित्ररूपं गणं कार्यविशारदम् ।&lt;br&gt;&#xA;प्रेषयामास वैकुण्ठे लक्ष्मीकार्यार्थसिद्धये ॥ २ ॥&lt;br&gt;&#xA;शिव उवाच&lt;br&gt;&#xA;चित्ररूप हरिं गत्वा ब्रूहि त्वं वचनान्मम ।&lt;br&gt;&#xA;यथासौ दुःखितां पत्नीं विशोकां च करिष्यति ॥ ३ ॥&lt;br&gt;&#xA;इत्युक्तश्चित्ररूपोऽथ निर्जगाम त्वरान्वितः ।&lt;br&gt;&#xA;वैकुण्ठं परमं स्थानं वैष्णवैश्च गणैर्वृतम् ॥ ४ ॥&lt;br&gt;&#xA;नानाद्रुमगणाकीर्णं वापीशतविराजितम् ।&lt;br&gt;&#xA;सञ्जुष्टं हंसकारण्डमयूरशुककोकिलैः ॥ ५ ॥&lt;br&gt;&#xA;उच्चप्रासादसंयुक्तं पताकाभिरलङ्कृतम् ।&lt;br&gt;&#xA;नृत्यगीतकलापूर्णं मन्दारद्रुमसंयुतम् ॥ ६ ॥&lt;br&gt;&#xA;बकुलाशोकतिलकचम्पकालिविमण्डितम् ।&lt;br&gt;&#xA;कूजितैर्विहगानां तु कर्णाह्लादकरैर्युतम् ॥ ७ ॥&lt;br&gt;&#xA;संवीक्ष्य भवनं विष्णोर्द्वास्थौ प्राह प्रणम्य च ।&lt;br&gt;&#xA;जयविजयनामानौ वेत्रपाणी स्थितावुभौ ॥ ८ ॥&lt;br&gt;&#xA;चित्ररूप उवाच&lt;br&gt;&#xA;भो निवेदयत शीघ्रं हरये परमात्मने ।&lt;br&gt;&#xA;दूतं प्राप्यं हरस्यात्र प्रेरितं शूलपाणिना ॥ ९ ॥&lt;br&gt;&#xA;तच्छ्रुत्वा वचनं तस्य जयः परमबुद्धिमान् ।&lt;br&gt;&#xA;गत्वा हरिं प्रणम्याह कृताञ्जलिपुटः पुरः ॥ १० ॥&lt;br&gt;&#xA;देवदेव रमाकान्त करुणाकर केशव ।&lt;br&gt;&#xA;द्वारि तिष्ठति दूतोऽत्र शङ्करस्य समागतः ॥ ११ ॥&lt;br&gt;&#xA;आज्ञापय प्रवेष्टव्यो न वेति गरुडध्वज ।&lt;br&gt;&#xA;चित्ररूपधरोऽप्यस्ति न जाने कार्यगौरवम् ॥ १२ ॥&lt;br&gt;&#xA;इत्याकर्ण्य हरिः प्राह जयं प्रज्ञातकारणः ।&lt;br&gt;&#xA;प्रवेशयात्र रुद्रस्य भृत्यं समयसंस्थितम् ॥ १३ ॥&lt;br&gt;&#xA;इत्याकर्ण्य जयस्तूर्णं गत्वा तं परमाद्‌भुतम् ।&lt;br&gt;&#xA;एहीत्याकारयामास जयः शङ्करसेवकम् ॥ १४ ॥&lt;br&gt;&#xA;प्रवेशितो जयेनाथ चित्ररूपस्तथाकृतिः ।&lt;br&gt;&#xA;प्रणम्य दण्डवद्विष्णुं कृताञ्जलिपुटः स्थितः ॥ १५ ॥&lt;br&gt;&#xA;दृष्ट्वा तं विस्मयं प्राप भगवान् गरुडध्वजः ।&lt;br&gt;&#xA;चित्ररूपधरं शम्भोः सेवकं विनयान्वितम् ॥ १६ ॥&lt;br&gt;&#xA;पप्रच्छ तं स्मितं कृत्वा चित्ररूपं रमापतिः ।&lt;br&gt;&#xA;कुशलं देवदेवस्य सकुटुम्बस्य चानघ ॥ १७ ॥&lt;br&gt;&#xA;कस्मात्त्वं प्रेषितोऽस्यत्र ब्रूहिकार्यं हरस्य किम् ।&lt;br&gt;&#xA;अथवा देवतानां च किञ्चित्कार्यं समुत्थितम् ॥ १८ ॥&lt;br&gt;&#xA;दूत उवाच&lt;br&gt;&#xA;किमज्ञातं तवास्तीह संसारे गरुडध्वज ।&lt;br&gt;&#xA;वर्तमानं त्रिकालज्ञ यदहं प्रब्रवीमि वै ॥ १९ ॥&lt;br&gt;&#xA;प्रेषितोऽस्मि भवेनात्र विज्ञस्तु त्वां जनार्दन ।&lt;br&gt;&#xA;हरस्य वचनाद्वाक्यं प्रब्रवीमि त्वयि प्रभो ॥ २० ॥&lt;br&gt;&#xA;तेनोक्तमेतद्देवेश भार्या ते कमलालया ।&lt;br&gt;&#xA;तपस्तपति कालिन्दीतमसासङ्गमे विभो ॥ २१ ॥&lt;br&gt;&#xA;हयीरूपधरा देवी सर्वार्थसिद्धिदायिनी ।&lt;br&gt;&#xA;ध्यातुं योग्यामरगणैर्मानवैर्यक्षकिन्नरैः ॥ २२ ॥&lt;br&gt;&#xA;विना तया नरः कोऽपिसुखभागी भवेन्न हि ।&lt;br&gt;&#xA;तां त्यक्त्वा पुण्डरीकाक्ष प्राप्नोषि किं सुखं हरे ॥ २३ ॥&lt;br&gt;&#xA;दुर्बलोऽपि स्त्रियं पाति निर्धनोऽपि जगत्पते ।&lt;br&gt;&#xA;विनापराधं च विभो किं त्यक्ता जगदीश्वरी ॥ २४ ॥&lt;br&gt;&#xA;दुःखं प्राप्नोति संसारे यस्य भार्या जगद्‌गुरो ।&lt;br&gt;&#xA;धिक्तस्य जीवितं लोके निन्दितं त्वरिमण्डले ॥ २५ ॥&lt;br&gt;&#xA;सकामा रिपवस्तेऽद्य दृष्ट्वा तां दुःखिता भृशम् ।&lt;br&gt;&#xA;त्वां वियुक्तं च रमया हसिष्यन्ति दिवानिशम् ॥ २६ ॥&lt;br&gt;&#xA;रमां रमय देवेश त्वदुत्सङ्गगतां कुरु ।&lt;br&gt;&#xA;सर्वलक्षणसम्पन्नां सुशीलां च सुरूपिणीम् ॥ २७ ॥&lt;br&gt;&#xA;सुखितो भव तां प्राप्य वल्लभां चारुहासिनीम् ।&#xA;कान्ताविरहजं दुःखं स्मराम्यहमनातुरः ॥ २८ ॥&lt;br&gt;&#xA;मम भार्या मृता विष्णो दक्षयज्ञे सती यदा ।&lt;br&gt;&#xA;तदाहं दुःसहं दुःखं भुक्तवानम्बुजेक्षण ॥ २९ ॥&lt;br&gt;&#xA;संसारेऽस्मिन्नरः कोऽपि माभून्मत्सदृशोऽपरः ।&lt;br&gt;&#xA;मनसाकरवं शोकं तस्या विरहपीडितः ॥ ३० ॥&lt;br&gt;&#xA;कालेन महता प्राप्ता मया गिरिसुता पुनः ।&lt;br&gt;&#xA;तपस्तप्त्वातिदुःसाध्यं या दग्धा तु रुषाध्वरे ॥ ३१ ॥&lt;br&gt;&#xA;हरे किं सुखमापन्नं त्वया सन्त्यज्य कामिनीम् ।&lt;br&gt;&#xA;एकाकी तिष्ठता कालं सहस्रवत्सरात्मकम् ॥ ३२ ॥&lt;br&gt;&#xA;गत्वाश्वास्य महाभागां समानय निजालयम् ।&lt;br&gt;&#xA;माभूत्कोऽपीह संसारे विमुक्तो रमया तया ॥ ३३ ॥&lt;br&gt;&#xA;कृत्वा तुरगरूपं त्वं भज तां कमलालयाम् ।&lt;br&gt;&#xA;उत्पाद्य पुत्रमायुष्मंस्तामानय शुचिस्मिताम् ॥ ३४ ॥&lt;br&gt;&#xA;व्यास उवाच&lt;br&gt;&#xA;हरिराकर्ण्य तद्वाक्यं चित्ररूपस्य भारत ।&lt;br&gt;&#xA;तथेत्युक्त्वा तु तं दूतं प्रेषयामास शङ्करम् ॥ ३५ ॥&lt;br&gt;&#xA;गते दूतेऽथ भगवान्वैकुण्ठात्कामसंयुतः ।&lt;br&gt;&#xA;जगाम धृत्वा तत्राशु वाजिरूपं मनोहरम् ॥ ३६ ॥&lt;br&gt;&#xA;यत्र सा वडवारूपं कृत्वा तपति सिन्धुजा ।&lt;br&gt;&#xA;विष्णुस्तं देशमासाद्य तामपश्यद्धयीं स्थिताम् ॥ ३७ ॥&lt;br&gt;&#xA;सापि तं वीक्ष्य गोविन्दं हयरूपधरं पतिम् ।&lt;br&gt;&#xA;ज्ञात्वा वीक्ष्य स्थिता साध्वी विस्मिता साश्रुलोचना ॥ ३८ ॥&lt;br&gt;&#xA;तयोस्तु सङ्गमस्तत्र प्रवृत्तो मन्मथार्तयोः ।&lt;br&gt;&#xA;कालिन्दीतमसासङ्गे पावने लोकविश्रुते ॥ ३९ ॥&lt;br&gt;&#xA;सगर्भा सा तदा जाता वडवा हरिवल्लभा ।&lt;br&gt;&#xA;सुषुवे सुन्दरं बालं तत्रैव सुगुणोत्तरम् ॥ ४० ॥&lt;br&gt;&#xA;तामाह भगवान्वाक्यं प्रहस्य समयाश्रितम् ।&lt;br&gt;&#xA;त्यजाद्य वाडवं देहं पूर्वदेहा भवाधुना ॥ ४१ ॥&lt;br&gt;&#xA;गमिष्यावः स्ववैकुण्ठमावां कृत्वा निजं वपुः ।&lt;br&gt;&#xA;तिष्ठत्वत्र कुमारोऽयं त्वया जातः सुलोचने ॥ ४२ ॥&lt;br&gt;&#xA;लक्ष्मीरुवाच&lt;br&gt;&#xA;स्वदेहसम्भवं पुत्रं कथं हित्वा व्रजाम्यहम् ।&lt;br&gt;&#xA;स्नेहः सुदुस्त्यजः कामं स्वात्मजस्य सुरर्षभ ॥ ४३ ॥&lt;br&gt;&#xA;का गतिः स्यादमेयात्मन् बालस्यास्य नदीतटे ।&lt;br&gt;&#xA;अनाथस्यासमर्थस्य विजनेऽल्पतनोरिह ॥ ४४ ॥&lt;br&gt;&#xA;अनाश्रयं सुतं त्यक्त्वा कथं गन्तुं मनो मम ।&lt;br&gt;&#xA;समर्थं सदयं स्वामिन् भवेदम्बुजलोचन ॥ ४५ ॥&lt;br&gt;&#xA;दिव्यदेहौ ततो जातौ लक्ष्मीनारायणावुभौ ।&lt;br&gt;&#xA;विमानवरसंविष्टौ स्तूयमानौ सुरैर्दिवि ॥ ४६ ॥&lt;br&gt;&#xA;गन्तुकामं पतिं प्राह कमला कमलापतिम् ।&lt;br&gt;&#xA;गृहाणेमं सुतं नाथ नाहं शक्तास्मि हापितुम् ॥ ४७ ॥&lt;br&gt;&#xA;प्राणप्रियोऽस्ति मे पुत्रः कान्त्या त्वत्सदृशः प्रभो ।&lt;br&gt;&#xA;गृहीत्वैनं गमिष्यावो वैकुण्ठं मधुसूदन ॥ ४८ ॥&lt;br&gt;&#xA;हरिरुवाच&lt;br&gt;&#xA;मा विषादं प्रिये कर्तुं त्वमर्हसि वरानने ।&lt;br&gt;&#xA;तिष्ठत्वयं सुखेनात्र रक्षा मे विहिता त्विह ॥ ४९ ॥&lt;br&gt;&#xA;कार्यं किमपि वामोरु वर्तते महदद्‌भुतम् ।&lt;br&gt;&#xA;निबोध कथयाम्यद्य सुतस्यात्र विमोचने ॥ ५० ॥&lt;br&gt;&#xA;तुर्वसुर्नाम विख्यातो ययातितनुजो भुवि ।&lt;br&gt;&#xA;हरिवर्मेति पित्रास्य कृतं नाम सुविश्रुतम् ॥ ५१ ॥&lt;br&gt;&#xA;स राजा पुत्रकामोऽद्य तपस्तपति पावने ।&lt;br&gt;&#xA;तीर्थे वर्षशतं जातं तस्य वै कुर्वतस्तपः ॥ ५२ ॥&lt;br&gt;&#xA;तस्यार्थे निर्मितः पुत्रो मयायं कमलालये ।&lt;br&gt;&#xA;तत्र गत्वा नृपं सुभ्रु प्रेरयिष्यामि साम्प्रतम् ॥ ५३ ॥&lt;br&gt;&#xA;तस्मै दास्याम्यहं पुत्रं पुत्रकामाय कामिनि ।&lt;br&gt;&#xA;गृहीत्वा स्वगृहं राजा प्रापयिष्यति बालकम् ॥ ५४ ॥&lt;br&gt;&#xA;व्यास उवाच&lt;br&gt;&#xA;इत्याश्वास्य प्रियां पद्मां कृत्वा रक्षां च बालके ।&lt;br&gt;&#xA;विमानवरमारुह्य प्रययौ प्रियया सह ॥ ५५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;पुत्रजन्मानन्तरं स्वस्वरूपेण वैकुण्ठगमनवर्णनं नामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>२०</title>
      <link>https://vishvAsa.github.io/purANam/shAktam/devI-bhAgavatam/06/20/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/20/</guid>
      <description>&lt;p&gt;जनमेजय उवाच&lt;br&gt;&#xA;संशयोऽयं महानत्र जातमात्रः शिशुस्तथा ।&lt;br&gt;&#xA;मुक्तः केन गृहीतोऽसावेकाकी विजने वने ॥ १ ॥&lt;br&gt;&#xA;का गतिस्तस्य बालस्य जाता सत्यवतीसुत ।&lt;br&gt;&#xA;व्याघ्रसिंहादिभिर्हिंस्रैर्गृहीतो नातिबालकः ॥ २ ॥&lt;br&gt;&#xA;व्यास उवाच&lt;br&gt;&#xA;लक्ष्मीनारायणौ तस्मात्स्थानाच्च चलितौ यदा ।&lt;br&gt;&#xA;तदैव तत्र चम्पाख्यः प्राप्तो विद्याधरः किल ॥ ३ ॥&lt;br&gt;&#xA;विमानवरमारूढः कामिन्या सहितो नृप ।&lt;br&gt;&#xA;मदनालसया कामं क्रीडमानो यदृच्छया ॥ ४ ॥&lt;br&gt;&#xA;विलोक्य तं शिशुं भूमावेकाकिनमनुत्तमम् ।&lt;br&gt;&#xA;देवपुत्रप्रतीकाशं रममाणं यथासुखम् ॥ ५ ॥&lt;br&gt;&#xA;विमानात्तरसोत्तीर्य चम्पकस्तं शिशु जवात् ।&lt;br&gt;&#xA;जग्राह च मुदं प्राप निधिं प्राप्य यथाधनः ॥ ६ ॥&lt;br&gt;&#xA;गृहीत्वा चम्पकः प्रादाद्देव्यै तं मदनोपमम् ।&lt;br&gt;&#xA;मदनालसायै तं बालं जातमात्रं मनोहरम् ॥ ७ ॥&lt;br&gt;&#xA;सा गृहीत्वा शिशुं प्रेम्णा सरोमाञ्चा सविस्मया ।&lt;br&gt;&#xA;मुखं चुचुम्ब बालस्य कृत्वा तु हृदये भृशम् ॥ ८ ॥&lt;br&gt;&#xA;आलिङ्‌गितश्चुम्बितश्च तयासौ प्रीतिपूर्वकम् ।&lt;br&gt;&#xA;उत्सङ्गे च कृतस्तन्व्या पुत्रभावेन भारत ॥ ९ ॥&lt;br&gt;&#xA;कृत्वाङ्के तौ समारूढौ विमानं दम्पती मुदा ।&lt;br&gt;&#xA;पतिं पप्रच्छ चार्वङ्गी प्रहस्य मदनालसा ॥ १० ॥&lt;br&gt;&#xA;कस्यायं बालकः कान्त त्यक्तः केन च कानने ।&lt;br&gt;&#xA;पुत्रोऽयं मम देवेन दत्तस्त्र्यम्बकपाणिना ॥ ११ ॥&lt;br&gt;&#xA;चम्पक उवाच&lt;br&gt;&#xA;प्रिये गत्वाद्य पृच्छेयं शक्रं सर्वज्ञमाशु वै ।&lt;br&gt;&#xA;देवो वा दानवो वापि गन्धर्वो वा शिशुः किल ॥ १२ ॥&lt;br&gt;&#xA;तेनाज्ञप्तः करिष्यामि पुत्रं प्राप्तं वनादमुम् ।&lt;br&gt;&#xA;अपृष्ट्वा नैव कर्तव्यं कार्यं किञ्चिन्मया ध्रुवम् ॥ १३ ॥&lt;br&gt;&#xA;इत्युक्त्वा तां गृहीत्वा तं विमानेनाथ चम्पकः ।&lt;br&gt;&#xA;ययौ शक्रपुरं तूर्णं हर्षेणोत्फुल्ललोचनः ॥ १४ ॥&lt;br&gt;&#xA;प्रणम्य पादयोः प्रीत्या चम्पकस्तु शचीपतिम् ।&lt;br&gt;&#xA;निवेद्य बालकं प्राह कृताञ्जलिपुटः स्थितः ॥ १५ ॥&lt;br&gt;&#xA;देवदेव मया लब्धस्तीर्थे परमपावने ।&lt;br&gt;&#xA;कालिन्दीतमसासङ्गे बालकोऽयं स्मरप्रभः ॥ १६ ॥&lt;br&gt;&#xA;कस्यायं बालकः कान्तः कथं त्यक्तः शचीपते ।&lt;br&gt;&#xA;आज्ञा चेत्तव देवेश कुर्वेऽहं बालकं सुतम् ॥ १७ ॥&lt;br&gt;&#xA;अतीव सुन्दरो बालः प्रियाया वल्लभः सुतः ।&lt;br&gt;&#xA;कृत्रिमस्तु सुतः प्रोक्तो धर्मशास्त्रेषु सर्वथा ॥ १८ ॥&lt;br&gt;&#xA;इन्द्र उवाच&lt;br&gt;&#xA;पुत्रोऽयं वासुदेवस्य वाजिरूपधरस्य ह ।&lt;br&gt;&#xA;हैहयोऽयं महाभाग लक्ष्म्यां जातः परन्तपः ॥ १९ ॥&lt;br&gt;&#xA;उत्पादितो भगवता कार्यार्थं किल बालकः ।&lt;br&gt;&#xA;दातुं नृपतये नूनं ययातितनयाय च ॥ २० ॥&lt;br&gt;&#xA;हरिणा प्रेरितः सोऽद्य राजा परमधार्मिकः ।&lt;br&gt;&#xA;आगमिष्यति पुत्रार्थं तीर्थे तस्मिन्मनोरमे ॥ २१ ॥&lt;br&gt;&#xA;तावत्त्वं गच्छ तत्रैव गृहीत्वा बालकं शुभम् ।&lt;br&gt;&#xA;यावन्न याति नृपतिर्ग्रहीतुं हरिणेरितः ॥ २२ ॥&lt;br&gt;&#xA;गत्वा तत्र विमुञ्चैनं विलम्बं मा कृथा वर ।&lt;br&gt;&#xA;अदृष्ट्वा बालकं राजा दुःखितश्च भविष्यति ॥ २३ ॥&lt;br&gt;&#xA;तस्माच्चम्पक मुञ्चैनं राजा प्राप्नोतु पुत्रकम् ।&lt;br&gt;&#xA;एकवीरेति नाम्नायं ख्यातः स्यात् पृथिवीतले ॥ २४ ॥&lt;/p&gt;</description>
    </item>
    <item>
      <title>२१</title>
      <link>https://vishvAsa.github.io/purANam/shAktam/devI-bhAgavatam/06/21/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/21/</guid>
      <description>&lt;p&gt;व्यास उवाच&lt;br&gt;&#xA;जातकर्मादिसंस्कारांश्चकार नृपतिस्तदा ।&lt;br&gt;&#xA;दिने दिने जगामाशु वृद्धिं बालः सुलालितः ॥ १ ॥&lt;br&gt;&#xA;नृपः संसारजं प्राप्य सुखं पुत्रसभुद्‌भवम् ।&lt;br&gt;&#xA;ऋणत्रयविमोक्षं च मेने तेन महात्मना ॥ २ ॥&lt;br&gt;&#xA;षष्ठेऽन्नप्राशनं तस्य कृत्वा मासि यथाविधि ।&lt;br&gt;&#xA;तृतीयेऽथ तथा वर्षे चूडाकरणमुत्तमम् ॥ ३ ॥&lt;br&gt;&#xA;चकार ब्राह्मणान् द्रव्यैः सम्पूज्य विविधैर्धनैः ।&lt;br&gt;&#xA;गोभिश्च विविधैर्दानैर्याचकानितरानपि ॥ ४ ॥&lt;br&gt;&#xA;वर्षे चैकादशे तस्य मौञ्जीबन्धनकर्म वै ।&lt;br&gt;&#xA;कारयित्वा धनुर्वेदमध्यापयत पार्थिवः ॥ ५ ॥&lt;br&gt;&#xA;अधीतवेदं पुत्रं तं राजधर्मविशारदम् ।&lt;br&gt;&#xA;दृष्ट्वा तस्याभिषेकाय मतिं चक्रे जनाधिपः ॥ ६ ॥&lt;br&gt;&#xA;पुष्यार्कयोगसंयुक्ते दिवसे नृपसत्तमः ।&lt;br&gt;&#xA;कारयामास सम्भारानभिषेकार्थमादरात् ॥ ७ ॥&lt;br&gt;&#xA;द्विजानाहूय वेदज्ञान् सर्वशास्त्रविचक्षणान् ।&lt;br&gt;&#xA;अभिषेकं चकारासौ विधिवत् स्वात्मजस्य ह ॥ ८ ॥&lt;br&gt;&#xA;जलमानीय तीर्थेभ्यः सागरेभ्यश्च पार्थिवः ।&lt;br&gt;&#xA;स्वयं चकार विथिवदभिषेकं शुभे दिने ॥ ९ ॥&lt;br&gt;&#xA;धनं दत्त्वाथ विप्रेभ्यो राज्यं पुत्रे निवेश्य सः ।&lt;br&gt;&#xA;जगाम वनमेवाशु स्वर्गकामः स भूपतिः ॥ १० ॥&lt;br&gt;&#xA;एकवीरं नृपं कृत्वा सम्मान्य सचिवानथ ।&lt;br&gt;&#xA;भार्यया सह भूपालः प्रविवेश वनं वशी ॥ ११ ॥&lt;br&gt;&#xA;मैनाकशिखरे राजा कृत्वा तार्तीयमाश्रमम् ।&lt;br&gt;&#xA;नित्यं पत्रफलाहारश्चिन्तयामास पार्वतीम् ॥ १२ ॥&lt;br&gt;&#xA;एवं स नृपतिः कृत्वा दिष्टान्ते सह भार्यया ।&lt;br&gt;&#xA;मृतोऽसौ वासवं लोकं गतः पुण्येन कर्मणा ॥ १३ ॥&lt;br&gt;&#xA;इन्द्रलोकं पिता प्राप्त इति श्रुत्वाथ हैहयः ।&lt;br&gt;&#xA;चकार वेदनिर्दिष्टं कर्म चैवौर्ध्वदैहिकम् ॥ १४ ॥&lt;br&gt;&#xA;कृत्वोत्तराः क्रियाः सर्वाः पितुः पार्थिवनन्दनः ।&lt;br&gt;&#xA;राज्यं चकार मेधावी पित्रा दत्तं सुसम्मतम् ॥ १५ ॥&lt;br&gt;&#xA;एकवीरोऽथ धर्मज्ञः प्राप्य राज्यमनुत्तमम् ।&lt;br&gt;&#xA;बुभुजे विविधान् भोगान्सचिवैश्च सुमानितः ॥ १६ ॥&lt;br&gt;&#xA;एकस्मिन् दिवसे राजा मन्त्रिपुत्रैः समन्वितः ।&lt;br&gt;&#xA;जगाम जाह्नवीतीरे हयारूढः प्रतापवान् ॥ १७ ॥&lt;br&gt;&#xA;सम्पश्यन् पादपान् रम्यान् कोकिलालापसंयुतान् ।&lt;br&gt;&#xA;पुष्पितान् फलसंयुक्तान् षट्पदालिविराजितान् ॥ १८ ॥&lt;br&gt;&#xA;मुनीनामाश्रमान्दिव्यान् वेदध्वनिनिनादितान् ।&lt;br&gt;&#xA;होमधूमावृताकाशान् मृगशावसमावृतान् ॥ १९ ॥&lt;br&gt;&#xA;केदाराञ्छालिसम्पक्वान् गोपिकाभिः सुरक्षितान् ।&lt;br&gt;&#xA;प्रफुल्लपङ्कजारामान्निकुञ्जांश्च मनोरमान् ॥ २० ॥&lt;br&gt;&#xA;प्रेक्षमाणः प्रियालांस्तु चम्पकान् पनसद्रुमान् ।&lt;br&gt;&#xA;बकुलांस्तिलकान्नीपान्मन्दारांश्च प्रफुल्लितान् ॥ २१ ॥&lt;br&gt;&#xA;शालांस्तालांस्तमालांश्च जम्बूचूतकदम्बकान् ।&lt;br&gt;&#xA;स गच्छञ्जाह्नवीतोये प्रफुल्लं शतपत्रकम् ॥ २२ ॥&lt;br&gt;&#xA;पङ्कजं चातिगन्धाढ्यमपश्यदवनीपतिः ।&lt;br&gt;&#xA;दक्षिणे जलजस्याथ पार्श्वे कमललोचनाम् ॥ २३ ॥&lt;br&gt;&#xA;कनकाभां सुकेशीं च कम्बुग्रीवां कृशोदरीम् ।&lt;br&gt;&#xA;बिम्बोष्ठी सुन्दरीं किञ्चित्समुद्यत्सुपयोधराम् ॥ २४ ॥&lt;br&gt;&#xA;सुनासां चारुसर्वाङ्गीमपश्यत् कन्यकां नृपः ।&lt;br&gt;&#xA;रुदतीं तां सखीं त्यक्त्वा विह्वलां दुःखपीडिताम् ॥ २५ ॥&lt;br&gt;&#xA;साश्रुनेत्रां क्रन्दमानां विजने कुररीमिव ।&lt;br&gt;&#xA;संवीक्ष्य राजा पप्रच्छ कन्यकां शोककारणम् ॥ २६ ॥&lt;br&gt;&#xA;सुनसे ब्रूहि कासि त्वं कस्य पुत्री शुभानने ।&lt;br&gt;&#xA;गन्धर्वी देवकन्याथ कथं रोदिषि सुन्दरि ॥ २७ ॥&lt;br&gt;&#xA;कथमेकाकिनी बाले त्यक्ता केन पिकस्वरे ।&lt;br&gt;&#xA;पतिस्ते क्व गतः कान्ते पिता वा ब्रूहि साम्प्रतम् ॥ २८ ॥&lt;br&gt;&#xA;किं ते दुःखमरालभ्रु कथयाद्य ममान्तिके ।&lt;br&gt;&#xA;करोमि दुःखनाशं ते सर्वथैव कृशोदरि ॥ २९ ॥&lt;br&gt;&#xA;न राज्ये मम तन्वङ्‌गि पीडां कोऽपि करोत्यलम् ।&lt;br&gt;&#xA;न भयं चौरजं कान्ते न राक्षसभयं तथा ॥ ३० ॥&lt;br&gt;&#xA;मयि शासति भूपाले नोत्पाता दारुणा भुवि ।&#xA;भयं न व्याघ्रसिंहेभ्यो न भयं कस्यचिद्‌भवेत् ॥ ३१ ॥&lt;br&gt;&#xA;वद वामोरु कस्मात्त्वं विलापं जाह्नवीतटे ।&lt;br&gt;&#xA;करोषि त्राणहीनात्र किं ते दुःखं वदस्व मे ॥ ३२ ॥&lt;br&gt;&#xA;हन्म्यहं दुःखमत्युग्रं प्राणिनां पृथिवीतले ।&lt;br&gt;&#xA;दैवं च मानुषं कान्ते व्रतमेतन्ममाद्‌भुतम् ॥ ३३ ॥&lt;br&gt;&#xA;विशाललोचने ब्रूहि करोमि तव चिन्तितम् ।&lt;br&gt;&#xA;इत्युक्ते वचने राज्ञा श्रुत्वोवाच मृदुस्वना ॥ ३४ ॥&lt;br&gt;&#xA;शृणु राजेन्द्र वक्ष्यामि मम शोकस्य कारणम् ।&lt;br&gt;&#xA;विपत्तिरहितः प्राणी कथं रुदति भूपते ॥ ३५ ॥&lt;br&gt;&#xA;प्रब्रवीमि महाबाहो यदर्थं रुदती त्वहम् ।&lt;br&gt;&#xA;तव राज्यादन्यदेशे राजा परमधार्मिकः ॥ ३६ ॥&lt;br&gt;&#xA;रैभ्यो नाम महाराजः सन्तानरहितो भृशम् ।&lt;br&gt;&#xA;तस्य भार्या सुविख्याता रुक्मरेखेति नामतः ॥ ३७ ॥&lt;br&gt;&#xA;सुरूपा चतुरा साध्वी सर्वलक्षणसंयुता ।&lt;br&gt;&#xA;अपुत्रा दुःखिता कान्तमित्युवाच पुनः पुनः ॥ ३८ ॥&lt;br&gt;&#xA;किं जीवितेन मे नाथ धिग्वृथा जीवितं मम ।&lt;br&gt;&#xA;वन्ध्यायाः सुखहीनाया ह्यपुत्राया धरातले ॥ ३९ ॥&lt;br&gt;&#xA;इत्येवं भार्यया भूपः प्रेरितो मखमुत्तमम् ।&lt;br&gt;&#xA;चकार ब्राह्मणांस्तज्ज्ञानाहूय विधिवत्तदा ॥ ४० ॥&lt;br&gt;&#xA;पुत्रकामो धनं भूरि ददावथ यथोदितम् ।&lt;br&gt;&#xA;हूयमाने घृतेऽत्यर्थं पावकादतिसुप्रभात् ॥ ४१ ॥&lt;br&gt;&#xA;आविर्बभूव चार्वङ्गी कन्यका शुभलक्षणा ।&lt;br&gt;&#xA;बिम्बोष्ठी सुदती सुभ्रूः पूर्णचन्द्रनिभानना ॥ ४२ ॥&lt;br&gt;&#xA;कनकाभा सुकेशान्ता रक्तपाणितला मृदुः ।&lt;br&gt;&#xA;सुरक्तनयना तन्वी रक्तपादतला भृशम् ॥ ४३ ॥&lt;br&gt;&#xA;हुताशनात्समुद्‌भूता होत्रा सा स्वीकृता तदा ।&lt;br&gt;&#xA;होता प्रोवाच राजानं गृहीत्वा तां सुमध्यमाम् ॥ ४४ ॥&lt;br&gt;&#xA;राजन् पुत्रीं गृहाणेमां सर्वलक्षणसंयुताम् ।&lt;br&gt;&#xA;एकावलीव सम्भूता हूयमानाद्धुताशनात् ॥ ४५ ॥&lt;br&gt;&#xA;नाम्ना चैकावली लोके ख्याता पुत्री भविष्यति ।&lt;br&gt;&#xA;सुखितो भव भूपाल पुत्र्या पुत्रसमानया ॥ ४६ ॥&lt;br&gt;&#xA;सन्तोषं कुरु राजेन्द्र दत्ता देवेन विष्णुना ।&lt;br&gt;&#xA;होतुर्वाक्यं नृपः श्रुत्वा दृष्ट्वा तां कन्यकां शुभाम् ॥ ४७ ॥&lt;br&gt;&#xA;जग्राह परमप्रीतो होत्रा दत्तां सुसम्मताम् ।&lt;br&gt;&#xA;गृहीत्वा नृपतिस्तां तु ददौ पत्न्यै वराननाम् ॥ ४८ ॥&lt;br&gt;&#xA;आभाष्य रुक्मरेखायै गृहाण सुभगे सुताम् ।&lt;br&gt;&#xA;सा तां कमलपत्राक्षीं प्राप्य कन्यां मनोरमाम् ॥ ४९ ॥&lt;br&gt;&#xA;जहर्ष मुदिता राज्ञी पुत्रं प्राप्य यथासुखम् ।&lt;br&gt;&#xA;चकार मङ्गलं कर्म जातकर्मादिकं शुभम् ॥ ५० ॥&lt;br&gt;&#xA;पुत्रजन्मसमुत्थं यत्तत्सर्वं विधिवत्ततः ।&lt;br&gt;&#xA;समाप्य च मखं राजा द्विजेभ्यो दक्षिणां शुभाम् ॥ ५१ ॥&lt;br&gt;&#xA;दत्त्वा विसृज्य विप्रेन्द्रान् मुदं प्राप महीपतिः ।&lt;br&gt;&#xA;दिने दिनेऽसितापाङ्गी पुत्रवृद्ध्या भृशं बभौ ॥ ५२ ॥&lt;br&gt;&#xA;मुदं च परमां प्राप नृपभार्या सुतान्विता ।&lt;br&gt;&#xA;उत्सवस्तद्दिने तस्य प्रवृत्तः सुतजन्मजः ॥ ५३ ॥&lt;br&gt;&#xA;पुत्री पुत्रसमात्यर्थं बभूव वल्लभा किल ।&lt;br&gt;&#xA;राज्ञो मन्त्रिसुता चाहं सुबुद्धे मन्मथाकृते ॥ ५४ ॥&lt;br&gt;&#xA;यशोवती च मे नाम समानं वय आवयोः ।&lt;br&gt;&#xA;वयस्याहं कृता राज्ञा क्रीडनाय तया सह ॥ ५५ ॥&lt;br&gt;&#xA;सदा सहचरी जाता प्रेमयुक्ता दिवानिशम् ।&lt;br&gt;&#xA;एकावली गन्धवन्ति यत्र पद्मानि पश्यति ॥ ५६ ॥&lt;br&gt;&#xA;तत्र सा रमते बाला नान्यत्र सुखमाप्नुयात् ।&lt;br&gt;&#xA;सुदूरे जाह्नवीतीरे भवन्ति कमलान्यपि ॥ ५७ ॥&lt;br&gt;&#xA;रममाणा तत्र याता मत्समेता सखीयुता ।&lt;br&gt;&#xA;मया निवेदितं राजन् पुत्री ते कमलाकरान् ॥ ५८ ॥&lt;br&gt;&#xA;प्रेक्षमाणातिदूरे सा प्रयाति निर्जने वने ।&lt;br&gt;&#xA;निषेधिताथ पित्रासौ गृहे कृत्वा जलाशयान् ॥ ५९ ॥&lt;br&gt;&#xA;कमलान् वापयित्वाथ पुष्पितान् भ्रमरावृतान् ।&lt;br&gt;&#xA;तथापि निर्ययौ बाला कमलासक्तचेतना ॥ ६० ॥&lt;br&gt;&#xA;तदा राज्ञा रक्षपालाः प्रेरिताः शस्त्रपाणयः ।&lt;br&gt;&#xA;एवं रक्षायुता तन्वी मत्समेता सखीयुता ।&lt;br&gt;&#xA;क्रीडार्थं जाह्नवीतोये नित्यमायाति याति च ॥ ६१ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्या संहितायां&lt;br&gt;&#xA;षष्ठस्कन्धे राजपुत्र्याः एकावल्याः वर्णनं नामैकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>२२</title>
      <link>https://vishvAsa.github.io/purANam/shAktam/devI-bhAgavatam/06/22/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/22/</guid>
      <description>&lt;p&gt;यशोवत्युवाच&lt;br&gt;&#xA;प्रातरुत्थाय तन्वङ्गी चलिता च सखीयुता ।&lt;br&gt;&#xA;चामरैर्वीज्यमाना सा रक्षिता बहुरक्षिभिः ॥ १ ॥&lt;br&gt;&#xA;सायुधैश्चातिसन्नद्धैः सहिता वरवर्णिनी ।&lt;br&gt;&#xA;क्रीडार्थमत्र राजेन्द्र सम्प्राप्ता नलिनीं शुभाम् ॥ २ ॥&lt;br&gt;&#xA;अहमप्यनया सार्धं गङ्गातीरे समागता ।&lt;br&gt;&#xA;अप्सरोभिः समेता च कमलैः क्रीडमानया ॥ ३ ॥&lt;br&gt;&#xA;एकावली तथा चाहं जाते क्रीडापरे यदा ।&lt;br&gt;&#xA;सहसैव तदायातो दानवो बलसंयुतः ॥ ४ ॥&lt;br&gt;&#xA;कालकेतुरिति ख्यातो राक्षसैर्बहुभिर्युतः ।&lt;br&gt;&#xA;परिघासिगदाचापबाणतोमरपाणिभिः ॥ ५ ॥&lt;br&gt;&#xA;दृष्टा चैकावली तेन रूपयौवनशालिनी ।&lt;br&gt;&#xA;द्वितीया कामपत्नीव क्रीडमाना सुपङ्कजैः ॥ ६ ॥&lt;br&gt;&#xA;मयोक्तैकावली राजन् कोऽयं दैत्यः समागतः ।&lt;br&gt;&#xA;गच्छावो रक्षपालानां मध्ये पङ्कजलोचने ॥ ७ ॥&lt;br&gt;&#xA;विमृश्यैव सखी चाहं त्वरयैव गते भयात् ।&lt;br&gt;&#xA;मध्ये वै सैनिकानां तु सायुधानां नृपात्मज ॥ ८ ॥&lt;br&gt;&#xA;कालकेतुस्तु तां दृष्ट्वा मोहिनीं मदनातुरः ।&lt;br&gt;&#xA;गदां गुर्वी गृहीत्वा तु धावमानः समागतः ॥ ९ ॥&lt;br&gt;&#xA;रक्षकान्दूरतः कृत्वा जग्राहाम्बुजलोचनाम् ।&lt;br&gt;&#xA;त्रस्तां वेपथुसंयुक्तां क्रन्दमानां कृशोदरीम् ॥ १० ॥&lt;br&gt;&#xA;त्यजैनां मां गृहाणेति मया चोक्तोऽपि दानवः ।&lt;br&gt;&#xA;न मां जग्राह कामार्तस्तां गृहीत्वा विनिःसृतः ॥ ११ ॥&lt;br&gt;&#xA;तिष्ठ तिष्ठेति भाषन्तो रक्षकास्तं महाबलम् ।&lt;br&gt;&#xA;प्रतिषिध्य तु सङ्ग्रामं चक्रुर्विस्मयकारकम् ॥ १२ ॥&lt;br&gt;&#xA;तस्यापि राक्षसाः क्रूराः सर्वतः शस्त्रपाणयः ।&lt;br&gt;&#xA;युयुधू रक्षकैः सार्धं स्वामिकार्ये कृतोद्यमाः ॥ १३ ॥&lt;br&gt;&#xA;सङ्ग्रामस्तु तदा जातः कालकेतोस्तथा रणे ।&lt;br&gt;&#xA;निहत्य रक्षकान्सर्वान्गृहीत्वैनां महाबलः ॥ १४ ॥&lt;br&gt;&#xA;युक्तो राक्षससैन्येन निर्जगाम पुरं प्रति ।&lt;br&gt;&#xA;वीक्ष्य तां रुदतीं बालां गृहीता दानवेन तु ॥ १५ ॥&lt;br&gt;&#xA;पृष्ठतोऽहं गता तत्र यत्र नीता सखी मम ।&lt;br&gt;&#xA;विक्रोशन्ती यथा सा मां पश्येदिति पदानुगा ॥ १६ ॥&lt;br&gt;&#xA;सापि मामागतां वीक्ष्य किञ्चित्स्वस्थाभवत्तदा ।&lt;br&gt;&#xA;गताहं तत्समीपे तु तामाभाष्य पुनः पुनः ॥ १७ ॥&lt;br&gt;&#xA;सा मां प्राप्यातिदुःखार्ता स्तम्भस्वेदसमाकुला ।&lt;br&gt;&#xA;कण्ठे गृहीत्वा मां भूप रुरोद भृशदुःखिता ॥ १८ ॥&lt;br&gt;&#xA;स मामाह कालकेतुः प्रीतिपूर्वमिदं वचः ।&lt;br&gt;&#xA;समाश्वासय भीतां त्वं सखीं चञ्चललोचनाम् ॥ १९ ॥&lt;br&gt;&#xA;प्राप्तं ममाद्य नगरं देवलोकसमं प्रिये ।&lt;br&gt;&#xA;दासोऽस्मि तव रत्या हि कस्मात्क्रन्दसि कातरा ॥ २० ॥&lt;br&gt;&#xA;कथयैनां सखीं तेऽद्य स्वस्था भव सुलोचने ।&lt;br&gt;&#xA;इत्युक्त्वा मां सखीपार्श्वे समारोप्य रथोत्तमे ॥ २१ ॥&lt;br&gt;&#xA;जगाम तरसा दुष्टः पुरे स्वस्य मनोहरे ।&lt;br&gt;&#xA;सैन्येन महता युक्तः प्रफुल्लवदनाम्बुजः ॥ २२ ॥&lt;br&gt;&#xA;एकावली तथा मां च संस्थाप्य धवले गृहे ।&lt;br&gt;&#xA;राक्षसान् गृहरक्षार्थं कल्पयामास कोटिशः ॥ २३ ॥&lt;br&gt;&#xA;द्वितीये दिवसे सोऽथ मामुवाच रहो नृप ।&lt;br&gt;&#xA;प्रबोधय सखीं बालां शोचन्तीं विरहातुराम् ॥ २४ ॥&lt;br&gt;&#xA;पत्नी मे भव सुश्रोणि सुखं भुङ्क्षव यथेप्सितम् ।&lt;br&gt;&#xA;राज्यं त्वदीयं चन्द्रास्ये सेवकोऽहं सदा तव ॥ २५ ॥&lt;br&gt;&#xA;पुनरुक्तं मया वाक्यं श्रुत्वा तद्‌भाषितं खरम् ।&lt;br&gt;&#xA;नाहं क्षमाप्रियं वक्तुं त्वमेनां कथय प्रभो ॥ २६ ॥&lt;br&gt;&#xA;इत्युक्ते वचने दुष्टो मदनक्षतमानसः ।&lt;br&gt;&#xA;उवाच विनयादेनां सखीं क्षामोदरीं प्रियाम् ॥ २७ ॥&lt;br&gt;&#xA;कृशोदरि त्वया मन्त्रो निक्षिप्तोऽस्ति ममोपरि ।&lt;br&gt;&#xA;तेन मे हृदयं कान्ते हृतं ते वशतां गतम् ॥ २८ ॥&lt;br&gt;&#xA;तेनाहं तव दासोऽद्य कृतोऽस्मीति विनिश्चयः ।&lt;br&gt;&#xA;भज मां कामबाणेन पीडितं विवशं भृशम् ॥ २९ ॥&lt;br&gt;&#xA;यौवनं याति रम्भोरु चञ्चलं दुर्लभं तदा ।&lt;br&gt;&#xA;सफलं कुरु कल्याणि पतिं मां परिरभ्य च ॥ ३० ॥&lt;br&gt;&#xA;एकावल्युवाच&lt;br&gt;&#xA;पित्राहं कल्पिता पूर्वं दातुं राजसुताय वै ।&lt;br&gt;&#xA;हैहयस्तु महाभाग स मया मनसा वृतः ॥ ३१ ॥&lt;br&gt;&#xA;कथमन्यं भजे कान्तं त्यक्त्वा धर्मं सनातनम् ।&lt;br&gt;&#xA;कन्याधर्मं विहायाद्य वेत्सि शास्त्रविनिश्चयम् ॥ ३२ ॥&lt;br&gt;&#xA;यस्मै दद्यात्पिता कामं कन्या तं पतिमाप्नुयात् ।&#xA;परतन्त्रा सदा कन्या न स्वातन्त्र्यं कदाचन ॥ ३३ ॥&lt;br&gt;&#xA;इत्युक्तोऽपि तया पापी विरराम न मोहितः ।&lt;br&gt;&#xA;न मुमोच विशालाक्षीं मां च पार्श्वस्थितां तथा ॥ ३४ ॥&lt;br&gt;&#xA;पातालविवरे तस्य पुरं परमसङ्कटे ।&lt;br&gt;&#xA;राक्षसै रक्षितं दुर्गं मण्डितं परिखावृतम् ॥ ३५ ॥&lt;br&gt;&#xA;तत्र तिष्ठति दुःखार्ता सखी मे प्राणवल्लभा ।&lt;br&gt;&#xA;तेनाहं विरहेणात्र रारटीमि सुदुःखिता ॥ ३६ ॥&lt;br&gt;&#xA;एकवीर उवाच&lt;br&gt;&#xA;कथं त्वमत्र सम्प्राप्ता पुरात्तस्य दुरात्मनः ।&lt;br&gt;&#xA;विस्मयो मे महानत्र तत्त्वं ब्रूहि वरानने ॥ ३७ ॥&lt;br&gt;&#xA;त्वया च कथितं वाक्यं सन्दिग्धं भाति भामिनि ।&lt;br&gt;&#xA;हैहयार्थे कल्पिता सा पित्रेति मम साम्प्रतम् ॥ ३८ ॥&lt;br&gt;&#xA;हैहयो नाम राजाहं नान्योऽस्ति पृथिवीपतिः ।&lt;br&gt;&#xA;मदर्थे कथिता सा किं सखी तव सुलोचना ॥ ३९ ॥&lt;br&gt;&#xA;एतन्मे संशयं सुभ्रु छेत्तुमर्हसि भामिनि ।&lt;br&gt;&#xA;अहं तामानयिष्यामि तं हत्वा राक्षसाधमम् ॥ ४० ॥&lt;br&gt;&#xA;स्थानं दर्शय मे तस्य यदि जानासि सुव्रते ।&lt;br&gt;&#xA;राज्ञे निवेदितं किं वा तत्पित्रे चातिदुःखिता ॥ ४१ ॥&lt;br&gt;&#xA;यस्यैषा वल्लभा पुत्री न किं जानाति तां हृताम् ।&lt;br&gt;&#xA;नोद्यमः किं कृतस्तेन ततो मोचनहेतवे ॥ ४२ ॥&lt;br&gt;&#xA;बन्दीकृतां सुतां ज्ञात्वा कथं तिष्ठति सुस्थिरः ।&lt;br&gt;&#xA;असमर्थो नृपः किं वा कारणं ब्रूहि सत्वरम् ॥ ४३ ॥&lt;br&gt;&#xA;त्वया मेऽपहृतं चेतो गुणानुक्त्वा ह्यमानुषान् ।&lt;br&gt;&#xA;सख्याः पङ्कजपत्राक्षि कृतः कामवशो भृशम् ॥ ४४ ॥&lt;br&gt;&#xA;कदा पश्यामि तां कान्तां मोचयित्वातिसङ्कटात् ।&lt;br&gt;&#xA;इति मे हृदयं चाद्य करोत्यतिमनोरथम् ॥ ४५ ॥&lt;br&gt;&#xA;ब्रूहि मे गमनोपायं पुरे तस्यातिदुर्गमे ।&lt;br&gt;&#xA;कथं त्वमागता तस्मात्सङ्कटादत्र तद्वद ॥ ४६ ॥&lt;br&gt;&#xA;यशोवत्युवाच&lt;br&gt;&#xA;बालभावान्मया मन्त्रो भगवत्या विशाम्पते ।&lt;br&gt;&#xA;प्राप्तोऽस्ति ब्राह्मणात्सिद्धात्सबीजध्यानपूर्वकः ॥ ४७ ॥&lt;br&gt;&#xA;तत्रावस्थितया राजन् मया चित्ते विचारितम् ।&lt;br&gt;&#xA;आराधयामि सततं चण्डिकां चण्डविक्रमाम् ॥ ४८ ॥&lt;br&gt;&#xA;सा देवी सेविता कामं बन्धमोक्षं करिष्यति ।&lt;br&gt;&#xA;भक्तानुकम्पिनी शक्तिः समर्था सर्वसाधने ॥ ४९ ॥&lt;br&gt;&#xA;या विश्वं सृजते शक्त्या पालयत्येव सा पुनः ।&lt;br&gt;&#xA;कल्पान्ते संहरत्येव निराकारा निराश्रया ॥ ५० ॥&lt;br&gt;&#xA;इति सञ्चिन्त्य मनसा देवीं विश्वेश्वरीं शिवाम् ।&lt;br&gt;&#xA;ध्यात्वा रक्ताम्बरां सौम्यां सुरक्तनयनां हृदि ॥ ५१ ॥&lt;br&gt;&#xA;संस्मृत्य मनसा रूपं मन्त्रजाप्यपराभवम् ।&lt;br&gt;&#xA;उपासिता मया देवी मासमेकं समाधिना ॥ ५२ ॥&lt;br&gt;&#xA;स्वप्ने मम समायाता भक्तिभावेन तोषिता ।&lt;br&gt;&#xA;मामाहामृतया वाचा किं सुप्तासीति चण्डिका ॥ ५३ ॥&lt;br&gt;&#xA;उत्तिष्ठ याहि तरसा गङ्गातीरं मनोहरम् ।&lt;br&gt;&#xA;आगमिष्यति तत्रासौ हैहयो नृपपुङ्गवः ॥ ५४ ॥&lt;br&gt;&#xA;एकवीरो महाबाहुः सर्वशत्रुविमर्दनः ।&lt;br&gt;&#xA;दत्तात्रेयेण मन्मन्त्रो महाविद्याभिधः परः ॥ ५५ ॥&lt;br&gt;&#xA;दत्तोऽस्मै सोऽपि सततं मामुपास्तेऽतिभक्तितः ।&lt;br&gt;&#xA;मय्यासक्तमतिर्नित्यं मम पूजापरायणः ॥ ५६ ॥&lt;br&gt;&#xA;मामेव सर्वभूतेषु ध्यायन्नास्ते च मत्परः ।&lt;br&gt;&#xA;स ते दुःखविनाशं वै करिष्यति महामतिः ॥ ५७ ॥&lt;br&gt;&#xA;मासुतो विहरंस्तत्र तव त्राता भविष्यति ।&lt;br&gt;&#xA;हत्वा तं राक्षसं घोरं मोचयिष्यति मानिनीम् ॥ ५८ ॥&lt;br&gt;&#xA;एकावलीमेकवीरः सर्वशास्त्रविशारदः ।&lt;br&gt;&#xA;पश्चात्सैव पतिः कार्यस्त्वया राजसुतः शुभः ॥ ५९ ॥&lt;br&gt;&#xA;इत्युक्त्वान्तर्दधे देवी प्रबुद्धाहं तदैव हि ।&lt;br&gt;&#xA;कथितं स्वप्नवृत्तान्तं देव्याश्चाराधनं तथा ॥ ६० ॥&lt;br&gt;&#xA;प्रसन्नवदना जाता श्रुत्वा सा कमलेक्षणा ।&lt;br&gt;&#xA;विशेषेण च सन्तुष्टा मामुवाच शुचिस्मिता ॥ ६१ ॥&lt;br&gt;&#xA;गच्छ तत्र त्वरायुक्ता कुरु कार्यं मम प्रिये ।&lt;br&gt;&#xA;सत्यवाक्या भगवती सावां मोक्षं विधास्यति ॥ ६२ ॥&lt;br&gt;&#xA;इत्याज्ञप्ता तया चाहं सख्या वै प्रेमयुक्तया ।&lt;br&gt;&#xA;मत्वोपसरणं युक्तं तस्मात्स्थानात्तदा नृप ॥ ६३ ॥&lt;br&gt;&#xA;चालिताहं ततः शीघ्रं महादेवीप्रसादतः ।&lt;br&gt;&#xA;मार्गज्ञानं शीघ्रगतिर्मया प्राप्ता नृपात्मज ॥ ६४ ॥&lt;br&gt;&#xA;इत्येतत्कथितं सर्वं कारणं मम दुःखजम् ।&lt;br&gt;&#xA;कस्त्वं कस्य सुतश्चेति वद वीर यथा तथा ॥ ६५ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;हैहयैकवीराय यशोवत्यैकावलीमोचनाय देवीस्वप्नवर्णनं नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>२३</title>
      <link>https://vishvAsa.github.io/purANam/shAktam/devI-bhAgavatam/06/23/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/23/</guid>
      <description>&lt;p&gt;व्यास उवाच&lt;br&gt;&#xA;तस्यास्तु वचनं श्रुत्वा रमापुत्रः प्रतापवान् ।&lt;br&gt;&#xA;प्रफुल्लवदनाम्भोजस्तामुवाच विशाम्पते ॥ १ ॥&lt;br&gt;&#xA;राजोवाच&lt;br&gt;&#xA;रम्भोरु यस्त्वया पृष्टो वृत्तान्तो विशदाक्षरः ।&lt;br&gt;&#xA;हेहयोऽहं चैकवीरनाम्ना सिन्धुसुतासुतः ॥ २ ॥&lt;br&gt;&#xA;मनो मे यत्त्वया नूनं परतन्त्रं कृतं किल ।&lt;br&gt;&#xA;किं करोमि क्व गच्छामि विरहेणातिपीडितः ॥ ३ ॥&lt;br&gt;&#xA;प्रथमं रूपमाख्यातं सर्वलोकातिगं त्वया ।&lt;br&gt;&#xA;तेन मे विह्वलं जातं कामबाणहतं मनः ॥ ४ ॥&lt;br&gt;&#xA;ततस्तस्या गुणाः प्रोक्तास्तैस्तु चित्तं हृतं पुनः ।&lt;br&gt;&#xA;यत्त्वयोक्तं पुनर्वाक्यं तेन मे विस्मयोऽभवत् ॥ ५ ॥&lt;br&gt;&#xA;एकावल्या वचः प्रोक्तं दानवाग्रे मया वृतः ।&lt;br&gt;&#xA;हैहयस्तं विना नान्यं वृणोमीति विनिश्चयः ॥ ६ ॥&lt;br&gt;&#xA;तेन वाक्येन तन्वङ्‌गि भृत्योऽहमधुना कृतः ।&lt;br&gt;&#xA;त्वया तस्याः सुकेशान्ते ब्रूहि किं करवाणि वाम् ॥ ७ ॥&lt;br&gt;&#xA;स्थानं तस्य न जानामि राक्षसस्य दुरात्मनः ।&lt;br&gt;&#xA;गतिर्मे नास्ति गमने पुरे तस्मिन्सुलोचने ॥ ८ ॥&lt;br&gt;&#xA;वद मां त्वं विशालाक्षि तत्र प्रापयितुं क्षमा ।&lt;br&gt;&#xA;प्रापयाशु सखी ते सा यत्र तिष्ठति सुन्दरी ॥ ९ ॥&lt;br&gt;&#xA;हत्वा तं राक्षसं क्रूरं मोचयिष्यामि साम्प्रतम् ।&lt;br&gt;&#xA;विवशां शोकसन्तप्तां राजपुत्रीं तव प्रियाम् ॥ १० ॥&lt;br&gt;&#xA;विमुक्तदुःखां कृत्वाऽऽशु प्रापयिष्यामि ते पुरम् ।&lt;br&gt;&#xA;पित्रे चास्याः प्रदास्यामि कन्यामेकावलीमहम् ॥ ११ ॥&lt;br&gt;&#xA;पश्चाद्विवाहं कर्तासौ राजा पुत्र्याः परन्तपः ।&lt;br&gt;&#xA;एवं ते मनसः कामो मम चापि प्रियंवदे ॥ १२ ॥&lt;br&gt;&#xA;भविष्यति स सम्पूर्णः साधनेन तवाधुना ।&lt;br&gt;&#xA;दर्शयाशु पुरं तस्य पश्य मे त्वं पराक्रमम् ॥ १३ ॥&lt;br&gt;&#xA;यथा हन्मि दुराचारं परदारापहारकम् ।&lt;br&gt;&#xA;तथा कुरु प्रियं कर्तुं शक्तासि वरवर्णिनि ॥ १४ ॥&lt;br&gt;&#xA;मार्गं दर्शय तस्याद्य पुरस्य दुर्गमस्य च ।&lt;br&gt;&#xA;व्यास उवाच&lt;br&gt;&#xA;तन्निशम्य प्रियं वाक्यं मुदिता च यशोवती ॥ १५ ॥&lt;br&gt;&#xA;तमुवाच रमापुत्रं गमनोपायमादरात् ।&lt;br&gt;&#xA;मन्त्रं गृहाण राजेन्द्र भगवत्यास्तु सिद्धिदम् ॥ १६ ॥&lt;br&gt;&#xA;दर्शयिष्यामि तस्याद्य पुरं राक्षसपालितम् ।&lt;br&gt;&#xA;सज्जो भव महाभाग गमनाय मया सह ॥ १७ ॥&lt;br&gt;&#xA;सैन्येन महता युक्तस्तत्र युद्धं भविष्यति ।&lt;br&gt;&#xA;कालकेतुर्महावीरो राक्षसैर्बलिभिर्वृतः ॥ १८ ॥&lt;br&gt;&#xA;तस्मान्मन्त्रं गृहीत्वा त्वं व्रज तत्र मया सह ।&lt;br&gt;&#xA;दर्शयिष्यामि ते मार्गं पुरस्यास्य दुरात्मनः ॥ १९ ॥&lt;br&gt;&#xA;हत्वा तं पापकर्माणं मोचयाशु च मे सखीम् ।&lt;br&gt;&#xA;श्रुत्वा तद्वचनं वीरो मन्त्रं जग्राह सत्वरः ॥ २० ॥&lt;br&gt;&#xA;दत्तात्रेयाद्दैवयोगात्प्राप्ताज्ज्ञानिवराच्छुभात् ।&lt;br&gt;&#xA;योगेश्वरीमहामन्त्रं त्रिलोकीतिलकाभिधम् ॥ २१ ॥&lt;br&gt;&#xA;तेन सर्वज्ञता जाता सर्वान्तश्चारिता तथा ।&lt;br&gt;&#xA;तया सह जगामाशु पुरं तस्य सुदुर्गमम् ॥ २२ ॥&lt;br&gt;&#xA;रक्षितं राक्षसैघोरैः पातालमिव पन्नगैः ।&lt;br&gt;&#xA;यशोवत्या च सैन्येन महता संयुतो नृपः ॥ २३ ॥&lt;br&gt;&#xA;तमायान्तं समालोक्य दूतास्तस्य भयातुराः ।&lt;br&gt;&#xA;क्रोशन्तोऽभिययुः पार्श्वं कालकेतोस्तरस्विनः ॥ २४ ॥&lt;br&gt;&#xA;तमूचुः सहसा मत्वा राक्षसं काममोहितम् ।&lt;br&gt;&#xA;एकावलीसमीपस्थं कुर्वन्तं विनयान्बहून् ॥ २५ ॥&lt;br&gt;&#xA;दूता ऊचुः&lt;br&gt;&#xA;राजन् यशोवती नारी कामिन्याः सहचारिणी ।&lt;br&gt;&#xA;आयाति सह सैन्येन राजपुत्रेण संयुता ॥ २६ ॥&lt;br&gt;&#xA;जयन्तो वा महाराज कार्तिकेयोऽथवा नु किम् ।&lt;br&gt;&#xA;आगच्छति बलोन्मत्तो वाहिनीसहितः किल ॥ २७ ॥&lt;br&gt;&#xA;संयत्तो भव राजेन्द्र सङ्ग्रामः समुपस्थितः ।&lt;br&gt;&#xA;देवपुत्रेण युध्यस्व त्यज वा कमलेक्षणाम् ॥ २८ ॥&lt;br&gt;&#xA;इतो दूरेऽस्ति सैन्यं तद्योजनत्रयमात्रतः ।&lt;br&gt;&#xA;सज्जो भव महीपाल दुन्दुभिं घोषयाशु वै ॥ २९ ॥&lt;br&gt;&#xA;व्यास उवाच&lt;br&gt;&#xA;तेषां तद्वचनं श्रुत्वा राक्षसः क्रोधमूर्च्छितः ।&lt;br&gt;&#xA;राक्षसान्प्रेरयामास सायुधान्सबलान्वहून् ॥ ३० ॥&lt;br&gt;&#xA;गच्छध्वं राक्षसाः सर्वे सम्मुखाः शस्त्रपाणयः ।&lt;br&gt;&#xA;तानाज्ञाप्य कालकेतुः पप्रच्छ प्रणयान्वितः ॥ ३१ ॥&lt;br&gt;&#xA;एकावलीं समीपस्थां विवशां भृशदुःखिताम् ।&lt;br&gt;&#xA;कोऽयमायाति तन्वङ्‌गि पिता ते वापरः पुमान् ॥ ३२ ॥&lt;br&gt;&#xA;त्वदर्थे सैन्यसंयुक्तो ब्रूहि सत्यं कृशोदरि ।&lt;br&gt;&#xA;पिता ते यदि सम्प्राप्तो नेतुं त्वां विरहातुरः ॥ ३३ ॥&#xA;ज्ञात्वा ते पितरं सम्यक् सङ्ग्रामं न करोम्यहम् ।&lt;br&gt;&#xA;आनयित्वा गृहे पूजां रत्नैर्वस्त्रैर्हयैः शुभैः ॥ ३४ ॥&lt;br&gt;&#xA;करोमि तस्य चातिथ्यं गृहे प्राप्तस्य सर्वथा ।&lt;br&gt;&#xA;अन्यश्चेद्यदि सम्प्राप्तस्तं हन्मि निशितैः शरैः ॥ ३५ ॥&lt;br&gt;&#xA;आनीतः किल कालेन मरणाय महात्मना ।&lt;br&gt;&#xA;तस्माद्वद विशालाक्षि कोऽयमायाति मन्दधीः ॥ ३६ ॥&lt;br&gt;&#xA;अज्ञात्वा मां दुराधर्षं कालरूपं महाबलम् ।&lt;/p&gt;</description>
    </item>
    <item>
      <title>२४</title>
      <link>https://vishvAsa.github.io/purANam/shAktam/devI-bhAgavatam/06/24/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/24/</guid>
      <description>&lt;p&gt;राजोवाच&lt;br&gt;&#xA;भगवंस्त्वन्मुखाम्भोजाच्च्युतं दिव्यकथारसम् ।&lt;br&gt;&#xA;न तृप्तिमधिगच्छामि पिबंस्तु सुधया समम् ॥ १ ॥&lt;br&gt;&#xA;विचित्रमिदमाख्यानं कथितं भवता मम ।&lt;br&gt;&#xA;हैहयानां समुत्पत्तिर्विस्तराद्विस्मयप्रदा ॥ २ ॥&lt;br&gt;&#xA;परं कौतूहलं मेऽत्र यद्विष्णुः कमलापतिः ।&lt;br&gt;&#xA;देवदेवो जगन्नाथः सृष्टिस्थित्यन्तकारकः ॥ ३ ॥&lt;br&gt;&#xA;सोऽप्यश्वभावमापन्नो भगवान्हरिरच्युतः ।&lt;br&gt;&#xA;परतन्त्रः कथं जातः स्वतन्त्रः पुरुषोत्तमः ॥ ४ ॥&lt;br&gt;&#xA;एतन्मे संशयं ब्रह्मञ्छेत्तुमर्हसि साम्प्रतम् ।&lt;br&gt;&#xA;सर्वज्ञस्त्वं मुनिश्रेष्ठ ब्रूहि वृत्तान्तमद्‌भुतम् ॥ ५ ॥&lt;br&gt;&#xA;व्यास उवाच&lt;br&gt;&#xA;शृणु राजन् प्रवक्ष्यामि सन्देहस्यास्य निर्णयम् ।&lt;br&gt;&#xA;यथा श्रुतं मया पूर्वं नारदान्मुनिसत्तमात् ॥ ६ ॥&lt;br&gt;&#xA;ब्रह्मणो मानसः पुत्रो नारदो नाम तापसः ।&lt;br&gt;&#xA;सर्वज्ञः सर्वगः शान्तः सर्वलोकप्रियः कविः ॥ ७ ॥&lt;br&gt;&#xA;स चैकदा मुनिश्रेष्ठो विचरन्पृथिवीमिमाम् ।&lt;br&gt;&#xA;वादयन्महतीं वीणां स्वरतानसमन्विताम् ॥ ८ ॥&lt;br&gt;&#xA;बृहद्‌रथन्तरादीनां साम्नां भेदाननेकशः ।&lt;br&gt;&#xA;गायन्गायत्रममृतं सम्प्राप्तोऽथ ममाश्रमम् ॥ ९ ॥&lt;br&gt;&#xA;शम्याप्रासं महातीर्थं सरस्वत्याः सुपावनम् ।&lt;br&gt;&#xA;निवासं मुनिमुख्यानां शर्मदं ज्ञानदं तथा ॥ १० ॥&lt;br&gt;&#xA;तमागतमहं प्रेक्ष्य ब्रह्मपुत्रं महाद्युतिम् ।&lt;br&gt;&#xA;अभ्युत्थानादिकं सर्वं कृतवानर्चनादिकम् ॥ ११ ॥&lt;br&gt;&#xA;अर्घ्यपाद्यविधिं कृत्वा तस्यासनस्थितस्य च ।&lt;br&gt;&#xA;उपविष्टः समीपेऽहं मुनेरमिततेजसः ॥ १२ ॥&lt;br&gt;&#xA;दृष्ट्वा विश्रमिणं शान्तं नारदं ज्ञानपारदम् ।&lt;br&gt;&#xA;तमपृच्छमहं राजन् यत्पृष्टोऽहं त्वयाधुना ॥ १३ ॥&lt;br&gt;&#xA;असारेऽस्मिंस्तु संसारे प्राणिनां किं सुखं मुने ।&lt;br&gt;&#xA;न पश्यामि विनिश्चित्य कदाचित्कुत्रचित्‌क्वचित् ॥ १४ ॥&lt;br&gt;&#xA;द्वीपे जातो जनन्याहं सन्त्यक्तस्तत्क्षणादपि ।&lt;br&gt;&#xA;अनाश्रयो वने वृद्धिं प्राप्तः कर्मानुसारतः ॥ १५ ॥&lt;br&gt;&#xA;तपस्तप्तं मया चोग्रं पर्वते बहुवार्षिकम् ।&lt;br&gt;&#xA;पुत्रकामेन देवर्षे शङ्करः समुपासितः ॥ १६ ॥&lt;br&gt;&#xA;ततो मया शुकः प्राप्तः पुत्रो ज्ञानवतां वरः ।&lt;br&gt;&#xA;पाठितस्तु मया सम्यग्वेदानां सार आदितः ॥ १७ ॥&lt;br&gt;&#xA;स त्यक्त्वा मां गतः क्वापि रुदन्तं विरहातुरम् ।&lt;br&gt;&#xA;लोकाल्लोकान्तरं साधो वचनात्तव बोधितः ॥ १८ ॥&lt;br&gt;&#xA;ततोऽहं पुत्रसन्तप्तस्त्यक्त्वा मेरुं महागिरिम् ।&lt;br&gt;&#xA;मातरं मनसा कृत्वा सम्प्राप्तः कुरुजाङ्गलम् ॥ १९ ॥&lt;br&gt;&#xA;पुत्रस्नेहादतितरां कृशाङ्गः शोकसंयुतः ।&lt;br&gt;&#xA;जानन्मिथ्येति संसारं मायापाशनियन्त्रितः ॥ २० ॥&lt;br&gt;&#xA;ततो राज्ञा वृतां ज्ञात्वा मातरं वासवीं शुभाम् ।&lt;br&gt;&#xA;स्थितोऽत्रैवाश्रमं कृत्वा सरस्वत्यास्तटे शुभे ॥ २१ ॥&lt;br&gt;&#xA;शन्तनुः स्वर्गतिं प्राप्तो विधुरा जननी स्थिता ।&lt;br&gt;&#xA;पुत्रद्वययुता साध्वी भीष्मेण प्रतिपालिता ॥ २२ ॥&lt;br&gt;&#xA;चित्राङ्गदः कृतो राजा गङ्गापुत्रेण धीमता ।&lt;br&gt;&#xA;कालेन सोऽपि मे भ्राता मृतः कामसमद्युतिः ॥ २३ ॥&lt;br&gt;&#xA;ततः सत्यवती माता निमग्ना शोकसागरे ।&lt;br&gt;&#xA;चित्राङ्गदं मृतं पुत्रं रुरोद भृशमातुरा ॥ २४ ॥&lt;br&gt;&#xA;सम्प्राप्तोऽहं महाभाग ज्ञात्वा तां दुःखितां सतीम् ।&lt;br&gt;&#xA;आश्वासिता मयात्यर्थं भीष्मेण च महात्मना ॥ २५ ॥&lt;br&gt;&#xA;विचित्रवीर्यस्त्वपरो वीर्यवान्पृथिवीपतिः ।&lt;br&gt;&#xA;कृतो भीष्मेण भ्राता वै स्त्रीराज्यविमुखेन ह ॥ २६ ॥&lt;br&gt;&#xA;काशिराजसुते रम्ये विजित्य पृथिवीपतीन् ।&lt;br&gt;&#xA;भीष्मेणानीय स्वबलात्कन्यके द्वे समर्पिते ॥ २७ ॥&lt;br&gt;&#xA;सत्यवत्यै शुभे काले विवाहः परिकल्पितः ।&lt;br&gt;&#xA;भ्रातुर्विचित्रवीर्यस्य तदाहं सुखितोऽभवम् ॥ २८ ॥&lt;br&gt;&#xA;पुनः सोऽपि मृतो भ्राता यक्ष्मणा पीडितो भृशम् ।&lt;br&gt;&#xA;अनपत्यो युवा धन्वी माता मे दुःखिताभवत् ॥ २९ ॥&lt;br&gt;&#xA;काशिराजसुते द्वे तु मृतं दृष्ट्वा पतिं तदा ।&lt;br&gt;&#xA;पतिव्रताधर्मपरे भगिन्यौ सम्बभूवतुः ॥ ३० ॥&lt;br&gt;&#xA;ते ऊचतुः सतीं श्वश्रूं रुदतीं भृशदुःखिताम् ।&lt;br&gt;&#xA;पतिना सहगामिन्यौ भविष्यावो हुताशने ॥ ३१ ॥&#xA;पुत्रेण सह ते श्वश्रु स्वर्गे गत्वाथ नन्दने ।&lt;br&gt;&#xA;सुखेन विहरिष्यावः पतिना सह संयुते ॥ ३२ ॥&lt;br&gt;&#xA;निवारिते तदा मात्रा वध्वौ तस्मान्महोद्यमात् ।&lt;br&gt;&#xA;स्नेहभावं समाश्रित्य भीष्मस्य वचनात्तदा ॥ ३३ ॥&lt;br&gt;&#xA;गाङ्गेयेन च मात्रा मे सम्मन्त्र्य च परस्परम् ।&lt;br&gt;&#xA;कृत्वौर्ध्वदैहिकं सर्वं संस्मृतोऽहं गजाह्वये ॥ ३४ ॥&lt;br&gt;&#xA;स्मृतमात्रस्तु मात्रा वै ज्ञात्वा भावं मनोगतम् ।&lt;br&gt;&#xA;तरसैवागतश्चाहं नगरं नागसाह्वयम् ॥ ३५ ॥&lt;br&gt;&#xA;प्रणम्य मातरं मूर्ध्ना संस्थितोऽथ कृताञ्जलिः ।&lt;br&gt;&#xA;तामब्रवं सुतप्ताङ्गीं पुत्रशोकेन कर्शिताम् ॥ ३६ ॥&lt;br&gt;&#xA;मातस्त्वया किमाहूतो मनसाहं तपस्विनि ।&lt;br&gt;&#xA;आज्ञापय महत्कार्ये दासोऽस्मि करवाणि किम् ॥ ३७ ॥&lt;br&gt;&#xA;त्वं मे तीर्थं परं मातर्देवश्च प्रथितः परः ।&lt;br&gt;&#xA;आगतश्चिन्तितश्चात्र ब्रूहि कृत्यं तव प्रियम् ॥ ३८ ॥&lt;br&gt;&#xA;व्यास उवाच&lt;br&gt;&#xA;इत्युक्त्वाहं स्थितस्तत्र मातुरग्रे यदा मुने ।&lt;br&gt;&#xA;तदा सा मामुवाचेदं पश्यन्ती भीष्ममन्तिके ॥ ३९ ॥&lt;br&gt;&#xA;पुत्र तेऽद्य मृतो भ्राता पीडितो राजयक्ष्मणा ।&lt;br&gt;&#xA;तेनाहं दुःखिता जाता वंशच्छेदभयादिह ॥ ४० ॥&lt;br&gt;&#xA;तस्मात्त्वमद्य मेधाविन् मयाहूतः समाधिना ।&lt;br&gt;&#xA;गाङ्गेयस्य मतेनात्र पाराशर्यार्थसिद्धये ॥ ४१ ॥&lt;br&gt;&#xA;कुलं स्थापय नष्टं त्वं शन्तनोर्नामकारणात् ।&lt;br&gt;&#xA;रक्ष मां दुःखतः कृष्ण वंशच्छेदोद्‌भवाद्‌द्रुतम् ॥ ४२ ॥&lt;br&gt;&#xA;काशिराजसुते भार्ये भ्रातुस्तव यवीयसः ।&lt;br&gt;&#xA;साधोर्विचित्रवीर्यस्य रूपयौवनभूषिते ॥ ४३ ॥&lt;br&gt;&#xA;ताभ्यां सङ्गम्य मेधाविन् पुत्रोत्पादनकं कुरु ।&lt;br&gt;&#xA;रक्षस्व भारतं वंशं नात्र दोषोऽस्ति कर्हिचित् ॥ ४४ ॥&lt;br&gt;&#xA;व्यास उवाच&lt;br&gt;&#xA;इति मातुर्वचः श्रुत्वा जातश्चिन्तातुरो ह्यहम् ।&lt;br&gt;&#xA;लज्जयाऽऽकुलचित्तस्तामब्रवं विनयानतः ॥ ४५ ॥&lt;br&gt;&#xA;मातः पापाधिकं कर्म परदाराभिमर्शनम् ।&lt;br&gt;&#xA;ज्ञात्वा धर्मपथं सम्यक्करोमि कथमादरात् ॥ ४६ ॥&lt;br&gt;&#xA;तथा यवीयसो भ्रातुर्वधूः कन्या प्रकीर्तिता ।&lt;br&gt;&#xA;व्यभिचारं कथं कुर्यामधीत्य निगमानहम् ॥ ४७ ॥&lt;br&gt;&#xA;अन्यायेन न कर्तव्यं सर्वथा कुलरक्षणम् ।&lt;br&gt;&#xA;न तरन्ति हि संसारात्पितरः पापकारिणः ॥ ४८ ॥&lt;br&gt;&#xA;लोकानामुपदेष्टा यः पुराणानां प्रवर्तकः ।&lt;br&gt;&#xA;स कथं कुत्सितं कर्म ज्ञात्वा कुर्यान्महाद्‌भुतम् ॥ ४९ ॥&lt;br&gt;&#xA;पुनरुक्तो ह्यहं मात्रा रुदत्या भृशमन्तिके ।&lt;br&gt;&#xA;पुत्रशोकातितप्ता या वंशरक्षणकाम्यया ॥ ५० ॥&lt;br&gt;&#xA;पाराशर्य न ते दोषो वचनान्मम पुत्रक ।&lt;br&gt;&#xA;गुरूणां वचनं तथ्यं सदोषमपि मानवैः ॥ ५१ ॥&lt;br&gt;&#xA;कर्तव्यमविचार्यैव शिष्टाचारप्रमाणतः ।&lt;br&gt;&#xA;वचनं कुरु मे पुत्र न ते दोषोऽस्ति मानद ॥ ५२ ॥&lt;br&gt;&#xA;पुत्रस्य जननं कृत्वा सुखिनी कुरु मातरम् ।&lt;br&gt;&#xA;विशेषेण तु सन्तप्तां मग्नां शोकार्णवे सुत ॥ ५३ ॥&lt;br&gt;&#xA;इति तां ब्रुवतीं श्रुत्वा तदा सुरनदीसुतः ।&lt;br&gt;&#xA;मामुवाच विशेषज्ञः सूक्ष्मधर्मस्य निर्णये ॥ ५४ ॥&lt;br&gt;&#xA;द्वैपायन विचारोऽत्र न कर्तव्यस्त्वयानघ ।&lt;br&gt;&#xA;मातुर्वचनमादाय विहरस्व यथासुखम् ॥ ५५ ॥&lt;/p&gt;</description>
    </item>
    <item>
      <title>२५</title>
      <link>https://vishvAsa.github.io/purANam/shAktam/devI-bhAgavatam/06/25/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/25/</guid>
      <description>&lt;p&gt;व्यास उवाच&lt;br&gt;&#xA;वासवी चकिता जाता श्रुत्वा मे वाक्यमीदृशम् ।&lt;br&gt;&#xA;दाशेयी मामुवाचेदं पुत्रार्थे भृशमातुरा ॥ १ ॥&lt;br&gt;&#xA;अम्बालिका वधूर्धन्या काशिराजसुता सुत ।&lt;br&gt;&#xA;भार्या विचित्रवीर्यस्य विधवा शोकसंयुता ॥ २ ॥&lt;br&gt;&#xA;सर्वलक्षणसम्पन्ना रूपयौवनशालिनी ।&lt;br&gt;&#xA;तस्यां जनय सङ्गं त्वं कृत्वा पुत्रं सुसम्मतम् ॥ ३ ॥&lt;br&gt;&#xA;नान्धो राजाधिकारी स्यात्तस्मात्पुत्र मनोहरम् ।&lt;br&gt;&#xA;उत्पादय राजपुत्र्यां वचनान्मम मानद ॥ ४ ॥&lt;br&gt;&#xA;इत्युक्तोऽहं तदा मात्रा स्थितस्तत्र गजाह्वये ।&lt;br&gt;&#xA;यावदृतुमती जाता काशिराजसुता मुने ॥ ५ ॥&lt;br&gt;&#xA;एकान्ते शयनागारे प्राप्ता सा मम सन्निधौ ।&lt;br&gt;&#xA;लज्जमाना सुकेशान्ता स्वश्वश्रूवचनात्तदा ॥ ६ ॥&lt;br&gt;&#xA;दृष्ट्वा मां जटिलं दान्तं तापसं रसवर्जितम् ।&lt;br&gt;&#xA;सा स्वेदवदना जाता पाण्डुरा विमना भृशम् ॥ ७ ॥&lt;br&gt;&#xA;कुपितोऽहं तदा दृष्ट्वा कामिनीं निशि सङ्गताम् ।&lt;br&gt;&#xA;वेपमानां स्थितां पार्श्वे ह्यब्रवं तामहं रुषा ॥ ८ ॥&lt;br&gt;&#xA;दृष्ट्वा मां यदि गर्वेण पाण्डुवर्णा समावृता ।&lt;br&gt;&#xA;अतस्ते तनयः पाण्डुर्भविष्यति सुमध्यमे ॥ ९ ॥&lt;br&gt;&#xA;इत्युक्त्वा निशि तत्रैव स्थितोऽम्बालिकया युतः ।&lt;br&gt;&#xA;भुक्त्वा तां निशि निर्यातः स्थानमापृच्छ्य मातरम् ॥ १० ॥&lt;br&gt;&#xA;ततस्ताभ्यां सुतौ काले प्रसूतावन्धपाण्डुरौ ।&lt;br&gt;&#xA;धृतराष्ट्रश्च पाण्डुश्च प्रथितौ सम्बभूवतुः ॥ ११ ॥&lt;br&gt;&#xA;माता मे विमना जाता तादृशौ वीक्ष्य तौ सुतौ ।&lt;br&gt;&#xA;ततः संवत्सरस्यान्ते मामाहूय तदाब्रवीत् ॥ १२ ॥&lt;br&gt;&#xA;द्वैपायन सुतौ जातौ राज्ययोग्यौ न तादृशौ ।&lt;br&gt;&#xA;अन्यं मनोहरं पुत्रं समुत्पादय मे प्रियम् ॥ १३ ॥&lt;br&gt;&#xA;तथेति सा मया प्रोक्ता मुदिता जननी तदा ।&lt;br&gt;&#xA;अम्बिकां प्रार्थयामास सुतार्थे काल आगते ॥ १४ ॥&lt;br&gt;&#xA;पुत्रि व्यासं समालिङ्ग्य पुत्रमुत्पादयाद्‌भुतम् ।&lt;br&gt;&#xA;कुरुवंशस्य कर्तारं राज्ययोग्यं वरानने ॥ १५ ॥&lt;br&gt;&#xA;वधूर्लज्जान्विता किञ्चिन्नोवाच वचनं तदा ।&lt;br&gt;&#xA;गतोऽहं शयनागारे मातुस्तद्वचनान्निशि ॥ १६ ॥&lt;br&gt;&#xA;दासी विचित्रवीर्यस्य रूपयौवनसंयुता ।&lt;br&gt;&#xA;प्रेषिताम्बिकया त्वत्र विचित्राभरणाम्बरा ॥ १७ ॥&lt;br&gt;&#xA;चन्दनारक्तदेहा सा पुष्पमालाविभूषिता ।&lt;br&gt;&#xA;आयाता हावसंयुक्ता सुकेशी हंसगामिनी ॥ १८ ॥&lt;br&gt;&#xA;पर्यङ्के मां समावेश्य संस्थिता प्रेमसंयुता ।&lt;br&gt;&#xA;प्रसन्नोऽहं तदा तस्या विलासेनाभवं मुने ॥ १९ ॥&lt;br&gt;&#xA;रात्रौ सङ्क्रीडितं प्रेम्णा तया सह मया भृशम् ।&lt;br&gt;&#xA;वरो दत्तः पुनस्तस्यै प्रसन्नेन तु नारद ॥ २० ॥&lt;br&gt;&#xA;सुभगे भविता पुत्रः सर्वलक्षणसंयुतः ।&lt;br&gt;&#xA;सुरूपः सर्वधर्मज्ञः सत्यवादी शमे रतः ॥ २१ ॥&lt;br&gt;&#xA;स तदा विदुरो जातस्त्रयः पुत्रा मयाभवन् ।&lt;br&gt;&#xA;माया वृद्धिं गता साधो परक्षेत्रोद्‌भवे मम ॥ २२ ॥&lt;br&gt;&#xA;विस्मृतः शुकसम्बन्धी विरहः शोककारणम् ।&lt;br&gt;&#xA;दृष्ट्वा त्रीन्स्वसुतान्कामं बलिनो वीर्यसम्मतान् ॥ २३ ॥&lt;br&gt;&#xA;माया बलवती ब्रह्मन् दुस्त्यजा ह्यकृतात्मभिः ।&lt;br&gt;&#xA;अरूपा च निरालम्बा ज्ञानिनामपि मोहिनी ॥ २४ ॥&lt;br&gt;&#xA;मातरि स्नेहसम्बद्धं तथा पुत्रेषु संवृतम् ।&lt;br&gt;&#xA;न मे चित्तं वने शान्तिमगान्मुनिवरोत्तम ॥ २५ ॥&lt;br&gt;&#xA;दोलारूढं मनो जातं कदाचिद्धस्तिनापुरे ।&lt;br&gt;&#xA;पुनः सरस्वतीतीरे न चैकत्र व्यवस्थितिः ॥ २६ ॥&lt;br&gt;&#xA;कदाचिच्चिन्तयन् ज्ञानं मानसे प्रतिभाति वै ।&lt;br&gt;&#xA;केऽमी पुत्राः क्व मोहोऽयं न श्राद्धार्हा मृतस्य मे ॥ २७ ॥&lt;br&gt;&#xA;व्यभिचारोद्‌भवाः किं मे सुखदाः स्युः सुताः किल ।&lt;br&gt;&#xA;माया बलवती मोहं वितनोति हि मानसे ॥ २८ ॥&lt;br&gt;&#xA;जानन्मोहान्धकूपेऽस्मिन्पतितोऽहं मृषा मुने ।&lt;br&gt;&#xA;इत्यकुर्वं रहस्तापं कदाचित्स्सुसमाहितः ॥ २९ ॥&lt;br&gt;&#xA;राज्यं प्राप ततः पाण्डुर्बलवान्भीष्मसम्मतः ।&lt;br&gt;&#xA;तदा मम मनो जातं प्रसन्नं सुतकारणात् ॥ ३० ॥&lt;br&gt;&#xA;कुन्ती माद्री सुरूपे द्वे भार्ये तस्य बभूवतुः ।&lt;br&gt;&#xA;शूरसेनसुता कुन्ती मद्रराजसुतापरा ॥ ३१ ॥&#xA;स शापं द्विजतः प्राप्य कामिनीद्वयसंयुतः ।&lt;br&gt;&#xA;पाण्डुर्निर्वेदमापन्नस्त्यक्त्वा राज्यं वनं गतः ॥ ३२ ॥&lt;br&gt;&#xA;तदा मामाविशच्छोकः श्रुत्वा पुत्रं वने स्थितम् ।&lt;br&gt;&#xA;गतोऽहं तत्र यत्रासौ भार्याभ्यां सह संस्थितः ॥ ३३ ॥&lt;br&gt;&#xA;तमाश्वास्य वने पाण्डुं पुनः प्राप्तो गजाह्वये ।&lt;br&gt;&#xA;धृतराष्ट्रं समाभाष्य ह्यगमं ब्रह्मजातटे ॥ ३४ ॥&lt;br&gt;&#xA;क्षेत्रजान्पञ्चपुत्रान्स समुत्पाद्य वनाश्रमे ।&lt;br&gt;&#xA;धर्मतो वायुतः शक्रादश्विभ्यां पञ्च पाण्डवान् ॥ ३५ ॥&lt;br&gt;&#xA;युधिष्ठिरो भीमसेनस्तथैवार्जुन इत्यपि ।&lt;br&gt;&#xA;कुन्तीपुत्राः समाख्याता धर्मानिलसुरेशजाः ॥ ३६ ॥&lt;br&gt;&#xA;नकुलः सहदेवश्च मद्रराजसुतासुतौ ।&lt;br&gt;&#xA;कदाचित्तु रहो माद्रीं समालिङ्ग्य महीपतिः ॥ ३७ ॥&lt;br&gt;&#xA;मृतः शापात्तु मुनिभिः संस्कृतो हुतभुङ्‌मुखे ।&lt;br&gt;&#xA;माद्री तत्र सती भूत्वा प्रविष्टा पतिना सह ॥ ३८ ॥&lt;br&gt;&#xA;स्थिता पुत्रयुता कुन्ती ज्वलिते जातवेदसि ।&lt;br&gt;&#xA;मुनयः सुतसंयुक्तां शूरसेनसुतां तदा ॥ ३९ ॥&lt;br&gt;&#xA;दुःखितां पतिहीनां तामानिन्युर्गजसाह्वये ।&lt;br&gt;&#xA;समर्पिताथ भीष्माय विदुराय महात्मने ॥ ४० ॥&lt;br&gt;&#xA;श्रुत्वाहं सुखदुःखाभ्यां पीडितस्तु परात्मभिः ।&lt;br&gt;&#xA;भीष्मेण पालिताः पुत्राः पाण्डोरिति विचिन्त्य ते ॥ ४१ ॥&lt;br&gt;&#xA;विदुरेण तथा प्रीत्या धृतराष्ट्रेण धीमता ।&lt;br&gt;&#xA;दुर्योधनादयस्तस्य पुत्रा ये क्रूरमानसाः ॥ ४२ ॥&lt;br&gt;&#xA;एकत्र स्थितिमापन्ना विरोधं चकुरद्‌भुतम् ।&lt;br&gt;&#xA;द्रोणाचार्यस्तु सम्माप्तस्तत्र भीष्मेण मानितः ॥ ४३ ॥&lt;br&gt;&#xA;अध्यापनाय पुत्राणां पुरे तस्मिन्निवासितः ।&lt;br&gt;&#xA;कर्णः कुन्त्या परित्यक्तो जातमात्रः शिशुर्यदा ॥ ४४ ॥&lt;br&gt;&#xA;सूतेन पालितो नद्यां प्रान्तश्चाधिरथेन ह ।&lt;br&gt;&#xA;दुर्योधनप्रियश्चाभूत्कर्णः शूरतमस्तथा ॥ ४५ ॥&lt;br&gt;&#xA;परस्परं विरोधोऽभूद्‌भीमदुर्योधनादिषु ।&lt;br&gt;&#xA;धृतराष्ट्रस्तु सञ्चिन्त्य क्लेशं पुत्रेषु तेषु च ॥ ४६ ॥&lt;br&gt;&#xA;निवासं कल्पयामास पाण्डवानां महात्मनाम् ।&lt;br&gt;&#xA;विरोधशमनायैव नगरे वारणावते ॥ ४७ ॥&lt;br&gt;&#xA;दुर्योधनेन तत्रैव द्रोहाज्जतुगृहाणि वै ।&lt;br&gt;&#xA;कारितानि च दिव्यानि प्रेष्य मित्रं पुरोचनम् ॥ ४८ ॥&lt;br&gt;&#xA;श्रुत्वा जतुगृहे दग्धान्पाण्डवान्पृथया युतान् ।&lt;br&gt;&#xA;पौत्रभावान्मुनिश्रेष्ठ मग्नोऽहं व्यसनार्णवे ॥ ४९ ॥&lt;br&gt;&#xA;शोकातुरो भृशं शून्ये वने पश्यन्नहर्निशम् ।&lt;br&gt;&#xA;दृष्टा मयैकचक्रायां पाण्डवा दुःखकर्शिताः ॥ ५० ॥&lt;br&gt;&#xA;ततस्तुष्टमनाश्चाहं जातः पार्थान्विलोक्य च ।&lt;br&gt;&#xA;प्रेरितास्ते मया तूर्णं द्रुपदस्य पुरं प्रति ॥ ५१ ॥&lt;br&gt;&#xA;ते गतास्तत्र दुःखार्ता विप्रवेषधराः कृशाः ।&lt;br&gt;&#xA;मृगचर्मपरीधानाः सभायां संस्थितास्तदा ॥ ५२ ॥&lt;br&gt;&#xA;कृत्वा पराक्रमं जिष्णुः स जित्वा द्रुपदात्मजाम् ।&lt;br&gt;&#xA;चक्रुर्विवाहं मानिन्या पञ्चैव मातृवाक्यतः ॥ ५३ ॥&lt;br&gt;&#xA;दृष्ट्वा विवाहं तेषां तु मुदितोऽहं भृशं तदा ।&lt;br&gt;&#xA;ततो नागाह्वये प्राप्ताः पाञ्चालीसहिता मुने ॥ ५४ ॥&lt;br&gt;&#xA;निवासं खाण्डवप्रस्थं धृतराष्ट्रेण कल्पितम् ।&lt;br&gt;&#xA;पाण्डवानां द्विजश्रेष्ठ वसुदेवसुतेन वै ॥ ५५ ॥&lt;br&gt;&#xA;तर्पितः पावकस्तत्र विष्णुना सह जिष्णुना ।&lt;br&gt;&#xA;राजसूयः कृतो यज्ञस्तदाहं मुदितोऽभवम् ॥ ५६ ॥&lt;br&gt;&#xA;दृष्ट्वाथ विभवं तेषां तथा मयकृतां सभाम् ।&lt;br&gt;&#xA;दुर्योधनोऽतिसन्तप्तो दुरोदरमथाकरोत् ॥ ५७ ॥&lt;br&gt;&#xA;दुर्द्यूतवेदी शकुनिरनक्षज्ञश्च धर्मजः ।&lt;br&gt;&#xA;हृतं राज्यं धनं सर्वं याज्ञसेनी च क्लेशिता ॥ ५८ ॥&lt;br&gt;&#xA;वने द्वादश वर्षाणि पाण्डवास्ते विवासिताः ।&lt;br&gt;&#xA;पाञ्चालीसहितास्तेन दुःखं मे जनितं भृशम् ॥ ५९ ॥&lt;br&gt;&#xA;एवं नारद संसारे सुखदुःखात्मके भृशम् ।&lt;br&gt;&#xA;निमग्नोऽहं भ्रमेणैव जानन् धर्मं सनातनम् ॥ ६० ॥&lt;br&gt;&#xA;कोऽहं कस्य सुतास्तेऽमी का माता किं सुखं पुनः ।&lt;br&gt;&#xA;येन मे हृदयं मोहाद्‌भ्रमतीति दिवानिशम् ॥ ६१ ॥&lt;br&gt;&#xA;किं करोमि क्व गच्छामि सन्तोषो नाधिगच्छति ।&lt;br&gt;&#xA;दोलारूढं मनो मेऽत्र चञ्चलं न स्थिरं भवेत् ॥ ६२ ॥&lt;br&gt;&#xA;सर्वज्ञोऽसि मुनिश्रेष्ठ सन्देहं मे निवर्तय ।&lt;br&gt;&#xA;तथा कुरु यथाहं स्यां सुखितो विगतज्वरः ॥ ६३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;षष्ठस्कन्धे व्यासस्वकीयमोहवर्णनं नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>२६</title>
      <link>https://vishvAsa.github.io/purANam/shAktam/devI-bhAgavatam/06/26/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/26/</guid>
      <description>&lt;p&gt;व्यास उवाच&lt;br&gt;&#xA;इति मे वचनं श्रुत्वा नारदः परमार्थवित् ।&lt;br&gt;&#xA;मामाह च स्मितं कृत्वा पृच्छन्तं मोहकारणम् ॥ १ ॥&lt;br&gt;&#xA;नारद उवाच&lt;br&gt;&#xA;पाराशर्य पुराणज्ञ किं पृच्छसि सुनिश्चयम् ।&lt;br&gt;&#xA;संसारेऽस्मिन्विना मोहं कोऽपि नास्ति शरीरवान् ॥ २ ॥&lt;br&gt;&#xA;ब्रह्माविष्णुस्तथा रुद्रः सनकः कपिलस्तथा ।&lt;br&gt;&#xA;मायया वेष्टिताः सर्वे भ्रमन्ति भववर्त्मनि ॥ ३ ॥&lt;br&gt;&#xA;ज्ञानिनं मां जनो वेत्ति भ्रान्तोऽहं सर्वलोकवत् ।&lt;br&gt;&#xA;शृणु मे पूर्ववृत्तान्तं प्रब्रवीमि सुनिश्चितम् ॥ ४ ॥&lt;br&gt;&#xA;दुःखं मया यथा पूर्वमनुभूतं महत्तरम् ।&lt;br&gt;&#xA;स्वकृतेन च मोहेन भार्यार्थे वासवीसुत ॥ ५ ॥&lt;br&gt;&#xA;एकदा पर्वतश्चाहं देवलोकान्महीतलम् ।&lt;br&gt;&#xA;प्राप्तो विलोकनार्थाय भारतं खण्डमुत्तमम् ॥ ६ ॥&lt;br&gt;&#xA;भ्रमन्तौ सहितावुर्व्यां पश्यन्तौ तीर्थमण्डलम् ।&lt;br&gt;&#xA;पावनानि च स्थानानि मुनीनामाश्रमाञ्छुभान् ॥ ७ ॥&lt;br&gt;&#xA;शपथं देवलोकात्तु कृत्वा पूर्वं परस्परम् ।&lt;br&gt;&#xA;चलितौ समयं चेमं सम्मन्त्र्य निश्चयेन वै ॥ ८ ॥&lt;br&gt;&#xA;चित्तवृत्तिस्तु वक्तव्या यादृशी यस्य जायते ।&lt;br&gt;&#xA;शुभा वाप्यशुभा वापि न गोप्तव्या कदाचन ॥ ९ ॥&lt;br&gt;&#xA;भोजनेच्छा धनेच्छापि रतीच्छा वा भवेदपि ।&lt;br&gt;&#xA;यादृशी यस्य चित्ते तु कथनीया परस्परम् ॥ १० ॥&lt;br&gt;&#xA;इत्यावां समयं कृत्वा स्वर्गाद्‌भूलोकमागतौ ।&lt;br&gt;&#xA;एकचित्तौ मुनीभूतौ विचरन्तौ यथेच्छया ॥ ११ ॥&lt;br&gt;&#xA;एवं भ्रमन्तौ लोकेऽस्मिन्ग्रीष्मान्ते समुपागते ।&lt;br&gt;&#xA;सञ्जयस्य पुरं रम्यं सम्प्राप्तौ नृपते पुनः ॥ १२ ॥&lt;br&gt;&#xA;तेन सम्पूजितौ भक्त्या राज्ञा सम्मानितौ भृशम् ।&lt;br&gt;&#xA;स्थितौ तत्र गृहे तस्य चातुर्मास्यं महात्मनः ॥ १३ ॥&lt;br&gt;&#xA;वार्षिकाश्चतुरो मासा दुर्गमाः पथि सर्वदा ।&lt;br&gt;&#xA;तस्मादेकत्र विबुधैः स्थातव्यमिति निश्चयः ॥ १४ ॥&lt;br&gt;&#xA;अष्टौ मासांस्तु प्रवसेत्सदा कार्यवशाद्‌द्विजः ।&lt;br&gt;&#xA;वर्षाकाले न गन्तव्यं प्रवासे सुखमिच्छता ॥ १५ ॥&lt;br&gt;&#xA;इति सञ्चिन्त्य मनसा सञ्जयस्य गृहे तदा ।&lt;br&gt;&#xA;संस्थितौ मानितौ राज्ञा कृतातिथ्यौ महात्मना ॥ १६ ॥&lt;br&gt;&#xA;दमयन्तीति विख्याता तस्य पुत्री महीपतेः ।&lt;br&gt;&#xA;आज्ञप्ता परिचर्यार्थं सुदती सुन्दरी भृशम् ॥ १७ ॥&lt;br&gt;&#xA;विवेकज्ञा विशालाक्षी राजपुत्री कृतोद्यमा ।&lt;br&gt;&#xA;सेवनं सर्वकाले च व्यदधादुभयोरपि ॥ १८ ॥&lt;br&gt;&#xA;स्नानार्थमुदकं काले भोजनं मृष्टमायतम् ।&lt;br&gt;&#xA;मुखवासं तथा चान्यं यदिष्टं तद्ददाति सा ॥ १९ ॥&lt;br&gt;&#xA;मनोऽभिलषितान्कामानुभयोरपि कन्यका ।&lt;br&gt;&#xA;व्यजनासनशय्यादीन्वाञ्छितानप्यकल्पयत् ॥ २० ॥&lt;br&gt;&#xA;एवं संसेव्यमानौ तु स्थितौ राज्ञो गृहे किल ।&lt;br&gt;&#xA;वेदाध्ययनसंशीलावावां वेदव्रते रतौ ॥ २१ ॥&lt;br&gt;&#xA;अहं वीणां करे कृत्वा साधयित्वा स्वरोत्तमम् ।&lt;br&gt;&#xA;गायत्रं साम सुस्वादमगां कर्णरसायनम् ॥ २२ ॥&lt;br&gt;&#xA;राजपुत्री तु तच्छ्रुत्वा सामगानं मनोहरम् ।&lt;br&gt;&#xA;बभूव मयि रागाढ्या प्रीतियुक्ता विशारदा ॥ २३ ॥&lt;br&gt;&#xA;दिने दिनेऽनुरागोऽस्या मयि वृद्धिं गतः परः ।&lt;br&gt;&#xA;ममापि प्रीतियुक्तायां मनो जातं स्पृहापरम् ॥ २४ ॥&lt;br&gt;&#xA;मम तस्य च सा कन्या भोजनादिषु कर्हिचित् ।&lt;br&gt;&#xA;अकरोदन्तरं किञ्चित्सेवाभेदं रसान्विता ॥ २५ ॥&lt;br&gt;&#xA;स्नानायोष्णजलं मह्यं पर्वताय च शीतलम् ।&lt;br&gt;&#xA;दधि मह्यं तथा तक्रं पर्वतायाप्यकल्पयत् ॥ २६ ॥&lt;br&gt;&#xA;शयनास्तरणं शुभ्रं मदर्थे पर्यकल्पयत् ।&lt;br&gt;&#xA;प्रीत्या परमया यद्वत्पर्वताय न तादृशम् ॥ २७ ॥&lt;br&gt;&#xA;विलोकयति मां प्रेम्णा सुन्दरी न च पर्वतम् ।&lt;br&gt;&#xA;ततोऽस्यास्तादृशं दृष्ट्वा पर्वतः प्रेमकारणम् ॥ २८ ॥&lt;br&gt;&#xA;मनसा चिन्तयामास किमेतदिति विस्मितः ।&lt;br&gt;&#xA;पप्रच्छ मां रहः सम्यग्ब्रूहि नारद सर्वथा ॥ २९ ॥&lt;br&gt;&#xA;राजपुत्री त्वयि प्रेम करोति मुदिता भृशम् ।&#xA;ददाति भक्ष्यभोज्यानि स्नेहयुक्ता समन्ततः ॥ ३० ॥&lt;br&gt;&#xA;न तथा मयि भेदोऽत्र सन्देहं जनयत्यसौ ।&lt;br&gt;&#xA;मन्यते त्वां पतिं कर्तुं सर्वथा सञ्जयात्मजा ॥ ३१ ॥&lt;br&gt;&#xA;तवापि तादृशं भावं जानामि लक्षणैरहम् ।&lt;br&gt;&#xA;नेत्रवक्त्रविकारैश्च ज्ञायते प्रीतिकारणम् ॥ ३२ ॥&lt;br&gt;&#xA;सत्यं वद न ते मिथ्या वक्तव्यं वचनं मुने ।&lt;br&gt;&#xA;स्वर्गतः समयं कृत्वा चलितौ संस्मराधुना ॥ ३३ ॥&lt;br&gt;&#xA;नारद उवाच&lt;br&gt;&#xA;पृष्टोऽहं पर्वतेनेदं कारणं तु हठाद्यदा ।&lt;br&gt;&#xA;तदाहं ह्रीसमाक्रान्तः सञ्जातश्चाब्रुवं पुनः ॥ ३४ ॥&lt;br&gt;&#xA;पर्वतैषा विशालाक्षी पतिं मां कर्तुमुद्यता ।&lt;br&gt;&#xA;ममापि मानसो भावो वर्ततेऽस्यां विशेषतः ॥ ३५ ॥&lt;br&gt;&#xA;तच्छ्रुत्वा वचनं सत्यं पर्वतः कोपसंयुतः ।&lt;br&gt;&#xA;मामुवाच मुनिर्वाक्यं धिग्धिगिति पुनः पुनः ॥ ३६ ॥&lt;br&gt;&#xA;प्रथमं शपथान्कृत्वा वञ्चितोऽहं त्वया यतः ।&lt;br&gt;&#xA;भव वानरवक्त्रस्त्वं शापाच्च मम मित्रधुक् ॥ ३७ ॥&lt;br&gt;&#xA;इति शप्तस्तु तेनाहं कुपितेन महात्मना ।&lt;br&gt;&#xA;सहसा ह्यभवं क्रूरः शाखामृगमुखस्तदा ॥ ३८ ॥&lt;br&gt;&#xA;मयापि न कृता तस्मिन्क्षमा तु भगिनीसुते ।&lt;br&gt;&#xA;सोऽपि शप्तोऽतिकोपाद्वै मा स्वर्गे ते गतिः किल ॥ ३९ ॥&lt;br&gt;&#xA;स्वल्पेऽपराधे यस्मान्मां शप्तवानसि पर्वत ।&lt;br&gt;&#xA;तस्मात्तवापि मन्दात्मन् मृत्युलोके स्थितिः किल ॥ ४० ॥&lt;br&gt;&#xA;पर्वतस्तु गतस्तस्मान्नगराद्विमना भृशम् ।&lt;br&gt;&#xA;अहं वानरवक्त्रस्तु सञ्जातस्तत्क्षणादपि ॥ ४१ ॥&lt;br&gt;&#xA;दृष्ट्वा मां वानरं क्रूरं राजपुत्री विलक्षणा ।&lt;br&gt;&#xA;विमनातीव सञ्जाता वीणाश्रवणलालसा ॥ ४२ ॥&lt;br&gt;&#xA;व्यास उवाच&lt;br&gt;&#xA;ततः किमभवद्‌ब्रह्मन् कथं शापान्निवर्तितः ।&lt;br&gt;&#xA;मानुषास्यः पुनर्जातो भवान्ब्रूहि यथाविधि ॥ ४३ ॥&lt;br&gt;&#xA;पर्वतः क्व गतो भूयः सङ्गमो युवयोरभूत् ।&lt;br&gt;&#xA;कदा कुत्र कथं सर्वं विस्तरेण वदस्व ह ॥ ४४ ॥&lt;/p&gt;</description>
    </item>
    <item>
      <title>२७</title>
      <link>https://vishvAsa.github.io/purANam/shAktam/devI-bhAgavatam/06/27/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/27/</guid>
      <description>&lt;p&gt;नारद उवाच&lt;br&gt;&#xA;तत्पुत्र्या वचनं श्रुत्वा राजा धात्रीमुखात्ततः ।&lt;br&gt;&#xA;भार्यां प्रोवाच कैकेयीं समीपस्थां सुलोचनाम् ॥ १ ॥&lt;br&gt;&#xA;राजोवाच&lt;br&gt;&#xA;यदुक्तं वचनं कान्ते धात्र्या तत्तु त्वया श्रुतम् ।&lt;br&gt;&#xA;वृतोऽयं नारदः कामं मुनिर्वानरवक्त्रभाक् ॥ २ ॥&lt;br&gt;&#xA;किमिदं चिन्तितं पुत्र्या बुद्धिहीनं विचेष्टितम् ।&lt;br&gt;&#xA;कथमस्मै मया देया कन्या हरिमुखाय सा ॥ ३ ॥&lt;br&gt;&#xA;क्वासौ भिक्षुः कुरूपः क्व दमयन्ती ममात्मजा ।&lt;br&gt;&#xA;विपरीतमिदं कार्यं न विधेयं कदाचन ॥ ४ ॥&lt;br&gt;&#xA;तामेकान्ते सुकेशान्ते निवारय हठात्सुताम् ।&lt;br&gt;&#xA;युक्त्या मुनिरतां मुग्धां शास्त्रवृद्धानुसारया ॥ ५ ॥&lt;br&gt;&#xA;इति भर्तृवचः श्रुत्वा जननी तामथाब्रवीत् ।&lt;br&gt;&#xA;च ते रूपं मुनिः क्वासौ वानरास्योऽधनः पुनः ॥ ६ ॥&lt;br&gt;&#xA;कथं मोहमवाप्तासि भिक्षुके चतुरा पुनः ।&lt;br&gt;&#xA;लताकोमलदेहा त्वं भस्मरूक्षतनुस्त्वयम् ॥ ७ ॥&lt;br&gt;&#xA;वार्ता वानरवक्त्रेण कथं युक्ता तवानघे ।&lt;br&gt;&#xA;का प्रीतिः कुत्सिते पुंसि भविष्यति शुचिस्मिते ॥ ८ ॥&lt;br&gt;&#xA;वरस्ते राजपुत्रोऽस्तु मा कुरु त्वं वृथा हठम् ।&lt;br&gt;&#xA;पिता ते दुःखमाप्नोति श्रुत्वा धात्रीमुखाद्वचः ॥ ९ ॥&lt;br&gt;&#xA;लग्नां बुबूलवृक्षेण कोमलां मालतीलताम् ।&lt;br&gt;&#xA;दृष्ट्वा कस्य मनः खेदं चतुरस्य न गच्छति ॥ १० ॥&lt;br&gt;&#xA;दासेरकाय ताम्बूलीदलानि कोमलानि कः ।&lt;br&gt;&#xA;ददाति भक्षणार्थाय मूर्खोऽपि धरणीतले ॥ ११ ॥&lt;br&gt;&#xA;वीक्ष्य त्वां करसंलग्नां नारदस्य समीपतः ।&lt;br&gt;&#xA;विवाहे वर्तमाने तु कस्य चेतो न दह्यति ॥ १२ ॥&lt;br&gt;&#xA;कुमुखेन समं वार्ता न रुचिं जनयत्यतः ।&lt;br&gt;&#xA;आमृतेस्तु कथं कालः क्षपितव्यस्त्वयामुना ॥ १३ ॥&lt;br&gt;&#xA;नारद उवाच&lt;br&gt;&#xA;इति मातुर्वचः श्रुत्वा दमयन्ती भृशातुरा ।&lt;br&gt;&#xA;मातरं प्राह तन्वङ्गी मयि सा कृतनिश्चया ॥ १४ ॥&lt;br&gt;&#xA;किं मुखेन च रूपेण मूर्खस्य च धनेन किम् ।&lt;br&gt;&#xA;किं राज्येनाविदग्धस्य रसमार्गाविदोऽस्य च ॥ १५ ॥&lt;br&gt;&#xA;हरिण्योऽपि वने धन्या या नादेन विमोहिताः ।&lt;br&gt;&#xA;मातः प्राणान्प्रयच्छन्ति धिङ्‌मूर्खान्मानुषान्भुवि ॥ १६ ॥&lt;br&gt;&#xA;नारदो वेत्ति यां विद्यां मातः सप्तस्वरात्मिकाम् ।&lt;br&gt;&#xA;तृतीयः कोऽपि नो वेद शिवादन्यः पुमान्किल ॥ १७ ॥&lt;br&gt;&#xA;मूर्खेण सह संवासो मरणं तत्क्षणे क्षणे ।&lt;br&gt;&#xA;रूपवान्धनवांस्त्याज्यो गुणहीनो नरः सदा ॥ १८ ॥&lt;br&gt;&#xA;धिङ्‌मैत्रीं मूर्खभूपाले वृथा गर्वसमन्विते ।&lt;br&gt;&#xA;गुणज्ञे भिक्षुके श्रेष्ठा वचनात्सुखदायिनी ॥ १९ ॥&lt;br&gt;&#xA;स्वरज्ञो ग्रामवित्कामं मूर्च्छनाज्ञानभेदभाक् ।&lt;br&gt;&#xA;दुर्लभः पुरुषश्चाष्टरसज्ञो दुर्बलोऽपि वै ॥ २० ॥&lt;br&gt;&#xA;यथा नयति कैलासं गङ्गा चैव सरस्वती ।&lt;br&gt;&#xA;तथा नयति कैलासं स्वरज्ञानविशारदः । २१ ॥&lt;br&gt;&#xA;स्वरमानं तु यो वेद स देवो मानुषोऽपि सन् ।&lt;br&gt;&#xA;सप्तभेदं न यो वेद स पशुः सुरराडपि ॥ २२ ॥&lt;br&gt;&#xA;मूर्च्छनातानमार्गं तु श्रुत्वा मोदं न याति यः ।&lt;br&gt;&#xA;स पशुः सर्वथा ज्ञेयो हरिणाः पशवो न हि ॥ २३ ॥&lt;br&gt;&#xA;वरं विषधरः सर्पः श्रुत्वा नादं मनोहरम् ।&lt;br&gt;&#xA;अश्रोत्रोऽपि मुदं याति धिक्सकर्णांश्च मानवान् ॥ २४ ॥&lt;br&gt;&#xA;बालोऽपि सुस्वरं गेयं श्रुत्वा मुदितमानसः ।&lt;br&gt;&#xA;जायते किन्तु ते वृद्धा न जानन्ति धिगस्तु तान् ॥ २५ ॥&lt;br&gt;&#xA;पिता मे किं न जानाति नारदस्य गुणान् बत ।&lt;br&gt;&#xA;द्वितीयः सामगो नास्ति त्रिषु लोकेषु तत्समः ॥ २६ ॥&lt;br&gt;&#xA;तस्मादसौ मया नूनं वृतः पूर्वं समागमात् ।&lt;br&gt;&#xA;पश्चाच्छापवशाज्जातो वानरास्यो गुणाकरः ॥ २७ ॥&lt;br&gt;&#xA;किन्नरा न प्रियाः कस्य भवन्ति तुरगाननाः ।&lt;br&gt;&#xA;गानविद्यासमायुक्ताः किं मुखेन वरेण ह ॥ २८ ॥&lt;br&gt;&#xA;पितरं ब्रूहि मे मातर्वृतोऽयं मुनिसत्तमः ।&#xA;तस्मात्त्वमाग्रहं त्यक्त्वा देहि तस्मै च मां मुदा ॥ २९ ॥&lt;br&gt;&#xA;नारद उवाच&lt;br&gt;&#xA;इति पुत्र्या वचः श्रुत्वा राज्ञी राज्ञे न्यवेदयत् ।&lt;br&gt;&#xA;आग्रहं सुन्दरी ज्ञात्वा सुताया नारदे मुनौ ॥ ३० ॥&lt;br&gt;&#xA;विवाहं कुरु राजेन्द्र दमयन्त्याः शुभे दिने ।&lt;br&gt;&#xA;मुनिना स च सर्वज्ञो वृतोऽसौ मनसानया ॥ ३१ ॥&lt;br&gt;&#xA;नारद उवाच&lt;br&gt;&#xA;इति सञ्चोदितो राज्ञ्या सञ्जयः पृथिवीपतिः ।&lt;br&gt;&#xA;चकार विथिवत्सर्वं विधिं वैवाहिकं ततः ॥ ३२ ॥&lt;br&gt;&#xA;एवं दारग्रहं कृत्वा वानरास्यः परन्तप ।&lt;br&gt;&#xA;स्थितस्तत्रैव मनसा दह्यमानेन चान्वहम् ॥ ३३ ॥&lt;br&gt;&#xA;यदाऽऽगच्छद्‌राजसुता सेवार्थं मम सन्निधौ ।&lt;br&gt;&#xA;अभवं दुःखसन्तप्तस्तदाहं वानराननः ॥ ३४ ॥&lt;br&gt;&#xA;दमयन्ती तु मां वीक्ष्य प्रफुल्लवदनाम्बुजा ।&lt;br&gt;&#xA;शोकं वानरवक्त्रत्वान्न चकार कदाचन ॥ ३५ ॥&lt;br&gt;&#xA;एवं गच्छति काले तु सहसा पर्वतो मुनिः ।&lt;br&gt;&#xA;कुर्वंस्तीर्थान्यनेकानि द्रष्टुं मां समुपागतः ॥ ३६ ॥&lt;br&gt;&#xA;मयातिमानितः प्रेम्णा पूजितश्च यथाविधि ।&lt;br&gt;&#xA;आसीन आसने दिव्ये वीक्ष्य मां दुःखितो ह्यभूत् ॥ ३७ ॥&lt;br&gt;&#xA;कृतदारं वानरास्यं दीनं चिन्तातुरं भृशम् ।&lt;br&gt;&#xA;दयावान्मामुवाचेदं पर्वतो मातुलं कृशम् ॥ ३८ ॥&lt;br&gt;&#xA;मया नारद कोपात्त्वं शप्तोऽसि मुनिसत्तम ।&lt;br&gt;&#xA;निष्कृतिं तस्य शापस्य करोम्यद्य निशामय ॥ ३९ ॥&lt;br&gt;&#xA;भव त्वं चारुवदनो मम पुण्येन नारद ।&lt;br&gt;&#xA;दृष्ट्वा राजसुतां चित्ते कृपा जाता ममाधुना ॥ ४० ॥&lt;br&gt;&#xA;नारद उवाच&lt;br&gt;&#xA;मयापि प्रवणं चित्तं कृत्वा श्रुत्वास्य भाषितम् ।&lt;br&gt;&#xA;अनुग्रहः कृतः सद्यस्तस्य शापस्य तत्क्षणात् ॥ ४१ ॥&lt;br&gt;&#xA;भागिनेय तवाप्यस्तु गमनं सुरसद्मनि ।&lt;br&gt;&#xA;शापस्यानुग्रहः कामं कृतोऽयं पर्वताधुना ॥ ४२ ॥&lt;br&gt;&#xA;नारद उवाच&lt;br&gt;&#xA;जातोऽहं चारुवदनो वचनात्तस्य पश्यतः ।&lt;br&gt;&#xA;राजपुत्री तु सन्तुष्टा मातरं प्राह सत्वरम् ॥ ४३ ॥&lt;br&gt;&#xA;मातस्ते सुमुखो जातो जामाता च महाद्युतिः ।&lt;br&gt;&#xA;वचनात्पर्वतस्याद्य मुक्तशापो मुनेरभूत् ॥ ४४ ॥&lt;br&gt;&#xA;तच्छ्रुत्वा वचनं राज्ञ्या कथितं तत्तु राजनि ।&lt;br&gt;&#xA;ययौ द्रष्टुं मुनिं तत्र सञ्जयः प्रीतिमांस्तदा ॥ ४५ ॥&lt;br&gt;&#xA;धनं समर्पितं राज्ञा सन्तुष्टेन तदा महत् ।&lt;br&gt;&#xA;मह्यं च भागिनेयाय पारिबर्हं महात्मना ॥ ४६ ॥&lt;br&gt;&#xA;एतत्ते सर्वमाख्यातं वर्तनं यत्पुरातनम् ।&lt;br&gt;&#xA;मायाया बलमाहात्म्यं ह्यनुभूतं यथा मया ॥ ४७ ॥&lt;br&gt;&#xA;संसारेऽस्मिन्महाभाग मायागुणकृतेऽनृते ।&lt;br&gt;&#xA;तनुभृत्तु सुखी नास्ति न भूतो न भविष्यति ॥ ४८ ॥&lt;br&gt;&#xA;कामक्रोधौ तथा लोभो मत्सरो ममता तथा ।&lt;br&gt;&#xA;अहङ्कारो मदः केन जिताः सर्वे महाबलाः ॥ ४९ ॥&lt;br&gt;&#xA;सत्त्वं रजस्तमश्चैव गुणास्त्रय इमे किल ।&lt;br&gt;&#xA;कारणं प्राणिनां देहसम्भवे सर्वथा मुने ॥ ५० ॥&lt;br&gt;&#xA;कस्मिंश्चित्समये व्यास वनेऽहं विष्णुना सह ।&lt;br&gt;&#xA;गच्छन्हास्यविनोदेन स्त्रीभावं गमितः क्षणात् ॥ ५१ ॥&lt;br&gt;&#xA;राजपत्नीत्वमापन्नो मायाबलविमोहितः ।&lt;br&gt;&#xA;पुत्राः प्रसूता बहवो गेहे तस्य नृपस्य ह ॥ ५२ ॥&lt;br&gt;&#xA;व्यास उवाच&lt;br&gt;&#xA;संशयोऽयं महान्साधो श्रुत्वा ते वचनं किल ।&lt;br&gt;&#xA;कथं नारीत्वमापन्नस्त्वं मुने ज्ञानवान्भृशम् ॥ ५३ ॥&lt;br&gt;&#xA;कथं च पुरुषो जातो ब्रूहि सर्वमशेषतः ।&lt;br&gt;&#xA;कथं पुत्रास्त्वया जाताः कस्य राज्ञो गृहेऽञ्जसा ॥ ५४ ॥&lt;br&gt;&#xA;एतदाख्याहि चरितं मायाया महदद्‌भुतम् ।&lt;br&gt;&#xA;मोहितं च यया सर्वमिदं स्थावरजङ्गमम् ॥ ५५ ॥&lt;br&gt;&#xA;न तृप्तिमधिगच्छामि शृण्वंस्तव कथामृतम् ।&lt;br&gt;&#xA;सर्वग्रन्थार्थतत्त्वं च सर्वसंशयनाशनम् ॥ ५६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;नारदस्य मायादमयन्त्या सह विवाहवर्णनं नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>२८</title>
      <link>https://vishvAsa.github.io/purANam/shAktam/devI-bhAgavatam/06/28/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/28/</guid>
      <description>&lt;p&gt;नारद उवाच&lt;br&gt;&#xA;निशामय मुनिश्रेष्ठ गदतो मम सत्कथाम् ।&lt;br&gt;&#xA;मायाबलं सुदुर्ज्ञेयं मुनिभिर्योगवित्तमैः ॥ १ ॥&lt;br&gt;&#xA;मायया मोहितं सर्वं जगत्स्थावरजङ्गमम् ।&lt;br&gt;&#xA;ब्रह्मादिस्तम्बपर्यन्तमजया दुर्विभाव्यया ॥ २ ॥&lt;br&gt;&#xA;कदाचित्सत्यलोकाद्वै श्वेतद्वीपे मनोहरे ।&lt;br&gt;&#xA;गतोऽहं दर्शनाकाङ्क्षी हरेरद्‌भुतकर्मणः ॥ ३ ॥&lt;br&gt;&#xA;वादयन्महतीं वीणां स्वरतानविभूषिताम् ।&lt;br&gt;&#xA;गायत्रं गायमानस्तु साम सप्तस्वरान्वितम् ॥ ४ ॥&lt;br&gt;&#xA;दृष्टो मया देवदेवश्चक्रपाणिर्गदाधरः ।&lt;br&gt;&#xA;कौस्तुभोद्‌भासितोरस्को मेघश्यामश्चतुर्भुजः ॥ ५ ॥&lt;br&gt;&#xA;पीताम्बरपरीधानो मुकुटाङ्गदराजितः ।&lt;br&gt;&#xA;लक्ष्म्या सह विलासिन्या क्रीडमानो मुदा युतः ॥ ६ ॥&lt;br&gt;&#xA;वीक्ष्य मां कमला देवी गतान्तर्धानमन्तिकात् ।&lt;br&gt;&#xA;सर्वलक्षणसम्पन्ना सर्वभूषणभूषिता ॥ ७ ॥&lt;br&gt;&#xA;नारीणां प्रवरा कान्ता रूपयौवनगर्विता ।&lt;br&gt;&#xA;सुप्रिया वासुदेवस्य वरचामीकरप्रभा ॥ ८ ॥&lt;br&gt;&#xA;अन्तर्गृहं गता दृष्ट्वा सिन्धुजां व्यञ्जनान्विताम् ।&lt;br&gt;&#xA;मया पृष्टो देवदेवो वनमाली जगत्प्रभुः ॥ ९ ॥&lt;br&gt;&#xA;भगवन्देवदेवेश पद्मनाभ सुरारिहन् ।&lt;br&gt;&#xA;कथं च मा गता दृष्ट्वा मामागच्छन्तमन्तिकात् ॥ १० ॥&lt;br&gt;&#xA;नाहं विटो न वा धूर्तः तापसोऽहं जगद्‌गुरो ।&lt;br&gt;&#xA;जितेन्द्रियो जितक्रोधो जितमायो जनार्दन ॥ ११ ॥&lt;br&gt;&#xA;नारद उवाच&lt;br&gt;&#xA;निशम्य वचनं किञ्चिद्‌गर्वयुक्तं जनार्दनः ।&lt;br&gt;&#xA;उवाच मां स्मितं कृत्वा वीणावन्मधुरां गिरम् ॥ १२ ॥&lt;br&gt;&#xA;विष्णुरुवाच&lt;br&gt;&#xA;नारदैवंविधा नीतिर्न स्थातव्यं कदाचन ।&lt;br&gt;&#xA;पतिं विनान्यसानिध्ये कस्यचिद्योषया क्वचित् ॥ १३ ॥&lt;br&gt;&#xA;माया सुदुर्जया विद्वन् योगिभिर्जितमारुतैः ।&lt;br&gt;&#xA;साङ्ख्यविद्‌भिर्निराहारैस्तापसैश्च जितेन्द्रियैः ॥ १४ ॥&lt;br&gt;&#xA;देवैश्च मुनिशार्दूल यत्त्वयोक्तं वचोऽधुना ।&lt;br&gt;&#xA;जितमायोऽस्मि गीतज्ञ नैवं वाच्यं कदाचन ॥ १५ ॥&lt;br&gt;&#xA;नाहं शिवो न वा ब्रह्मा जेतुं तां प्रभवोऽप्यजाम् ।&lt;br&gt;&#xA;मुनयः सनकाद्याश्च कस्त्वं केऽन्ये क्षमा जये ॥ १६ ॥&lt;br&gt;&#xA;देवदेहं नृदेहं वा तिर्यग्देहमथापि वा ।&lt;br&gt;&#xA;बिभृयाद्यः शरीरं च स कथं तां जयेदजाम् ॥ १७ ॥&lt;br&gt;&#xA;त्रियुतस्तां कथं मायां जेतुं शक्तः पुमाम्भवेत् ।&lt;br&gt;&#xA;वेदविद्योगविद्वापि सर्वज्ञो विजितेन्द्रियः ॥ १८ ॥&lt;br&gt;&#xA;कालोऽपि तस्या रूपं हि रूपहीनः स्वरूपकृत् ।&lt;br&gt;&#xA;तद्वशे वर्तते देही विद्वान्मूर्खोऽथ मध्यमः ॥ १९ ॥&lt;br&gt;&#xA;कालः करोति धर्मज्ञं कदाचिद्विकलं पुनः ।&lt;br&gt;&#xA;स्वभावात्कर्मतो वापि दुर्ज्ञेयं तस्य चेष्टितम् ॥ २० ॥&lt;br&gt;&#xA;नारद उवाच&lt;br&gt;&#xA;इत्युक्त्वा विरतो विष्णुरहं विस्मयमानसः ।&lt;br&gt;&#xA;तमब्रवं जगन्नाथं वासुदेवं सनातनम् ॥ २१ ॥&lt;br&gt;&#xA;रमापते कथंरूपा माया सा कीदृशी पुनः ।&lt;br&gt;&#xA;कियद्‌बला क्व संस्थाना कस्याधारा वदस्व मे ॥ २२ ॥&lt;br&gt;&#xA;द्रष्टुकामोऽस्मि तां मायां दर्शयाशु महीधर ।&lt;br&gt;&#xA;ज्ञातुमिच्छामि तां सम्यक्प्रसादं कुरु मापते ॥ २३ ॥&lt;br&gt;&#xA;विष्णुरुवाच&lt;br&gt;&#xA;त्रिगुणा साखिलाधारा सर्वज्ञा सर्वसम्मता ।&lt;br&gt;&#xA;अजेयानेकरूपा च सर्वं व्याप्य स्थिता जगत् ॥ २४ ॥&lt;br&gt;&#xA;दिदृक्षा यदि ते चित्ते नारदारोहणं कुरु ।&lt;br&gt;&#xA;गरुडे मत्समेतोऽद्य गच्छावोऽन्यत्र साम्प्रतम् ॥ २५ ॥&lt;br&gt;&#xA;दर्शयिष्यामि ते मायां दुर्जयामजितात्मभिः ।&lt;br&gt;&#xA;दृष्ट्वा तां ब्रह्मपुत्र त्वं विषादे मा मनः कृथाः ॥ २६ ॥&lt;br&gt;&#xA;इत्युक्त्वा देवदेवो मां सस्मार विनतासुतम् ।&#xA;स्मृतमात्रस्तु गरुडस्तदागाद्धरिसन्निधौ ॥ २७ ॥&lt;br&gt;&#xA;आगतं गरुडं वीक्ष्य आरुरोह जनार्दनः ।&lt;br&gt;&#xA;समारोप्य च मां पृष्ठे गमनाय कृतादरः ॥ २८ ॥&lt;br&gt;&#xA;चलितो विनतापुत्रो वैकुण्ठाद्वायुवेगवान् ।&lt;br&gt;&#xA;प्रेरितो यत्र कृष्णेन गन्तुकामेन काननम् ॥ २९ ॥&lt;br&gt;&#xA;महावनानि दिव्यानि सरांसि सरितस्तथा ।&lt;br&gt;&#xA;पुरग्रामाकरादींश्च खेटखर्वटगोव्रजान् ॥ ३० ॥&lt;br&gt;&#xA;मुनीनामाश्रमान् रम्यान् वापीश्च सुमनोहराः ।&lt;br&gt;&#xA;पल्वलानि विशालानि ह्रदान् पङ्कजभूषितान् ॥ ३१ ॥&lt;br&gt;&#xA;मृगाणां च वराहाणां वृन्दान्यप्यवलोक्य च ।&lt;br&gt;&#xA;गतावावां कान्यकुब्जसमीपं गरुडासनौ ॥ ३२ ॥&lt;br&gt;&#xA;तत्र रम्यं सरो दिव्यं दृष्टं पङ्कजमण्डितम् ।&lt;br&gt;&#xA;हंसकारण्डवाकीर्णं चक्रवाकोपशोभितम् ॥ ३३ ॥&lt;br&gt;&#xA;नानावर्णैः प्रफुल्लैश्च पङ्कजैरुपरञ्जितम् ।&lt;br&gt;&#xA;शुचि मिष्टजलं भृङ्गयूथनादविराजितम् ॥ ३४ ॥&lt;br&gt;&#xA;मामाह भगवान् वीक्ष्य तडागं परमाद्‌भुतम् ।&lt;br&gt;&#xA;स्पर्धकं चोदधेः क्षीरं मिष्टं वारि विशेषतः ॥ ३५ ॥&lt;/p&gt;</description>
    </item>
    <item>
      <title>२९</title>
      <link>https://vishvAsa.github.io/purANam/shAktam/devI-bhAgavatam/06/29/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/29/</guid>
      <description>&lt;p&gt;नारद उवाच&lt;br&gt;&#xA;इत्युक्तोऽहं तदा तेन राज्ञा तालध्वजेन च ।&lt;br&gt;&#xA;विमृश्य मनसात्यर्थं तमुवाच विशाम्पते ॥ १ ॥&lt;br&gt;&#xA;राजन्नाहं विजानामि पुत्री कस्येति निश्चयम् ।&lt;br&gt;&#xA;पितरौ क्व च मे केन स्थापिता च सरोवरे ॥ २ ॥&lt;br&gt;&#xA;किं करोमि क्व गच्छामि कथं मे सुकृतं भवेत् ।&lt;br&gt;&#xA;निराधारास्मि राजेन्द्र चिन्तयामि चिकीर्षितम् ॥ ३ ॥&lt;br&gt;&#xA;दैवमेव परं राजन्नास्त्यत्र पौरुषं मम ।&lt;br&gt;&#xA;धर्मज्ञोऽसि महीपाल यथेच्छसि तथा कुरु ॥ ४ ॥&lt;br&gt;&#xA;तवाधीनास्म्यहं भूप न मे कोऽप्यस्ति पालकः ।&lt;br&gt;&#xA;न पिता न च माता च न स्थानं न च बान्धवाः ॥ ५ ॥&lt;br&gt;&#xA;इत्युक्तोऽसौ मया राजा बभूव मदनातुरः ।&lt;br&gt;&#xA;मां निरीक्ष्य विशालाक्षीं सेवकानित्युवाच ह ॥ ६ ॥&lt;br&gt;&#xA;नरयानमानयध्वं चतुर्वाह्यं मनोहरम् ।&lt;br&gt;&#xA;आरोहणार्थमस्यास्तु कौशेयाम्बरवेष्टितम् ॥ ७ ॥&lt;br&gt;&#xA;मृद्वास्तरणसंयुक्तं मुक्ताजालविभूषितम् ।&lt;br&gt;&#xA;चतुरस्रं विशालं च सुवर्णरचितं शुभम् ॥ ८ ॥&lt;br&gt;&#xA;तस्य तद्वचनं श्रुत्वा भृत्याः सत्वरगामिनः ।&lt;br&gt;&#xA;आनिन्युः शिबिकां दिव्यां मदर्थे वस्त्रवेष्टिताम् ॥ ९ ॥&lt;br&gt;&#xA;आरूढाऽहं तदा तस्यां तस्य प्रियचिकीर्षया ।&lt;br&gt;&#xA;मुदितोऽसौ गृहे नीत्वा मां तदा पृथिवीपतिः ॥ १० ॥&lt;br&gt;&#xA;विवाहविधिना राजा शुभे लग्ने शुभे दिने ।&lt;br&gt;&#xA;उपयेमे च मां तत्र हुतभुक्सन्निधौ ततः ॥ ११ ॥&lt;br&gt;&#xA;तस्याहं वल्लभा जाता प्राणेभ्योऽपि गरीयसी ।&lt;br&gt;&#xA;सौभाग्यसुन्दरीत्येवं नाम तत्र कृतं मम ॥ १२ ॥&lt;br&gt;&#xA;रममाणो मया सार्धं सुखमाप महीपतिः ।&lt;br&gt;&#xA;नानाभोगविलासैश्च कामशास्त्रोदितैस्तथा ॥ १३ ॥&lt;br&gt;&#xA;राजकार्याणि सन्त्यज्य क्रीडासक्तो दिवानिशम् ।&lt;br&gt;&#xA;नासौ विवेद गच्छन्तं कालं कामकलारतः ॥ १४ ॥&lt;br&gt;&#xA;उद्यानेषु च रम्येषु वापीषु च गृहेषु च ।&lt;br&gt;&#xA;हर्म्येषु वरशैलेषु दीर्घिकासु वरासु च ॥ १५ ॥&lt;br&gt;&#xA;वारुणीमदमत्तोऽसौ विहरन्कानने शुभे ।&lt;br&gt;&#xA;विसृज्य सर्वकार्याणि मदधीनो बभूव ह ॥ १६ ॥&lt;br&gt;&#xA;व्यासाहं तेन संसक्ता क्रीडारसवशीकृता ।&lt;br&gt;&#xA;स्मृतवान्पूर्वदेहं न पुम्भावं मुनिजन्म च ॥ १७ ॥&lt;br&gt;&#xA;ममैवायं पतिर्योषाहं पत्नीषु प्रिया सती ।&lt;br&gt;&#xA;पट्टराज्ञी विलासज्ञा सफलं जीवितं मम ॥ १८ ॥&lt;br&gt;&#xA;इति चिन्तयती तस्मिन्प्रेमबद्धा दिवानिशम् ।&lt;br&gt;&#xA;क्रीडासक्ता सुखे लुब्धा तं स्थिता वशवर्तिनी ॥ १९ ॥&lt;br&gt;&#xA;विस्मृतं ब्रह्मविज्ञानं ब्रह्मज्ञानं च शाश्वतम् ।&lt;br&gt;&#xA;धर्मशास्त्रपरिज्ञानं तदासक्तमना स्थिता ॥ २० ॥&lt;br&gt;&#xA;एवं विहरतस्तत्र वर्षाणि द्वादशैव तु ।&lt;br&gt;&#xA;गतानि क्षणवत्कामक्रीडासक्तस्य मे मुने ॥ २१ ॥&lt;br&gt;&#xA;जाता गर्भवती चाहं मुदं प्राप नृपस्तदा ।&lt;br&gt;&#xA;कारयामास विधिवद्‌गर्भसंस्कारकर्म च ॥ २२ ॥&lt;br&gt;&#xA;अपृच्छद्दोहदं राजा प्रीणयन्मां पुनः पुनः ।&lt;br&gt;&#xA;नाब्रवं लज्जमानाहं नृपं प्रीतमना भृशम् ॥ २३ ॥&lt;br&gt;&#xA;सम्पूर्णे दशमे मासि पुत्रो जातस्ततो मम ।&lt;br&gt;&#xA;शुभेऽह्नि ग्रहनक्षत्रलग्नताराबलान्विते ॥ २४ ॥&lt;br&gt;&#xA;बभूव नृपतेर्गेहे पुत्रजन्ममहोत्सवः ।&lt;br&gt;&#xA;राजा परमसन्तुष्टो बभूव सुतजन्मतः ॥ २५ ॥&lt;br&gt;&#xA;सूतकान्ते सुतं वीक्ष्य राजा मुदमवाप ह ।&lt;br&gt;&#xA;अहं भूमिपतेश्चासं प्रिया भार्या परन्तप ॥ २६ ॥&lt;br&gt;&#xA;ततो वर्षद्वयान्ते वै पुनर्गर्भो मया धृतः ।&lt;br&gt;&#xA;द्वितीयस्तु सुतो जातः सर्वलक्षणसंयुतः ॥ २७ ॥&lt;br&gt;&#xA;सुधन्वेति सुतस्याथ नाम चक्रे नृपस्तदा ।&lt;br&gt;&#xA;वीरवर्मेति ज्येष्ठस्य ब्राह्मणैः प्रेरितस्त्वयम् ॥ २८ ॥&lt;br&gt;&#xA;एवं द्वादश पुत्राश्च प्रसूता भूपसम्मताः ।&lt;br&gt;&#xA;मोहितोऽहं तदा तेषां प्रीत्या पालनलालने ॥ २९ ॥&lt;br&gt;&#xA;पुनरष्ट सुताः काले काले जाताः स्वरूपिणः ।&lt;br&gt;&#xA;गार्हस्थ्यं मे ततः पूर्णं सम्पन्नं सुखसाधनम् ॥ ३० ॥&lt;br&gt;&#xA;तेषां दारक्रियाः काले कृता राज्ञा यथोचिताः ।&lt;br&gt;&#xA;स्नुषाभिश्च तथा पुत्रैः परिवारो महानभूत् ॥ ३१ ॥&lt;br&gt;&#xA;ततः पौत्रादिसम्भूतास्तेऽपि क्रीडारसान्विताः ।&lt;br&gt;&#xA;आसन्नानारसोपेता मोहवृद्धिकरा भृशम् ॥ ३२ ॥&lt;br&gt;&#xA;कदाचित्सुखमैश्वर्यं कदाचिद्‌दुःखमद्‌भुतम् ।&lt;br&gt;&#xA;पुत्रेषु रोगजनितं देहसन्तापकारकम् ॥ ३३ ॥&lt;br&gt;&#xA;परस्परं कदाचित्तु विरोधोऽभूत्सुदारुणः ।&#xA;पुत्राणां वा वधूनां च तेन सन्तापसम्भवः ॥ ३४ ॥&lt;br&gt;&#xA;सुखदुःखात्मके घोरे मिथ्याचारकरे भृशम् ।&lt;br&gt;&#xA;सङ्कल्पजनिते क्षुद्रे मग्नोऽहं मुनिसत्तम ॥ ३५ ॥&lt;br&gt;&#xA;विस्मृतं पूर्वविज्ञानं शास्त्रज्ञानं तथा गतम् ।&lt;br&gt;&#xA;योषाभावे विलीनोऽहं गृहकार्येषु सर्वथा ॥ ३६ ॥&lt;br&gt;&#xA;अहङ्कारस्तु सञ्जातो भृशं मोहविवर्धकः ।&lt;br&gt;&#xA;एते मे बलिनः पुत्राः स्नुषाः सुकुलसम्भवाः ॥ ३७ ॥&lt;br&gt;&#xA;एते पुत्राः सुसन्नद्धाः क्रीडन्ति मम वेश्मसु ।&lt;br&gt;&#xA;धन्याहं खलु नारीणां संसारेऽस्मिन्नहो भृशम् ॥ ३८ ॥&lt;br&gt;&#xA;नारदोऽहं भगवता वञ्चितो मायया किल ।&lt;br&gt;&#xA;न कदाचिन्मयाप्येवं चिन्तितं मनसा किल ॥ ३९ ॥&lt;br&gt;&#xA;राजपत्नी शुभाचारा बहुपुत्रा पतिव्रता ।&lt;br&gt;&#xA;धन्याहं किल संसारे कृष्णैवं मोहितस्त्वहम् ॥ ४० ॥&lt;br&gt;&#xA;अथ कश्चिन्नृपः कामं दूरदेशाधिपो महान् ।&lt;br&gt;&#xA;अरातिभावमापन्नः पतिना सह मानद ॥ ४१ ॥&lt;br&gt;&#xA;कृत्वा सैन्यसमायोगं रथैश्च वारणैर्युतम् ।&lt;br&gt;&#xA;आजगाम कान्यकुब्जे पुरे युद्धमचिन्तयत् ॥ ४२ ॥&lt;br&gt;&#xA;वेष्टितं नगरं तेन राज्ञा सैन्ययुतेन च ।&lt;br&gt;&#xA;मम पुत्राश्च पौत्राश्च निर्गता नगरात्तदा ॥ ४३ ॥&lt;br&gt;&#xA;सङ्ग्रामस्तुमुलस्तत्र कृतस्तैस्तेन पुत्रकैः ।&lt;br&gt;&#xA;हता रणे सुताः सर्वे वैरिणा कालयोगतः ॥ ४४ ॥&lt;br&gt;&#xA;राजा भग्नस्तु सङ्ग्रामादागतः स्वगृहं पुनः ।&lt;br&gt;&#xA;श्रुतं मया मृताः पुत्राः सङ्ग्रामे भृशदारुणे ॥ ४५ ॥&lt;br&gt;&#xA;स हत्वा मे सुतान्पौत्रान्गतो राजा बलान्वितः ।&lt;br&gt;&#xA;क्रन्दमाना ह्यहं तत्र गता समरमण्डले ॥ ४६ ॥&lt;br&gt;&#xA;दृष्ट्वा तान्पतितान्पुत्रान्पौत्रांश्चदुःखपीडिता ।&lt;br&gt;&#xA;विललापाहमायुष्मञ्छोकसागरसम्प्लवे ॥ ४७ ॥&lt;br&gt;&#xA;हा पुत्राः क्व गता मेऽद्य हा हतास्मि दुरात्मना ।&lt;br&gt;&#xA;दैवेनातिबलिष्ठेन दुर्वारेणातिपापिना ॥ ४८ ॥&lt;br&gt;&#xA;एतस्मिन्नन्तरे तत्र भगवान्मधुसूदनः ।&lt;br&gt;&#xA;कृत्वा रूपं द्विजस्यागाद्‌वृद्धः परमशोभनः ॥ ४९ ॥&lt;br&gt;&#xA;सुवासा वेदवित्कामं मत्समीपं समागतः ।&lt;br&gt;&#xA;मामुवाचातिदीनां स क्रन्दमानां रणाजिरे ॥ ५० ॥&lt;br&gt;&#xA;ब्राह्मण उवाच&lt;br&gt;&#xA;किं विषीदसि तन्वङ्‌गि भ्रमोऽयं प्रकटीकृतः ।&lt;br&gt;&#xA;मोहेन कोकिलालापे पतिपुत्रगृहात्मके ॥ ५१ ॥&lt;br&gt;&#xA;का त्वं कस्याः सुताः केऽमी चिन्तयात्मगतिं पराम् ।&lt;br&gt;&#xA;उत्तिष्ठ रोदनं त्यक्त्वा स्वस्था भव सुलोचने ॥ ५२ ॥&lt;br&gt;&#xA;स्नानं च तिलदानं च पुत्राणां कुरु कामिनि ।&lt;br&gt;&#xA;परलोकगतानां च मर्यादारक्षणाय वै ॥ ५३ ॥&lt;br&gt;&#xA;कर्तव्यं सर्वथा तीर्थे स्नानं तु न गृहे क्वचित् ।&lt;br&gt;&#xA;मृतानां किल बन्धूनां धर्मशास्त्रविनिर्णयः ॥ ५४ ॥&lt;br&gt;&#xA;नारद उवाच&lt;br&gt;&#xA;इत्युक्त्वा तेन विप्रेण वृद्धेन प्रतिबोधिता ।&lt;br&gt;&#xA;उत्थिताहं नृपेणाथ युक्ता बन्धुभिरावृता ॥ ५५ ॥&lt;br&gt;&#xA;अग्रतो द्विजरूपेण भगवान्भूतभावनः ।&lt;br&gt;&#xA;चलिताहं ततस्तूर्णं तीर्थं परमपावनम् ॥ ५६ ॥&lt;br&gt;&#xA;हरिर्मां कृपया तत्र पुन्तीर्थे सरसि प्रभुः ।&lt;br&gt;&#xA;नीत्वाह भगवान्विष्णुर्द्विजरूपी जनार्दनः ॥ ५७ ॥&lt;br&gt;&#xA;स्नानं कुरु तडागेऽस्मिन्पावने गजगामिनि ।&lt;br&gt;&#xA;त्यज शोकं क्रियाकालः पुत्राणां च निरर्थकम् ॥ ५८ ॥&lt;br&gt;&#xA;कोटिशस्ते मृताः पुत्रा जन्मजन्मसमुद्‌भवाः ।&lt;br&gt;&#xA;पितरः पतयश्चैव भ्रातरो जामयस्तथा ॥ ५९ ॥&lt;br&gt;&#xA;केषां दुःखं त्वया कार्यं भ्रमेऽस्मिन्मानसोद्‌भवे ।&lt;br&gt;&#xA;वितथे स्वप्नसदृशे तापदे देहिनामिह ॥ ६० ॥&lt;br&gt;&#xA;नारद उवाच&lt;br&gt;&#xA;इति तस्य वचः श्रुत्वा तीर्थे पुरुषसञ्ज्ञके ।&lt;br&gt;&#xA;प्रविष्टा स्नातुकामाहं प्रेरिता तत्र विष्णुना ॥ ६१ ॥&lt;br&gt;&#xA;मज्जनादेव तीर्थेषु पुमाञ्जातः क्षणादपि ।&lt;br&gt;&#xA;हरिर्वीणां करे कृत्वा स्थितस्तीरे स्वदेहवान् ॥ ६२ ॥&lt;br&gt;&#xA;उन्मज्ज्य च मया तीरे दृष्टः कमललोचनः ।&lt;br&gt;&#xA;प्रत्यभिज्ञा तदा जाता मम चित्ते द्विजोत्तम ॥ ६३ ॥&lt;br&gt;&#xA;सञ्चिन्तितं मया तत्र नारदोऽहमिहागतः ।&lt;br&gt;&#xA;हरिणा सह स्त्रीभावं प्राप्तो मायाविमोहितः ॥ ६४ ॥&lt;br&gt;&#xA;इति चिन्तापरश्चाहं यदा जातस्तदा हरिः ।&lt;br&gt;&#xA;मामाह नारदागच्छ किं करोषि जले स्थितः ॥ ६५ ॥&lt;br&gt;&#xA;विस्मितोऽहं तदा स्मृत्वा स्त्रीभावं दारुणं भृशम् ।&lt;br&gt;&#xA;पुनः पुरुषभावश्च सम्पन्नः केन हेतुना ॥ ६६ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां षष्ठस्कन्धे&lt;br&gt;&#xA;नारदस्य पुनः स्वरूपप्राप्तिवर्णनं नामेकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>३०</title>
      <link>https://vishvAsa.github.io/purANam/shAktam/devI-bhAgavatam/06/30/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/30/</guid>
      <description>&lt;p&gt;नारद उवाच&lt;br&gt;&#xA;मां दृष्ट्वा नारदं विप्रं विस्मितोऽसौ महीपतिः ।&lt;br&gt;&#xA;क्व गता मम भार्या सा कुतोऽयं मुनिसत्तमः ॥ १ ॥&lt;br&gt;&#xA;विललाप नृपस्तत्र हा प्रियेति मुहुर्मुहुः ।&lt;br&gt;&#xA;क्व गता मां परित्यज्य विलपन्तं वियोगिनम् ॥ २ ॥&lt;br&gt;&#xA;विना त्वां विपुलश्रोणि वृथा मे जीवितं गृहम् ।&lt;br&gt;&#xA;राज्यं कमलपत्राक्षि किं करोमि शुचिस्मिते ॥ ३ ॥&lt;br&gt;&#xA;न प्राणा मे बहिर्यान्ति विरहेण तवाधुना ।&lt;br&gt;&#xA;गतो वै प्रीतिधर्मस्तु त्वामृते प्राणधारणात् ॥ ४ ॥&lt;br&gt;&#xA;विलपामि विशालाक्षि देहि प्रत्युत्तरं प्रियम् ।&lt;br&gt;&#xA;क्व गता सा मयि प्रीतिर्याभूत्प्रथमसङ्गमे ॥ ५ ॥&lt;br&gt;&#xA;निमग्ना किं जले सुभ्रूर्भक्षिता मत्स्यकच्छपैः ।&lt;br&gt;&#xA;गृहीता वरुणेनाशु मम दौर्भाग्ययोगतः ॥ ६ ॥&lt;br&gt;&#xA;धन्या सुचारुसर्वाङ्‌गि या त्वं पुत्रैः समागता ।&lt;br&gt;&#xA;अकृत्रिमस्तु पुत्रेषु स्नेहस्तेऽमृतभाषिणि ॥ ७ ॥&lt;br&gt;&#xA;न युक्तमधुना यन्मां विहाय त्रिदिवं गता ।&lt;br&gt;&#xA;विलपन्तं पतिं दीनं पुत्रस्नेहेन यन्त्रिता ॥ ८ ॥&lt;br&gt;&#xA;उभयं मे गतं कान्ते पुत्रास्त्वं प्राणवल्लभा ।&lt;br&gt;&#xA;तथापि मरणं नास्ति दुःखितस्य भृशं प्रिये ॥ ९ ॥&lt;br&gt;&#xA;किं करोमि क्व गच्छामि रामो नास्ति महीतले ।&lt;br&gt;&#xA;रामाविरहजं दुःखं जानाति रघुनन्दनः ॥ १० ॥&lt;br&gt;&#xA;विधिना निष्ठुरेणात्र विपरीतं कृतं भुवि ।&lt;br&gt;&#xA;दम्पत्योर्मरणं भिन्नं सर्वथा समचित्तयोः ॥ ११ ॥&lt;br&gt;&#xA;उपकारस्तु नारीणां मुनिभिर्विहितः किल ।&lt;br&gt;&#xA;यदुक्तं धर्मशास्त्रेषु ज्वलनं पतिना सह ॥ १२ ॥&lt;br&gt;&#xA;एवं विलपमानं तं राजानं भगवान्हरिः ।&lt;br&gt;&#xA;निवारयामास तदा वचनैर्युक्तियोजितैः ॥ १३ ॥&lt;br&gt;&#xA;श्रीभगवानुवाच&lt;br&gt;&#xA;किं विषीदसि राजेन्द्र क्व गता ते प्रियाङ्गना ।&lt;br&gt;&#xA;न श्रुतं किं त्वया शास्त्रं न कृतोऽसौ बुधाश्रयः ॥ १४ ॥&lt;br&gt;&#xA;का सा कस्त्वं क्व संयोगो वियोगः कीदृशस्तव ।&lt;br&gt;&#xA;प्रवाहरूपे संसारे नृणां नौतरतामिव ॥ १५ ॥&lt;br&gt;&#xA;गृहे गच्छ नृपश्रेष्ठ वृथा ते रुदितेन किम् ।&lt;br&gt;&#xA;संयोगश्च वियोगश्च दैवाधीनः सदा नृणाम् ॥ १६ ॥&lt;br&gt;&#xA;अनया सह ते राजन् संयोगस्त्विह संवृतः ।&lt;br&gt;&#xA;भुक्ता त्वया विशालाक्षी सुन्दरी तनुमध्यमा ॥ १७ ॥&lt;br&gt;&#xA;न दृष्टौ पितरावस्यास्त्वया प्राप्ता सरोवरे ।&lt;br&gt;&#xA;काकतालीप्रसङ्गेन यद्‌भूतं तत्तथा गतम् ॥ १८ ॥&lt;br&gt;&#xA;मा शोकं कुरु राजेन्द्र कालो हि दुरतिक्रमः ।&lt;br&gt;&#xA;कालयोगं समासाद्य भुङ्क्ष्व भोगान् गृहे यथा ॥ १९ ॥&lt;br&gt;&#xA;यथागता गता सा तु तथैव वरवर्णिनी ।&lt;br&gt;&#xA;यथा पूर्वं तथा तत्र गच्छ कार्यं कुरु प्रभो ॥ २० ॥&lt;br&gt;&#xA;रुदितेन तवाद्यैव नागमिष्यति कामिनी ।&lt;br&gt;&#xA;वृथा शोचसि पृध्वीश योगयुक्तो भवाधुना ॥ २१ ॥&lt;br&gt;&#xA;भोगः कालवशादेति तथैव प्रतियाति च ।&lt;br&gt;&#xA;नात्र शोकस्तु कर्तव्यो निष्फले भववर्त्मनि ॥ २२ ॥&lt;br&gt;&#xA;नैकत्र सुखसंयोगो दुःखयोगस्तु नैकतः ।&lt;br&gt;&#xA;घटिकायन्त्रवत्कामं भ्रमणं सुखदुःखयोः ॥ २३ ॥&lt;br&gt;&#xA;मनः कृत्वा स्थिरं भूप कुरु राज्यं यथासुखम् ।&lt;br&gt;&#xA;अथवा न्यस्य दायादे वनं सेवय साम्प्रतम् ॥ २४ ॥&lt;br&gt;&#xA;दुर्लभो मानुषो देहः प्राणिनां क्षणभङ्गुरः ।&lt;br&gt;&#xA;तस्मिन्प्राप्ते तु कर्तव्यं सर्वथैवात्मसाधनम् ॥ २५ ॥&lt;br&gt;&#xA;जिह्वोपस्थरसो राजन् पशुयोनिषु वर्तते ।&lt;br&gt;&#xA;ज्ञानं मानुषदेहे वै नान्यासु च कुयोनिषु ॥ २६ ॥&lt;br&gt;&#xA;तस्माद्‌गच्छ गृहं त्यक्त्वा शोकं कान्तासमुद्‌भवम् ।&#xA;मायेयं भगवत्यास्तु यया सम्मोहितं जगत् ॥ २७ ॥&lt;br&gt;&#xA;नारद उवाच&lt;br&gt;&#xA;इत्युक्तो हरिणा राजा प्रणम्य कमलापतिम् ।&lt;br&gt;&#xA;कृत्वा स्नानविधिं सम्यग्जगाम निजमन्दिरम् ॥ २८ ॥&lt;br&gt;&#xA;दत्त्वा राज्यं स्वपौत्राय प्राप्य निर्वेदमद्‌भुतम् ।&lt;br&gt;&#xA;वनं जगाम भूपालस्तत्त्वज्ञानमवाप च ॥ २९ ॥&lt;br&gt;&#xA;गते राजन्यहं वीक्ष्य भगवन्तमधोक्षजम् ।&lt;br&gt;&#xA;तमब्रवं जगन्नाथं हसन्तं मां पुनः पुनः ॥ ३० ॥&lt;br&gt;&#xA;वञ्चितोऽहं त्वया देव ज्ञातं मायाबलं महत् ।&lt;br&gt;&#xA;स्मरामि चरितं सर्वं स्त्रीदेहे यत्कृतं मया ॥ ३१ ॥&lt;br&gt;&#xA;ब्रूहि मे देवदेवेश प्रविष्टोऽहं सरोवरे ।&lt;br&gt;&#xA;विगतं पूर्वविज्ञानं स्नानादेव कथं हरे ॥ ३२ ॥&lt;br&gt;&#xA;योषिद्देहं समासाद्य मोहितोऽहं जगद्‌गुरो ।&lt;br&gt;&#xA;पतिं प्राप्य नृपश्रेष्ठं पुलोमी वासवं यथा ॥ ३३ ॥&lt;br&gt;&#xA;मनस्तदेव तच्चित्तं देहः स च पुरातनः ।&lt;br&gt;&#xA;लिङ्गं तदेव देवेश स्मृतेर्नाशः कथं हरे ॥ ३४ ॥&lt;br&gt;&#xA;विस्मयोऽयं महान्मेऽत्र ज्ञाननाशं प्रति प्रभो ।&lt;br&gt;&#xA;कथयाद्य रमाकान्त कारणं परमं च यत् ॥ ३५ ॥&lt;br&gt;&#xA;नारीदेहं मया प्राप्य भुक्ता भोगा ह्यनेकशः ।&lt;br&gt;&#xA;सुरापानं कृतं नित्यं विधिहीनं च भोजनम् ॥ ३६ ॥&lt;br&gt;&#xA;मया तदेव न ज्ञातं नारदोऽहमिति स्फुटम् ।&lt;br&gt;&#xA;जानाम्यद्य यथा सर्वं विविक्तं न तथा तदा ॥ ३७ ॥&lt;br&gt;&#xA;विष्णुरुवाच&lt;br&gt;&#xA;पश्य नारद मायावी विलासोऽयं महामते ।&lt;br&gt;&#xA;देहेषु सर्वजन्तूनां दशाभेदा ह्यनेकशः ॥ ३८ ॥&lt;br&gt;&#xA;जाग्रत्स्वप्नसुषुप्तिश्च तुरीया देहिनां दशा ।&lt;br&gt;&#xA;तथा देहान्तरे प्राप्ते सन्देहः कीदृशः पुनः ॥ ३९ ॥&lt;br&gt;&#xA;सुप्तो नरो न जानाति न शृणोति वदत्यपि ।&lt;br&gt;&#xA;पुनः प्रबुद्धो जानाति सर्वं ज्ञातमशेषतः ॥ ४० ॥&lt;br&gt;&#xA;निद्रया चाल्यते चित्तं भवन्ति स्वप्नसम्भवाः ।&lt;br&gt;&#xA;नानाविधा मनोभेदा मनोभावा ह्यनेकशः ॥ ४१ ॥&lt;br&gt;&#xA;गजो मां हन्तुमायाति न शक्तोऽस्मि पलायने ।&lt;br&gt;&#xA;किं करोमि न मे स्थानं यत्र गच्छामि सत्वरः ॥ ४२ ॥&lt;br&gt;&#xA;मृतं पितामहं स्वप्ने पश्यति स्वगृहागतम् ।&lt;br&gt;&#xA;संयोगस्तेन वार्ता च भोजनं सह मन्यते ॥ ४३ ॥&lt;br&gt;&#xA;प्रबुद्धः खलु जानाति स्वप्ने दृष्टं सुखासुखम् ।&lt;br&gt;&#xA;स्मृत्वा सर्वं जनेभ्यस्तु विस्तरात्प्रवदत्यपि ॥ ४४ ॥&lt;br&gt;&#xA;स्वप्नेकोऽपि न जानाति भ्रमोऽयमिति निश्चयः ।&lt;br&gt;&#xA;तथा तथैव विभवो मायाया दुर्गमः किल ॥ ४५ ॥&lt;br&gt;&#xA;नाहं नारद जानामि पारं परमदुर्घटम् ।&lt;br&gt;&#xA;गुणानां किल मायाया नैव शम्भुर्न पद्मजः ॥ ४६ ॥&lt;br&gt;&#xA;कोऽन्यो ज्ञातुं समर्थोऽभून्मानतो मन्दधीः पुनः ।&lt;br&gt;&#xA;मायागुणपरिज्ञानं न कस्यापि भवेदिह ॥ ४७ ॥&lt;br&gt;&#xA;गुणत्रयकृतं सर्वं जगत्स्थावरजङ्गमम् ।&lt;br&gt;&#xA;विना गुणैर्न संसारो वर्तते किञ्चिदप्यदः ॥ ४८ ॥&lt;br&gt;&#xA;अहं सत्त्वप्रधानोऽस्मि रजस्तमसमन्वितः ।&lt;br&gt;&#xA;न कदाचित्त्रिभिर्हीनो भवामि भुवनेश्वरः ॥ ४९ ॥&lt;br&gt;&#xA;तथा ब्रह्मा पिता तेऽत्र रजोमुख्यः प्रकीर्तितः ।&lt;br&gt;&#xA;तमःसत्त्वसमायुक्तो न ताभ्यामुज्झितः किल ॥ ५० ॥&lt;br&gt;&#xA;शिवस्तथा तमोमुख्यो रजःसत्त्वसमावृतः ।&lt;br&gt;&#xA;गुणत्रयविहीनस्तु नैव कोऽपि मया श्रुतः ॥ ५१ ॥&lt;br&gt;&#xA;तस्मान्मोहो न कर्तव्यः संसारेऽस्मिन्मुनीश्वर ।&lt;br&gt;&#xA;मायाविनिर्मितेऽसारेऽपारे परमदुर्घटे ॥ ५२ ॥&lt;br&gt;&#xA;दृष्टा माया त्वयाद्यैव भुक्ता भोगा ह्यनेकशः ।&lt;br&gt;&#xA;किं पृच्छसि महाभाग तस्याश्चरितमद्‌भुतम् ॥ ५३ ॥&lt;br&gt;&#xA;इति श्रीमद्देवीभागवते महापुराणेऽष्टादशसाहस्र्यां संहितायां&lt;br&gt;&#xA;षष्ठस्कन्धे मायाप्राबल्यवर्णनं नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>३१</title>
      <link>https://vishvAsa.github.io/purANam/shAktam/devI-bhAgavatam/06/31/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/shAktam/devI-bhAgavatam/06/31/</guid>
      <description>&lt;p&gt;व्यास उवाच&lt;br&gt;&#xA;निशामय महाराज ब्रवीमि विशदाक्षरम् ।&lt;br&gt;&#xA;माहात्म्यं खलु मायाया नारदात्तु मया श्रुतम् ॥ १ ॥&lt;br&gt;&#xA;मया पुनर्मुनिः पृष्टो नारदः सर्ववित्तमः ।&lt;br&gt;&#xA;श्रुत्वा कथां मुनेस्तस्य नारीदेहसमुद्‌भवाम् ॥ २ ॥&lt;br&gt;&#xA;ब्रूहि नारद पश्चात्किं कथितं हरिणा तदा ।&lt;br&gt;&#xA;क्व गतश्च जगन्नाथो भवता सह माधवः ॥ ३ ॥&lt;br&gt;&#xA;नारद उवाच&lt;br&gt;&#xA;इत्युक्त्वा भगवांस्तस्मिंस्तडागेऽतिमनोहरे ।&lt;br&gt;&#xA;आरुह्य गरुडं गन्तुं वैकुण्ठे च मनो दधे ॥ ४ ॥&lt;br&gt;&#xA;मामुवाच रमाकान्तो यथेष्टं गच्छ नारद ।&lt;br&gt;&#xA;एहि वा मम लोकं त्वं यथारुचि तथा कुरु ॥ ५ ॥&lt;br&gt;&#xA;ब्रह्मलोकं गतश्चाहमापृच्छ्य मधुसूदनम् ।&lt;br&gt;&#xA;भगवानपि देवेशस्तत्क्षणाद्‌गरुडासनः ॥ ६ ॥&lt;br&gt;&#xA;वैकुण्ठमगमत्तूर्णं मामादिश्य यथासुखम् ।&lt;br&gt;&#xA;ततोऽहं पितृसदनं गतो याते जनार्दने ॥ ७ ॥&lt;br&gt;&#xA;चिन्तयन्सकलं दुःखं सुखं च परमाद्‌भुतम् ।&lt;br&gt;&#xA;गत्वा प्रणम्य पितरं स्थितो यावत्पुरः पितुः ॥ ८ ॥&lt;br&gt;&#xA;तावत्पृष्टो मुने पित्रा वीक्ष्य चिन्तातुरं तु माम् ।&lt;br&gt;&#xA;ब्रह्योवाच&lt;br&gt;&#xA;क्व गतोऽसि महाभाग कस्माच्चिन्तातुरः सुत ॥ ९ ॥&lt;br&gt;&#xA;स्वस्थं नैवाद्य पश्यामि मनस्ते मुनिसत्तम ।&lt;br&gt;&#xA;केनापि वञ्चितोऽसि त्वं दृष्टं वा किञ्चिदद्‌भुतम् ॥ १० ॥&lt;br&gt;&#xA;विषण्णं गतविज्ञानं पश्यामि त्वां कथं सुत ।&lt;br&gt;&#xA;नारद उवाच&lt;br&gt;&#xA;इति पृष्टस्तदा पित्रा बृस्यां समुपवेश्य च ॥ ११ ॥&lt;br&gt;&#xA;तमब्रवं स्ववृत्तान्तं मायाबलसमुद्‌भवम् ।&lt;br&gt;&#xA;वञ्चितोऽहं पितः कामं विष्णुना प्रभविष्णुना ॥ १२ ॥&lt;br&gt;&#xA;स्त्रीभावं गमितः कामं वर्षाणि सुबहून्यपि ।&lt;br&gt;&#xA;अनुभूतं महद्दुःखं पुत्रशोकसमुद्‌भवम् ॥ १३ ॥&lt;br&gt;&#xA;प्रबोधितोऽहं तेनैव मृदुवाक्यामृतेन च ।&lt;br&gt;&#xA;पुनः सरोवरे स्नात्वा जातोऽहं नारदः पुमान् ॥ १४ ॥&lt;br&gt;&#xA;किमेतत्कारणं ब्रह्मन् यन्मोहमगमं तदा ।&lt;br&gt;&#xA;विस्मृतं पूर्वविज्ञानं तन्मयस्तरसा कृतः ॥ १५ ॥&lt;br&gt;&#xA;एतन्मायाबलं ब्रह्मन्न जानेऽहं दुरत्ययम् ।&lt;br&gt;&#xA;ज्ञानहानिकरं जातं मूलं मोहस्य विस्फुटम् ॥ १६ ॥&lt;br&gt;&#xA;अनुभूतं मया सम्यग्ज्ञातं सर्वं शुभाशुभम् ।&lt;br&gt;&#xA;कथं त्वं जितवांस्तात तमुपायं वदस्व मे ॥ १७ ॥&lt;br&gt;&#xA;नारद उवाच&lt;br&gt;&#xA;विज्ञप्तोऽसौ मया धाता प्रीतिपूर्वमतः परम् ।&lt;br&gt;&#xA;मामुवाच स्मितं कृत्वा पिता मे वासवीसुत ॥ १८ ॥&lt;br&gt;&#xA;ब्रह्मोवाच&lt;br&gt;&#xA;दुर्जयैषा सुरैः सर्वैर्मुनिभिश्च महात्मभिः ।&lt;br&gt;&#xA;तापसैर्ज्ञानयुक्तैश्च योगिभिः पवनाशनैः ॥ १९ ॥&lt;br&gt;&#xA;नाहं तां सर्वथा ज्ञातुं शक्तो मायां महाबलाम् ।&lt;br&gt;&#xA;विष्णुर्ज्ञातुं न शक्तश्च तथा शम्भुरुमापतिः ॥ २० ॥&lt;br&gt;&#xA;दुर्ज्ञेया सा महामाया सृष्टिस्थित्यन्तकारिणी ।&lt;br&gt;&#xA;कालकर्मस्वभावाद्यैर्निमित्तकारणैर्वृता ॥ २१ ॥&lt;br&gt;&#xA;शोकं मा कुरु मेधाविंस्तत्र मायामहाबले ।&lt;br&gt;&#xA;न चैव विस्मयः कार्यो वयं सर्वे विमोहिताः ॥ २२ ॥&lt;br&gt;&#xA;नारद उवाच&lt;br&gt;&#xA;पित्रेत्युक्तस्तदा व्यास तमापृच्छ्य गतस्मयः ।&lt;br&gt;&#xA;आगतोऽस्म्यत्र पश्यन्वै तीर्थानि च वराणि च ॥ २३ ॥&lt;br&gt;&#xA;तस्मात्त्वमपि सन्त्यज्य मोहं कौरवनाशजम् ।&lt;br&gt;&#xA;कालक्षयं सुखासीनः स्थानेऽस्मिन् कुरु सत्तम ॥ २४ ॥&lt;br&gt;&#xA;अवश्यमेव भोक्तव्यं कृतं कर्म शुभाशुभम् ।&lt;br&gt;&#xA;निश्चयं हृदये कृत्वा विचरस्व यथासुखम् ॥ २५ ॥&lt;br&gt;&#xA;व्यास उवाच&lt;br&gt;&#xA;इत्युक्त्वा नारदो राजन् गतो मां प्रतिबोध्य च ।&lt;br&gt;&#xA;अहं तच्चिन्तयन्वाक्यं यदुक्तं मुनिना तदा ॥ २६ ॥&lt;br&gt;&#xA;स्थितः सरस्वतीतीरे कल्पे सारस्वते वरे ।&lt;br&gt;&#xA;कालातिवाहनायैतत्कृतं भागवतं मया ॥ २७ ॥&lt;br&gt;&#xA;पुराणमुत्तमं भूप सर्वसंशयनाशनम् ।&lt;br&gt;&#xA;नानाख्यानसमायुक्तं वेदप्रामाण्यसंश्रितम् ॥ २८ ॥&lt;br&gt;&#xA;सन्देहोऽत्र न कर्तव्यः सर्वथा नृपसत्तम ।&#xA;यथेन्द्रजालिकः कश्चित्पाञ्चालीं दारवीं करे ॥ २९ ॥&lt;br&gt;&#xA;कृत्वा नर्तयते कामं स्वेच्छया वशवर्तिनीम् ।&lt;br&gt;&#xA;तथा नर्तयते माया जगत्स्थावरजङ्गमम् ॥ ३० ॥&lt;br&gt;&#xA;ब्रह्मादिस्तम्बपर्यन्तं सदेवासुरमानुषम् ।&lt;br&gt;&#xA;पञ्चेन्द्रियसमायुक्तं मनश्चित्तानुवर्तनम् ॥ ३१ ॥&lt;br&gt;&#xA;गुणास्तु कारणं राजन् सर्वेषां सर्वथा त्रयः ।&lt;br&gt;&#xA;कार्यं कारणसंयुक्तं भवतीति विनिश्चयः ॥ ३२ ॥&lt;br&gt;&#xA;भिन्नभिन्नस्वभावास्ते गुणा मायासमुद्‌भवाः ।&lt;br&gt;&#xA;शान्तो घोरस्तथा मूढस्त्रयस्तु विविधा यतः ॥ ३३ ॥&lt;br&gt;&#xA;तत्समेतः पुमान्नित्यं तद्विहीनः कथं भवेत् ।&lt;br&gt;&#xA;न भवत्येव संसारे रहितस्तन्तुभिः पटः ॥ ३४ ॥&lt;br&gt;&#xA;तथा गुणैस्त्रिभिर्हीनो न देहीति विनिश्चयः ।&lt;br&gt;&#xA;देवदेहो मनुष्यो वा तिरश्चो वा नराधिप ॥ ३५ ॥&lt;br&gt;&#xA;गुणैर्विरहितो न स्यान्मृद्‌विहीनो घटो यथा ।&lt;br&gt;&#xA;ब्रह्मा विष्णुस्तथा रुद्रस्त्रयश्चामी गुणाश्रयाः ॥ ३६ ॥&lt;br&gt;&#xA;कदाचित्प्रीतियुक्तास्ते तथाप्रीतियुताः पुनः ।&lt;br&gt;&#xA;तथा विषादयुक्तास्ते भवन्ति गुणयोगतः ॥ ३७ ॥&lt;br&gt;&#xA;ब्रह्मा कदाचित्सत्त्वस्थस्तदा शान्तः समाधिमान् ।&lt;br&gt;&#xA;प्रीतियुक्तो भवेत्सर्वभूतेषु ज्ञानसंयुतः ॥ ३८ ॥&lt;br&gt;&#xA;पुनः सत्त्वविहीनस्तु रजोगुणसमावृतः ।&lt;br&gt;&#xA;तदा भवेद्‌ घोररूपः सर्वत्राप्रीतिसंयुतः ॥ ३९ ॥&lt;br&gt;&#xA;यदा तमोगुणाविष्टो बाहुल्येन भवेद्विधिः ।&lt;br&gt;&#xA;तदा विषादसम्पन्नो मूढो भवति नान्यथा ॥ ४० ॥&lt;br&gt;&#xA;माधवोऽपि सदा सत्त्वसंश्रितः सर्वथा भवेत् ।&lt;br&gt;&#xA;यदा शान्तः प्रीतियुक्तो भवेज्ज्ञानसमन्वितः ॥ ४१ ॥&lt;br&gt;&#xA;स एव रजआधिक्यादप्रीतिसंयुतो भवेत् ।&lt;br&gt;&#xA;घोरश्च सर्वभूतेषु गुणाधीनो रमापतिः ॥ ४२ ॥&lt;br&gt;&#xA;रुद्रोऽपि सत्त्वसंयुक्तः प्रीतिमाञ्छान्तिमान्भवेत् ।&lt;br&gt;&#xA;रजोनिमीलितः सोऽपि घोरः प्रीतिविवर्जितः ॥ ४३ ॥&lt;br&gt;&#xA;तमोगुणयुतः सोऽपि मूढो विषादयुग्भवेत् ।&lt;br&gt;&#xA;एते यदि गुणाधीना ब्रह्मविष्णुहरादयः ॥ ४४ ॥&lt;br&gt;&#xA;सूर्यवंशोद्‌भवास्तद्वत्सोमवंशभवा अपि ।&lt;br&gt;&#xA;मन्वादयश्च ये प्रोक्ताश्चतुर्दश युगे युगे ॥ ४५ ॥&lt;br&gt;&#xA;अन्येषां चैव का वार्ता संसारेऽस्मिन्नृपोत्तम ।&lt;br&gt;&#xA;मायाधीनं जगत्सर्वं सदेवासुरमानुषम् ॥ ४६ ॥&lt;br&gt;&#xA;तस्माद्‌राजन्न कर्तव्यः सन्देहोऽत्र कदाचन ।&lt;br&gt;&#xA;देही मायापराधीनश्चेष्टते तद्वशानुगः ॥ ४७ ॥&lt;br&gt;&#xA;सा च माया परे तत्त्वे संविद्‌रूपेऽपि सर्वदा ।&lt;br&gt;&#xA;तदधीना प्रेरिता च तेन जीवेषु सर्वदा ॥ ४८ ॥&lt;br&gt;&#xA;ततो मायाविशिष्टां तां संविदं परमेश्वरीम् ।&lt;br&gt;&#xA;मायेश्वरीं भगवतीं सच्चिदानन्दरूपिणीम् ॥ ४९ ॥&lt;br&gt;&#xA;ध्यायेत्तथाराधयेच्च प्रणमेच्च जपेदपि ।&lt;br&gt;&#xA;तेन सा सदया भूत्वा मोचयत्येव देहिनम् ॥ ५० ॥&lt;br&gt;&#xA;स्वमायां संहरत्येव स्वानुभूतिप्रदानतः ।&lt;br&gt;&#xA;भुवनं खलु माया स्यादीश्वरी तस्य नायिका ॥ ५१ ॥&lt;br&gt;&#xA;भुवनेशी ततः प्रोक्ता देवी त्रैलोक्यसुन्दरी ।&lt;br&gt;&#xA;तद्‌रूपे यदि सक्तं स्याच्चित्तं भूमिपते सदा ॥ ५२ ॥&lt;br&gt;&#xA;मायया किं भवेत्तत्र सदसद्‌भूतया नृप ।&lt;br&gt;&#xA;तस्मान्मायानिरासार्थं नान्यद्वै देवतान्तरम् ॥ ५३ ॥&lt;br&gt;&#xA;समर्थं तु विना देवीं सच्चिदानन्दरूपिणीम् ।&lt;br&gt;&#xA;तमोराशिं नाशयितुं शक्तं नैव तमो भवेत् ॥ ५४ ॥&lt;br&gt;&#xA;किन्तु भानुप्रभाचन्द्रविद्युद्वह्निप्रभादयः ।&lt;br&gt;&#xA;तस्मान्मायेश्वरीमम्बां स्वप्रकाशां तु संविदम् ॥ ५५ ॥&lt;br&gt;&#xA;आराधयेदतिप्रीत्या मायागुणनिवृत्तये ।&lt;br&gt;&#xA;इति सम्यङ्‌मयाख्यातं वृत्रासुरवधादिकम् ॥ ५६ ॥&lt;br&gt;&#xA;यत्पृष्टं राजशार्दूल किमन्यच्छ्रोतुमिच्छसि ।&lt;br&gt;&#xA;पूर्वार्धोऽयं पुराणस्य कथितस्तव सुव्रत ॥ ५७ ॥&lt;br&gt;&#xA;यत्र देव्यास्तु महिमा विस्तरेणोपपादितः ।&lt;br&gt;&#xA;एतद्‌रहस्यं श्रीमातुर्न देयं यस्य कस्यचित् ॥ ५८ ॥&lt;br&gt;&#xA;देयं भक्ताय शान्ताय देवीभक्तिरताय च ।&lt;br&gt;&#xA;शिष्याय ज्येष्ठपुत्राय गुरुभक्तियुताय च ॥ ५९ ॥&lt;br&gt;&#xA;इदमखिलकथानां सारभूतं पुराणं&lt;br&gt;&#xA;निखिलनिगमतुल्यं सप्रमाणानुविद्धम् ।&lt;br&gt;&#xA;पठति परमभावाद्यः शृणोतीह भक्त्या&lt;br&gt;&#xA;स भवति धनवान्वै ज्ञानवान्मानवोऽत्र ॥ ६० ॥&lt;br&gt;&#xA;इति श्रीमद्देवीभागवते महापुराणेऽष्टादप्तसाहस्र्यां संहितायां&lt;br&gt;&#xA;षष्ठस्कन्धे भगवतीमाहात्म्यवर्णनं नामकत्रिंशोऽध्यायः ॥ ३१ ॥&lt;br&gt;&#xA;षष्ठः स्कन्धः समाप्त&lt;br&gt;&#xA;श्रीमद्देवीभागवतमहापुराण पूर्वार्ध सम्पूर्णम्&lt;/p&gt;</description>
    </item>
  </channel>
</rss>
