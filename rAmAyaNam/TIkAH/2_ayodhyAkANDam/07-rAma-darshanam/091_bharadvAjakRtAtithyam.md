+++
title = "०९१ भरद्वाजकृतातिथ्यम्"
title_english = "091 Bharadwaja arranges a befitting hospitality to Bharata"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-091-Bharadwajakrutha_Maathidyam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/07-rAma-darshanam/091_bharadvAjakRtAtithyam.md">
<details><summary><h3>IITK ...{Loading}...</h3></summary>

Bharadwaja extends elaborate hospitality to Bharata and his entourage --
Invokes Visvakarma to make necessary arrangements.



#### श्लोकः
##### मूलम्
कृतबुद्धिं निवासाय तत्रैव स मुनिस्तदा।  
भरतं कैकयीपुत्रमातिथ्येनन्यमन्त्रयत्॥2.91.1॥

##### शब्दार्थः
सः that, मुनिः sage (Bharadwaja), तदा then, तत्रैव there itself, निवासाय to stay, कृतबुद्धिम् having resolved, कैकयीपुत्रम् Kaikeyi's son, भरतम् Bharata, आतिथ्येन with hospitality, न्यमन्त्रयत् invited.

##### आङ्ग्लानुवादः
With the decision of Bharata, son of Kaikeyi, to stay there for the night, sage Bharadwaja extended to him all hospitality.



#### श्लोकः
##### मूलम्
अब्रवीद्भरतस्त्वेनं नन्विदं भवता कृतम्।  
पाद्यमर्घ्यं तथाऽतिथ्यं वने यदुपपद्यते॥2.91.2॥

##### शब्दार्थः
भरतस्तु as for Bharata, एनम् to him, अब्रवीत् said, भवता by you, पाद्यम् water for washing the feet with, अर्घ्यम् welcome offering, तथा also, वने in the forest, यत् whichever, उपपद्यते is available, इदम् this, आतिथ्यम् hospitality, कृतं ननु has been made.

##### आङ्ग्लानुवादः
Bharata said to Bharadwaja, You have already extended the hospitality in offering water for washing the feet with and of arghya befitting a guest as available in the forest.



#### श्लोकः
##### मूलम्
अथोवाच भरद्वाजो भरतं प्रहसन्निव।  
जाने त्वां प्रीतिसंयुक्तं तुष्येस्त्वं येन केनचित्॥2.91.3॥

##### शब्दार्थः
अथ then, भरद्वाजः Bharadwaja, प्रहसन्निव with a gentle smile, भरतम् to Bharata, उवाच said, त्वाम् you, प्रीतिसंयुक्तम् are full of love, जाने I know, त्वाम् you, येन केन चित् with whatever  
offered, तुष्येः are contented.

##### आङ्ग्लानुवादः
Bharadwaja then said to Bharata with a gentle smile, I know you are full of love and content with whatever is offered you.



#### श्लोकः
##### मूलम्
सेनायास्तु तवैतस्याः कर्तुमिच्छामि भोजनम्।  
मम प्रीतिर्यथारूपा तथार्हो मनुजर्षभ॥2.91.4॥

##### शब्दार्थः
मनुजर्षभ best among mortals, तव your, एतस्याः for all the, सेनायाः the army men, भोजनम् food, कर्तुम् I am to offer, इच्छामि wish, मम my, प्रीतिः pleasure, यथा रूपा in whatever way, तथा accordingly, अर्हः worthy of.

##### आङ्ग्लानुवादः
O Bharata, the best of men, I want to treat your army with food. This will please me and I hope you will act accordingly.



#### श्लोकः
##### मूलम्
किमर्थं चापि निक्षिप्य दूरे बलमिहागतः।  
कस्मान्नेहोपयातोऽसि सबलः पुरुषर्षभः॥2.91.5॥

##### शब्दार्थः
पुरुषर्षभः best of men, किमर्थम् for what reason, बलम् army, दूरे at a distance, निक्षिप्य having stationed, इह here, आगतः you have come, इह here, सबलः with your army, कस्मात् why, न उपयातः असि not come with.

##### आङ्ग्लानुवादः
Why did you, O Bharata, the best of men, station your army at a distance before coming here? Could you not approach me along with your army?



#### श्लोकः
##### मूलम्
भरतः प्रत्युवाचेदं प्राञ्जलिस्तं तपोधनम्।  
ससैन्यो नोपयातोऽस्मि भगवन्भगवद्भयात्॥2.91.6॥

##### शब्दार्थः
भरतः Bharata, प्राञ्जलिः with folded palms (in reverence), तपोधनम् who has benance as his wealth (sage), तम् him, इदम् this, प्रत्युवाच replied, भगवन् O venerable one, भगवद्भयात् for fear of you, ससैन्यः with army, नोपयातोऽस्मि did not approach.

##### आङ्ग्लानुवादः
With folded palms (in reverence), Bharata said to sage Bharadwaja whose penance was his wealthः I did not approach you with the army for fear of you, O venerable one.



#### श्लोकः
##### मूलम्
राज्ञा च भगवन्नित्यं राजपुत्रेण वा सदा।  
यत्नतः परिहर्तव्या विषयेषु तपस्विनः॥2.91.7॥

##### शब्दार्थः
भगवन् O venerable one, राज्ञा by the king, राजपुत्रेण वा or by a king's son, विषयेषु in places, सदा always, तपस्विनः of ascetics, यत्नतः intentionally, परिहर्तव्याः should be avoided.

##### आङ्ग्लानुवादः
O venerable one a king or a prince ought to intentionally avoid those places occupied by ascetics.



#### श्लोकः
##### मूलम्
वाजिमुख्या मनुष्याश्च मत्ताश्च वरवारणाः।  
प्रच्छाद्य भगवन्भूमिं महतीमनुयान्ति माम्॥2.91.8॥

##### शब्दार्थः
भगवन् O Lord, वाजिमुख्याः spirited horses, मनुष्याश्च men also, मत्ताः rutting, वरवारणाश्च mighty elephants, महतीम् wide, भूमिम् earth, प्रच्छाद्य spread over, माम् me, अनुयान्ति are following.

##### आङ्ग्लानुवादः
O venerable sage spirited horses, men and mighty rutting elephants follow me covering a wide expanse of land.



#### श्लोकः
##### मूलम्
ते वृक्षानुदकं भूमिमाश्रमेषूटजां स्तथा।  
न हिंस्युरिति तेनाऽहमेक एव समागतः॥2.91.9॥

##### शब्दार्थः
ते they, आश्रमेषु in ashrams, वृक्षान् trees, उदकम् water, भूमिम् land, तथा also, उटजान् huts, न हिंस्युः shall not damage, इति so, तेन therefore, अहम् I, एक एव alone, समागतः came here.

##### आङ्ग्लानुवादः
Lest the army should damage the huts, trees, land, and defile the water in the ashram, I came here alone.



#### श्लोकः
##### मूलम्
आनीयतामितस्सेनेत्याज्ञप्तः परमर्षिणा।  
ततस्तु चक्रे भरतस्सेनायास्समुपागमम्॥2.91.10॥

##### शब्दार्थः
ततस्तु all, सेना army, इतः here, अनीयताम् be brought, इति thus, परमर्षिणा great sage, आज्ञप्तः having been commanded, भरतः Bharata, सेनायाः the army's, समुपागमम् to get, चक्रे made.

##### आङ्ग्लानुवादः
Thus commanded the great ascetic, 'Let the army be brought here'. Accordingly, Bharata ordered the army to come.



#### श्लोकः
##### मूलम्
अग्निशालां प्रविश्याथ पीत्वाऽपः परिमृज्य च।  
आतिथ्यस्य क्रियाहेतोर्विश्वकर्माणमाह्वयत्॥2.91.11॥

##### शब्दार्थः
अथ then, अग्निशालाम् fire sanctuary, प्रविश्य entered, आपः water, पीत्वा sipped, परिमृज्य च washing his hands, आतिथ्यस्य for the hospitality, क्रियाहेतोः to provide, विश्वकर्माणम् to Visvakarma, आह्वयत् invoked.

##### आङ्ग्लानुवादः
Then Bharadwaja entered the fire sanctuary, sipped water and washed his hands with water and invoked Visvakarma to provide hospitality.



#### श्लोकः
##### मूलम्
आह्वये विश्वकर्माणमहं त्वष्टारमेव च।  
आतिथ्यं कर्तुमिच्छामि तत्र मे संविधीयताम्॥2.91.12॥

##### शब्दार्थः
अहम् I, आतिथ्यम् hospitality, कर्तुम् to perform, इच्छामि am intending, त्वष्टारम् एव च even Tvastara who builds homes, विश्वकर्माणम् Visvakarma, आह्वये I am invoking, तत्र in this matter, मे to me, संविधीयताम् things may be arranged.

##### आङ्ग्लानुवादः
I intend to provide hospitality for which I am invoking Visvakarma and Tvastara who builds houses. Let adequate arrangements be made.



#### श्लोकः
##### मूलम्
आह्वये लोकपालांस्त्रीन् देवान् शक्रमुखांस्तथा।  
आतिथ्यं कर्तुमिच्छामि तत्र मे संविधीयताम्॥2.91.13॥

##### शब्दार्थः
तथा like that, शक्रमुखान् Indra in the forefront, लोकपालान् guardians of the (four) quarters, त्रीन् देवान् three deities, आह्वये I am invoking, आतिथ्यम् hospitality, कर्तुम् to provide, इच्छामि desiring तत्र in this matter, मे to me, संविधीयताम् arrangements be made.

##### आङ्ग्लानुवादः
I invoke the three deities, guardians of the four quarters headed by Indra to extend hospitality (to Bharata). Let them make adequate arrangements in this regard.



#### श्लोकः
##### मूलम्
प्राक्स्रोतसश्च या नद्यः प्रत्यक्स्रोतस एव च।  
पृथिव्यामन्तरिक्षे च समायान्त्वद्य सर्वशः॥2.91.14॥

##### शब्दार्थः
या नद्यः those revers, पृथिव्याम् on the earth, अन्तरिक्षे in the sky, प्राक्स्रोतसः flowing towards the east, प्रत्यक्स्रोतसः towards the west, सर्वशः from everywhere, अद्य now, समायान्तु may come.

##### आङ्ग्लानुवादः
Let the rivers flowing towards the east, and the west, flowing on the earth and in the sky, flowing everywhere reach here and now.



#### श्लोकः
##### मूलम्
अन्या स्रवन्तु मैरेयं सुरामन्यास्सुविष्ठिताम्।  
अपरा श्चोदकं शीतमिक्षुकाण्डरसोपमम्॥2.91.15॥

##### शब्दार्थः
अन्याः other rivers, मैरेयम् intoxicating liquour (made of datepalms), स्रवन्तु let them flow, अन्याः other rivers, सुविष्ठिताम् wellprepared, सुराम् wine, अपराश्च still others, इक्षुकाण्डरसोपमम् tasting like sugar cane juice, शीतम् cool, उदकम् water, स्रवन्तु let them flow.

##### आङ्ग्लानुवादः
Let some rivers flow with liquor made of datepalms, some with wellprepared wine and some with cool water which tastes like sugarcane juice.



#### श्लोकः
##### मूलम्
आह्वये देवगन्धर्वान्विश्वावसुहहाहुहून्।  
तथैवाप्सरसो देवीर्गन्धर्वीश्चापि सर्वशः॥2.91.16॥

##### शब्दार्थः
देवगन्धर्वान् the gandharvas of deities, विश्वावसु Visvavasu, हहाहुहून् Ha Ha and Hu Hu, तथैव also, देवीः goddesses, गन्धर्वीश्चापि female gandharvas (heavenly musicians), अप्सरसः apsaras (nymphs), सर्वशः from all regions, आह्वये invoke.

##### आङ्ग्लानुवादः
I invoke the gandharvas, Visvavasu, Ha Ha and Hu Hu, and also goddesses like gandharvas (heavenly musicians) and apsaras (nymphs) from all regions.



#### श्लोकः
##### मूलम्
घृताचीमथ विश्वाचीं मिश्रकेशीमलंबुसाम्।  
नागदन्तां च हेमां च हिमामद्रिकृतस्थलाम्॥2.91.17॥

##### शब्दार्थः
अथ also, घृताचीम् Grutachi, विश्वाचीम् Visvachi, मिश्रकेशीम् Misrakesi, अलंबुसाम् Alambusa, नागदन्तां च Nagadanta, हेमां च Hema, अद्रिकृतस्थलाम् whose abode is on the mountain, हिमाम्  Hima I am summoning.

##### आङ्ग्लानुवादः
I summon also Grutachi, Visvachi, Misrakesi, Alambusa, Nagadantha, Hema and Hima whose abode is on the mountain.



#### श्लोकः
##### मूलम्
शक्रं याश्चोपतिष्ठन्ति ब्रह्माणं याश्च योषितः।  
सर्वास्तुम्बुरुणा सार्धमाह्वये सपरिच्छदाः॥2.91.18॥

##### शब्दार्थः
याश्च those, योषितः women, शक्रम् Indra, उपतिष्ठन्ति are serving, याश्च those, ब्रह्माणम् attending on Bramha, सपरिच्छदाः with all their musical instruments, सर्वाः all, तुम्बुरुणा सार्धम् with their tumbur, आह्वये I am invoking.

##### आङ्ग्लानुवादः
I invoke all the women who attend on Indra and Bramha along with tumbur with all their (musical) instruments.



#### श्लोकः
##### मूलम्
वनं कुरुषु यद्दिव्यं वासोभूषणपत्रवत्।  
दिव्यनारीफलं शश्वत्तत्कौबेरमिहैतु च॥2.91.19॥

##### शब्दार्थः
कुरुषु in the land of Kurus, शश्वत् always, वासोभूषणपत्रवत् leaves serving as raiment and  
ornaments, दिव्यनारीफलम् celestial women as fruits, कौबेरम् relating to Kubera, यत् which, दिव्यं वनम् divine forest, तत् that, इह here, एतु let it come over.

##### आङ्ग्लानुवादः
Let Kubera's divine forest situated in the land of Kurus, where leaves serve as raiment and ornaments and celestial women as its fruits come here.



#### श्लोकः
##### मूलम्
इह मे भगवान् सोमो विधत्तामन्नमुत्तमम्।  
भक्ष्यंभोज्यं च चोष्यं च लेह्यं च विविधं बहु॥2.91.20॥

##### शब्दार्थः
भगवान् the lord, सोमः Moon, मे for me, इह here, उत्तमम् excellent, अन्नम् food, विविधम् many kinds, बहु many varieties, भक्ष्यम् eatables, भोज्यम् chewable food, चोष्यम् food eaten by sucking, लेह्यं च that which is licked, विधत्ताम् be provided.

##### आङ्ग्लानुवादः
Let the blessed Moon furnish me with excellent food of every kind -- solid, liquid, soft and those which are to be sucked and licked in great variety and quantity.



#### श्लोकः
##### मूलम्
विचित्राणि च माल्यानि पादपप्रच्युतानि च।  
सुरादीनि च पेयानि मांसानि विविधानि च॥2.91.21॥

##### शब्दार्थः
पादपप्रच्युतानि those dropped from trees, विचित्राणि manycoloured, माल्यानि च flower garlands, सुरादीनि wines and others, पेयानि drinks, विविधानि of different kinds, मांसानि च meat be furnished.

##### आङ्ग्लानुवादः
Let her furnish me with manycoloured garlands of fresh flowers from trees, wines and other drinks and meat of different kinds.



#### श्लोकः
##### मूलम्
एवं समाधिना युक्तस्तेजसाऽप्रतिमेन च।  
शीक्षास्वरसमायुक्तं तपसा चाब्रवीन्मुनिः॥2.91.22॥

##### शब्दार्थः
समाधिना in profound meditation, अप्रतिमेन incomparable, तेजसा च with radiance, तपसा च with the power of penance, युक्तं filled with, मुनिः ascetic, शीक्षास्वरसमायुक्तम् with accent in conformity with Vedic instruction, एवम् in this way, अब्रवीत् said.

##### आङ्ग्लानुवादः
The valiant ascetic of incomparable lustre and power of penance in profound meditation said this in an accent in conformity with Vedic instruction.



#### श्लोकः
##### मूलम्
मनसा ध्यायतस्तस्य प्राङ्मुखस्य कृताञ्जलेः।  
आजग्मुस्तानि सर्वाणि दैवतानि पृथक्पृथक्॥2.91.23॥

##### शब्दार्थः
तस्य his, प्राङ्मुखस्य facing east, कृताञ्जलेः with folded palms, मनसा in mind, ध्यायतः while meditating, सर्वाणि all, तानि दैवतानि those deities, पृथक्पृथक् one by one, आजग्मुः arrived.

##### आङ्ग्लानुवादः
As Bharadwaja with folded palms was thus meditating with his face turned eastward, all the deities appeared there one by one.



#### श्लोकः
##### मूलम्
मलयं दर्दुरं चैव ततस्स्वेदनुदोऽनिलः।  
उपस्पृश्य ववौ युक्त्या सुप्रियात्मा सुखश्शिवः॥2.91.24॥

##### शब्दार्थः
ततः then, अनिलः wind, मलयम् Malaya hill, दर्दुरं चैव mount Dardura, उपस्पृश्य having touched, युक्त्या by virtue of contact, सुप्रियात्मा most pleasant, सुखः comforting, शिवः auspicious, स्वेदनुदः cooling the sweat, ववौ blew.

##### आङ्ग्लानुवादः
Meanwhile, soft auspicious and pleasant breeze passing over Malaya and Dardura mountains, comforting and cooling the sweat, began to blow.



#### श्लोकः
##### मूलम्
ततोऽभ्यवर्षन्त घना दिव्याः कुसुमवृष्टयः।  
दिव्यदुन्दुभिघोषश्च दिक्षु सर्वासु शुश्रुवे॥2.91.25॥

##### शब्दार्थः
ततः then, दिव्याः celestial, कुसुमवृष्टयः rain of flowers, घनाः clouds, अभ्यवर्षन्त showered, सर्वासु in all, दिक्षु directions, दिव्यदुन्दुभिघोषश्च sounds of divine musical gongs, शुश्रुवे could be heard.

##### आङ्ग्लानुवादः
Then divine clouds rolled in and showered celestial flowers. The sounds of heavenly gongs could be heard in every direction.



#### श्लोकः
##### मूलम्
प्रववुश्चोत्तमा वाता ननृतुश्चाप्सरोगणाः।  
जगुश्च देवगन्धर्वा वीणाः प्रमुमुचुस्स्वरान्॥2.91.26॥

##### शब्दार्थः
उत्तमाः gentle, वाताश्च winds, प्रववु blew, अप्सरोगणाः troops of apsaras, ननृतुश्च also danced, देवगन्धर्वाः divine gandharvas, जगुश्च sang, वीणाः lyres, स्वरान् notes, प्रमुमुचुः issued forth.

##### आङ्ग्लानुवादः
Gentle breeze began to blow. Troops of apsaras danced. Gandharvas and gods sang and the lyres rang.



#### श्लोकः
##### मूलम्
स शब्दो द्यां च भूमिं च प्राणिनां श्रवणानि च।  
विवेशोच्चरितश्श्लक्ष्णस्समो लयसमन्वितः॥2.91.27॥

##### शब्दार्थः
उच्चरितः uttered, श्लक्षणः soft melody, लयसमन्वितः rhythmic, समः modulation, सः शब्दः those sounds, द्यां च the sky, भूमिं च the earth, प्राणिनाम् of all living beings, श्रवणानि च in the ears, विवेश entered.

##### आङ्ग्लानुवादः
That soft, melodious, rhythmic and wellmodulated sound entered the heaven and earth as well as the ears of all living beings.



#### श्लोकः
##### मूलम्
तस्मिन्नुपरते शब्दे दिव्ये श्रोत्र सुखे नृणाम्।  
ददर्श भारतं सैन्यं विधानं विश्वकर्मणः॥2.91.28॥

##### शब्दार्थः
नृणाम् for men, शोत्रसुखे pleasing to the ears, तस्मिन् when that, दिव्ये celestial, शब्दे sound, उपरते had subsided, भारतम् relating to Bharata, सैन्यम् army, विश्वकर्मणः Visvakarma's, विधानम् the creations, ददर्श he beheld.

##### आङ्ग्लानुवादः
When the celestial sounds pleasing to the ears of men had subsided, the army of Bharata beheld the wonderful creations of Visvakarma.



#### श्लोकः
##### मूलम्
बभूव हि समा भूमिस्समन्तात्पञ्चयोजना।  
शाद्वलैर्भहुभिश्चन्ना नीलवैढूर्यसन्निभैः॥2.91.29॥

##### शब्दार्थः
समन्तात् on every side, पञ्चयोजना five yojanas (forty miles), भूमिः the ground, समा has been levelled, नीलवैढूर्यसन्निभैः with sapphires or gems called cat'seye (beryl) spread,  
बहुभिः by many, शाद्वलैः grass lawns, छन्ना covered with, बभूव हि became৷৷

##### आङ्ग्लानुवादः
The ground was levelled on every side for five yojanas and covered with several grass lawns resembling lapis lazuli (blue sapphire) and cat's eye.



#### श्लोकः
##### मूलम्
तस्मिन्बिल्वाः कपित्थाश्च पनसा बीजपूरकाः।  
आमलक्यो बभूवुश्च चूताश्च फलभूषणाः॥2.91.30॥

##### शब्दार्थः
तस्मिन् there, फलभूषणाः fruits as adorenments, बिल्वाः Bilva, कपित्थाश्च woodapple trees, पनसाः jackfruit trees, बीजपूरकाः citron trees, आमलक्यः emblic myrobalan trees, चूताश्च mangotrees, बभूवुः sprang up.

##### आङ्ग्लानुवादः
There the best of fruitbearing trees like bilva trees, woodapple trees, citrons, emblic myrobalan trees and mango trees laden with fruits sprang up.



#### श्लोकः
##### मूलम्
उत्तरेभ्यः कुरुभ्यश्च वनं दिव्योपभोगवत्।  
आजगाम नदी दिव्या तीरजैर्भहुभिर्वृता॥2.91.31॥

##### शब्दार्थः
उत्तरेभ्यः कुरुभ्यः from the kingdom of northern Kurus, दिव्योपभोगवत् with all heavenly delights, वनम् forest, बहुभिः by innumerable, तीरजैः trees growing on the banks, कृता surrounded, दिव्या divine, नदी river, आजगाम came into existence.

##### आङ्ग्लानुवादः
From the forests of the northern Kuru kingdom, with all delights of heaven, a divine river with innumerable trees that grow on river banks came into existence.



#### श्लोकः
##### मूलम्
चतुश्शालानि शुभ्राणि शालाश्च गजवाजिनाम्।  
हर्म्यप्रासादसम्बाधास्तोरणानि शुभानि च॥2.91.32॥

##### शब्दार्थः
शुभ्राणि bright, चतुश्शालानि quadrangles, गजवाजिनाम् for horses and elephants, शालाश्च stables, शुभानि auspicious, हर्म्यप्रासादसम्बाधास्तोरणानि consisting of archways for palaces and mansions sprang up.

##### आङ्ग्लानुवादः
Bright quadrangles, stables for elephants and horses, auspicious arch ways for palaces and mansions sprang up.



#### श्लोकः
##### मूलम्
सितमेघनिभं चापि राजवेश्म सुतोरणम्।  
दिव्यमाल्यकृताकारं दिव्यगन्धसमुक्षितम्॥2.91.33॥  
चतुरश्रमसंबाधं शयनासनयानवत्।  
दिव्यैस्सर्वरसैर्युक्तं दिव्यभोजनवस्त्रवत्॥2.91.34॥  
उपकल्पितसर्वान्नं धौतनिर्मलभाजनम्।  
क्लुप्तसर्वासनं श्रीमत्स्वास्तीर्णशयनोत्तमम्॥2.91.35॥

##### शब्दार्थः
सितमेघनिभम् like white clouds, सुतोरणम् with beautiful archs, दिव्यमाल्यकृताकारम् adorned with fine garlands, दिव्यगन्धसमुक्षितं sprinkled with celestial perfumes, चतुरश्रम् forming a quadrangle, असंबाधम् very spacious, शयनासनयानवत् furnished with couches, seats and carriages, दिव्यैः by the celestial, सर्वरसैः with all kinds of drinks, युक्तम् arranged with, दिव्यभोजनवस्त्रवत् with heavenly food and dress, उपकल्पितसर्वान्नं stocked with food of every variety, धौतनिर्मलभाजनम् clean washed pots, क्लुप्तसर्वासनम् with seats arranged for every one, स्वास्तीर्णशयनोत्तमम् with magnificent couches covered with excellent bedstead, श्रीमत् auspicious, राजवेश्मचापि a royal palace also sprang up.

##### आङ्ग्लानुवादः
An auspicious royal palace with splendid archs resembling white clouds sprang up. It was sprinkled with celestial perfumes and adorned with beautiful garlands. That royal palace forming a quadrangle was furnished with couches, seats and carriages and furnished with celestial drinks of every kind, delicious food and splendid garments. It was stocked with food of every variety in clean and spotless vessels. Seats for every one and magnificent couches covered with excellent bedstead were arranged.



#### श्लोकः
##### मूलम्
प्रविवेश महाबाहुरनुज्ञातो महर्षिणा।  
वेश्म तद्रत्नसम्पूर्णं भरतः कैकयीसुतः॥2.91.36॥

##### शब्दार्थः
महाबाहुः longarmed, कैकयीसुतः son of Kaikeyi, भरतः Bharata, महर्षिणा by the great sage,  
अनुज्ञातः having been permitted, रत्नसम्पूर्णम् full of jewels, तत् that, वेश्म house, प्रविवेश entered.

##### आङ्ग्लानुवादः
Longarmed Bharata, son of Kaikeyi entered that palace full of jewels with the permission of the great sage.



#### श्लोकः
##### मूलम्
अनुजग्मुश्च तं सर्वे मन्त्रिणस्सपुरोहिताः।  
बभूवुश्च मुदा युक्ता दृष्ट्वा तं वेश्मसंविधिम्॥2.91.37॥

##### शब्दार्थः
सपुरोहिताः along with priests, सर्वे all, मन्त्रिणः ministers, तम् that Bharata, अनुजग्मुश्च followed, तम् संविधिम् that arrangement, दृष्ट्वा having seen all over, मुदा full of joy, युक्ताः filled with  बभूवुश्च became.

##### आङ्ग्लानुवादः
All the ministers, priests followed him and were glad to see the arrangement in that mansion.



#### श्लोकः
##### मूलम्
तत्र राजासनं दिव्यं व्यजनं छत्रमेव च।  
भरतो मन्त्रिभिस्सार्धमभ्यवर्तत राजवत्॥2.91.38॥

##### शब्दार्थः
भरतः Bharata, मन्त्रिभिः सार्धं in the company of ministers, तत्र there, दिव्यम् exquisite, राजासनम् throne, व्यजनम् a fan (of yak's tail), छत्रमेव च parasol, राजवत् like a king, अभ्यवर्तत stayed.

##### आङ्ग्लानुवादः
There where stood an exquisite throne, a fan and a parasol Bharata stayed in the company of ministers.



#### श्लोकः
##### मूलम्
आसनं पूजयामास रामायाभिप्रणम्य च।  
वालव्यजनमादाय न्यषीदत्सचिवासने॥2.91.39॥

##### शब्दार्थः
रामाय to Rama, अभिप्रणम्य च having bowed in reverence, आसनम् that throne, पूजयामास worshipped, वालव्यजनम् fan made of yak's tail, आदाय taking hold of,  सचिवासने in a minister's seat, न्यषीदत् sat down

##### आङ्ग्लानुवादः
He bowed in reverence and worshipped the throne (as though Rama were seated there). Taking hold of a fan made of yak's tail he sat in a minister's seat.



#### श्लोकः
##### मूलम्
आनुपूर्व्यान्निषेदुश्च सर्वे मन्त्रिपुरोहिताः।  
ततस्सेनापतिः पश्चात्प्रशास्ताच निषेदतुः॥2.91.40॥

##### शब्दार्थः
सर्वे all, मन्त्रिपुरोहिताः ministers and priests, आनुपूर्व्यात् in order, निषेदुः sat, ततः सेनापति after that the army chief, पश्चात् later, प्रशास्ता च and the supervisor of the camp, निषेदतुः sat.

##### आङ्ग्लानुवादः
First the ministers and priests took their respective seats in accordance with their rank, and then the army chief and finally the supervisor of the camp.



#### श्लोकः
##### मूलम्
तत स्तत्र मुहूर्तेन नद्यः पायसकर्दमाः।  
उपातिष्ठन्त भरतं भरद्वाजस्य शासनात्॥2.91.41॥

##### शब्दार्थः
ततः then, भरद्वाजस्य by Bharadwaja, शासनात् order, मुहूर्तेन instantly, तत्र there, पायसकर्दमाः payasam (rice cooked in milk with sugar) as mud, नद्यः rivers, भरतम् Bharata, उपातिष्ठन्त approached.

##### आङ्ग्लानुवादः
Rivers filled with payasam (rice cooked in milk and sugar) in the shape of mud flowed towards Bharata at the command of Bharadwaja.



#### श्लोकः
##### मूलम्
तासामुभयतः कूलं पाण्डुमृत्तिकलेपनाः।  
रम्याश्चावसधा दिव्या ब्रह्मणस्तु प्रसादजाः॥2.91.42॥

##### शब्दार्थः
तासाम् those rivers, उभयतः कूलम् on both the banks, पाण्डुमृत्तिलेपनाः plastered with white  
clay, ब्रह्मणः Brahma, प्रसादजाः produced by the grace, दिव्याः celestial, रम्याः charming, आवसधाश्च houses appeared.

##### आङ्ग्लानुवादः
On both the banks of those rivers, charming, celestial houses plastered with white clay appeared by the grace of Brahma.



#### श्लोकः
##### मूलम्
तेनैव च मूहूर्तेन दिव्याऽभरणभूषिताः।  
आगुर्विंशतिसाहस्राः ब्रह्मणा प्रहिताः स्त्रियः॥2.91.43॥

##### शब्दार्थः
तेन at that, मुहूर्तेन च moment, दिव्याभरणभूषिताः adorned with beautiful ornaments, ब्रह्मणा by Brahma, प्रहिताः sent, विंशतिसाहस्राः twenty thousand, स्त्रियः women, आगुः came.

##### आङ्ग्लानुवादः
At that very moment twenty thousand women adorned with beautiful ornaments sent by Brahma presented themselves.



#### श्लोकः
##### मूलम्
सुवर्णमणिमुक्तेन प्रवालेन च शोभिताः।  
आगुर्विंशतिसाहास्राः कुबेरप्रहिताः स्त्रियः॥2.91.44॥

##### शब्दार्थः
सुवर्णमणिमुक्तेन wearing golden ornaments and gems, प्रवालेन with corals, शोभिता shining, कुबेरप्रहिताः sent by Kubera, विंशतिसाहस्राः twenty thousand, स्त्रियः आगुः women came.

##### आङ्ग्लानुवादः
Twenty thousand women adorned with gold, gems and corals sent by Kubera came.



#### श्लोकः
##### मूलम्
याभिर्गृहीतः पुरुषस्सोन्माद इव लक्ष्यते।  
आगुर्विंशतिसाहस्रा नन्दनादप्सरोगणाः॥2.91.45॥

##### शब्दार्थः
याभिः by whom, गृहीतः when taken hold of (in their arms), पुरुषः man, सोन्माद इव filled with intense passion, लक्ष्यते is observed, such, विंशतिसाहस्राः twenty thousand, अप्सरोगणाः troops of apsaras, नन्दनात् from Nandana, आगुः came.

##### आङ्ग्लानुवादः
Troops of twenty thousand apsaras by whom any man when taken hold of in their arms could be intoxicated with intense passion, came from Nandana gardens.



#### श्लोकः
##### मूलम्
नारदस्तुम्भुरुर्गोपः प्रवरास्सूर्यवर्चसः।  
एते गन्धर्वराजानो भरतस्याग्रतो जगुः॥2.91.46॥

##### शब्दार्थः
नारदः Narada, तुम्भुरुः Tumburu, गोपः Gopa, प्रवराः distinguished ones, सूर्यवर्चसः resembling the brightness of the Sun, एते these, गन्धर्वराजानः kings among gandharvas, भरतस्य  Bharata's, अग्रतः presence, जगुः began to sing.

##### आङ्ग्लानुवादः
There along with Narada, Tumburu and Gopa, distinguished kings of the gandharvas, looking bright like the Sun, began to sing in the presence of Bharata.



#### श्लोकः
##### मूलम्
अलम्बुसा मिश्रकेशी पुण्डरीकाऽथ वामना।  
उपानृत्यंस्तु भरतं भरद्वाजस्य शासनात्॥2.91.47॥

##### शब्दार्थः
अथ thereafter, भरद्वाजस्य Bharadwaja's, शासनात् command, अलम्बुसा Alambusa, मिश्रकेशी Misrakese, पुण्डरीका Pundarika, वामना Vamana, भरतम् Bharata, उपानृत्यन् तु danced near.

##### आङ्ग्लानुवादः
Thereafter, the apsaras, Alambusa, Misrakesi, Pundarika and Vamana danced near Bharata at the command of Bharadwaja.



#### श्लोकः
##### मूलम्
यानि माल्यानि देवेषु यानि चैत्ररथे वने।  
प्रयागे तान्यदृश्यन्त भरद्वाजस्य शासनात्॥2.91.48॥

##### शब्दार्थः
यानि those, माल्यानि garlands, देवेषु among the gods, यानि those garlands, चैत्ररथे of Chaitraratha, वने in the garden, तानि all those, भरद्वाजस्य Bharadwaja's, शासनात् at the command, प्रयागे Prayaga, अदृश्यन्त were found.

##### आङ्ग्लानुवादः
The garlands of the gods available in Chitraratha's (Kubera's) garden could not match those obtained under the orders of Bharadwaja.



#### श्लोकः
##### मूलम्
बिल्वा मार्दङ्गिका आसन् शम्याग्राहा विभीतकाः।  
अश्वत्था नर्तकाश्चासन्भरद्वाजस्य शासनात्॥2.91.49॥

##### शब्दार्थः
भरद्वाजस्य at Bharadwaja's, शासनात् command, बिल्वाः bilva trees, मार्दङ्गिकाः as drummers,  आसन् became, विभीतकाः vibhitaka (palm) trees, शम्याग्राहा as cymbalists, अश्वत्था pipal  
trees, नर्तकाश्च as dancers, आसन् became.

##### आङ्ग्लानुवादः
At the command of Bharadwaja, bilva trees acted as drummers, vibhitaka trees as cymbalists and the pipal trees as dancers.



#### श्लोकः
##### मूलम्
ततस्सरलतालाश्च तिलका नक्तमालकाः।  
प्रहृष्टास्तत्र सम्पेतुः कुब्जा भूत्वाऽथ वामनाः॥2.91.50॥

##### शब्दार्थः
ततः then, सरलतालाश्च pine and palmyra trees, तिलकाः tilaka trees, नक्तमालकाः naktamala (that bear flowers at night), प्रहृष्टाः out of great joy, कुब्जाः hunchbacked, अथ also, वामनाः dwarfs, भूत्वा तत्र सम्पेतुः taking the form moved about there.

##### आङ्ग्लानुवादः
Thereafter pine, palmyra, tilaka, and naktamala trees were transformed into hunchbacks and dwarfs and moved about in great delight.



#### श्लोकः
##### मूलम्
शिंशुपामलकीजम्ब्वो याश्चान्याः काननेषु ताः  
मालती मल्लिका जातिर्याश्चान्याः कानने लताः।  
प्रमदाविग्रहं कृत्वा भरद्वाजाश्रमेऽवदन्॥2.91.51॥

##### शब्दार्थः
शिंशुपामलकीजम्ब्वः ashoka and emblic myrobalan trees, काननेषु in the forest, अन्याः and other, याः those, ताः they, मालती jasmine creeper, मल्लिका mallika creeper, जातिः jati creeper, कानने in the forest, अन्याः other, याः लताः all those creepers, प्रमदाविग्रहम् taking the form of women, कृत्वा having made, भरद्वाजाश्रमे in the hermitage of Bharadwaja, अवदन् said.

##### आङ्ग्लानुवादः
Asohka, emblic myrobalan and all other trees found in the forest malati, mallika and jati creepers assumed the form of women, came over to the hermitage of Bharadwaja and saidः



#### श्लोकः
##### मूलम्
सुरास्सुरापाः पिबत पायसं च बुभुक्षिताः॥2.91.52॥  
मांसानि च सुमेध्यानि भक्ष्यन्तां यावदिच्छथ॥2.91.53॥

##### शब्दार्थः
सुरापाः O those of you who drink liquor, यावत् until, इच्छथ you desire, सुराः liquor, पिबत drink, बुभुक्षिताः those who are hungry to eat, पायसं च payasam (made of milk and rice), सुमेध्यानि sacred, मांसानि च meat, भक्ष्यन्ताम् let them eat.

##### आङ्ग्लानुवादः
'O wine drinkers, drink as much as you can those who are hungry partake payasam and sacred meat'.



#### श्लोकः
##### मूलम्
उच्छाद्य स्नापयन्ति स्म नदीतीरेष वल्गुषु।  
अप्येकमेकं पुरषं प्रमदास्सप्त चाष्ट च॥2.91.54॥

##### शब्दार्थः
सप्त च seven or, अष्ट च eight, प्रमदाः women, एकम् one by one, पुरुषम् man, उच्छाद्य applied  oil and massaged the body, वल्गुषु in the lovely, नदीतीरेषु on the banks of the river, स्नापयन्ति bathed them, स्म अपि also.

##### आङ्ग्लानुवादः
Every single warrior was attended by seven or eight women who applied oil and massaged his body and bathed him on the lovely banks of the river.



#### श्लोकः
##### मूलम्
संवाहन्त्यस्समापेतुर्नार्यो रुचिरलोचनाः।  
परिमृज्य तथाऽन्योन्यं पाययन्ति वराङ्गनाः॥2.91.55॥

##### शब्दार्थः
रुचिरलोचनाः with beautiful eyes, नार्यः women, संवाहन्त्यः massaging, समापेतुः quickly approached, वराङ्गनाः best of ladies, तथा like that, परिमृज्य wiped the water, अन्योन्यम् to each other, पाययन्ति made them drink.

##### आङ्ग्लानुवादः
Some women with beautiful eyes quickly approached them for massaging. The  best of ladies wiped their bodies dry and gave each other wine to drink.



#### श्लोकः
##### मूलम्
हयान् गजान् खारानुष्ट्रान्तथैव सुरभेस्सुतान्।  
अभोजयन्वाहनपास्तेषां भोज्यं यथाविधि॥2.91.56॥

##### शब्दार्थः
वाहनपाः attendants of draughtanimals, हयान् horses, गजान् elephants, खरान् donkeys,  
उष्ट्रान् camels, तथैव similarly, सुरभेः the Surabhi's, सुतान offsprings, यथाविधि duly, तेषाम् for them, भोज्यम् food, अभोजयन् fed.

##### आङ्ग्लानुवादः
The attendants of draughtanimals fed the horses, elephants, donkeys, camels and oxen their appropriate food.



#### श्लोकः
##### मूलम्
इक्षूंश्च मधुलाजांश्च भोजयन्ति स्म वाहनान्।  
इक्ष्वाकुवरयोधानां चोदयन्तो महाबलाः॥2.91.57॥

##### शब्दार्थः
महाबलाः of highly energetic attendants, इक्ष्वाकुवरयोधानाम् of the illustrious warriors of Ikshvaku race, वाहनान् the draughtanimals, चोदयन्तः provoking them to eat, इक्षूंश्च sugarcane, मधुलाजांश्च honey and parched grain, भोजयन्ति स्म were fed.

##### आङ्ग्लानुवादः
The draughtaimals of the illustrious warriors of Ikshvaku kings were urged by the highly energetic attendants to eat more and more of parched grain mixed with sugarcane and honey.



#### श्लोकः
##### मूलम्
नाश्वबन्धोऽश्वमाजानान्नगजं कुञ्जरग्रहः।  
मत्तप्रमत्तमुदिता चमूः सा तत्र संबभौ॥2.91.58॥

##### शब्दार्थः
अश्वबन्धः horserider, अश्वम् horse, न अजानात् no longer recognised, कुञ्जरग्रहः mahout, गजम् elephant, न not recognised, तत्र there, सा that, चमूः whole army, मत्तप्रमत्तमुदिता fully drunk had forgotten in their joy, सम्बभौ shone.

##### आङ्ग्लानुवादः
The horserider no longer recognised the horse or the mahout the elephant and the whole army was inebriated with drinking and pleasure.



#### श्लोकः
##### मूलम्
तर्पितास्सर्वकामैस्ते रक्तचन्दनरूषिताः।  
अप्सरोगणसंयुक्तास्सैन्या वाचमुदैरयन्॥2.91.59॥

##### शब्दार्थः
सर्वकामैः by all horseriders, तर्पिताः gratified, रक्तचन्दनरूषिताः smeared with red sandal paste, अप्सरोगणसम्युक्ताः surrounded by apsaras, ते सैन्याः those soldiers, वाचम् these  
words, उदैरयन् exclaimed.

##### आङ्ग्लानुवादः
All the armymen with their desires gratified and anointing their bodies with red sandal paste surrounded by apsaras exclaimed.



#### श्लोकः
##### मूलम्
नैवायोध्यां गमिष्यामो नगमिष्याम दण्डकान्।  
कुशलं भरतस्यास्तु रामस्यास्तु तथा सुखम्॥2.91.60॥

##### शब्दार्थः
अयोध्याम् to Ayodhya, न गमिष्यामः will not return, दण्डकान् to Danadaka forest, न गमिष्यामः will not go, भरतस्य to Bharata, कुशलम् welfare, अस्तु तथा be like this, रामस्य Rama, सुखम् happy, अस्तु will be.

##### आङ्ग्लानुवादः
We will neither return to Ayodhya, nor enter Dandaka (forest). May Bharata and Rama be happy.



#### श्लोकः
##### मूलम्
इति पादातयोधाश्च हस्त्यश्वारोहबन्धकाः।  
अनाथास्तं विधिं लब्ध्वा वाचमेतामुदीरयन्॥2.91.61॥

##### शब्दार्थः
पादातयोधाश्च foot soldiers, हस्त्यश्वरोहबन्धकाः horse and elephant riders, तम् विधिम् that hospitality, लब्धवा having received, अनाथाः इति no longer recognising their leaders, एताम् such, वाचम् utterances, उदीरयन् made.

##### आङ्ग्लानुवादः
Having enjoyed the hospitality of Bharadwaja the foot soldiers, horse and elephant riders made utterances ignoring their leaders.



#### श्लोकः
##### मूलम्
संम्प्रहृष्टा विनेदुस्ते नरास्तत्र सहस्रशः।  
भरतस्यानुयातारस्स्वर्गोऽयमिति चाब्रुवन्॥2.91.62॥

##### शब्दार्थः
भरतस्य Bharata's, अनुयातारः followers, ते नराः those men, तत्र there, सहस्रशः in their thousands, सम्प्रहृष्टाः highly exited with delight, विनेदुः shouted, अयम् this is, स्वर्गः heaven, इति thus, अब्रुवन् च started uttering.

##### आङ्ग्लानुवादः
The exceedingly delighted soldiers of Bharata's retinue in their thousands cried out with excitement This is the very heaven.



#### श्लोकः
##### मूलम्
नृत्यन्ति स्म हसन्ति स्म गायन्ति स्म च सैनिकाः  
समन्तात्परिधावन्ति माल्योपेतास्सहस्रशः॥2.91.63॥

##### शब्दार्थः
सहस्रशः in thousands, सैनिकाः soldiers, माल्योपेताः wearing flower garlands, नृत्यन्ति स्म danced, हसन्ति स्म laughed, गायन्ति स्म sang, समन्तात् all over, परिधावन्ति ran about.

##### आङ्ग्लानुवादः
Those thousands of soldiers wearing flower garlands ran about dancing, singing, and laughing.



#### श्लोकः
##### मूलम्
ततो भुक्तवतां तेषां तदन्नममृतोपमम्।  
दिव्यानुद्वीक्ष्य भक्ष्यां स्तानभवद्भक्षणे मतिः॥2.91.64॥

##### शब्दार्थः
ततः then, अमृतोपमम् like nectar, तत् अन्नम् that food, भुक्तवताम् of those who had partaken, तेषाम् for them, दिव्यान् heavenly, तान् भक्ष्यान् those eatables, उद्वीक्षय glancing, भक्षणे to partake, मतिः in their minds, अभवत् desire arose.

##### आङ्ग्लानुवादः
Glancing at the ambrosial food, a desire arose in the minds of those soldiers to eat once again although they had already partaken it.



#### श्लोकः
##### मूलम्
प्रेष्याश्चेट्यश्च वध्वश्च बलस्थाश्च सहस्रशः।  
बभूवुस्ते भृशं दृप्तास्सर्वे चाहतवाससः॥2.91.65॥

##### शब्दार्थः
सहश्रसः in their thousands, प्रेष्याः messengers, चेट्यश्च maidservants, वध्वश्च female attendants, बलस्थाः army attendants, ते they, सर्वे च all of them, अहतवाससः dressed in  
unworn (new) garments, भृशम् exceedingly, दृप्ताः बभूवुः felt proud of themselves.

##### आङ्ग्लानुवादः
Messengers, maidservants, female attendants, and soldiers -- all of them in their thousands dressed in fresh garments felt exceedingly proud of themselves.



#### श्लोकः
##### मूलम्
कुञ्जराश्च खरोष्ट्राश्च गोऽश्वाश्च मृगपक्षिणः।  
बभूवुस्सुभृतास्तत्र नान्यो ह्यन्यमकल्पयत्॥2.91.66॥

##### शब्दार्थः
तत्र there, कुञ्जराश्च elephants, खरोष्ट्राश्च donkeys and camels, गोऽश्वाश्च cows and horses, मृगपक्षिणः beasts and birds, सुभृताः बभूवु were wellnourished, अन्यः अन्यम् one to the other, न अकल्पयत् हि did not trouble.

##### आङ्ग्लानुवादः
There the elephants, donkeys and camels, cows and horses and also beasts and birds were wellnourished. No one troubled the other.



#### श्लोकः
##### मूलम्
नाऽशुक्लवासा स्तत्राऽसीत्क्षुधितो मलिनोऽपि वा।  
रजसा ध्वस्तकेशो वा नरः कश्चिददृश्यत॥2.91.67॥

##### शब्दार्थः
तत्र there, अशुक्लवासाः wearing nonwhite (dirty) dress, क्षुधितः hungry, मलिनोऽपि dirty, न आसीत् none was there, कश्चित् नरः anybody, रजसा with dust, ध्वस्तकेशो वा with decayed hair, नादृश्यत could not be seen.

##### आङ्ग्लानुवादः
In that army there was none who could be seen without wearing garments of sparkling white, who was hungry or dirty or with decayed hair.



#### श्लोकः
##### मूलम्
आजैश्चापि च वाराहैर्निष्ठानवरस़ञ्चयैः।  
फलनिर्यूह संसिद्दैस्सूपैर्गन्ध रसान्वितैः॥2.91.68॥  
पुष्पध्वजवतीः पूर्णाश्शुक्लस्यान्नस्य चाभितः।  
ददृशुर्विस्मितास्तत्रनरा लौहीस्सहस्रशः॥2.91.69॥

##### शब्दार्थः
तत्र there, नराः men, आजैश्चापि with mutton, वाराहैश्च pork, निष्ठानवरसञ्चयैः with choicest condiments, फलनिर्यूह संसिद्दैः with various fruit juices, गन्धरसान्वितैः with fragrant and tasteful, सूपैः with soups, पूर्णाः filled with, शुक्लस्य white, अन्नस्य rice, लौहीः best of iron containers, अभितः on all sides, विस्मिताः were amazed, ददृशुः beheld.

##### आङ्ग्लानुवादः
There the soldiers beheld in amazement thousands of iron containers decked with flags and flowers and filled with white rice, mutton, pork, choicest condiments, fruit juice, fragrant and tasty soup.



#### श्लोकः
##### मूलम्
बभूवुर्वनपार्श्वेषु कूपाः पायसकर्दमाः।  
ताश्चकामदुघा गावो द्रुमाश्चासन्मधुश्च्युतः॥2.91.70॥

##### शब्दार्थः
वनपार्श्वेषु along the edge of the forest, पायसकर्दमाः drink of milk and rice, कूपाः wells, बभूवुः were formed, गावः cows, ताः those, कामदुघाः wishfulfilling, द्रुमाश्च trees, मधुश्च्युतः dripping honey, आसन् became.

##### आङ्ग्लानुवादः
Along the edge of the forest, wells were filled with thick payasam. There were wishfulfilling cows and honeydripping trees.



#### श्लोकः
##### मूलम्
वाप्यो मैरेयपूर्णाश्च मृष्टमांसचयैर्वृताः।  
प्रतप्तपिठरैश्चापि मार्गमायूरकौक्कुटैः॥2.91.71॥

##### शब्दार्थः
वाप्यः wells, मैरेयपूर्णाश्च filled with datepalm liquor, प्रतप्तपिठरैः with hot pots (filled with cooked meat), मार्गमायूरकौक्कुटैः meat of peacock, chicken and deer, मृष्णमांसचयैः meat of other animals, वृताः surrounded by.

##### आङ्ग्लानुवादः
The wells were found filled with datepalm liquor and surrounded by pots of well cooked meat of peacocks, chicken and other animals.



#### श्लोकः
##### मूलम्
पात्रीणां च सहस्राणि स्थालीनां नियुतानि च।  
न्यर्बुधानि च पात्राणि शातकुम्भमयानि च॥2.91.72॥  
स्थाल्यः कुम्भ्य करम्भ्य श्च दधिपूर्णास्सुसंस्कृताः।  
यौवनस्थस्य गौरस्य कपित्थस्य सुगन्धिनः॥2.91.73॥  
ह्रदाः पूर्णा रसालस्य दध्नश्श्वेतस्य चापरे।  
बभूवुः पायसस्यान्ये शर्करायावसञ्चयाः॥2.91.74॥

##### शब्दार्थः
पात्रीणाम् vessels, सहस्राणि in thousands, स्थालीनाम् plates, नियुतानि in lakhs, शातकुम्भमयानि made of gold, पात्राणि pots (cups), सुसंस्कृताः wellcleansed, स्थाल्यः earthern jugs, कुम्भ्यः jars, करम्भ्यश्च pots with a wide mouth, यौवनस्थस्य not very ripe, गौरस्य white, सुगन्धिनः of good flavour, कपित्थस्य curds of the colour of wood apple, पूर्णाः filled with, ह्रदाः tanks, रसालस्य blended with spices, श्वेतस्य white, दध्नः curds, अपरे च some more tanks, पायसस्य sweets made from milk and rice cooked together (payasam), अन्ये some other tanks, शर्करायावसञ्चयाः food prepared from barley mixed with sugar, बभूवुः were formed.

##### आङ्ग्लानुवादः
There were thousands of pots, lakhs of plates, crores of vessels -- all made of gold and filled with wellgarnished food. Curd was kept in earthern pots like jugs and jars and pots with a wide mouth. Tanks were formed, some filled with white curd of good flavour and of the colour of woodapple, some with white curd blended with spices and some with payasam and heaps of barely powder mixed with sugar.



#### श्लोकः
##### मूलम्
कल्कान्चूर्णकषायांश्च स्नानानि विविधानि च।  
ददृशुर्भाजनस्थानि तीर्थेषु सरतां नराः॥2.91.75॥

##### शब्दार्थः
नराः men (soldiers), सरिताम् rivers, तीर्थेषु landing places, कल्कान् levigated powder, चूर्णकषायांश्च powder and extract, भाजनस्थानि in receptacles, विविधानि of different kinds,  स्नानानि च bathing requisites, ददृशुः were seen.

##### आङ्ग्लानुवादः
The soldiers saw on the river banks at landing places levigated powder, fragrant powder and extracts and other bathing requisites of different kinds stored in receptacles.



#### श्लोकः
##### मूलम्
शुक्लानंशुमतश्चापि दन्तधावनसञ्चयान्।  
शुक्लांश्चन्दनकल्कांश्च समुद्गेष्ववतिष्ठतः॥2.91.76॥  
दर्पणापरिमृष्टांश्च वाससां चापि सञ्चयान्।  
पादुकोपानहां चैव युग्मानिच सहस्रशः॥2.91.77॥  
आञ्जनीः कङ्कतान्कूर्चान् शस्त्राणि च धनूंषि च।  
मर्मत्राणानि चित्राणि शयनान्यासनानि च॥2.91.78॥  
प्रतिपानह्रदान्पूर्णन्खरोष्ट्रगजवाजिनाम्।  
अवगाह्यसुतीर्थांश्चह्रदान् सोत्पलपुष्करान्।2.91.79॥  
आकाश वर्णप्रतिमान् स्वच्छतोयान्सुखप्लवान्।  
नीपवैडूर्यवर्णांश्च मृदून्यवससञ्चयान्।  
निर्वापार्थान् पशूनां ते ददृशुस्तत्र सर्वशः॥2.91.80॥

##### शब्दार्थः
ते they (soldiers), तत्र there, सर्वशः on every side, शुक्लान् pure white, अंशुमतश्चापि bristled, दन्तधावनसञ्चयान् stacks of toothbrushing sticks, समुद्गेषु in dishes made of leaves, अतिष्ठतः placed, शुक्लान् pure white, चन्दनकल्कांश्च lumps of  sandal paste, परिमृष्टान् very wellcleaned, दर्पणान् च mirrors, वाससाम् clothes, सञ्चयान् चापि collection,  पादुकोपानहाम् foot wear for the feet, सहस्रशः in thousands, युग्मानि च of pairs, आञ्जनीः collyrium boxes, कङ्कतान् combs, कूर्चान् brushes for cleaning moustaches, शस्त्राणि च weapons, धनूंषि च bows, मर्मत्राणानि shields, चित्राणि armours for protecting vital parts, शयनानि couches, आसनानि च seats, खरोष्ट्रगजवाजिनाम् for donkeys, camels, elephants and horses, प्रतिपानह्रदान् pools of drinking water, अवगाह्यसुतीर्थान् excellent bathing places, सोतपलपुष्करान् filled with flowering lotuses and lilies, आकाशवर्णप्रतिमान् resembling the hue of the sky (blue), स्वच्छतोयान् pure and tranparent waters, सुखप्लवान् good and comfortable tanks for swimming in, ह्रदान् lakes, पशूनाम् for animals, निर्वापार्थान् for refreshing, नीपवैडूर्यवर्णांश्च like kadamva trees as green as the sapphire, मृदून् soft, यवसञ्चयान् heaps of grass collected together, ददृशुः beheld.

##### आङ्ग्लानुवादः
There the soldiers beheld on every side stacks of toothbrushing sticks, white and bristled, white lumps of sandal paste placed in dishes made of leaves, well cleaned mirrors, collection of clothes, several pairs of footwear, collyrium boxes, combs,  
brushes for cleaning moustaches, weapons, parasoles, bows and shining armour, different kinds of couches, and seats. There were pools of drinking water for donkeys, camels, elephants and horses and excellent landing places filled with flowering lotuses and water lilies. The lakes were of transparent waters resembling the hue of the sky easy and comfortable for swimming. There they saw heaps of soft grass as green as  
sapphire and kadamva trees for animals to refresh themselves under.



#### श्लोकः
##### मूलम्
व्यस्मयन्त मनुष्यास्ते स्वप्नकल्पं तदद्भुतम्।  
दृष्ट्वाऽतिथ्यं कृतं तादृग्भरतस्य महर्षिणा॥2.91.81॥

##### शब्दार्थः
ते मनुष्याः those men, महर्षिणा by the sage, भरतस्य to Bharata, कृतम् provided, तादृक् such, स्वप्नकल्पम् like a dream, अद्भुतम् wonderful, तत् that, आतिथ्यम् hospitality, दृष्ट्वा beholding, व्यस्मयन्त were amazed.

##### आङ्ग्लानुवादः
The men were amazed when they beheld the wonderful hospitality extended by maharshi Bharadwaja to Bharata, as if all this happened in a dream world.



#### श्लोकः
##### मूलम्
इत्येवं रममाणानां देवानामिव नन्दने।  
भरद्वाजाश्रमे रम्ये सा रात्रिर्व्यत्यवर्तत॥2.91.82॥

##### शब्दार्थः
इत्येवम् like this, नन्दने in the garden of Indra, देवानामिव as for gods, रम्ये in the lovely, भरद्वाजाश्रमे in Bharadwaja's hermitage, रममाणानाम् enjoying so, सा रात्रिः that night, व्यत्यवर्तत passed off.

##### आङ्ग्लानुवादः
As they were enjoying themselves in Bharadwaja's hermitage like the gods in the garden of Indra the night wore off.



#### श्लोकः
##### मूलम्
प्रतिजग्मुश्च ता नद्यो गन्धर्वाश्च यथागतम्।  
भरद्वाजमनुज्ञाप्य ताश्च सर्वा वराङ्गनाः॥2.91.83॥

##### शब्दार्थः
ताः नद्यः those rivers, गन्धर्वाश्च and the gandharvas, सर्वाः all, ताः of them, वराङ्गनाश्च lovely women too, भरद्वाजम् Bharadwaja's, अनुज्ञाप्य obtaining permission, यथागतम् from  
whereever they had come, प्रतिजग्मुश्च returned.

##### आङ्ग्लानुवादः
Those rivers, the gandharvas and all those lovely women took leave of sage Bharadwaja and returned to where they had come from.



#### श्लोकः
##### मूलम्
तथैव मत्ता मदिरोत्कटा नरास्तथैव दिव्यागरुचन्दनोक्षिताः।  
तथैव दिव्या विविधास्स्रगुत्तमाः पृथक्प्रकीर्णा मनुजैः प्रमर्दिताः॥2.91.84॥

##### शब्दार्थः
नराः men, मदिरोत्कटाः having consumed limitless drink, तथैव still, मत्ताः inebriated, तथैव still, दिव्यागरु smeared with divine agaru, चंदनोक्षिताः sandal fragrance, मनुजैः by people, प्रमर्दिताः wellcrushed, पृथक् helter skelter, प्रकीर्णाः strewn, दिव्याः divine, विविधाः several, स्रगुत्तमाः splendid garlands, तथैव remained so.

##### आङ्ग्लानुवादः
Even after the departure of the gandharvas the soldiers who had consumed limitless liquor were still inebriated. The divine agaru and sandalwood smeared on their bodies still remained. Several splendid garlands crushed by them were strewn all over.  

#### समाप्तिः
 श्रीमद्रामायणे वाल्मीकीय आदिकाव्य अयोध्याकाण्डे एकनवतितमस्सर्गः॥  
Thus ends the ninetyfirst sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/07-rAma-darshanam/091_bharadvAjakRtAtithyam.md">
<details><summary><h3>भूषणम् ...{Loading}...</h3></summary>



कृतबुद्धिं निवासाय तत्रैव स मुनिस्तदा ।  

भरतं कैकयीपुत्रमातिथ्येन न्यमन्त्रयत्  ॥  २।९१।१  ॥   

कृतेति । तत्रैवाश्रमे निवासाय कृतबुद्धिं निश्चितबुद्धिं भरतं स मुनिः
आतिथ्येन भोजनपर्य्यन्तातिथिसत्काराय न्यमन्त्रयत् प्रार्थयामास  ॥  २।९१।१
 ॥   

  

अब्रवीद्भरतस्त्वेनं नन्विदं भवता कृतम् ।  

पाद्यमर्घ्यं तथातिथ्यं वने यदुपपद्यते  ॥  २।९१।२  ॥   

अब्रवीदिति । वने यत्फलमूलादिकम् उपपद्यते लभ्यते तेन तापसाहारेणातिथ्यं
कृतम्, ननु एतावन्मात्रेण तुष्टो ऽस्मीति भावः  ॥  २।९१।२  ॥   

  

अथोवाच भरद्वाजो भरतं प्रहसन्निव ।  

जाने त्वां प्रीतिसंयुक्तं तुष्येस्त्वं येन केनचित्  ॥  २।९१।३  ॥   

अथेति । प्रहसन्निव प्रहासावेदकानुभावयुक्तः । मुनिरितःपरं किं करिष्यतीति
भरताशयज्ञानेन हासः, त्वां प्रीतिसंयुक्तं मद्विषये सन्तुष्टं जाने अत एव
केनचिदुपचारेण तुष्येः तुष्टो भवेः  ॥  २।९१।३  ॥   

  

सेनायास्तु तवैतस्याः कर्तुमिच्छामि भोजनम् ।  

मम प्रीतिर्यथारूपा त्वमर्हो मनुजाधिप  ॥  २।९१।४  ॥   

सेनाया इति । भुज्यत इति भोजनमन्नम् । अत्रादौ तथापीत्युपस्कार्य्यम्,
तथापि मम प्रीतिर्यथारूपा यादृशप्रकारा तथा त्वमर्हः, त्वं तथा प्रीतो
भवितुमर्ह इत्यर्थः, तथानुमन्तुमर्हसीत्यर्थो वा  ॥  २।९१।४  ॥   

  

किमर्थं चापि निक्षिप्य दूरे बलमिहागतः ।  

कस्मान्नेहोपयातोसि सबलः पुरुषर्षभ  ॥  २।९१।५  ॥   

किमर्थमिति । उक्तमेवार्थं व्यतिरेकमुखेनाप्याह--कस्मादित्यादिना  ॥  २।९१।५
 ॥   

  

भरतः प्रत्युवाचेदं प्राञ्जलिस्तं तपोधनम् ।  

ससैन्यो नोपयातो ऽस्मि भगवन् भगवद्भयात्  ॥  २।९१।६  ॥   

भरत इति । भगवद्भयात् भवान् कुप्येदिति भयात्  ॥  २।९१।६  ॥   

  

राज्ञा च भगवन् नित्यं राजपुत्रेण वा सदा ।  

यत्नतः परिहर्त्तव्या विषयेषु तपस्विनः  ॥  २।९१।७  ॥   

राज्ञेति । विषयेषु तपस्विनः स्वकीयदेशेषु वर्तमानाः ऋषयः यत्नतः
परिहर्तव्याः, ससैन्येन तत्समीपं न गन्तव्यमित्यर्थः  ॥  २।९१।७  ॥   

  

वाजिमुख्या मनुष्याश्च मत्ताश्च वरवारणाः ।  

प्रच्छाद्य भगवन् भूमिं महतीमनुयान्ति माम्  ॥  २।९१।८  ॥   

ते वृक्षानुदकं भूमिमाश्रमेषूटजांस्तथा ।  

न हिंस्युरिति तेनाहमेक एव समागतः  ॥  २।९१।९  ॥   

कोपनिमित्तमाह--वाजिमुख्या इत्यादिना । उटजान् पर्णशालाः  ॥  २।९१।८९  ॥   

  

आनीयतामितः सेनेत्याज्ञप्तः परमर्षिणा ।  

ततस्तु चक्रे भरतः सेनायाः समुपागमम्  ॥  २।९१।१०  ॥   

आनीयतामिति । ततः सेनानिवेशस्थलात् । इतः इह । समुपागमं समानयनम्  ॥ 
२।९१।१०  ॥   

  

अग्निशालां प्रविश्याथ पीत्वापः परिमृज्य च ।  

आतिथ्यस्य क्रियाहेतोर्विश्वकर्माणमाह्वयत्  ॥  २।९१।११  ॥   

अग्निशालामिति । अग्निशालाप्रवेशः पावनत्वार्थः, देवतासन्निधानस्थलत्वात् ।
अपः पीत्वा, त्रिरिति शेषः । "त्रिराचामेत्" इति श्रुतेः । परिमृज्य
आस्यम्, द्विरिति शेषः । "द्विःपरिमृज्य" इति श्रुतेः । चकारेण
सकृदुपस्पृश्य शिरश्चक्षुषी नासिके श्रोत्रे हृदयमारभ्य इत्युक्तसंग्रहः ।
अनेन सर्वकर्म्माङ्गमाचमनमिति दर्शितम् । क्रियाहेतोः करणनिमित्तम्  ॥ 
२।९१।११  ॥   

  

आह्वये विश्वकर्माणमहं त्वष्टारमेव च ।  

आतिथ्यं कर्तुमिच्छामि तत्र मे संविधीयताम्  ॥  २।९१।१२  ॥   

आह्वानमन्त्रमाह--आह्वय इत्यादिना । आह्वय इत्यात्मनेपदमार्षम् ।
विश्वकर्मा सर्वशिल्पकर्ता । त्वष्टा तु तक्षणेन गृहादिनिर्माता । यद्वा
त्वष्टारमेव चेत्यवधारणेनासुरविश्वकर्म्मा मयो व्यावर्त्यते ।
तत्रातिथ्यनिमित्तं संविधीयतां गृहादिसंविधानं क्रियताम्  ॥  २।९१।१२  ॥   

  

आह्वये लोकपालांस्त्रीन् देवान् शक्रमुखांस्तथा ।  

आतिथ्यं कर्तुमिच्छामि तत्र मे संविधीयताम्  ॥  २।९१।१३  ॥   

वक्ष्यमाणान्नपानादिरक्षणाय लोकपालानाह्वयति--आह्वय इति । शक्रमुखान्
इन्द्रप्रधानात् । शक्रस्य पृथङ्निर्देशात् त्रीन् लोकपालान्
यमवरुणकुबेरान् देवानित्यग्न्यादय उच्यन्ते । संविधीयतां पालनं क्रियताम्
 ॥  २।९१।१३  ॥   

  

प्राक्स्रोतसश्च या नद्यः प्रत्यक्स्रोतस एव च ।  

पृथिव्यामन्तरिक्षे च समायान्त्वद्य सर्वशः  ॥  २।९१।१४  ॥   

सर्वा नदीर्द्वेधा विभज्याह्वयति--प्राक्स्रोतस इति । सह युगपत्  ॥  २।९१।१४
 ॥   

  

अन्याः स्रवन्तु मैरेयं सुरामन्याः सुनिष्ठिताम् ।  

अपराश्चोदकं शीतमिक्षुकाण्डरसोपमम्  ॥  २।९१।१५  ॥   

तासां कर्त्तव्यमाह--अन्या इति । अन्याः काश्चन मैरेयं मिरादेशे भवं
खर्जूरादिहेतुकं मद्यविशेषम् । सुरां "गौडी पैष्टी च माध्वी च विज्ञेया
त्रिविधा सुरा" इत्युक्तां त्रिविधां सुराम् । सुनिष्ठितां सुनिष्पादिताम्
। इक्षुकाण्डरसोपमम् । काण्डो वर्गः  ॥  २।९१।१५  ॥   

  

आह्वये देवगन्धर्वान् विश्वावसुहहाहुहून् ।  

तथैवाप्सरसो देवीर्गन्धर्व्वीश्चापि सर्वशः  ॥  २।९१।१६  ॥   

गानार्थमाह्वयति--आह्वय इति । देवगन्धर्वान् मनुष्यगन्धर्वभिन्नान् ।
हहाहुहूनितिच्छान्दसो ह्रस्वः । अप्सरसां द्वैविध्यमाह--देवीर्गन्धर्वीरिति
। देवीः देवजातीः । गन्धर्वीः गन्धर्वजातीः । अत एव "एते वै
गन्धर्वाप्सरसां गृहाः" इति श्रौतप्रयोगः  ॥  २।९१।१६  ॥   

  

घृताचीमथ विश्वाचीं मिश्रकेशीमलम्बुसाम् ।  

नागदन्तां च हेमां च हिमामद्रिकृतस्थलाम्  ॥  २।९१।१७  ॥   

आवश्यकत्वेन प्रधानाप्सरसो विशिष्याह्वयति--घृताचीमित्यादिना ।
घृतवदञ्च्यते पूज्यत इति घृताची । विश्वैः समस्तैः अञ्च्यत इति विश्वाची ।
मिश्रकेशीं निरन्तरकेशीं श्रेष्ठकेशीं वा । बुसेभ्योलमलम्बुसाम् । बुसा
बुधाः देवाः वर्णविपर्ययः । नागानां दन्ता इव शुभ्राः दन्ताः यस्यास्तां
नागदन्ताम् । हेमां हेमवर्णाम् । पुनश्च हेमामिति
पाठे--पूर्वोक्तहेमापेक्षया अस्या व्यावृत्तिमाह अनिद्रकृतस्थलामिति ।
अद्रौ महेन्द्रे मयेन कृतनिवासां स्वयम्प्रभाबिलस्थामित्यर्थः । हिमामिति
पाठे--हिमवच्छीतलाङ्गीम् । यद्वा हिममस्यास्तीति हिमा । अद्रिकृतस्थला
चान्या एवमेतान्यन्वर्थनामानि  ॥  २।९१।१७  ॥   

  

शक्रं याश्चोपतिष्ठन्ति ब्रह्माणं याश्च योषितः ।  

सर्वास्तुम्बुरुणा सार्द्धमाह्वये सपरिच्छदाः  ॥  २।९१।१८  ॥   

शक्रमिति । शक्रं या उपतिष्ठन्ति रम्भोर्वशीमेनकादयः । ब्रह्माणं चतुर्मुखं
तल्लोकेप्यप्सरसः सन्ति । "तं पञ्चशतान्यप्सरसां प्रतिधावन्ति" इति श्रुतेः
। इदं च मत्तान्तरमनुसृत्योक्तम् । तुम्बुरुणा तासां गानशिक्षकेण
सपरिच्छदाः । नृत्यगीताद्युपकरणसहिताः सालङ्कारा वा  ॥  २।९१।१८  ॥   

  

वनं कुरुषु यद्दिव्यं वासोभूषणपत्त्रवत् ।  

दिव्यनारीफलं शश्वत्तत्कौबेरमिहैतु च  ॥  २।९१।१९  ॥   

भोगोपकरणान्याहूय भोगस्थानान्याह्वयति--वनमिति । वनं चैत्ररथाख्यम्,
तच्चोत्तरकुरुदेशे वर्त्तते । दिव्यं देवार्हम् । वासोभूषणान्येव
पत्राण्यस्मिन् सन्तीति वासोभूषणपत्रवत् । शश्वत् सर्वदा । दिव्यनार्य्य एव
फलानि यस्मिन् तत् तथा । एवम्भूतं यत्कौबेरमस्ति तत् इह वने एतु आगच्छतु ।
उत्तरदिक्पालत्वेन कुबेराधिष्ठितत्वात् कौबेरमित्युक्तम् । इयं च कुबेरं
प्रत्येवोक्तिः । नदीनामिव वनस्याह्वानं तदधिष्ठातृदेवताद्वारा  ॥  २।९१।१९
 ॥   

  

इह मे भगवान् सोमो विधत्तामन्नमुत्तमम् ।  

भक्ष्यं भोज्यं च चोष्यं च लेह्यं च विविधं बहु  ॥  २।९१।२०  ॥   

एवं कुबेरं प्रत्युक्त्वा अन्नपतिं चन्द्रं प्रत्याह--इहेति । मे
मन्निमित्तम् । भगवान् माहात्म्यवान् । सोम ओषधीनामधिपतिश्चन्द्रः
उत्तममन्नं विधत्तां सम्पादयतु । अन्नं चतुर्विधत्वेन
विशेषयति--भक्ष्यमित्यादि । भक्ष्यं खाद्यमपूपादि । भोज्यम् ओदनादि ।
चोष्यं शुष्कादि । लेह्यं रसायनादि । विविधम् एकैकमनेकविधं । तदपि बहु
अनल्पम्  ॥  २।९१।२०  ॥   

  

विचित्राणि च माल्यानि पादपप्रच्युतानि च ।  

सुरादीनि च पेयानि मांसानि विविधानि च  ॥  २।९१।२१  ॥   

विचित्राणीति । पादपप्रच्युतानि, नवानीति भावः  ॥  २।९१।२१  ॥   

  

एवं समाधिना युक्तस्तेजसा ऽप्रतिमेन च ।  

शीक्षास्वरसमायुक्तं तपसा चाब्रवीन्मुनिः  ॥  २।९१।२२  ॥   

एवमाह्वाने शक्तिविशेषं दर्शयति--एवमित्यादिना । समाधिना योगेन । तपसा
ज्ञानेन । यद्वा अनशनादिकायक्लेशरूपेण अत एव तेजसा अनागमे दण्डनसामर्थ्येन
च युक्तः मुनिः । शीक्षास्वरसमायुक्तं शीक्ष्यन्ते उपदिश्यन्ते
वर्णस्वरादयो ऽनयेति शीक्षा । छान्दसो दीर्घः ।
शीक्षाप्रतिपाद्यस्वरयुक्तमिति क्रियाविशेषणम् । "दृष्टः शब्दः स्वरतो
वर्णतो वा मिथ्याप्रयुक्तो न तमर्थमाह । स वाग्वज्रो यजमानं हिनस्ति
यथेन्द्रशत्रुः स्वरतो ऽपराधात्" इति स्वरापराधस्य
प्रत्यवायहेतुत्वश्रवणात् । एवम् आह्वये विश्वकर्माणमित्यारभ्योक्तरीत्या ।
अब्रवीत् आह्वानमन्त्रानजपदित्यर्थः  ॥  २।९१।२२  ॥   

  

मनसा ध्यायतस्तस्य प्राङ्मुखस्य कृताञ्जलेः ।  

आजग्मुस्तानि सर्वाणि दैवतानि पृथक्पृथक्  ॥  २।९१।२३  ॥   

मनसेति । मनसा अनन्यपरेणेत्यर्थः । ध्यायतः निरन्तरं चिन्तयतः ।
प्राङ्मुखस्येत्यदृष्टविशेषार्थं कृताञ्जलेरिति आह्वानमुद्रोक्ता । तानि
पूर्वोक्तानि । दैवतानि विश्वकर्मादीनि । मुनिदृष्टिविषयत्वाय पृथक्पृथक्
आजग्मुः  ॥  २।९१।२३  ॥   

  

मलयं दर्दुरं चैव ततः स्वेदनुदो़ ऽनिलः ।  

उपस्पृश्य ववौ युक्त्या सुप्रियात्मा सुखः शिवः  ॥  २।९१।२४  ॥   

मलयश्चन्दनालयः । दर्दुरस्तत्समीपस्थश्चन्दनोत्पत्तिस्थानभूतो गिरिः ।
तदुभयं चोपस्पृश्य सुप्रियात्मा सुप्रियस्वभावः, सुगन्ध इत्यर्थः । अत एव
सुखः सुखकरः । शिवः शीतलः । युक्त्या अङ्गस्पर्शेन । स्वेदनुदः
स्वेदनिवर्त्तकः । "इगुपध--" इत्यादिना कप्रत्ययः । अनिलः वायुः । ततः
गिरिद्वयाद्ववौ । इन्द्रा़द्याह्वानेन वाय्वाद्याह्वानमर्थसिद्धम्  ॥ 
२।९१।२४  ॥   

  

ततोभ्यवर्तन्त घना दिव्याः कुसुमवृष्टयः ।  

दिव्यदुन्दुभिघोषश्च दिक्षु सर्वासु शुश्रुवे  ॥  २।९१।२५  ॥   

तत इति । घनाः निरन्तराः "घनं निरन्तरं सान्द्रम्" इत्यमरः । पुष्पवृष्टयो
ऽभ्यवर्त्तन्त, आसन्नित्यर्थः  ॥  २।९१।२५  ॥   

  

प्रववुश्चोत्तमा वाताननृतुश्चाप्सरोगणाः ।  

प्रजगुर्देवगन्धर्वा वीणाः प्रमुमुचुः स्वरान्  ॥  २।९१।२६  ॥   

प्रववुरिति । प्रववुश्चोत्तमा वाता इति पूर्वोक्तस्यैवाविच्छेद उच्यते ।
वीणाः प्रमुमुचुः स्वरान्, वीणाशब्देन वीणावन्तो लक्ष्यन्ते ।
तदेकपरत्वव्यञ्जनाय स्वरान्मुमुचुः उत्पादयामासुः । असिश्छिनत्तीतिवत् करणे
कर्तृत्वोपचारो वा  ॥  २।९१।२६  ॥   

  

स शब्दो द्यां च भूमिं च प्राणिनां श्रवणानि च ।  

विवेशोच्चारितः श्लक्ष्णः समो लयगुणान्वितः  ॥  २।९१।२७  ॥   

स शब्द इति । स शब्दः द्यां च भूमिं चाधिवसतामिति शेषः । प्राणिनां
श्रवणानि श्रोत्राणि विवेश । स शब्दः कीदृशः उच्चारितः वीणादिभिरुत्पादितः
। श्लक्ष्णः कोमलः । समः निषादादिषु कुत्रचित् औत्कट्यरहितः ।
मन्द्रमध्यमतारश्रुतिसाम्ययुक्तो वा । लयगुणान्वितः लयो नाम
नृत्तगीतवाद्यानामेककालविरामः, स एव गुणस्तेनान्वितः  ॥  २।९१।२७  ॥   

  

तस्मिन्नुपरते शब्दे दिव्ये श्रोतृ(त्र)सुखे नृणाम् ।  

ददर्श भारतं सैन्यं विधानं विश्वकर्मणः  ॥  २।९१।२८  ॥   

तस्मिन्निति । अनेन गन्धर्वाप्सरसामागमनमात्रं सूचितम् । विधानं निर्माणम्
। तच्च प्रपञ्चयिष्यति चतुःशालानीत्यादिना  ॥  २।९१।२८  ॥   

  

बभूव हि समा भूमिः समन्तात्पञ्चयोजना ।  

शाद्वलैर्बहुभिश्छन्ना नीलवैडूर्य्यसन्निभैः  ॥  २।९१।२९  ॥   

देवताकृत्यमाह--बभूवेति । शाद्वलैर्बालतृणवत्प्रदेशैः । छन्ना व्याप्ता ।
नीलवैडूर्य्यसन्निभैः इन्द्रनीलवैडूर्य्याभ्यां तुल्यैः  ॥  २।९१।२९  ॥   

  

तस्मिन् बिल्वाः कपित्थाश्च पनसा बीजपूरकाः ।  

आमलक्यो बभूवुश्च चूताश्च फलभूषणाः  ॥  २।९१।३०  ॥   

तस्मिन्निति । तस्मिन् भूप्रदेशे । बीजपूरकाः मातुलुङ्गकाः । फलान्येव
भूषणानि येषां ते फलभूषणा इति सर्ववृक्षविशेषणम् । आमलक्यो बभूवुरिति पाठः
 ॥  २।९१।३०  ॥   

  

उत्तरेभ्यः कुरुभ्यश्च वनं दिव्योपभोगवत् ।  

आजगाम नदी दिव्या तीजैर्बहुभिर्वृता  ॥  २।९१।३१  ॥   

उत्तरेभ्य इति । वनमाहूतं कौबेरवनं दिव्योपभोगवत् दिव्योपभोगार्हम् । नदीति
जात्येकवचनम् । तीरजैः वृक्षैरिति शेषः  ॥  २।९१।३१  ॥   

  

चतुःशालानि शुभ्राणि शालाश्च गजवाजिनाम् ।  

हर्म्यप्रासादसम्बाधास्तोरणानि शुभानि च  ॥  २।९१।३२  ॥   

चतुःशालानीति । चतुःशालानि सञ्जवनानि "चतुःशालं सञ्जवनम्" इति हलायुधः ।
आजग्मुरिति विपरिणामः । तोरणानि बन्धनमालाः "बन्धी बन्धनमाला तु तोरणं
परिकीर्तितम्" इति हलायुधः । वन्दनमालेति पाठान्तरम्  ॥  २।९१।३२  ॥   

  

सितमेघनिभं चापि राजवेश्मसु तोरणम् ।  

दिव्यमाल्यकृताकारं दिव्यगन्धसमुक्षितम्  ॥  २।९१।३३  ॥   

चतुरश्रमसम्बाधं शयनासनयानवत् ।  

दिव्यैः सर्वरसैर्युक्तं दिव्यभोजनवस्त्रवत् ।  

उपकल्पितसर्वान्नं धौतनिर्मलभाजनम्  ॥  २।९१।३४  ॥   

सितमेघेत्यारभ्य धौतनिर्मलभाजनमित्यन्तमेकं वाक्यम् । आजगामेति । क्रिया
द्रष्टव्या । सितमेघनिभं सुधालेपनधवलत्वात् । दिव्यमाल्यकृताकारं
दिव्यमालाभिः कृतालङ्कारम् । दिव्यगन्धैर्दिव्यचन्दनैः । समुक्षितं सिक्तम्
। चतुरश्रं चतुष्कोणम् । असम्बाधं विशालम् । शयनासनयानवत् यानं शिबिकादि ।
रसैः शर्कदादिभिः । दिव्यभोजनवस्त्रवत् दिव्यभोजनानि सूक्ष्मशाल्यन्नादीनि
दिव्यवस्त्राणि सूक्ष्मवस्त्राणि उपकल्पितानि सर्वान्नानि नानाविधापूपादीनि
यस्मिन् तत् । धौतनिर्मलभाजनं धौतत्वेन निर्मलानि भाजनानि यस्मिन् तत्तथा
 ॥  २।९१।३३३४  ॥   

  

क्लृप्तसर्वासनं श्रीमत् स्वास्तीर्णशयनोत्तमम् ।  

प्रविवेश महाबाहुरनुज्ञातो महर्षिणा ।  

वेश्म तद्रत्नसम्पूर्णं भरतः केकयीसुतः  ॥  २।९१।३५  ॥   

क्लृप्तसर्वासनमित्यत्र स्नानभोजना़द्यासनान्युच्यन्ते । शयनासनेत्यत्र
राजासनं तत्साहचर्याच्छयनं च महाशयनम्, स्वास्तीर्णशयनोत्तममित्यत्र
निद्रार्थशयनम् । तत्र भरतस्य प्रवेशमाह प्रविवेशेति । महाबाहुरित्यनेन
तदर्हत्वमुच्यते । केकयीसुत इत्यनेन केकयीदत्तराज्येप्यनादरः किमत्र आदरं
करिष्यतीति द्योत्यते । महर्षिणा भरद्वाजेन  ॥  २।९१।३५  ॥   

  

अनुजग्मुश्च तं सर्वे मन्त्रिणः सपुरोहिताः ।  

बभूवुश्च मुदा युक्ता दृष्ट्वा तं वेश्मसंविधिम्  ॥  २।९१।३६  ॥   

अनुजग्मुरिति । वेश्मसंविधिं वेश्मसंविधानम्  ॥  २।९१।३६  ॥   

  

तत्र राजासनं दिव्यं व्यजनं छत्रमेव च ।  

भरतो मन्त्रिभिः सार्द्धमभ्यवर्त्तत राजवत्  ॥  २।९१।३७  ॥   

तत्रेति । राजासनं राजार्हासनम् । अभ्यवर्त्तत अभितो वर्त्तिष्ट,
प्रदक्षिणं कृतवानिति यावत् । राजवत् राजतुल्यं राममिवेत्यर्थः  ॥  २।९१।३७
 ॥   

  

आसनं पूजयामास रामायाभिप्रणम्य च ।  

वालव्यजनमादाय न्यषीदत् सचिवासने  ॥  २।९१।३८  ॥   

आसनमिति । आसनं पूजयामासेत्यत्र राजवदित्यनुकर्षः । रामाय आसनोपरि
स्थितत्वेन भाविताय । वालव्यजनमादाय स्वशेषत्वानुगुणतयेति भावः । सचिवासने
सचिवार्थं क्लृप्ते आसने, सिंहासनाधःप्रदेशस्थ इत्यर्थः  ॥  २।९१।३८  ॥   

  

आनुपूर्व्यानिषेदुश्च सर्वे मन्त्रिपुरोहिताः ।  

ततः सेनापतिः पश्चात् प्रशास्ता च निषेदतुः  ॥  २।९१।३९  ॥   

आनुपूर्व्यादिति । सेनापतिः दण्डनायकः । प्रशास्ता शिबिरनियन्ता  ॥  २।९१।३९
 ॥   

  

ततस्तत्र मुहूर्त्तेन नद्यः पायसकर्दमाः ।  

उपातिष्ठन्त भरतं भरद्वाजस्य शासनात्  ॥  २।९१।४०  ॥   

तत इति । मुहूर्त्तेन अल्पकालेन  ॥  २।९१।४०  ॥   

  

तासामुभयतःकूलं पाण्डुमृत्तिकलेपनाः ।  

रम्याश्चावसथा दिव्या ब्रह्मणस्तु प्रसादजाः  ॥  २।९१।४१  ॥   

तासामिति । उभयतःकूलम् उभयोः कूलयोरित्यर्थः । पाण्डुमृत्तिकलेपनाः
सुधानुलिप्ता इत्यर्थः । "ङ्यापोः--" इति ह्रस्वः । ब्रह्मणः भरद्वाजस्य
उपातिष्ठन्तेत्येतदनुषज्यते  ॥  २।९१।४१  ॥   

  

तेनैव च मुहूर्त्तेन दिव्याभरणभूषिताः ।  

आगुर्विंशतिसाहस्रा ब्रह्मणा प्रहिताः स्त्रियः  ॥  २।९१।४२  ॥   

तेनेति । आगुराजग्मुः । सहस्रमेव साहस्रम् । ब्रह्मणाचतुर्मुखेन । स्त्रियः
अप्सरसः  ॥  २।९१।४२  ॥   

  

सुवर्णमणिमुक्तेन प्रवालेन च शोभिताः ।  

आगुर्विंशतिसाहस्राः कुबेरप्रहिताः स्त्रियः  ॥  २।९१।४३  ॥   

सुवर्णेति । सुवर्णमणिमुक्तेन सुवर्णानि सुवर्णमयाभरणानि मणयो रत्नानि
मुक्ताश्च सुवर्णमणिमुक्तं तेन । "जातिरप्राणिनाम्" इति एकवद्भावः  ॥ 
२।९१।४३  ॥   

  

याभिर्गृहीतपुरुषः सोन्माद इव लक्ष्यते ।  

आगुर्विंशतिसाहस्रा नन्दनादप्सरोगणाः  ॥  २।९१।४४  ॥   

याभिरिति । गृहीत आलिङ्गितः याभिः यैरित्यर्थः । एतदर्थस्य पूर्वेण वान्वयः
। कुबेरप्रहिताः गन्धर्वाप्सरसः । तथा हि श्रुतिः "गन्धार्वाप्सरसो वा
एतमुन्मादयन्ति । य उन्माद्यति" इति । याभिर्गृहीताः पुरुषाः सोन्मादा इति
होच्यते । इति च पाठः । तदा उच्यते श्रुत्येति शेषः । हेति प्रसिद्धौ  ॥ 
२।९१।४४  ॥   

  

नारदस्तुम्बुरुर्गोपः प्रवराः सूर्य्यवर्चसः ।  

एते गन्धर्वराजानो भरतस्याग्रतो जगुः  ॥  २।९१।४५  ॥   

नारद इति । नारदो ब्रह्मपुत्रादन्यः तुम्बुरुसाहचर्य्यात् । स हि
पर्वतसहचरः । आह्वानसमये तुम्बुरुणेत्यस्योपलक्षणार्थत्वात् । गन्धर्वराजान
इति टजभाव आर्षः  ॥  २।९१।४५  ॥   

  

अलम्बुसा मिश्रकेशी पुण्डरीकाथ वामना ।  

उपानृत्यंस्तु भरत भरद्वाजस्य शासनात्  ॥  २।९१।४६  ॥   

अलम्बुसेति । भरतमुपानृत्यन् भरतमुद्दिश्याधिकमनृत्यन् । "उपो ऽधिके च" इति
कर्म्मप्रवचनीयसंज्ञा । अत्र भरद्वाजस्य शासनादुपानृत्यन्नित्यनेन भरतस्य
रामे वृत्तिविशेषमातिथ्यव्याजेन परीक्षितवानृषिरिति गम्यते  ॥  २।९१।४६  ॥   

  

यानि माल्यानि देवेषु यानि चैत्ररथे वने ।  

प्रयागे तान्यदृश्यन्त भरद्वाजस्य तेजसा  ॥  २।९१।४७  ॥   

एवं भरतस्य रामशेषतयैवावस्थानम् न तु भोगलौल्येनेत्युक्त्वा सेनाभोगं
प्रपञ्चयति--यानीत्यादिना । देवेषु देवोद्यानेषु, नन्दनादिष्वित्यर्थः ।
चैत्ररथस्य पूर्वं कुरुदेशस्थत्वेनोक्तेरिदं चैत्ररथं तद्बोध्यम् । प्रयागे
प्रयागस्थितभरद्वाजाश्रमवनवृक्षेष्वित्यर्थः । तेजसा प्रभावेन  ॥  २।९१।४७
 ॥   

  

बिल्वा मार्दङ्गिका आसन् शम्याग्राहा विभीतकाः ।  

अश्वत्थानर्त्तकाश्चासन् भरद्वाजस्य शासनात्  ॥  २।९१।४८  ॥   

आहूतानां भरतशेषत्वेन विनियोगात् सैनिकानां नर्त्तकादीनि दर्शयति--बिल्वा
इति । बिल्वाः बिल्ववृक्षाः । मार्दङ्गिकाः मृदङ्गवादकाः । "तदस्य शिल्पम्"
इति ठक् । आसन् तद्रूपास्तत्कार्यकारिणो भवन्नित्यर्थः । विभीतकाः
कलिवृक्षाः । शम्याग्राहास्तालग्राहका आसन् । "शम्या यज्ञायुधे ताले मशके च
क्रियान्तरे" इति वैजयन्ती । भरते चोक्तं "वह्नितालशम्यातालक्रिया" इति  ॥ 
२।९१।४८  ॥   

  

ततः सरलतालाश्च तिलका नक्तमालकाः ।  

प्रहृष्टास्तत्र सम्पेतुः कुब्जा भूत्वाथ वामनाः  ॥  २।९१।४९  ॥   

तत इति । सरलाः देवदारुविशेषाः । तालाः प्रसिद्धाः । तिलकाः क्षुरकनामका
वृक्षाः । नक्तमालकाः करञ्जनाख्या वृक्षा । कुब्जाः स्थगुमन्तः । वामना
ह्रस्वाः । सम्पेतुः सम्पन्नाः  ॥  २।९१।४९  ॥   

  

शिंशुपामलकीजम्ब्वो याश्चान्याः काननेषु ताः ।  

मालती मल्लिका जातिर्याश्चान्याः कानने लताः  ॥  २।९१।५०  ॥   

प्रमदाविग्रहं कृत्वा भरद्वाजाश्रमे ऽवदन् ।  

सुराः सुरापाः पिबत पायसं च बुभुक्षिताः ।  

मांसानि च सुमेध्यानि भक्ष्यन्तां यावदिच्छथ  ॥  २।९१।५१  ॥   

अथ स्त्रीलिङ्गवृक्षाणां
स्त्रीभावपरिग्रहमाह--शिंशिपेत्यादिसार्धश्लोकद्वयमेकान्वयम् । शिंशुपादयः
प्रमदाविग्रहं कृत्वा यावदिच्छथ तावद्भक्ष्यन्तामित्यवदन्निति सम्बन्धः ।
सुरापाः हे सुरापानप्रवृत्ताः । इमाः सुराः पिबत । हे बुभुक्षिताः
पायसपानेच्छवः । इदं पायसं भक्ष्यतामिति वचनविपरिणामेनानुषज्यते ।
सुमेध्यानि परिशुद्धानि  ॥  २।९१।५०५१  ॥   

  

उच्छाद्य स्नापयन्ति स्म नदीतीरेषु वल्गुषु ।  

अप्येकमेकं पुरुषं प्रमदाः सप्त चाष्ट च  ॥  २।९१।५२  ॥   

संवाहन्त्यः समापेतुर्नार्यो रुचिरलोचनाः ।  

परिमृज्य तथान्योन्यं पाययन्ति वराङ्गनाः  ॥  २।९१।५३  ॥   

उच्छाद्येति । उच्छाद्य उद्वर्त्तनं कृत्वा । "उद्वर्त्तनोच्छादने द्वे"
इत्यमरः । तैलादिना शशीरमर्दनं कृत्वेत्यर्थः । वल्गुषु रम्येषु ।
एकमेकमिति "एकम्बहुव्रीहिवत्" इति बहुव्रीहिवद्भावाभाव आर्षः । संवाहन्त्यः
संवाहयन्त्यः पादसंवाहनं कुर्वन्त्यः । परिमृज्य जलार्द्रमङ्गं वस्त्रादिना
परिमृज्य अलङ्कृत्येति वार्थः । अन्योन्यं रहसि पाययन्ति, सुरा इति शेषः  ॥ 
२।९१।५२५३  ॥   

  

हयान् गजान् खरानुष्ट्रांस्तथैव सुरभेः सुतान् ।  

अभोजयन् वाहनपास्तेषां भोज्यं यथाविधि  ॥  २।९१।५४  ॥   

हयानिति । वाहनपाः ऋषिप्रभावसिद्धा वाहनपाः वाहनरक्षकाः तेषां हयादीनां
यथाविधि यथायोग्यं भोज्यम् तत्तद्वाहनानुगुणं भोज्यमित्यर्थः । हयादीन्
अभोजयन् । ण्यन्तत्वाद्द्विकर्मकत्वम् । सुरभेः सुतान् वृषभान्  ॥  २।९१।५४
 ॥   

  

इक्षूंश्च मधुलाजांश्च भोजयन्ति स्म वाहनान् ।  

इक्ष्वाकुवरयोधानां चोदयन्तो महाबलाः  ॥  २।९१।५५  ॥   

महाबलाः ऋषिप्रभावसिद्धवाहनपाः । इक्ष्वाकुवरयोधानां वाहनान् वाहनानि ।
इक्षून् मधुलाजान् मधुमिश्रलाजान् । "भक्ष्येण मिश्रीकरणम्" इति समासः ।
चोदयन्तः भक्षणार्थं प्रेरयन्तः सन्तः भोजयन्ति स्म  ॥  २।९१।५५  ॥   

  

नाश्वबन्धो ऽश्वमाजानान्न गजं कुञ्जरग्रहः ।  

मत्तप्रमत्तमुदिता नमूः सा तत्र सम्बभौ  ॥  २।९१।५६  ॥   

अश्वं बघ्नातीत्यश्वबन्धः अश्वग्राहकः । नाजानात् न ज्ञातवान् । तत्र
हेमतुमाह मत्तेति । मदकरद्रव्यसेवया मत्ताः प्रमत्ताः मधुपानादिना
कार्य्याकार्य्यविवेकशून्याः । मुदिताः स्रक्चन्दनादिभोगातिशयेन हृष्टाः ।
तत्र तदा  ॥  २।९१।५६  ॥   

  

तर्पिताः सर्वकामैस्ते रक्तचन्दनरूषिताः ।  

अप्सरोगणसंयुक्ताः सैन्या वाचमुदैरयन्  ॥  २।९१।५७  ॥   

तर्पिता इति । अप्सरोगणाः वनलताभूताः न त्वाहूताः, तासां
भरतवेश्मप्रवेशकथनात् । सैन्याः सेनायां समवेताः । उदैरयन् उक्तवन्तः  ॥ 
२।९१।५७  ॥   

  

नैवायोध्यां गमिष्यामो न गमिष्याम दण्डकान् ।  

कुशलं भरतस्यास्तु रामस्यास्तु तथा सुखम्  ॥  २।९१।५८  ॥   

इति पादातयोधाश्च हस्त्यश्वारोह बन्धकाः ।  

अनाथास्तं विधिं लब्ध्वा वाचमेतामुदैरयन्  ॥  २।९१।५९  ॥   

उदीरणप्रकारमाह--नेत्यादिना । न गमिष्याम इत्यत्र विसर्गलोपश्छान्दसः ।
भरतस्य कुशलमस्तु भरतो यथातथावा तिष्ठत्वित्यर्थः । एव रामस्येत्यत्रापि ।
पादाभ्यामतन्तीति पादात्ताः । "अत सातत्यगमने" इति धातुः । ते च ते योधाश्च
पादातयोधाः । चकाराद्रथिकसमुच्चयः । हस्त्यश्वानामारोहाः सादिनः
हस्त्यादिबन्धकाः तद्भृत्याः तं विधिं सत्कारं लब्ध्वा अनाथाः
स्वामिरहिताः, स्वतन्त्रा इति यावत् । नैवायोध्यामित्येतां वाचमुदैरयन्निति
सम्बन्धः  ॥  २।९१।५८५९  ॥   

  

सम्प्रहृष्टा विनेदुस्ते नरास्तत्र सहस्रशः ।  

भरतस्यानुयातारः स्वर्गोयमिति चाब्रुवन्  ॥  २।९१।६०  ॥   

नृत्यन्ति स्म हसन्ति स्म गायन्ति स्म च सैनिकाः ।  

समन्तात् परिधावन्ति माल्योपेताः सहस्रशः  ॥  २।९१।६१  ॥   

सम्प्रहृष्टा इति । विनेदुः जगर्जुः  ॥  २।९१।६०६१  ॥   

  

ततो भुक्तवतां तेषां तदन्नममृतोपमम् ।  

दिव्यानुद्वीक्ष्य भक्ष्यांस्तानभवद्भक्षणे मतिः  ॥  २।९१।६२  ॥   

तत इति । तदन्नं पूर्वोक्तभक्ष्यादिचतुर्विधान्नम् । भक्षणे पुनर्भक्षणे ।
मतिरभवत्, भक्ष्यसौष्ठवादिति भावः  ॥  २।९१।६२  ॥   

  

प्रेष्याश्चेष्ट्यश्च वध्वश्च बलस्थाश्च सहस्रशः ।  

बभूवुस्ते भृशं दृप्ताः सर्वे चाहतवाससः  ॥  २।९१।६३  ॥   

प्रेष्याः परिचारकाः । चेट्यः दास्यः । वध्वः योधाङ्गनाः । बले सेनायां
तिष्ठन्तीति बलस्थाः । सर्वविशेषणमेतत् । अहतवाससः नूतनवस्त्राः । यद्वा
आहतवाससः निर्णिक्तवाससः  ॥  २।९१।६३  ॥   

  

कुञ्जराश्च खरोष्ट्राश्च गोश्वाश्च मृगपक्षिणः ।  

बभूवुः सुभृतास्तत्र नान्यो ह्यन्यमकल्पयत्  ॥  २।९१।६४  ॥   

नाशुक्लवासास्तत्रासीत् क्षुधितो मलिनो ऽपि वा ।  

रजसा ध्वस्तकेशो वा नरः कश्चिददृश्यत  ॥  २।९१।६५  ॥   

कुञ्जरा इति । खरसहितोष्ट्राः खरोष्ट्राः । मृगपक्षिणः क्रीडार्थं
सैनिकैरानीताः । सुभृताः सुतृप्ताः सुपुष्टा वा । तत्र सेनायाम् । अन्यः
अन्यं नाकल्पयत् ऋषिकृतव्यतिरिक्तम् अन्नादिकं नाकरोदित्यर्थः  ॥  २।९१।६४६५
 ॥   

  

आजैश्चापि च वाराहैर्निष्ठानवरसञ्चयैः ।  

फलनिर्यूहसंसिद्धैः सूपैर्गन्धरसान्वितैः  ॥  २।९१।६६  ॥   

पुष्पध्वजवतीः पूर्णाः शुक्लस्यान्नस्य चाभितः ।  

ददृशुर्विस्मितास्तत्र नरा लौहीः सहस्रशः  ॥  २।९१।६७  ॥   

आजैरित्यादिश्लोकद्वयमेकान्वयम् । आजैः अजमांसैः । वाराहैः वराहमांसैः ।
निष्ठानवरसञ्चयैः व्यञ्जनश्रेष्ठसमूहैः । "निष्ठानं व्यञ्जनं स्मृतम्" इति
हलायुधः । फलनिर्यूहसंसिद्धैः सम्यङ्निष्पन्नफलयुक्तशर्करादिक्वाथरसैः ।
"द्वार्यापीडे क्वाथरसे निर्यूहो नागदन्तके" इति वैजयन्ती । सूपैः
मुद्गाढकीचणकादिसूपैः । गन्धरसान्वितैः पाकभेदोत्थगन्थरसयुक्तैः ।
पुष्पध्वजवतीः अलङ्कारार्थपरिकल्पितपुष्पशिल्पवतीः । शुक्लस्यान्नस्य
पूर्णाः शुक्लेनान्नेन च पूर्णाः । लौही लोहमयपात्रीः । सर्वलोहेषु
प्रधानत्वात् सुवर्णमत्र लोहशब्देनोच्यते  ॥  २।९१।६६६७  ॥   

  

बभूवुर्वनपार्श्वेषु कूपाः पायसकर्दमाः ।  

ताश्च कामदुघा गावो द्रुमाश्चासन् मधुस्रुतः  ॥  २।९१।६८  ॥   

बभूवुरिति । पायसान्येव कर्दमानि येषु ते तथोक्ताः ताः । गावः पूर्वमेव
वनचर्य्यः कामदुघाः यावदभीष्टक्षीरपुरकाः आसन् । "दुहः कब्घश्च" मधुस्रुतः
मधुस्राविणः । (मधुश्च्युतः मधुस्राविणः)  ॥  २।९१।६८  ॥   

  

वाप्यो मैरेयपूर्णाश्च मृष्टमांसचयैर्वृताः ।  

प्रतप्तपिठरैश्चापि मार्गमायूरकौक्कुटैः  ॥  २।९१।६९  ॥   

वाप्य इति । अत्रासन्नित्यनुषज्यते । प्रतप्तपिठरैः प्रतप्तपिठरसंस्कृतैः
"संस्कृतं भक्षाः" इत्यण् । तस्य लुक् । पिठराः कुण्डानि । "उखा स्थाली
चरुः कुम्भी पिठरः कुण्डमुच्यते" इति हलायुधः । मार्गमायूरकौक्कुटैः
मृगमयूरकुक्कुटमांसैः  ॥  २।९१।६९  ॥   

  

पात्रीणां च सहस्राणि स्थालीनां नियुतानि च ।  

न्यर्बुदानि च पात्राणि शातकुम्भमयानि च  ॥  २।९१।७०  ॥   

स्थाल्यः कुम्भ्यः करम्भ्यश्च दधिपूर्णाः सुसंस्कृताः ।  

यौवनस्थस्य गौरस्य कपित्थस्य सुगन्धिनः  ॥  २।९१।७१  ॥   

ह्रदाः पूर्णा रसालस्य दघ्नः श्वेतस्य चापरे ।  

बभूवुः पायसस्यान्ये शर्करायाश्च सञ्चयाः  ॥  २।९१।७२  ॥   

पात्रीणामित्यारभ्य सञ्चया इत्यन्तमेकं वाक्यम् । पात्रीणाम्
अन्नधानकुम्भीनाम् । स्थालीनां व्यञ्जनपात्राणाम् । नियुतानि लक्षाणि ।
न्यर्बुदानि दशकोट्यः । पात्राणि भोजनपात्राणि, अमत्राणीति यावत् ।
दधिपूर्णा इति स्थाल्यादित्रयविशेषणम् । स्थाल्यः पिठराः । कुम्भ्यः
क्षुद्रकुम्भाः । करम्भ्यः विशालास्यगुरुस्थाल्यः । करम्भ्यः कर्कर्य
इत्याहुः । सुसंस्कृताः दधिसंस्कारकशुण्ठ्यादियुक्ताः । यौवनस्थस्य
नातिनूतनस्य नातिपुराणस्येत्यर्थः । मथनानन्तरं यामान्तरितस्येत्यर्थः ।
कपित्थस्य कपित्थपरिमलयुक्ततक्रस्येत्यर्थः । "तक्रं कपित्थं मथित्तम्" इति
वैजयन्तीः । गौरस्य शुभ्रस्य । रसालस्य तक्रविशेषस्य । "अपक्वतक्रं सव्योषं
चतुर्जातं गुडार्द्रकम् । सजीरकं रसालं स्यान्मज्जिका शिखरिण्यपि  ॥ " इति
वैजयन्ती। सव्योषं शुण्ठीपिप्पलीमरिचियुक्तम्। चतुर्जातगुडार्द्रकं
चतुर्जातैः एलालवङ्गकक्कोलनागपुष्पैः गुडेन शर्करया आर्द्रकेन च युक्तम्।
कपित्थेन पूर्णाः अपरे ह्रदा बभूवुः। रसालेन पूर्णा अपरे ह्रदा बभूवुः।
दध्ना पूर्णाश्चापरे ह्रदाः। अन्ये पायसेन पूर्णाः। पायसस्यान्य इति पाठः।
सर्वत्र तृतीयार्थे षष्ठी। तद्व्यञ्जनार्थं शर्करायाः सञ्चयाः राशयश्च
बभूवुरित्यर्थः। शर्करायावसञ्चया इति च पाठः। शर्करामिश्रयवविकारापूपसञ्चया
इत्यर्थः  ॥  २।९१।७०७२  ॥   

  

कल्कांश्चूर्णकषायांश्च स्नानानि विविधानि च ।  

ददृशुर्भाजनस्थानि तीर्थेषु सरितां नराः  ॥  २।९१।७३  ॥   

कल्कानिति । कल्कान् आमलक्यादिकल्कान् । चूर्णकषायान् चूर्णानि
माषादिचूर्णानि कषायाः क्वथितानि । स्नान्त्येभिरिति स्नानानि ।
तैलोष्णोदकादीनि । भाजनस्थानि कटाहादिमहापात्रस्थानि । तीर्थेषु अवतारेषु
 ॥  २।९१।७३  ॥   

  

शुक्लानंशुमतश्चापि दन्तधावनसञ्चयान् ।  

शुक्लांश्चन्दनकल्कांश्च समुद्गेष्ववतिष्ठतः  ॥  २।९१।७४  ॥   

दर्पणान् परिमृष्टांश्च वाससां चापि सञ्चयान् ।  

पादुकोपानहश्चैव युग्मानि च सहस्रशः  ॥  २।९१।७५  ॥   

आञ्जनीः कङ्कतान् कूर्चान् शस्त्राणि च धनूंषि च ।  

मर्मत्राणानि चित्राणि शयनान्यासनानि च  ॥  २।९१।७६  ॥   

प्रतिपानह्रदान् पूर्णान् खरोष्ट्रगजवाजिनाम् ।  

अवगाह्य सुतीर्थांश्च ह्रदान् सोत्पलपुष्करान्  ॥  २।९१।७७  ॥   

आकाशवर्णप्रतिमान् स्वच्छतोयान् सुखप्लवान् ।  

नीलवैडूर्य्यवर्णांश्च मृदून् यवससञ्चयान्  ॥  २।९१।७८  ॥   

निर्वापार्थान् पशूनां ते ददृशुस्तत्र सर्वशः  ॥  २।९१।७९  ॥   

शुक्लानिति । शुक्लान् निर्मलान् । अंशुमतः कूर्चवतः । दन्तधावनसञ्चयान्
दन्तकाष्ठसमूहान् । स्नानानन्तरमलङ्कारोपकरणानि दर्शयति--शुक्लानिति ।
चन्दनकल्कान् चन्दनपङ्कान् । समुद्गेषु सम्पुटकेषु । "समुद्गकः सम्पुटकः"
इत्यमरः । अवतिष्ठतः वर्त्तमानान् । परिमृष्टान् निर्मलीकृतान् । पादुकाः
दारुनिर्म्मिताः उपानहश्चर्म्मनिर्म्मिताः । युग्मानि द्वन्द्वानि ।
आञ्जनीः अञ्जनयुक्ताः करण्डिकाः । कङ्कतान् केशमार्जनान् । "कङ्कत
केशमार्जनम् ।" इति निघण्टुः । कूर्चान् स्नानाद्युपयुक्तासनानि
श्मश्रुप्रसाधकान् वा । शस्त्राणि योधैरलङ्कारार्थं धार्य्याणि ।
मर्मत्राणानि कवचादीनि । प्रतिपानह्रदान् ग्रासग्रहणानन्तरं
भुक्तजीर्णार्थं पानार्हह्रदान् । अवगाह्यसुतीर्थान्
अवगाहनयोग्यावतारप्रदेशयुक्तान् । सोत्पलपुष्करान् उत्पलमिन्दीवरम्,
पुष्करं पद्मम् । आकाशवर्णप्रतिमान् आकाशवन्निर्म्मलानित्यर्थः ।
सुखप्लवान् सुखेन प्लवः स्नानं येषु तथोक्तान् । यवससञ्चयान् तृणसमूहान् ।
"यवसंतृणमर्ज्जुनम्" इत्यमरः । पशूनां निर्वापार्थान् पशुभ्यो
विश्राणनार्थान्  ॥  २।९१।७४७९  ॥   

  

व्यस्मयन्त मनुष्यास्ते स्वप्नकल्पं तदद्भुतम् ।  

दृष्ट्वातिथ्यं कृतं तादृक् भरतस्य महर्षिणा  ॥  २।९१।८०  ॥   

इत्येवं रममाणानां देवानामिव नन्दने ।  

भरद्वाजाश्रमे रम्ये सा रात्रिर्व्यत्यवर्त्तत  ॥  २।९१।८१  ॥   

व्यस्मयन्तेति । स्वप्नकल्पत्वोक्तिरयत्नसिद्धत्वात् अपूर्वत्वात्
आश्चर्य्यकरत्वाच्च तादृक् वाचामभूमिम् । भरतस्य भरताय  ॥  २।९१।८०८१  ॥   

  

प्रतिजग्मुश्च ता नद्यो गन्धर्वाश्च यथागतम् ।  

भरद्वाजमनुज्ञाप्य ताश्च सर्वा वराङ्गनाः  ॥  २।९१।८२  ॥   

प्रतिजग्मुरिति । अनुज्ञाप्य अनुज्ञां कारयित्वा  ॥  २।९२।८२  ॥   

  

तथैव मत्ता मदिरोत्कटा नरास्तथैव दिव्यागुरुचन्दनोक्षिताः ।  

तथैव दिव्या विविधाः स्रगुत्तमाः पृथक् प्रकीर्णा मनुजैः प्रमर्दिताः  ॥ 
२।९१।८३  ॥   

इदं चातिथ्यकरणमैन्द्रजालिकवन्न मिथ्येत्याह--तथैवेति । मत्ताः दृप्ताः
भोगैस्तृप्ताः मदिरोत्कटाश्च मद्येन मत्ताश्च । "मत्ते शौण्डोत्कटक्षीबाः"
इत्यमरः । तथैव अनुभवकाल इवावर्त्तिषतेत्यर्थः । प्रमर्दिताः प्रकीर्णाश्च
भोगवशादिति भावः । पृथक् पूर्वस्रग्भ्यो विलक्षणाः  ॥  २।९१।८३  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे एकनवतितमः
सर्गः  ॥  ९१  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने एकनवतितमः सर्गः  ॥  ९१  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/07-rAma-darshanam/091_bharadvAjakRtAtithyam.md">
<details><summary><h3>शिरोमणी ...{Loading}...</h3></summary>



भरद्वाजप्रभावं वर्णयन्नाह-- कृतेति । निवासाय कृतबुद्धिं कृतनिश्चयं भरतं
तत्र तस्मिन् समये एव भरद्वाज आतिथ्येन अतिथ्युचितसत्कारवचनेन
न्यमन्त्रयन्न्ययोजयत्  ॥  २।९१।१  ॥   

  

अब्रवीदिति । वने यत् उपपद्यते युज्यते तेन पाद्यादिरूपमातिथ्यं भवता
कृतमिति भरतः एनं निमन्त्रयितारं भरद्वाजमब्रवीत्, एतेन इतःपरं निमन्त्रणं
न कर्तव्यमिति ध्वनितम्  ॥  २।९१।२  ॥   

  

अथ इति । अथ भरतोक्तिश्रवणानन्तरं प्रहसन्निव भरद्वाजः भरतमुवाच ।
तद्वचनाकारमाह-- यतः त्वं येनकेनचित्तुष्येः अतः प्रीतिसंयुक्तं
मद्विषयकप्रीतिमन्तं त्वां जाने  ॥  २।९१।३  ॥   

  

ननु तर्हि किमर्थं निमन्त्रणमित्यत आह सेनाया इति । तवास्याः सेनायाः
सेनाकर्तृकं भोजनमिच्छामि अतः अयथारूपा यादृशी मम प्रीतिः तादृश्याः
प्रीतेस्त्वमर्हः योग्यो ऽसि  ॥  २।९१।४  ॥   

  

किमिति । बलं सेनां दूरे किमर्थं निक्षिप्य इहागतः सबलः ससैन्यः कस्मान्न
इह उपयातः प्राप्तो ऽसि  ॥  २।९१।५  ॥   

  

भरत इति । प्राञ्जलिर्भरतः तपोधनं भरद्वाजं प्रत्युवाच ।
तत्प्रतिवचनाकारमाह-- हे भगवन् भगवतो भवतो भयात् सैन्येन सह न उपयातो ऽस्मि
 ॥  २।९१।६  ॥   

  

राज्ञेति । हे भगवन् तपस्विनः विषयेषु तत्समीपवर्तिदेशेषु राज्ञा
तत्पुत्रेण वा यत्नतः परिहर्तव्याः त्यक्तव्याः उपद्रवा इति शेषः,
एतेनोपद्रवभीतेरेव सैन्यं नात्रानीतमिति सूचितम्  ॥  २।९१।७  ॥   

  

उपद्रवहेतुभूतानाह-- वाजीति । वाजिमुख्याः अश्वश्रेष्ठाः मनुष्याश्च
वरवारणाः श्रेष्ठगजाश्च महतीं भूमिं प्रच्छाद्य संरुध्य मामनुयान्ति  ॥ 
२।९१।८  ॥   

  

त इति । ते वाज्यादयः वृक्षान् भवत्संरक्षिततरून् उदकं जलं च भूमिं
लेपनादिविशिष्टपृथिवीं च उटजान् पर्णशालाश्च न हिंस्युः दूषयेयुस्तेन
हेतुना ततः स्थापितसैन्यादिस्थलात् एकः उपद्रवहेतुभिः रहित आगतः ।
इतिश्चार्थः, एकशब्दः केवलार्थकः, तेन वशिष्ठस्य सहागमने ऽपि न विरोधः  ॥ 
२।९१।९  ॥   

  

आनीयतामिति । सेना इतः अस्मिन् स्थले आनीयतामित्यनेन प्रकारेण परमर्षिणा
आज्ञप्तो भरतः सेनायाः समुपागममानयनमनुचक्रे  ॥  २।९१।१०  ॥   

  

मुनिवृत्तमाह-- अग्नीति । अग्निशालां प्रविश्य अपः जलानि पीत्वा
त्रिराचम्येत्यर्थः, परिमृज्य यथाविधि मार्जनं कृत्वा च आतिथ्यकर्मिकायाः
क्रियायाः हेतोः विश्वकर्माणमाह्वयत्  ॥  २।९१।११  ॥   

  

आह्वानप्रकारमाह-- आह्वय इति । त्वष्टारं तक्षकर्मसमर्थं विश्वकर्माणम्
आह्वये, आह्वाने हेतुः अहम् आतिथ्यं कर्तुमिच्छामि । तत्र आतिथ्यकर्मणि
संविधीयतां तन्निर्वाहकसामग्री सम्प्राप्यतामित्यर्थः  ॥  २।९१।१२  ॥   

  

आह्वये इति । शक्रपुरोगमान् इन्द्रमुख्यान् लोकपालान् त्रीन्
यमवरुणकुबेरान् देवान् आह्वये तद्गुणसंविज्ञानो बहुव्रीहिः  ॥  २।९१।१३  ॥   

  

प्रागिति । पृथिव्यामन्तरिक्षे च याः प्राक्स्रोतसः पूर्वाभिमुखप्रवाहाः
याः तिर्यक्स्रोतसः पश्चिमाभिमुखवाहिन्यश्च नद्यस्ताः सर्वशः अद्य
समायान्तु  ॥  २।९१।१४  ॥   

  

तदागमने प्रयोजनमाह-- अन्या इति । अन्याः काश्चिन्मैरेयमन्याः सुनिष्ठितां
सुनिष्पादितां सुरामपराः अन्याः इक्षुकाण्डरसोपमं शीतमुदकं जलं स्रवन्तु  ॥ 
२।९१।१५  ॥   

  

आह्वये इति । देवगन्धर्वान् देवानां गन्धर्वान् विश्वावसुहहाहुहूंश्च
त्रयाणां द्वन्द्वः । हहाहुहूनित्यत्र ह्रस्वश्छान्दसः एतन्नामकावन्यौ वा,
देवीर्देवसम्बन्धिनीः गन्धर्वीर्गन्धर्वसम्बन्धिनीश्च सर्वशः अप्सरसः
आह्वये  ॥  २।९१।१६  ॥   

  

प्रधानाप्सरसां नामानि निर्दिशन्नाह-- घृताचीमिति । घृताचीप्रभृतीराह्वये
इति पूर्वेणान्वयः  ॥  २।९१।१७  ॥   

  

शक्रमिति । याः शक्रमुपतिष्ठन्ति याश्च ब्रह्माणमुपतिष्ठन्ति ताः
तुम्बुरुणा स्वशिक्षकेन सार्धं विद्यमानाः सपरिच्छदाः सामग्रीसहिता भामिनीः
स्त्रियः आह्वये  ॥  २।९१।१८  ॥   

  

वनमिति । वासो भूषणपत्रवत् वासांसि च भूषणानि च तान्येव पत्राणि तद्वत्,
दिव्यनार्य एव फलानि यस्य तत् कुरुषु उत्तरकुरुषु विद्यमानं यद्दिव्यं वनं
चैत्ररथसञ्ज्ञकमित्यर्थः, तत्कौबेरं वनमिहैव आगच्छतु इति शेषः  ॥  २।९१।१९
 ॥   

  

इहेति । उत्तममन्नं विविधमनेकविधं बहुभक्ष्यादिकं च विचित्राणि माल्यानि
पुष्पाणि पादपप्रच्युतानि वृक्षेभ्यः पतितानि सुरादीनि च विविधानि पेयानि
मांसानि राजभोग्यवस्तूनि च भगवान् सोमः चन्द्रः इह मे विधत्तां
प्रापयत्वित्यर्थः । श्लोकद्वयमेकान्वयि  ॥  २।९१।२०,२१  ॥   

  

एवमिति । समाधिना चित्तैकाग्र्येण युक्तः अप्रतिमेन उपमारहितेन तेजसा च
युक्तः सुव्रतो मुनिः शिक्षास्वरसमायुक्तं शिक्षया
शिक्षाप्रतिपादितोच्चारणविधिना स्वरेण
व्याकरणप्रतिपादितप्रकृत्यादिनिष्ठोदात्तादिना समायुक्तं यथा स्यात्तथा
मुनिरब्रवीत्  ॥  २।९१।२२  ॥   

  

मनसेति । ध्यायतस्तस्य मुनेः अग्रे इति शेषः, सर्वाणि दैवतानि देवाः पृथक्
पृथगाजग्मुः  ॥  २।९१।२३  ॥   

  

आगतानां तेषां कृत्यमाह-- मलयमित्यादिभिः । ततः आगमनानन्तरं मलयं तदभिधं
दर्दुरं तदभिधं च चन्दनपर्वतं युक्त्या उपस्पृश्य स्वेदनुदः स्वेदस्य
निवर्तकः सुप्रियः सर्वेषामतिप्रीतिविषयीभूतः आत्मा प्रयत्नो यस्य शिवः
कल्याणप्रदो ऽनिलो वायुः सुखं ववौ  ॥  २।९१।२४  ॥   

  

तत इति । ततः अनन्तरं घनाः मेघाः अभ्यवर्षन्त दिव्याः देवकृताः
कुसुमवृष्टयश्च अभ्यवर्तन्तेति शेषः, सर्वासु दिक्षु देवदुन्दुभिघोषश्च
शुश्रुवे । घनशब्दस्य अनन्तरार्थकत्वे ? तु घना इति कुसुमवृष्टिविशेषणम्
अस्मिन्पक्षे अभ्यवर्षन्तेत्यस्यैव अभ्यवर्तन्तेत्यर्थः । "घनं निरन्तरं
सान्द्रम्" इत्यमरः  ॥  २।९१।२५  ॥   

  

प्रववुरिति । उत्तमाः अनुकूलाः वाताः प्रीत्यतिशयेन
विविधजनव्यजनसम्भूतपवनाः प्रववुः चेलुः अत एव पूर्वेण न पौनरुक्त्यं
देवगन्धर्वाः प्रजगुः वीणाः स्वरान् षड्जादीन् प्रमुमुचुः  ॥  २।९१।२६  ॥   

  

स इति । समः समविशिष्टः लयगुणान्वितः लयाः नृत्यगीतानुकूलतालप्रमाणानि
तैर्युक्तः उच्चावचः यथोचितमूर्ध्वाधोगतिविशिष्टः सः गन्धर्वगानादिशब्दः
द्यां दिवं भूमिं च श्रवणानि च विवेश  ॥  २।९१।२७  ॥   

  

तस्मिन्निति । दिव्ये देवसम्बन्धिनी श्रोत्रसुखे कर्णसुखप्रदे एवमनेन
प्रकारेण तस्मिन् शब्दे गते प्राप्ते सति भारतं भरतसम्बन्धि सैन्यं
विश्वकर्मणो विधानं रचनां ददर्श  ॥  २।९१।२८  ॥   

  

विधानमेवाह-- बभूवेत्यादिभिः । समन्ताश्चतुर्दिक्षु नीलवैदूर्यसंनिभैः
बहुभिः शाद्वलैः कोमलतृणैः छन्ना भूमिः पञ्चयोजनं विंशतिक्रोशं समा बभूव  ॥ 
२।९१।२९  ॥   

  

तस्मिन्निति । फलभूषिताः फलैः शोभिताः बिल्वादयस्तस्मिन्
पञ्चयोजनात्मकप्रदेशे बभूवुः अजायन्त  ॥  २।९१।३०  ॥   

  

उत्तरेभ्य इति । दिव्योपभोगवत् देवसम्बन्ध्युपभोगविशिष्टं वनं
तीरजैर्वृक्षैर्वृता सौम्या रम्या नदी च उत्तरेभ्यः कुरुभ्यः आजगाम  ॥ 
२।९१।३१  ॥   

  

चतुरिति । शतुश्शालानि शालाचतुष्टयविशिष्टानि हर्म्यप्रासादसंयुक्तानि
तोरणानि येषु तानि  

अत एव शुभ्राणि शोभनानि गृहाणि गजवाजिनां शालाश्च अजायन्तेति शेषः  ॥ 
२।९१।३२  ॥   

  

सितेति । सितमेघसदृशं सुतोरणं शोभनतोरणविशिष्टं शुक्लमाल्यैः श्वेतपुष्पैः
कृता आकारा भूषणानि यस्मिन् दिव्यगन्धैः समुक्षितं सिक्तम्  ॥  २।९१।३३  ॥   

  

चतुरस्रं चतुःकोणमसम्बाधं जनबाधारहितं विशालमित्यर्थः, शयनासनयानवत्
शयनासनयानविशिष्टं दिव्यैः सर्वरसैर्युक्तं विशिष्टं दिव्यभोजनवस्त्रवत्
उपकल्पितानि सर्वान्नानि यस्मिन् तत् धौतानि शुद्धानि निर्मलभाजनानि येषु
तत् क्लृप्तानि सर्वाणि अनेकविधानि आसनानि येषु तत् श्रीमत्
सकलसम्पत्तिविशिष्टं स्वास्तीर्णाः समुपकल्पिताः शयनोत्तमाः उत्तमपर्यङ्काः
येषु तत् राजवेश्म अजायतेति शेषः । श्लोकत्रयमेकान्वयि  ॥  २।९१।३४,३५  ॥   

  

प्रविवेशेति । रत्नसम्पूर्णं वेश्म राजगृहं महर्षिणा अनुज्ञाताः कैकेयीसुतो
भरतः प्रविवेश सुपरोहिताः पुरोहितसहिताः मन्त्रिणश्च अनुजग्मुः तं विलक्षणं
वेश्मसंविधिं तत्क्षणवेश्मनिर्माणं दृष्ट्वा मुदा हर्षेण युक्ताश्च बभूवुः
। श्लोकद्वयमेकान्वयि  ॥  २।९१।३६,३७  ॥   

  

तत्रेति । राजवत् राजयोग्यताविशिष्टं तत्र तस्मिन् गृहे विद्यमानं दिव्यं
राजासनं व्यजनं च छत्रं च भरतः अभ्यवर्तत प्रदक्षिणामकरोत्  ॥  २।९१।३८  ॥   

  

आसनमिति । रामाय अभिप्रणम्य बालव्यजनमादाय गृहीत्वा आसनं पूजयामास
रामयोग्यमिदमिति बुद्ध्या आनर्च सचिवासने अमात्योचितासने न्यषीदच्च  ॥ 
२।९१।३९  ॥   

  

आनुपूर्व्यादिति । मन्त्रिपुरोहिताः आनुपूर्व्यात्क्रमशः निषेदुः ततः
सेनापतिः न्यषीदत् पश्चात् प्रशास्ता तद्गृहरक्षकश्च न्यषीदत  ॥  २।९१।४०
 ॥   

  

तत इति । तत्र तद्गृहसमीपे पायसा एव कर्दमाः यासु ताः नद्यः मुहूर्तेन
घटिकाद्वयेन भरतमुपातिष्ठन्त  ॥  २।९१।४१  ॥   

  

आसामिति । ब्राह्मणस्य भरद्वाजस्य प्रसादजाः अतिप्रीत्योत्पादिताः आसां
नदीनामुभयतःकूलं कूलद्वये पाण्डुमृत्तिकाभिः लेपनं येषां ते आवसथाः गृहाणि
बभूवुरिति शेषः  ॥  २।९१।४२  ॥   

  

तेनेति । तेनैव तस्मिन्नेवेत्यर्थः, मुहूर्तेन मुहूर्ते
दिव्यैराभरणैर्भूषिताः ब्रह्मणा प्रहिताः भरद्वाजेन प्रापिताः
विंशतिसाहस्राः स्त्रियः आगुः आजग्मुः  ॥  २।९१।४३  ॥   

  

सुवर्णेति । सुवर्णादित्रयेण समाहारद्वन्द्वः प्रवालेन च शोभिताः आगुः  ॥ 
२।९१।४४  ॥   

  

याभिरिति । याभिः अप्सरोभिः गृहीतः स्वीकृतः पुरुषः सोन्मादः उन्मादसहित इव
लक्ष्यते तन्मात्रनिरतो भवतीत्यर्थः, तद्भिन्नं निखिलं तुच्छवत्पश्यतीति
तात्पर्यं ता अप्सरोगणाः नन्दनान्नन्दनवनादागुः  ॥  २।९१।४५  ॥   

  

नारद इति । प्रभया कान्त्या सूर्यवर्चसः सूर्यतेजस्तुल्यतेजोविशिष्टाः एते
नारदादयो गन्धर्वराजानः गन्धर्वराजाः अग्रतः अग्रे जगुः  ॥  २।९१।४६  ॥   

  

अलम्बुसेति । अलम्बुसादयः भरतमुपानृत्यन्त  ॥  २।९१।४७  ॥   

  

यानीति । तानि माल्यानि प्रयागे अदृश्यन्त  ॥  २।९१।४८  ॥   

  

बिल्वा इति । बिल्वाः बिल्वतरवः मार्दङ्गिका मृदङ्गवादकाः आसन् बभूवुः ।
शम्यास्तदभिधतरवः ग्राहाः तालानां ग्राहकाः आसन्, बिभीतकाः अश्वत्थाश्च
नर्तका आसन्  ॥  २।९१।४९  ॥   

  

तत इति । सरलतालाः सरलाः देवदारवस्तालाः तालवृक्षाः सतमालकाः तमालकसहिताः
तिलकाः तिलकवृक्षाः हृष्टाः सन्तः कुब्जाः वामनाश्च भूत्वा संपेतुः  ॥ 
२।९१।५०  ॥   

  

शिंशपेति । शिंशपादयः प्रमदाविग्रहं कृत्वा भरद्वाजाश्रमे अवसन्  ॥  २।९१।५१
 ॥   

  

सुरामिति । हे सुरापाः यूयं सुरां पिबत हे बुभुक्षिताः यावदिच्छथ
तावत्पायसं पिबत खादत मांसानि भक्ष्यन्तामिति परस्परमवदन्निति शेषः  ॥ 
२।९१।५२  ॥   

  

उच्छोद्येति । वल्गुषु नदीतीरेषु एकमेकपुरुषं प्रत्येकं पुरुषं सप्त अष्ट च
प्रमदाः उच्छोद्य उद्वर्तनं कृत्वा स्नापयन्ति स्म एकमेकपुरुषमित्यत्र "एकं
बहुव्रीहिवत्" इति बहुव्रीहिवद्भावाभाव आर्षः इति भट्टाः  ॥  २।९१।५३  ॥   

  

संवाहन्त्य इति । संवाहन्त्यः पादसंवाहनां कारयन्त्यो विपुललोचनाः
वराङ्गनाः वराः अङ्गना परिचारिकाः यासां ताः नार्यः समापेतुः नद्यामिति
शेषः । तदा स्नानोत्तरकाले अन्योन्यं परिमृज्य जलार्द्रमङ्गं वस्त्रैरिति
शेषः । अन्योन्यं पाययन्ति मध्वादीति शेषः  ॥  २।९१।५४  ॥   

  

हयानिति । वाहनपाः हयादिपालकास्तेषां हयादीनां भोज्यं हयादीन् यथाविधि
अभोजयन्  ॥  २।९१।५५  ॥   

  

तद्भोज्यपदार्थान् विशिष्य निर्दिशन्नाह-- इक्षूनिति । इक्ष्वाकुवरयोधानां
वाहनानि हयादीनि चोदयन्तः भक्षणाय प्रेरयन्तः महाबलाः अश्वादिपालकाः
इक्ष्वादीन् भोजयन्ति स्म  ॥  २।९१।५६  ॥   

  

नेति । तत्र मादकरसादिपानानन्तरसमये मत्तप्रमत्तमुदिताः मत्तेन
मादकरसादिपानेन प्रमत्ताः कार्याकार्यविवेकरहिता एव मुदिता यस्यां सा चमूः
सम्बभौ, अत एव अश्वबन्धः अश्वानां बन्धकः अश्वं न आजानात् कुञ्जरग्रहः
हस्तिपालकः गजं हस्तिनं नाजानात्  ॥  २।९१।५७  ॥   

  

तर्पिता इति । सर्वकामैः निखिलेप्सितैः । किञ्च सर्वेषां कामाः मनोरथाः
येषु तैर्भक्ष्यादिभिः तर्पिताः अप्सरोगणैः संयुक्ताः सैन्याः
सैन्यसम्बन्धिनः जनाः वाचं प्रमत्तोचितवचनमुदीरयन् उदैरयन्  ॥  २।९१।५८  ॥   

  

तद्वचनाकारं बोधयन्नाह-- नैवेति । तद्विधिं सत्काररीतिं लब्ध्वा प्राप्य
अनाथाः मादकरसादिपानहेतुकनाथाभाववत्त्वेन आत्मनो मन्यमानाः पादातयोधाः
पादैः अतन्ति गच्छन्ति ते ते एव योधाः बन्धकाश्च न गमिष्याम न गमिष्यामः
इति एतां वाचमुदीरयन्नुदैरयन् । श्लोकद्वयमेकान्वयि  ॥  २।९१।५९,६०  ॥   

  

संप्रहृष्टा इति । तत्र भरतसैन्ये हस्तिनामश्वानां च आरोहा आरोहकाः सहस्रशो
भरतस्यानुयातारो नराः संप्रहृष्टा वयमतितुष्टा इति विनेदुः स्वर्गो
ऽयमित्यब्रुवंश्च  ॥  २।९१।६१  ॥   

  

नृत्यन्त इति । माल्योपेताः सहस्रशः सैनिकाः समन्तात्परिधावन्ति  ॥  २।९१।६२
 ॥   

  

तत इति । अमृतोपमं तदन्नं भुक्तवतां तेषां सैनिकानां दिव्यान्
भक्ष्यानुद्वीक्ष्य भक्षणे मतिः अभवत् । तृप्तानामपीच्छोत्पादकत्वेन
भक्ष्याणामतिमनोहरत्वं व्यक्तम्  ॥  २।९१।६३  ॥   

  

प्रेष्या इति । अहतवाससः नवीनवस्त्रधारिणस्ते सर्वे प्रेष्या भृत्याः
चेट्यः दास्यः बलस्थाः सैन्यनिवासिन्यः सर्वशो वध्वश्च भृशमत्यन्तं प्रीता
बभूवुः  ॥  २।९१।६४  ॥   

  

कुञ्जरा इति । तत्र तस्मिन्समये कुञ्जरादयो ऽपि सुभृताः अत्यन्तं पोषिताः
अतो हेतोः अतः अस्माद्भक्ष्यादेः अन्यं कञ्चन पदार्थं न अकल्पयन् अवाञ्छन्
सर्वेषां सर्वमनोरथपूर्तिरभवदिति तात्पर्यम्  ॥  २।९१।६५  ॥   

  

नेति । तत्र भरद्वाजाश्रमे कश्चिन्नरः अशुक्लवासाः शुक्लवस्त्ररहितः
क्षुधितः क्षुधाविशिष्टो वा मलिनः शरीरादिमालिन्यविशिष्टो वा रजसा धूल्या
ध्वस्तकेशः पराभूतकेशविशिष्टो वा नासीत्, अत एव नादृश्यत । नकार उभयान्वयी
। यः कश्चित् अशुक्लवासा अदृश्यत दृश्येत स नासीत् इत्याद्यर्थे तु न
नकारावृत्तिः  ॥  २।९१।६६  ॥   

  

सैन्यान्तर्गतश्वादिभक्ष्याणि निर्दिशन्नाह-- आजैरिति । फलनिर्यूहसंसिद्धैः
फलानामाम्रादीनां  

निर्यूहाः क्वाथीकृतरसाः तैः संसिद्धैः साधितैः आजैः छागमांसैः
वाराहैर्वराहमांसैः निष्ठानवरसञ्चयैःसुगन्धरसविशिष्टैः सूपैः मौद्गादिभिश्च
शुक्लस्य स्वच्छस्य अन्नस्य ओदनस्य ओदनेन च पूर्णाः पुष्पध्वजवतीः
पुष्पनिर्मितध्वजविशिष्टाः सूपैः मौद्गादिभिश्च शुक्लस्य स्वच्छस्य अन्नस्य
ओदनस्य ओदनेन च पूर्णाः पुष्पध्वजवतीः पुष्पनिर्मितध्वजविशिष्टाः सहस्रशः
लौहीः सुवर्णादिपात्रीः नराः ददृशुः । श्लोकद्वयमेकान्वयि । "निष्ठानं
व्यञ्जनं ज्ञेयम्" इति हलायुधः । "वार्यापीडे क्वाथरसे निर्यूहो नागदन्तके"
इति वैजयन्ती  ॥  २।९१।६७,६८  ॥   

  

बभूवुरिति । पायसा एव कर्मदा येषु ते कूपाः वनपार्श्वेषु बभूवुः ताः तत्र
स्थिताः गावः कामदुघाः इच्छाविषयीभूतपदार्थदात्र्यः आसनृ द्रुमाश्च
मधुच्युतः आसन्  ॥  २।९१।६९  ॥   

  

गजादिभक्ष्याणि निर्दिशन्नाह-- वाष्प इति । मैरेयपूर्णाः मद्यपूरिताः
मार्गमायूरकौक्कुटैः मृगमयूरकुक्कुटशरीरजनितैः मृष्टमांसचयैः
स्वच्छमांससमूहैः प्रतप्तपैठरैः प्रतप्तपिठरसंस्कृतैः पिष्टैश्च वृताः
वाप्यः आसन्निति शेषःः, प्रतप्तपैठरैरित्यस्य मष्टमांसचयविशेषणत्वं वा
"पिठरः कुण्ड उच्यते" इति हलायुधः  ॥  २।९१।७०  ॥   

  

पात्रीणामिति । शातकुम्भमयानि सुवर्णनिर्मितानि
पात्रीणामन्नस्थापनयोग्याल्पपात्राणां सहस्राणि स्थालीनां व्यञ्जनपात्राणां
नियुतानि लक्षाणि पात्राणि भोजनपात्राणि न्यर्बुदानि शतकोट्यः  ॥  २।९१।७१
 ॥   

  

स्थाल्यः कुम्भ्यः जलपात्रविशेषाः सुसंस्कृताः
अग्निप्रतापनादिरूपसंस्कारयुक्ताः दधिपूर्णाः करम्भ्यः दधिमन्थनपात्राणि
यौवनस्थस्य, नातिनवीनस्य नातिजीर्णस्य मन्थनानन्तरं यामं स्थितस्येत्यर्थः,
गौरस्य केशरादिसंसर्गात् पीतवर्णस्य सुगन्धिनः सुगन्धविशिष्टस्य कपित्थस्य
तक्रस्य तक्रेण पूर्णाः ह्रदाः अपरे रसालस्य जीरकादिमिश्रिताः
पक्वतक्रविशेषस्य पूर्णाः अपरे श्वेतस्य दध्नः पूर्णां अन्ये पयसः पूर्णाः
अन्ये शर्कराणां सम्यक् चयो येषु ते च ह्रदाः बभूवुः । "तक्रं कपित्थम्"
इति वेजयन्ती । "पीतो गौरो हरिद्राभः" इति कोशः ।
कपित्थस्येत्यादिसम्बन्धसामान्ये षष्ठी । श्लोकद्वयमेकान्वयि  ॥  २।९१।७२,७३
 ॥   

  

कल्कानिति । कल्कान् आमलक्यादिकषायान् चूर्णकषायान् लाजाचूर्णादिकल्कान्
सरितां तीर्थेषु स्नानार्हघट्टेषु विद्यमानानि भाजनस्थानि विविधानि
स्नानानि स्नानसाधकानि उष्णजलादीनीत्यर्थः, नरा ददृशुः  ॥  २।९१।७४  ॥   

  

शुक्लानिति । शुक्लान् स्वच्छान् अंशुमतः अग्रे कूर्चविशिष्टान्
दन्तधावनसञ्चयान् दन्तधावनानां समूहान् समुद्गेषु सम्पुटेषु अवतिष्ठतः
चन्दनकल्कान् घृष्टचन्दनानि च ददृशुः  ॥  २।९१।७५  ॥   

  

दर्पणानिति । परिमृष्टान् परिमार्जनं प्राप्तान् दर्पणान् वाससां
वस्त्राणां सञ्चयांश्च युग्मानि द्वन्द्वानि सहस्रशः पादुकोपानहं
पादुकोपानहानि तत्र पादुका काष्ठादिनिर्मितं उपानच्चर्मादिनिर्मितं
पादत्राणमिति विवेकः  ॥  २।९१।७६  ॥   

  

आञ्जनीः साञ्जनकरण्डिकाः कङ्कतान् केशमार्जनान् "कङ्कतः केशमार्जनम्"
इत्यमरः । कूर्चान् श्मश्रुशोधकान् मर्मत्राणानि कवचप्रभृतीनि चित्राणि
विचित्राणि शयनानि आसनानि च  ॥  २।९१।७७  ॥   

  

पूर्णान् प्रतिपानानां भुक्तपरिपाचकपेयक्षारादीनां ह्रदान् अवगाह्यानि
अवगाहनार्हाणि सुतीर्थानि सुघट्टाः येषु तान् सोत्पलपुष्करान्
उत्पलपुष्करसहितान्  ॥  २।९१।७८  ॥   

  

आकाशवर्णप्रतिमान् नीलवर्णविशिष्टत्वेन प्रतीयमानान् स्वच्छतोयान्
निर्मलतोयविशिष्टान् सुखप्लवान् सुतरान् ह्रदांश्च पशूनां निर्वापार्थं
भक्षणार्थं यवससञ्चयान् तृणसमूहांश्च सर्वशः ते  

सैनिकाः अत्र भरद्वाजाश्रमे ददृशुः । सार्धपञ्चानामेकत्रान्वयः  ॥  २।९१।७९
 ॥   

  

व्यस्मयन्तेति । मनुष्याः स्वप्नसदृशमद्भुतं यथा स्यात्तथा कृतमातिथ्यं
दृष्ट्वा व्यस्मयन्त । अर्धद्वयमेकान्वयि  ॥  २।९१।८०  ॥   

  

इतीति । भरद्वाजाश्रमे रममाणानां रात्रिर्व्यत्यवर्तत  ॥  २।९१।८१  ॥   

  

प्रतिजग्मुरिति । भरद्वाजमनुज्ञाप्य तदाज्ञां गृहीत्वा नद्यादयो यथागतं
जग्मुः  ॥  २।९१।८२  ॥   

  

तथैवेति । मदिरोत्कटा मदिरामत्ताः नराः तथैव अनुभवसमय इव मत्ताः एकाकारतया
अवर्तन्त इत्यर्थः । मनुजैः विकीर्णाः प्रक्षिप्ता अपि स्रगुत्तमाः
तथैवासन्निति शेषः, म्लानतां न प्रापुरित्यर्थः  ॥  २।९१।८३  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे
एकनवतितमः सर्गः  ॥  २।९१  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/07-rAma-darshanam/091_bharadvAjakRtAtithyam.md">
<details><summary><h3>तिलकम् ...{Loading}...</h3></summary>



कृतबुद्धिं कृतनिश्चयम् । आतिथ्येन विशिष्टभोजनोपेतातिथिसत्काररूपहेतुना
फलमपि हेतुः  ॥  २।९१।१  ॥   

  

वने यदुपपद्यते तेनातिथ्यं कृतं नन्वित्यब्रवीदित्यन्वयः  ॥  २।९१।२  ॥   

  

वनवासित्वेन दरिद्रत्वादेतदधिकातिथ्यकरणे ऽसामर्थ्यं मन्यत इत्याशयेन
प्रहसन्निवेति । येनकेनचिदपि तुष्येस्तुष्टो भवेरिति मन्ये
वन्येनाप्यातिथ्येन प्रीतियुक्त इति जाने  ॥  २।९१।३  ॥   

  

अथापि सेनाया इत्यादि । मम प्रीतिर्यथारूपा ममेच्छा यादृशी तथारूपां तां
त्वमर्हो ऽसि अङ्गीकर्तुमिति शेषः  ॥  २।९१।४  ॥   

  

बलं दूरे निक्षिप्यैकाकी किमर्थमागतः । अयमेवार्थो व्यतिरेकमुखेन दर्श्यते
कस्मादिति  ॥  २।९१।५  ॥   

  

अत्रोत्तरमाह भरत इति । भगवद्भयाद्भगवदाश्रमपीडाप्रसङ्गभयादित्यर्थः  ॥ 
२।९१।६  ॥   

  

विषयेषु देशेषु
परिहर्तव्यास्तदाश्रमवर्तिवृक्षोदकादिबाधाप्रसङ्गनिमित्तमनुपरोध्याः  ॥ 
२।९१।७  ॥   

  

तदेवाह वाजीत्यादि  ॥  २।९१।८,९  ॥   

  

परमर्षिणा श्रुतभरतवचसा समुपागमं समीपानयनम्  ॥  २।९१।१०  ॥   

  

पीत्वापः परिमृज्येति हृदयङ्गमाभिर्द्विरोष्ठौ
परिमृज्येत्सकृदाचम्येत्युक्तरित्या ऽ ऽचम्य
आतिथ्यक्रियाहेतोरातिथ्यसंपादननिमित्तम्, विश्वकर्मा सृष्टिकर्तृविशेषः  ॥ 
२।९१।११  ॥   

  

आह्वानप्रकारमाह आह्वये इति । त्वष्टारं तक्षणादिव्यापारोपेतं
विश्वकर्माणम्, संविधीयतां विश्वकर्मसाध्यगृहादि सर्वं सिद्धं क्रियताम्  ॥ 
२।९१।१२  ॥   

  

त्रीन्यमवरुणकुबेरानिति तीर्थः । कार्यविशेषेष्वेषामपि नियोगो बोध्यः  ॥ 
२।९१।१३  ॥   

  

अन्तरिक्षे नदी आकाशगङ्गा  ॥  २।९१।१४  ॥   

  

तासां कृत्यमाह अन्या इति । मैरेयं मद्यभेदो धात्रीधातकीप्रभृतिनिर्मितः ।
सुरा गौडी माध्वी पैष्टी चेति त्रिविधा । सुनिष्ठितां सुनिष्पादिताम् ।
इक्षुकाण्डरसोपमं तद्वन्मधुरम्  ॥  २।९१।१५  ॥   

  

हहा हाहाः छन्दोवशाद्ध्रस्वपाठः  ॥  २।९१।१६,१७  ॥   

  

सपरिच्छदाः सालङ्काराः नृत्यगीताद्यपेक्षितपरिकरोपेताश्च । "ब्राह्मणम्"
इति पाठे बृहस्पतिं या उपतिष्ठन्तीत्यनुकर्ष इति कतकः । ताः सर्वा
भामिनीराह्वये इति संबन्धः  ॥  २।९१।१८  ॥   

  

कुरुषूत्तरकुरुषु यद्दिव्यं वनं चैत्ररथाख्यम् । दिव्यत्वोपपादकं
वासोभूषणान्येव पत्राणि यद्वर्तिवृक्षाणां तत् । दिव्यनार्य एव फलानि यत्र
तत् । इहैव तु इह वने एवागच्छत्विति शेषः । "इहैतु वै" इति पाठान्तरम् ।
तद्देवताधिष्ठानादिदमेव वनं तथा भवत्वित्यर्थः  ॥  २।९१।१९,२०  ॥   

  

पादपप्रच्युतानि वृक्षेभ्यः स्वयं जातानि  ॥  २।९१।२१  ॥   

  

शिक्षास्वरसमायुक्तं शिक्षाप्रतिपाद्यवर्णोच्चारणलक्षणोपेतम्, तथा
व्याकरणोपदिश्यमानप्रकृतिप्रत्ययस्वरोपेतम् । स्वरेत्युपलक्षणम् । "एकः
शब्दः सम्यग्ज्ञातः सुप्रयुक्तः स्वर्गे लोके कामधुग्भवति" इत्युक्तेः ।
समाधितेजस्तपोभिर्युक्त एवंगुणोपेतमाह्वानवाक्यमब्रवीदित्यर्थः ।
महर्षेस्तपोबलात्स्वर्गे कामधुक्त्वेन प्रसिद्धादपि वचनादिहैव सर्वं
सिद्धमिति भावः  ॥  २।९१।२२  ॥   

  

मनसा ध्यायतो मनसा ध्यानपूर्वककृताह्वानस्य तान्याहूतानि  ॥  २।९१।२३  ॥   

  

मलयदर्दुरौ चन्दनपर्वतौ उपस्पृश्य स्पृष्ट्वा युक्त्या यथोचितवृत्त्या
शैत्यमान्द्यसौरभयोगेन सुप्रियात्मा सुप्रियस्वरूपः अत एव शिनः सुखद ईदृशो
ऽनिलः सुखं ववौ  ॥  २।९१।२४  ॥   

  

घना मेघाः  ॥  २।९१।२५  ॥   

  

वीणा वाद्यमाना इति शेषः । स्वरान्ष़ड्जादीन्  ॥  २।९१।२६  ॥   

  

लयो नृत्तगीतानुगततालप्रमाणम्  ॥  २।९१।२७  ॥   

  

भरतस्येदं भारतं सैन्यं विश्वकर्मणो विधानं ददर्श  ॥  २।९१।२८  ॥   

  

तदेव विधानं दर्शयति बभूवेत्यादि । छन्ना बभूवेत्यनुकर्षः । शाद्बलं
कोमलतृणमत्र  ॥  २।९१।२९  ॥   

  

तस्मिन्पञ्चयोजनमिते देशे फलभूषिताः कपित्थादयो बभूवुरित्यन्वयः  ॥  २।९१।३०
 ॥   

  

वनं चैत्ररथम् नदी जातावेकवचनम् तीरजैर्वृक्षैः  ॥  २।९१।३१  ॥   

  

चतुःशालानि शुभ्राणि गृहाणि जातानीति शेषः । तथा गजादीनां शालाश्च जाताः
तोरणानि पुरद्वाराणि  ॥  २।९१।३२  ॥   

  

सितमेघनिभं सुधालेपेन, शुक्लमाल्यः कृत आकारो यस्य,
दिव्यैर्गन्धैर्गन्धवज्जलैरुक्षितं सिक्तम्  ॥  २।९१।३३  ॥   

  

यानं शिबिकादि  ॥  २।९१।३४  ॥   

  

धौतत्वेन प्रक्षालितत्वेन निर्मलानि भाजनानि यस्मिन्  ॥  २।९१।३५,३६  ॥   

  

वेश्मसंविधिं वेश्मसंविधानम्  ॥  २।९१।३७  ॥   

  

राजासनं सिंहासनं राजवद्राजयोग्यं तदभ्यवर्तत प्रदक्षिणीकृतवान्  ॥ 
२।९१।३८ ॥   

  

न तु तत्रोपविष्ट इत्याह आसनं पूजयामासेति । रामचन्द्रीयमेतदिति बुद्ध्या
रामाय प्रणम्यासनोपरि प्रितिष्ठितं रामं ध्यात्वेति शेषः । वालव्यजनमादाय
रामसेवाशेषतयेति शेषः । सचिवासने सचिवार्थक्लृप्तासने सिंहासनाधस्तले ।
अत्रेदं बोध्यम् भरतेन वाचोक्तमपि राज्यानभिलाषं लोका न श्रद्दध्युः, अतः
क्रिययापि सर्वलोकप्रत्यायनाय महर्षिणा तपोव्ययेनापीदृशमातिथ्यकरणम् । किं
च पुष्पादिभिः पूजेवेयमपि क्रिया विष्णोरंशभूतभरततुष्टये इति तत्करणम् ।
किं च भरतं प्रति त्वं दुष्टबुद्ध्या ऽ ऽगतो ऽसि किम् इति प्रश्ने तस्य
ऋषेरसर्वज्ञत्वासामार्थ्यादिशङ्कावारणाय स्वसामर्थ्यदर्शनम् । अपि च
भगवद्रामप्रीतिमाहात्म्यं प्रदर्शयितुं तद्दर्शनेन च तेषां तत्राधिकां
प्रीतिमुत्पादयितुं तथाकरणं मुनेरिति दिक्  ॥  २।९१।३९  ॥   

  

आनुपूर्व्याद्यथोचितोपवेशनप्रकारेण प्रशास्ता शिबिररक्षकः  ॥  २।९१।४०,४१
 ॥   

  

उभयतः कूलमुभयोः कूलयोः पाण्डुमृत्तिकालेपनाः सुधालिप्ताः ब्राह्मणस्य
भरद्वाजस्य  ॥  २।९१।४२  ॥   

  

आगुरागतवत्यः  ॥  २।९१।४३  ॥   

  

सुवर्णमणिमुक्तेनेति समाहारद्वन्द्वः  ॥  २।९१।४४  ॥   

  

गृहीतो दर्शनादिनात्मवशीकृतः सोन्मादः उद्भूतसन्तोषसहित इत्यर्थः ।
नन्दनमिन्द्रवनम्  ॥  २।९१।४५  ॥   

  

नारदादयो गन्धर्वराजाः कान्त्या सूर्यसमा ययुः  ॥  २।९१।४६,४७  ॥   

  

प्रयागे प्रयागक्षेत्रे  ॥  २।९१।४८  ॥   

  

बिल्वा बिल्ववृक्षाः मार्दङ्गिका मृदङ्गवादकरूपधराः, एवं विभीतकाः,
शम्याख्यतालग्राहकाः "वह्नौ तालविशेषे च शमे तालक्रियान्तरे । शम्या
यज्ञायुधे इति  ॥  २।९१।४९  ॥   

  

सरलो देवदारुविशेषः  ॥  २।९१।५०  ॥   

  

शिंशपादयो ये स्त्रीलिङ्गशब्दवाच्या वृक्षाः । लता मल्लिकामालत्यादयः
मुनेस्तपोमाहात्म्यादेव वृक्षादीनां तत्तद्रूपतापत्तिः
पुनर्लतादिरूपप्रत्यापत्तिश्चेति मन्तव्यम्  ॥  २।९१।५१  ॥   

  

तत्र प्रमदारूपं धृत्वा किं कुर्युस्तदाह सुरामिति । एवमूचुरिति शेषः  ॥ 
२।९१।५२  ॥   

  

उच्छोद्योद्वर्तनं कृत्वा एकमेकं पुरुषम् । अत्र "एकं बहुव्रीहिवत्" इति
बहुव्रीहिवद्भावाभाव आर्षः  ॥  २।९१।५३  ॥   

  

संवाहन्त्यः पादसंवाहनादि कुर्वत्यः । परिमृज्य जलार्द्रमङ्गं वस्त्रादिना
परिमृज्यालङ्कृत्य च पाययन्ति मध्वादिकमिति शेषः  ॥  २।९१।५४  ॥   

  

सुरभेः सुता वृषभाः । तेषां हयदीनां भोज्यं तांस्तत्तत्पालका
अभोजयन्नित्यर्थः  ॥  २।९१।५५  ॥   

  

इक्ष्वाकुवरयोधानां वाहनानि चोदयन्तो भक्षणाय प्रेरयन्तः ।
तानिक्ष्वादीन्भोजयन्ति स्म  ॥  २।९१।५६  ॥   

  

मत्ता मदकरद्रव्यसेवया, प्रमत्ता मधुपानेन कार्याकार्यविवेकशून्या, मुदिता
स्रक्चन्दनस्त्र्यादिभोगेन  ॥  २।९१।५७  ॥   

  

सैन्याः सैनासमवेताः उदीरयन्नुदैरयन्  ॥  २।९१।५८  ॥   

  

तां वाचमाह नैवेति । न गमिष्यामेत्यार्षः सलोपः । भरतस्य कुशलमस्तु
यत्संगत्या भूमौ स्वर्गसुखलाभः  ॥  २।९१।५९  ॥   

  

हस्त्यश्वारोहस्तद्बन्धकाश्च पादातरूपयोधाः चेन रथिकसंग्रहः । तं विधिं
तादृशसत्कारम् अनाथा अपरतन्त्रा इवेत्यर्थ इति कतकः अयाचका इत्यर्थः
इत्यन्ये । वक्तृ़णामतिहर्षयुक्ततया कवेरपि वर्णनीयमयीभावात्पुनरुक्तिर्न
दोषाय  ॥  २।९१।६०  ॥   

  

विनादः प्रहृष्टानां शब्दविशेषः  ॥  २।९१।६१,६२  ॥   

  

अभवद्भक्षणे मतिः क्लृप्तानामपि भक्ष्यसौष्ठवात्पुनराकाङ्क्षा ऽभूदित्यर्थः
 ॥  २।९१।६३  ॥   

  

प्रेष्याः सेवकाः, चेट्यो दास्यः, बलस्थाः सेनास्थाः, अहतवाससो
नूतनवस्त्रपरीधानाः  ॥  २।९१।६४  ॥   

  

अतो मुनिदत्तादन्यपदार्थं नाकल्पयन् नाभुञ्जन्नित्यर्थः । "नान्यो
ह्यन्यमकल्पयत्" इति पाठे हिरप्यर्थे । अन्यो ऽपि सेनामन्तर्गतो ऽपि
मार्गस्थः प्रसङ्गात्तद्देशमागतः अन्यमृषिकल्पितादन्यं पदार्थं नाकल्पयन्न
भुक्तवानित्यर्थः, अनेनात्याधिक्यं सामग्र्याः सूचितम्  ॥  २।९१।६५,६६  ॥   

  

"निष्ठानं व्यञ्जनं ज्ञेयम्" इति हलायुधः ।
आम्रादिफलसंबन्धिक्वथितरससिद्धैरित्याजादिविशेषणं गन्धरसान्वितैरिति च ।
"वार्यापीडे क्वाथरसे निर्यूहो नागदन्तके" इति वैजयन्ती । एतैराजादिभिः
पूर्णा लौहीः स्वर्णरजतादिपात्रीर्ददृशुरित्यन्वयः । लोहशब्दः
पञ्चलोहसाधारणः । पात्रीणां विशेषणं शोभार्थम् । कल्पितपुष्पध्वजयुक्ता
अभितः शुक्लस्यान्नस्यौदनस्य च पूर्णाः पात्रीर्ददृशुः  ॥  २।९१।६७,६८  ॥   

  

वनपार्श्वेषु चैत्ररथवनवत्प्रतिभासमानवनप्रदेशेषु पञ्चयोजनमितेषु तत्रत्याः
कूपाः पायसकर्दमा बभूवुः । तत्रत्या गावश्च कामदुघा बभूवुः  ॥  २।९१।६९  ॥   

  

निषादादिबलतृप्त्यर्थं प्रतापमात्रेण संस्कार्याः प्रतप्तास्तथा पिठरः
कपालं तेषु संस्कृताः पक्वाः पैठरास्तैर्मृगादिसंबन्धिमांसचयैर्वृताः  ॥ 
२।९१।७०  ॥   

  

पात्रीणामन्नाधाराणां स्थालीनां व्यञ्जनस्थालीनाम् । पात्राणि
भोजनपात्राणीति कतकः । पात्राणां हस्तप्रक्षालनाद्युपयुक्तानां, स्थालीनां
क्षुद्रजनपानपात्राणामिति तीर्थः  ॥  २।९१।७१  ॥   

  

कुम्भ्यः स्थाल्यो जलपानपात्रविशेषाः । करम्भ्यो दधिमन्थनपात्राणि ।
यौवनस्थस्य मथनोत्तरं यामान्तरितस्य सुपक्वस्य च केशरादिसंबन्धाद्गौरस्य
पीतवर्णस्य "पीतो गौरो हरिद्राभः" ।  

करित्थस्य तक्रस्य सुगन्धिनस्तादृशद्रव्यसंयुक्तस्य  ॥  २।९१।७२  ॥   

  

ह्रदाः पूर्णा इति पूर्वान्वयि । तथा रसालस्य तक्रविशेषस्य । "अपक्वतक्रं
सव्योषं चतुर्जातं गुडार्द्रकम् । सजीरकं रसालं स्यान्मज्जिका शिखरिण्यपि"
इति वैजयन्ती । तक्रमत्र निर्जलम् । व्योषं शुण्ठीमरीचिपिप्पल्यः ।
चतुर्जातम् "त्रिगन्धमेलात्वक्पत्रैश्चतुर्जातं सकेसरैः" इति शार्ङ्गधरे ।
पत्रं तजपत्रम्, गुडः खण्डशर्करा, आर्द्रकं प्रसिद्धं, तस्य च पूर्णा
ह्रदाः । श्वेतस्य दध्नश्चापरे पयसो ऽन्ये पूर्णा ह्रदा इत्यनुषङ्गः ।
शर्कराणां च सञ्चया राशयः  ॥  २।९१।७३  ॥   

  

कल्कानामामलकादीनाम् । चूर्णकषायान्सुरभिचूर्णानि । "कषायो ऽथ सुरभौ लोहिते
ऽपि च" । चूर्णकषाया नलदादिचूर्णक्वथितकषाया इति कतकः । स्नानानि
स्ननार्थान्युष्णोदकानि तदर्थान्यन्यद्रव्याणि च । सरितां तीर्थेषु
स्नानघट्टेषु  ॥  २।९१।७४  ॥   

  

शुक्लान्निर्मलानंशुमतो ऽग्रे कूर्चवतो दन्तधावनानामपामार्गादिकाष्ठानां
सञ्चयान् । चन्दनकल्कान्घृष्टचन्दनात् समुद्रेषु ददृशुरिति संबन्धः  ॥ 
२।९१।७५  ॥   

  

पादुकोपानहं पादुका दार्वादिनिर्मिताः उपानहश्चर्मादिकृताः समाहारे
टच्समासान्तः  ॥  २।९१।७६  ॥   

  

आञ्जनीरञ्जनयुक्तकरण्डिकाः, कङ्कतान्केशमार्जनानि
कूर्चान्श्मश्रुप्रसाधकान्, मर्मत्राणानि कवचनि  ॥  २।९१।७७  ॥   

  

भुक्तजरणार्थं यत्पीयते तत्प्रतिपानम् ।
खरादीनामवगाहनयोग्यसुखावतारान्पद्मोत्पलसहितान्ह्रदान्ददृशुरिति संबन्धः ।
आकाशेत्याद्यर्धं पूर्वान्वायि । उपाधिविशेषान्नीलवर्णानित्यर्थः ।
सुखेनाप्लवः स्नानं येषु तान्  ॥  २।९१।७८  ॥   

  

यवसं तृणम् । निर्वापार्थं भक्षणार्थम्  ॥  २।९१।७९  ॥   

  

स्वप्नकल्पं मर्त्यदुर्लभं द्रागुत्पन्नविचित्रपदार्थत्वात्  ॥  २।९१।८०,८१
 ॥   

  

ताः सर्वा अप्सरसः । अनुज्ञाप्य दत्तानुमतिकं कृत्वा  ॥  २।९१।८२  ॥   

  

स्वप्नादिवदेतदृषिकृतमातिथ्यं मिथ्या नेति दर्शयति-- तथैवेति । मत्ता
दृप्ता मदिरया उत्कटाः प्रमत्ताः । "मत्ते शौण्डोत्कटक्षीबाः" तथैव
अनुभवकाल इव वर्तन्त इति शेषः । स्रक्षूत्तमाः स्रगुत्तमा
उपभोगवशात्प्रकीर्णाः प्रमर्दिताश्च  ॥  २।९१।८३  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे एकनवतितमः सर्गः  ॥  २।९१  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/07-rAma-darshanam/091_bharadvAjakRtAtithyam.md">
<details><summary><h3>द्राविडपाठः ...{Loading}...</h3></summary>


कृतबुद्धिं निवासाय तत्रैव स मुनिस्तदा।  
भरतं कैकयीपुत्रमातिथ्येन न्यमन्त्रयत् ॥ 2.91.1 ॥   
अब्रवीद्भरतस्त्वेनं नन्विदं भवता कृतम्।  
पाद्यमर्घ्यं तथातिथ्यं वने यदुपपद्यते ॥ 2.91.2 ॥   
अथोवाच भरद्वाजो भरतं प्रहसन्निव।  
जाने त्वां प्रीतिसंयुक्तं तुष्येस्त्वं येन केनचित् ॥ 2.91.3 ॥   
सेनायास्तु तवैतस्याः कर्तुमिच्छामि भोजनम्।  
मम प्रीतिर्यथारूपा त्वमर्हो मनुजाधिप ॥ 2.91.4 ॥   
किमर्थं चापि निक्षिप्य दूरे बलमिहागतः।  
कस्मान्नेहोपयातोसि सबलः पुरुषर्षभ ॥ 2.91.5 ॥   
भरतः प्रत्युवाचेदं प्राञ्जलिस्तं तपोधनम्।  
ससैन्यो नोपयातोऽस्मि भगवन् भगवद्भयात् ॥ 2.91.6 ॥   
राज्ञा च भगवन् नित्यं राजपुत्रेण वा सदा।  
यत्नतः परिहर्त्तव्या विषयेषु तपस्विनः ॥ 2.91.7 ॥   
वाजिमुख्या मनुष्याश्च मत्ताश्च वरवारणाः।  
प्रच्छाद्य भगवन् भूमिं महतीमनुयान्ति माम् ॥ 2.91.8 ॥   
ते वृक्षानुदकं भूमिमाश्रमेषूटजांस्तथा।  
न हिंस्युरिति तेनाहमेक एव समागतः ॥ 2.91.9 ॥   
आनीयतामितः सेनेत्याज्ञप्तः परमर्षिणा।  
ततस्तु चक्रे भरतः सेनायाः समुपागमम् ॥ 2.91.10 ॥   
अग्निशालां प्रविश्याथ पीत्वापः परिमृज्य च।  
आतिथ्यस्य क्रियाहेतोर्विश्वकर्माणमाह्वयत् ॥ 2.91.11 ॥   
आतिथ्यं कर्तुमिच्छामि तत्र मे संविधीयताम्**।  
आह्वानमन्त्रमाह--आह्वय इत्यादिना।आह्वय इत्यात्मनेपदमार्षम्।विश्वकर्मा सर्वशिल्पकर्ता।त्वष्टा तु तक्षणेन गृहादिनिर्माता।यद्वा त्वष्टारमेव चेत्यवधारणेनासुरविश्वकर्म्मा मयो व्यावर्त्यते।तत्रातिथ्यनिमित्तं संविधीयतां गृहादिसंविधानं क्रियताम् ॥ 2.91.12 ॥   
आह्वये लोकपालांस्त्रीन् देवान् शक्रमुखांस्तथा।  
आतिथ्यं कर्तुमिच्छामि तत्र मे संविधीयताम् ॥ 2.91.13 ॥   
प्राक्स्रोतसश्च या नद्यः प्रत्यक्स्रोतस एव च।  
पृथिव्यामन्तरिक्षे च समायान्त्वद्य सर्वशः ॥ 2.91.14 ॥   
अन्याः स्रवन्तु मैरेयं सुरामन्याः सुनिष्ठिताम्।  
अपराश्चोदकं शीतमिक्षुकाण्डरसोपमम् ॥ 2.91.15 ॥   
आह्वये देवगन्धर्वान् विश्वावसुहहाहुहून्।  
तथैवाप्सरसो देवीर्गन्धर्व्वीश्चापि सर्वशः ॥ 2.91.16 ॥   
घृताचीमथ विश्वाचीं मिश्रकेशीमलम्बुसाम्।  
नागदन्तां च हेमां च हिमामद्रिकृतस्थलाम् ॥ 2.91.17 ॥   
शक्रं याश्चोपतिष्ठन्ति ब्रह्माणं याश्च योषितः।  
सर्वास्तुम्बुरुणा सार्द्धमाह्वये सपरिच्छदाः ॥ 2.91.18 ॥   
वनं कुरुषु यद्दिव्यं वासोभूषणपत्त्रवत्।  
दिव्यनारीफलं शश्वत्तत्कौबेरमिहैतु च ॥ 2.91.19 ॥   
इह मे भगवान् सोमो विधत्तामन्नमुत्तमम्।  
भक्ष्यं भोज्यं च चोष्यं च लेह्यं च विविधं बहु ॥ 2.91.20 ॥   
विचित्राणि च माल्यानि पादपप्रच्युतानि च।  
सुरादीनि च पेयानि मांसानि विविधानि च ॥ 2.91.21 ॥   
एवं समाधिना युक्तस्तेजसाऽप्रतिमेन च।  
शीक्षास्वरसमायुक्तं तपसा चाब्रवीन्मुनिः ॥ 2.91.22 ॥   
मनसा ध्यायतस्तस्य प्राङ्मुखस्य कृताञ्जलेः।  
आजग्मुस्तानि सर्वाणि दैवतानि पृथक्पृथक् ॥ 2.91.23 ॥   
मलयं दर्दुरं चैव ततः स्वेदनुदोऽनिलः।  
उपस्पृश्य ववौ युक्त्या सुप्रियात्मा सुखः शिवः ॥ 2.91.24 ॥   
दिव्यदुन्दुभिघोषश्च दिक्षु सर्वासु शुश्रुवे**।  
पुष्पवृष्टयोऽभ्यवर्त्तन्त, आसन्नित्यर्थः ॥ 2.91.25 ॥   
प्रववुश्चोत्तमा वाताननृतुश्चाप्सरोगणाः।  
प्रजगुर्देवगन्धर्वा वीणाः प्रमुमुचुः स्वरान् ॥ 2.91.26 ॥   
स शब्दो द्यां च भूमिं च प्राणिनां श्रवणानि च।  
विवेशोच्चारितः श्लक्ष्णः समो लयगुणान्वितः ॥ 2.91.27 ॥   
तस्मिन्नुपरते शब्दे दिव्ये श्रोतृ(त्र)सुखे नृणाम्।  
ददर्श भारतं सैन्यं विधानं विश्वकर्मणः ॥ 2.91.28 ॥   
बभूव हि समा भूमिः समन्तात्पञ्चयोजना।  
शाद्वलैर्बहुभिश्छन्ना नीलवैडूर्य्यसन्निभैः ॥ 2.91.29 ॥   
तस्मिन् बिल्वाः कपित्थाश्च पनसा बीजपूरकाः।  
आमलक्यो बभूवुश्च चूताश्च फलभूषणाः ॥ 2.91.30 ॥   
उत्तरेभ्यः कुरुभ्यश्च वनं दिव्योपभोगवत्।  
आजगाम नदी दिव्या तीजैर्बहुभिर्वृता ॥ 2.91.31 ॥   
चतुःशालानि शुभ्राणि शालाश्च गजवाजिनाम्।  
हर्म्यप्रासादसम्बाधास्तोरणानि शुभानि च ॥ 2.91.32 ॥   
सितमेघनिभं चापि राजवेश्मसु तोरणम्।  
दिव्यमाल्यकृताकारं दिव्यगन्धसमुक्षितम् ॥ 2.91.33 ॥   
दिव्यैः सर्वरसैर्युक्तं दिव्यभोजनवस्त्रवत्।  
उपकल्पितसर्वान्नं धौतनिर्मलभाजनम् ॥ 2.91.34 ॥   
प्रविवेश महाबाहुरनुज्ञातो महर्षिणा।  
वेश्म तद्रत्नसम्पूर्णं भरतः केकयीसुतः ॥ 2.91.35 ॥   
अनुजग्मुश्च तं सर्वे मन्त्रिणः सपुरोहिताः।  
बभूवुश्च मुदा युक्ता दृष्ट्वा तं वेश्मसंविधिम् ॥ 2.91.36 ॥   
तत्र राजासनं दिव्यं व्यजनं छत्रमेव च।  
भरतो मन्त्रिभिः सार्द्धमभ्यवर्त्तत राजवत् ॥ 2.91.37 ॥   
आसनं पूजयामास रामायाभिप्रणम्य च।  
वालव्यजनमादाय न्यषीदत् सचिवासने ॥ 2.91.38 ॥   
आनुपूर्व्यानिषेदुश्च सर्वे मन्त्रिपुरोहिताः।  
ततः सेनापतिः पश्चात् प्रशास्ता च निषेदतुः ॥ 2.91.39 ॥   
ततस्तत्र मुहूर्त्तेन नद्यः पायसकर्दमाः।  
उपातिष्ठन्त भरतं भरद्वाजस्य शासनात् ॥ 2.91.40 ॥   
तासामुभयतःकूलं पाण्डुमृत्तिकलेपनाः।  
रम्याश्चावसथा दिव्या ब्रह्मणस्तु प्रसादजाः ॥ 2.91.41 ॥   
तेनैव च मुहूर्त्तेन दिव्याभरणभूषिताः।  
आगुर्विंशतिसाहस्रा ब्रह्मणा प्रहिताः स्त्रियः ॥ 2.91.42 ॥   
सुवर्णमणिमुक्तेन प्रवालेन च शोभिताः।  
आगुर्विंशतिसाहस्राः कुबेरप्रहिताः स्त्रियः ॥ 2.91.43 ॥   
याभिर्गृहीतपुरुषः सोन्माद इव लक्ष्यते।  
आगुर्विंशतिसाहस्रा नन्दनादप्सरोगणाः ॥ 2.91.44 ॥   
नारदस्तुम्बुरुर्गोपः प्रवराः सूर्य्यवर्चसः।  
एते गन्धर्वराजानो भरतस्याग्रतो जगुः ॥ 2.91.45 ॥   
अलम्बुसा मिश्रकेशी पुण्डरीकाथ वामना।  
उपानृत्यंस्तु भरत भरद्वाजस्य शासनात् ॥ 2.91.46 ॥   
यानि माल्यानि देवेषु यानि चैत्ररथे वने।  
प्रयागे तान्यदृश्यन्त भरद्वाजस्य तेजसा ॥ 2.91.47 ॥   
बिल्वा मार्दङ्गिका आसन् शम्याग्राहा विभीतकाः।  
अश्वत्थानर्त्तकाश्चासन् भरद्वाजस्य शासनात् ॥ 2.91.48 ॥   
ततः सरलतालाश्च तिलका नक्तमालकाः।  
प्रहृष्टास्तत्र सम्पेतुः कुब्जा भूत्वाथ वामनाः ॥ 2.91.49 ॥   
शिंशुपामलकीजम्ब्वो याश्चान्याः काननेषु ताः।  
मालती मल्लिका जातिर्याश्चान्याः कानने लताः ॥ 2.91.50 ॥   
सुराः सुरापाः पिबत पायसं च बुभुक्षिताः।  
मांसानि च सुमेध्यानि भक्ष्यन्तां यावदिच्छथ ॥ 2.91.51 ॥   
उच्छाद्य स्नापयन्ति स्म नदीतीरेषु वल्गुषु।  
अप्येकमेकं पुरुषं प्रमदाः सप्त चाष्ट च ॥ 2.91.52 ॥   
संवाहन्त्यः समापेतुर्नार्यो रुचिरलोचनाः।  
परिमृज्य तथान्योन्यं पाययन्ति वराङ्गनाः ॥ 2.91.53 ॥   
हयान् गजान् खरानुष्ट्रांस्तथैव सुरभेः सुतान्।  
अभोजयन् वाहनपास्तेषां भोज्यं यथाविधि ॥ 2.91.54 ॥   
इक्षूंश्च मधुलाजांश्च भोजयन्ति स्म वाहनान्।  
इक्ष्वाकुवरयोधानां चोदयन्तो महाबलाः ॥ 2.91.55 ॥   
नाश्वबन्धोऽश्वमाजानान्न गजं कुञ्जरग्रहः।  
मत्तप्रमत्तमुदिता नमूः सा तत्र सम्बभौ ॥ 2.91.56 ॥   
तर्पिताः सर्वकामैस्ते रक्तचन्दनरूषिताः।  
अप्सरोगणसंयुक्ताः सैन्या वाचमुदैरयन् ॥ 2.91.57 ॥   
नैवायोध्यां गमिष्यामो न गमिष्याम दण्डकान्।  
कुशलं भरतस्यास्तु रामस्यास्तु तथा सुखम् ॥ 2.91.58 ॥   
इति पादातयोधाश्च हस्त्यश्वारोह बन्धकाः।  
अनाथास्तं विधिं लब्ध्वा वाचमेतामुदैरयन् ॥ 2.91.59 ॥   
सम्प्रहृष्टा विनेदुस्ते नरास्तत्र सहस्रशः।  
भरतस्यानुयातारः स्वर्गोयमिति चाब्रुवन् ॥ 2.91.60 ॥   
नृत्यन्ति स्म हसन्ति स्म गायन्ति स्म च सैनिकाः।  
समन्तात् परिधावन्ति माल्योपेताः सहस्रशः ॥ 2.91.61 ॥   
ततो भुक्तवतां तेषां तदन्नममृतोपमम्।  
दिव्यानुद्वीक्ष्य भक्ष्यांस्तानभवद्भक्षणे मतिः ॥ 2.91.62 ॥   
प्रेष्याश्चेष्ट्यश्च वध्वश्च बलस्थाश्च सहस्रशः।  
बभूवुस्ते भृशं दृप्ताः सर्वे चाहतवाससः ॥ 2.91.63 ॥   
कुञ्जराश्च खरोष्ट्राश्च गोश्वाश्च मृगपक्षिणः।  
बभूवुः सुभृतास्तत्र नान्यो ह्यन्यमकल्पयत् ॥ 2.91.64 ॥   
नाशुक्लवासास्तत्रासीत् क्षुधितो मलिनोऽपि वा।  
रजसा ध्वस्तकेशो वा नरः कश्चिददृश्यत ॥ 2.91.65 ॥   
आजैश्चापि च वाराहैर्निष्ठानवरसञ्चयैः।  
फलनिर्यूहसंसिद्धैः सूपैर्गन्धरसान्वितैः ॥ 2.91.66 ॥   
पुष्पध्वजवतीः पूर्णाः शुक्लस्यान्नस्य चाभितः।  
ददृशुर्विस्मितास्तत्र नरा लौहीः सहस्रशः ॥ 2.91.67 ॥   
बभूवुर्वनपार्श्वेषु कूपाः पायसकर्दमाः।  
ताश्च कामदुघा गावो द्रुमाश्चासन् मधुस्रुतः ॥ 2.91.68 ॥   
वाप्यो मैरेयपूर्णाश्च मृष्टमांसचयैर्वृताः।  
प्रतप्तपिठरैश्चापि मार्गमायूरकौक्कुटैः ॥ 2.91.69 ॥   
पात्रीणां च सहस्राणि स्थालीनां नियुतानि च।  
न्यर्बुदानि च पात्राणि शातकुम्भमयानि च ॥ 2.91.70 ॥   
स्थाल्यः कुम्भ्यः करम्भ्यश्च दधिपूर्णाः सुसंस्कृताः।  
यौवनस्थस्य गौरस्य कपित्थस्य सुगन्धिनः ॥ 2.91.71 ॥   
ह्रदाः पूर्णा रसालस्य दघ्नः श्वेतस्य चापरे।  
बभूवुः पायसस्यान्ये शर्करायाश्च सञ्चयाः ॥ 2.91.72 ॥   
कल्कांश्चूर्णकषायांश्च स्नानानि विविधानि च।  
ददृशुर्भाजनस्थानि तीर्थेषु सरितां नराः ॥ 2.91.73 ॥   
शुक्लानंशुमतश्चापि दन्तधावनसञ्चयान्।  
शुक्लांश्चन्दनकल्कांश्च समुद्गेष्ववतिष्ठतः ॥ 2.91.74 ॥   
दर्पणान् परिमृष्टांश्च वाससां चापि सञ्चयान्।  
पादुकोपानहश्चैव युग्मानि च सहस्रशः ॥ 2.91.75 ॥   
आञ्जनीः कङ्कतान् कूर्चान् शस्त्राणि च धनूंषि च।  
मर्मत्राणानि चित्राणि शयनान्यासनानि च ॥ 2.91.76 ॥   
प्रतिपानह्रदान् पूर्णान् खरोष्ट्रगजवाजिनाम्।  
अवगाह्य सुतीर्थांश्च ह्रदान् सोत्पलपुष्करान् ॥ 2.91.77 ॥   
आकाशवर्णप्रतिमान् स्वच्छतोयान् सुखप्लवान्।  
नीलवैडूर्य्यवर्णांश्च मृदून् यवससञ्चयान् ॥ 2.91.78 ॥   
निर्वापार्थान् पशूनां ते ददृशुस्तत्र सर्वशः ॥ 2.91.79 ॥   
व्यस्मयन्त मनुष्यास्ते स्वप्नकल्पं तदद्भुतम्।  
दृष्ट्वातिथ्यं कृतं तादृक् भरतस्य महर्षिणा ॥ 2.91.80 ॥   
इत्येवं रममाणानां देवानामिव नन्दने।  
भरद्वाजाश्रमे रम्ये सा रात्रिर्व्यत्यवर्त्तत ॥ 2.91.81 ॥   
प्रतिजग्मुश्च ता नद्यो गन्धर्वाश्च यथागतम्।  
भरद्वाजमनुज्ञाप्य ताश्च सर्वा वराङ्गनाः ॥ 2.91.82 ॥   
तथैव मत्ता मदिरोत्कटा नरास्तथैव दिव्यागुरुचन्दनोक्षिताः।  
तथैव दिव्या विविधाः स्रगुत्तमाः पृथक् प्रकीर्णा मनुजैः प्रमर्दिताः ॥ 2.91.83 ॥   

</details>
</div>
