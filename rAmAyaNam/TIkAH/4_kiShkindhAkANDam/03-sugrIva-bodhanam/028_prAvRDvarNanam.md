+++
title = "०२८ प्रावृड्वर्णनम्"
title_english = "028 Eulogy on Rainy Season"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-028-Pravrud_Varnanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/03-sugrIva-bodhanam/028_prAvRDvarNanam.md">
<details><summary><h3>IITK ...{Loading}...</h3></summary>

Rama describes the beauty of the rainy season to Lakshmana.



#### श्लोकः
##### मूलम्
स तदा वालिनं हत्वा सुग्रीवमभिषिच्य च।  
वसन्माल्यवतः पृष्ठे रामो लक्ष्मणमब्रवीत्4.28.1॥

##### शब्दार्थः
वालिनम् Vali, हत्वा killed, सुग्रीवम् Sugriva, अभिषिच्य installed, तदा then, माल्यवतः mountain Malyavan, पृष्ठे on, वसन् reside, सः रामः Rama, लक्ष्मणम् Lakshmana, अब्रवीत् spoke.

##### आङ्ग्लानुवादः
After the killing of Vali and installation of Sugriva as king, Rama arrived at mountain Malyavan to reside.He said to Lakshmanaः



#### श्लोकः
##### मूलम्
अयं स कालस्सम्प्राप्तस्समयोऽद्य जलागमः।  
सम्पश्य त्वं नभो मेघैस्संवृतं गिरिसन्निभैः4.28.2॥

##### शब्दार्थः
सः अयम् this, कालः time, सम्प्राप्तः started, अद्य now, जलागमः समयः time of rainy season, गिरिसन्निभैः like mountains, मेघैः by clouds, संवृतम् covered, नभः sky, त्वम् you, सम्पश्य  see.

##### आङ्ग्लानुवादः
'Now that the rainy season has started, see the sky covered with mountainlike (huge) clouds.



#### श्लोकः
##### मूलम्
नवमासधृतं गर्भं भास्करस्य गभस्तिभिः।  
पीत्वा रसं समुद्राणां द्यौः प्रसूते रसायनम्4.28.3॥

##### शब्दार्थः
द्यौः sky, भास्करस्य Sun's, गभस्तिभिः with rays of sunlight, समुद्राणाम् from oceans, रसम् water, पीत्वा drunk, नवमासधृतम् borne for nine months, रसायनम् the base for all juices, गर्भम् womb, प्रसूते is delivering.

##### आङ्ग्लानुवादः
'The sky has drained the water from the oceans through the Sun's rays and has borne it for nine months (from Kartika to Asarha) in its womb. It delivers water which is the  
base for all juices.



#### श्लोकः
##### मूलम्
शक्यमम्बरमारुह्य मेघसोपानपङ्क्तिभिः।  
कुटजार्जुनमालाभिरलङ्कर्तुं दिवाकरम्4.28.4॥

##### शब्दार्थः
मेघसोपानपङ्क्तिभिः by the stairway of clouds, अम्बरम् sky, आरुह्य climbing, दिवाकरम् Sun, कुटजार्जुनमालाभिः with garlands of kutaja and arjuna flowers, अलङ्कर्तुम् to decorate, शक्यम् is possible.

##### आङ्ग्लानुवादः
'It is possible to climb up to the sky on the stairs formed by the clouds and decorate the Sungod with garlands made of kutaja and arjuna flowers.



#### श्लोकः
##### मूलम्
सन्ध्यारागोत्थितैस्ताम्रैरन्तेष्वधिक पाण्डरैः।  
स्निग्धैरभ्रपटच्छेदैर्बद्धव्रणमिवाम्बरम्4.28.5॥

##### शब्दार्थः
सन्ध्यारागोत्थितैः owing to the touch of the radiance of the evening Sun, ताम्रैः with red colour, अन्तेष्वधिक in the tinge, पाण्डुरैः with pale white colour, स्निग्धैः shining, अभ्रपटच्छेदैः pieces of cloth of clouds, अम्बरम् sky, बद्धव्रणम् इव appears like a bandaged wound.

##### आङ्ग्लानुवादः
'The sky looks as though its wounds are dressed with pale white moistureladen bandage cloths of clouds, red in the border, tinged as they are with the glow of twilight.



#### श्लोकः
##### मूलम्
मन्दमारुत निश्वासं सन्ध्याचन्दनरञ्जितम्।  
आपाण्डुजलदं भाति कामातुरमिवाम्बरम्4.28.6॥

##### शब्दार्थः
मन्दमारुतनिश्वासम् sighing with gentle winds, सन्ध्याचन्दनरञ्जितम् reddened with sandalpaste of evening twilight, आपाण्डुजलदम् with ashcoloured clouds, अम्बरम् sky, भाति appears, कामातुरं passionate lover.

##### आङ्ग्लानुवादः
'The sky with its gentle winds as its sighs, its ash coloured clouds (suggestive of a pale face) painted with red sandalpaste in the form of glow of twilight appears like a  
passionate lover.



#### श्लोकः
##### मूलम्
एषा घर्मपरिक्लिष्टा नववारिपरिप्लुता।  
सीतेव शोकसन्तप्ता मही बाष्पं विमुञ्चति4.28.7॥

##### शब्दार्थः
घर्मपरिक्लिष्टा scorched by the heat, नववारिपरिप्लुता flooded with fresh rain water, एषा मही the earth that way, शोकसन्तप्ता burning with grief, सीतेव like Sita, बाष्पम् tears, विमुञ्चति is shedding.

##### आङ्ग्लानुवादः
'This earth scorched by the heat and then flooded with fresh rain water, radiating heat, appears like my Sita shedding tears burning with grief.



#### श्लोकः
##### मूलम्
मेघोदरविनिर्मुक्ताः कह्लारसुखशीतलाः।  
शक्यमञ्जलिभिः पातुं वाताः केतकिगन्धिनः4.28.8॥

##### शब्दार्थः
मेघोदरविनिर्मुक्ताः released from the womb of clouds, कह्लारसुखशीतलाः gentle and cool as white lotuses, केतकिगन्धिनः carrying the fragrance of Kethaka flowers, वाताः winds, अञ्जलिभिः with cupped palms also, पातुम् for drinking, शक्यम् possible.

##### आङ्ग्लानुवादः
'The winds released from the wombs of clouds, cool as the delicate touch of white lotuses,charged with the fragrance of ketaka flowers can be inhaled through the hollow of one's palms.



#### श्लोकः
##### मूलम्
एष फुल्लार्जुनश्शैलः केतकैरधिवासितः।  
सुग्रीव इव शान्तारिर्धाराभिरभिषिच्यते4.28.9॥

##### शब्दार्थः
फुल्लार्जुनः arjuna flowers, केतकैः ketaka flowers, अधिवासितः filled with fragrance, एषः शैलः this mountain that way, शान्तारिः tranquilled by the destruction of enemy, सुग्रीव इव like Sugriva, धाराभिः with flowing water, अभिषिच्यते is consecrated.

##### आङ्ग्लानुवादः
'This mountain scented by the fragrance of arjuna and ketaka flowers is bathed in rain water just as Sugriva, tranquilled by the destruction of the enemy is consecrated in  
streams of (sacred) waters.



#### श्लोकः
##### मूलम्
मेघकृष्णाजिनधराः धारायज्ञोपवीतिनः।  
मारुतापूरितगुहाः प्राधीता इव पर्वताः4.28.10॥

##### शब्दार्थः
मेघकृष्णाजिनधराः clouds of the colour of black antelope skin, धारायज्ञोपवीतिनः streams of water falling like sacred threads, मारुतापूरितगुहाः winds in caves, पर्वताः mountain, प्राधीता इव like priests reciting (mantras).

##### आङ्ग्लानुवादः
'The mountains are covered with dark clouds which appear like the hide of the antelope. Streams of rain water flowing are like the sacred threads hanging down the shoulder and the sounds of wind filling the caves resemble the recitation of Vedas by priests. (These mountains are comparable to the brahmacharins engaged in the recitation of Vedas wearing antelopeskin and sacred threads).



#### श्लोकः
##### मूलम्
कशाभिरिव हैमीभिर्विद्युद्भिरिवताडितम्।  
अन्तस्त्सतनिर्घोषं सवेदनमिवाम्बरम्4.28.11॥

##### शब्दार्थः
हैमीभिः by the golden, कशाभिरिव whips, विद्युद्भिः by the lightnings, ताडितम् lashed, स्तनित thunder, निर्घोषम् sounds, अम्बरम् sky, अन्तः inside, सवेदनमिव as if crying in severe pain.

##### आङ्ग्लानुवादः
'The sky lashed with lightnings with whips of gold and emitting groans in the form of peals of thunder, appears as though crying in severe pain.



#### श्लोकः
##### मूलम्
नीलमेघाश्रिता विद्युत्स्फुरन्ती प्रतिभाति मा।  
स्फुरन्ती रावणस्याङ्के वैदेहीव तपस्विनी4.28.12॥

##### शब्दार्थः
नीलमेघाश्रिता coverd with dark clouds, स्फुरन्ती triggering looks like, विद्युत् lightning, रावणस्य Ravana's, अङ्के from the lap, स्फुरन्ती struggling, तपस्विनी pitiable woman, वैदेहीव like Vaidehi, मा to me, प्रतिभाति appears.

##### आङ्ग्लानुवादः
'The triggering of lightning in the dark clouds appears to me like austere Vaidehi  
struggling helplessly to get free from the lap of Ravana.



#### श्लोकः
##### मूलम्
इमास्ता मन्मथवतां हिताः प्रतिहता दिशः।  
अनुलिप्ता इव घनैर्नष्टग्रहनिशाकराः4.28.13॥

##### शब्दार्थः
मन्मथवताम् for the lovers, हिताः favourable, प्रतिहताः blocked, नष्टग्रहनिशाकराः Moon or planets seized to appear, इमाः this, ताः दिशः directions, घनैः with dense clouds, अनुलिप्ता इव as if smeared.

##### आङ्ग्लानुवादः
'Smeared as it were with dense clouds and therefore blocked the directions in which planets including the Moon cease to appear are favourable to lovers. The Moon is said to accenuate the pangs of separation from one's ladylove. Hence the quarters in which the Moon and the stars are hidden by clouds, have been favourable to the lovelorn.



#### श्लोकः
##### मूलम्
चिद्बाष्पाभिसंरुद्धान् वर्षागमसमुत्सुकान्।  
कुटजान्पश्य सौमित्रे पुष्पितान्गिरिसानुषु4.28.14॥  
मम शोकाभिभूतस्य कामसन्दीपनान् स्थितान्।

##### शब्दार्थः
सौमित्रे O Saumitri, क्वचित् at some places, बाष्पाभिसंरुद्धान् withered in the heat of water vapour, वर्षागमसमुत्सुकान् welcome the fresh showers of rain, गिरिसानुषु on slop of mountains,  स्थितान् standing, पुष्पितान् bloomed, शोकाभिभूतस्य overwhelmed with grief, मम my, कामसन्दीपनान् kindling my love, कुटजान् kutaja trees, पश्य see.

##### आङ्ग्लानुवादः
'O Saumitri look at the kutaja flowers standing on the mountain slopes withered by the heat. They welcome the fresh showers of rain and rekindle passion in me even though my heart is overwhelmed with grief.



#### श्लोकः
##### मूलम्
रजः प्रशान्तं सहिमोऽद्य वायु  
र्निदाघदोषप्रसराः प्रशान्ताः।  
स्थिता हि यात्रा वसुधाधिपानां  
प्रवासिनो यान्ति नरास्स्वदेशान्4.28.15॥

##### शब्दार्थः
अद्य now, रजः dust, प्रशान्तम् has settled, वायुः wind, सहिमः blowing with mist, निदाघदोषप्रसराः  torments of the heat of summer, प्रशान्ताः pacified, वसुधाधिपानाम् lords of earth, यात्रा expeditions, स्थिता हि is stopped, प्रवासिनः the travellers far off, नराः men, स्वदेशान् to their own land, यान्ति reach.

##### आङ्ग्लानुवादः
'Now the dust has settled and the wind carrying mist is cool. The torments of summer have ceased. The expeditions of kings have come to a stop and the travellers return to their native land.



#### श्लोकः
##### मूलम्
सम्प्रस्थिता मानसवासलुब्धाः  
प्रियान्विताः सम्प्रति चक्रवाकाः।  
अभीक्ष्णवर्षोदकविक्षतेषु  
यानानि मार्गेषु न सम्पतन्ति4.28.16॥

##### शब्दार्थः
सम्प्रति presently, मानसवासलुब्धाः desiring to live in Manasa lake, सम्प्रस्थिताः  started their journey, चक्रवाकाः the chakravakas, प्रियान्विताः united with their loved ones, अभीक्ष्णवर्षोदकविक्षतेषु damaged by heavy rains, मार्गेषु on the roads, यानानि carts, न सम्पतन्ति not move out.

##### आङ्ग्लानुवादः
'Desirous of living in Manasa lake swans have set out on their journey and the chakravaka birds are now united with their mates. The carts move not on the roads damaged by heavy rains.



#### श्लोकः
##### मूलम्
क्वचित्प्रकाशं क्वचिदप्रकाशं  
नभः प्रकीर्णाम्बुधरं विभाति।  
क्वचित्क्वचित्पर्वतसन्निरुद्धं  
रूपं यथा शान्तमहार्णवस्य4.28.17॥

##### शब्दार्थः
प्रकीर्णाम्बुधरम्  clouds scattered all over the sky, क्वचित् in some place, प्रकाशम् flashing, क्वचित् at some other place, अप्रकाशम् dull, नभः the sky, क्वचित्क्वचित् here and there, पर्वतसन्निरुद्धम् obstructed by mountains, शान्तमहार्णवस्य like unruffled ocean, रूपं यथा appearing like that, विभाति glowing

##### आङ्ग्लानुवादः
'The sky which is visible here is not visible there due to clouds scattered. It looks bright (blue) here and dull there. It appears like an unruffled ocean interspersed with hills here and there.



#### श्लोकः
##### मूलम्
व्यामिश्रितं सार्जकदम्बपुष्पै  
र्नवं जलं पर्वतधातुताम्रम्।  
मयूरकेकाभिरनुप्रयातं  
शैलापगाश्शीघ्रतरं वहन्ति4.28.18॥

##### शब्दार्थः
शैलापगाः streams of water from the mountains, सार्जकदम्बपुष्पैः with sarja and kadamba blossoms, व्यामिश्रितम् combined with, पर्वतधातुताम्रम् red with minerals of the mountain, मयूरकेकाभिः cries of peacocks, अनुप्रयातम् accompany, नवं जलम्   fresh rain water, शीघ्रतरम् swiftly, वहन्ति flow.

##### आङ्ग्लानुवादः
'The mountainstreams of rainwater mingled with sarja and kadamba flowers carry fresh water swiftly to the ocean along with the deposits of red mineral rocks of the mountain. Hark, the peacock cries.



#### श्लोकः
##### मूलम्
रसाकुलं षट्पदसन्निकाशं  
प्रभुज्यते जम्बुफलं प्रकामम्।  
अनेकवर्णं पवनावधूतं  
भूमौ पतत्याम्रफलं विपक्वम्4.28.19॥

##### शब्दार्थः
रसाकुलम् very juicy, षट्पदसन्निकाशम् like the black bee, जम्बुफलम् jambu fruit, प्रकामम् to the heart's content, प्रभुज्यते are eaten, अनेकवर्णम् of multiple colours, विपक्वम् fully ripened, आम्रफलम् mango fruit, पवनावधूतम् shaken by the wind, भूमौ on the ground, पतति fall.

##### आङ्ग्लानुवादः
'The black bees like jambu fruits full of sweet juice. People share them to their hearts  content, while the mango fruits which take multiple colours on getting ripened drop on the ground shaken by the wind.



#### श्लोकः
##### मूलम्
विद्युत्पताकास्सबलाकमालाः  
शैलेन्द्रकूटाकृतिसन्निकाशाः।  
गर्जन्ति मेघाः समुदीर्णनादाः  
मत्ता गजेन्द्रा इव संयुगस्थाः4.28.20॥

##### शब्दार्थः
विद्युत्पताकाः with banners of lightning, सबलाकमालाः closely connected garlands (rows) of herons, शैलेन्द्रकूटाकृतिसन्निकाशाः resembling the shapes of high mountain peaks, मेघाः clouds, संयुगस्थाः marching in wars, मत्ताः proud, गजेन्द्रा इव resembling elephants, समुदीर्णनादाः trumpetting in excitement, गर्जन्ति rumble.

##### आङ्ग्लानुवादः
The clouds that resemble high mountain peaks, having their banners of lightning with rows of herons as garlands give out loud peals of thunder like elephants in rut trumpet in battlearray.



#### श्लोकः
##### मूलम्
वर्षोदकाप्यायितशाद्वलानि  
प्रवृत्तनृत्तोत्सवबर्हिणानि।  
वनानि निर्वृष्टवलाहकानि  
पश्यापराह्णेष्वधिकं विभान्ति4.28.21॥

##### शब्दार्थः
वर्षोदकाप्यायितशाद्वलानि the tender green grass shining with rain waters, प्रवृत्तनृत्तोत्सवबर्हिणानि filled with peacocks starting the dance festival, निर्वृष्टवलाहकानि when the clouds have shed all their rain water, वनानि forests, अपराह्णेषु in the afternoon, अधिकम् more, विभान्ति enchanting, पश्य see.

##### आङ्ग्लानुवादः
'The tender green grass of the forest is shining with rainwater, the peacocks are having dance festival and the forests look more enchanting  in the afternoon.



#### श्लोकः
##### मूलम्
समुद्वहन्तस् सलिलातिभारं  
बलाकिनो वारिधरा नदन्तः।  
महत्सु शृङ्गेषु महीधराणां  
विश्रम्य विश्रम्य पुनः प्रयान्ति4.28.22॥

##### शब्दार्थः
सलिलातिभारम् heavy loads of water, समुद्वहन्तः while carrying, बलाकिनः accompanied by cranes, वारिधराः clouds, नदन्तः while thundering, महीधराणाम् of mountains, महत्सु on the high, शृङ्गेषु on peaks, विश्रम्य after resting, विश्रम्य halting again, पुनः again, प्रयान्ति move.

##### आङ्ग्लानुवादः
'The huge rumbling clouds on the high mountain peaks carry heavy load of water. Now they rest and now resume their journey accompanied by herons.



#### श्लोकः
##### मूलम्
मेघाभिकामा परिसम्पतन्ती  
सम्मोदिता भाति बलाकपङ्क्तिः।  
वातावधूता वरपौण्डरीकी  
लम्बेव माला रचिताम्बरस्य4.28.23॥

##### शब्दार्थः
मेघाभिकामा longing for clouds, परिसम्पतन्ती flying along, सम्मोदिता  rejoiced, बलाकपङ्क्तिः row of cranes, अम्बरस्य in the sky, वातावधूता shaken by the wind, वरपौण्डरीकी of the choice white lotuses, रचिता strung, लम्बा hanging, माला इव resemling garlands, भाति appears.

##### आङ्ग्लानुवादः
'The happy rows of herons flying in the sky to meet the clouds, appear like a long  
garland of choice white lotuses strung together hanging in the sky.



#### श्लोकः
##### मूलम्
बालेन्द्रगोपान्तरचित्रितेन  
विभाति भूमिर्नवशाद्वलेन।  
गात्रानुपृक्तेन शुकप्रभेण  
नारीव लाक्षोक्षितकम्बलेन4.28.24॥

##### शब्दार्थः
बालेन्द्रगोपान्तरचित्रितेन dotted with small Indragopa insects, नवशाद्वलेन with fresh grass, भूमिः ground, गात्रानुपृक्तेन touching their body, शुकप्रभेण with parrot green,लाक्षोक्षितकम्बलेन with a veil dotted with redlac dye sprinkled on it, नारीव like a lady, विभाति is shining.

##### आङ्ग्लानुवादः
'The earth shines with freshgrown, tender grass speckled here and there with small Indragopa insects. It appears like a woman wearing a parrotgreen veil sprinkled with red lac dye.



#### श्लोकः
##### मूलम्
निद्रा शनैः केशवमभ्युपैति  
द्रुतं नदी सागरमभ्युपैति।  
हृष्टा बलाका घनमभ्युपैति  
कान्ता सकामा प्रियमभ्युपैति4.28.25॥

##### शब्दार्थः
निद्रा sleep, शनैः slowly, केशवम् Lord Visnu, अभ्युपैति steals over, नदी river, द्रुतम् swiftly, सागरम् sea, अभ्युपैति approaches, हृष्टा joyfully, बलाका crane, घनम् cloud, अभ्युपैति approaches, सकामा filled with passion, कान्ता woman, प्रियम् beloved, अभ्युपैति approaches.

##### आङ्ग्लानुवादः
'Sleep steals over Lord Visnu. The rivers run swiftly to the sea, the female herons fly to catch the clouds joyfully. The young bride eagerly approaches her dear lord. (It is believed that Lord Visnu goes to sleep during chaturmasya, ie. from Asarh to Kartik)



#### श्लोकः
##### मूलम्
जाता वनान्ताश्शिखिसम्प्रनृत्ता  
जाताः कदम्बाः सकदम्बशाखाः।  
जाता वृषा गोषु समानकामा  
जाता मही सस्यवनाभिरामा4.28.26॥

##### शब्दार्थः
वनान्ताः the forest regions, शिखिसम्प्रनृत्ताः peacocks dancing, जाताः have started, कदम्बाः kadamba trees, सकदम्बशाखाः branches of kadamba trees, जाताः started bloomimg, वृषाः mighty bulls, गोषु with cows, समानकामाः equally desiring, जाताः have become, मही earth, सस्यवनाभिरामा filled with lovely green crops and trees.

##### आङ्ग्लानुवादः
'Peacocks dance in the forest. The branches of the kadamba trees get filled with flowers. Bulls long for union with the cows. The earth looks beautiful with green crops and trees.



#### श्लोकः
##### मूलम्
वहन्ति वर्षन्ति नदन्ति भान्ति  
ध्यायन्ति नृत्यन्ति समाश्वसन्ति।  
नद्यो घना मत्तगजा वनान्ताः  
प्रियाविहीनाश्शिखिनः प्लवङ्गमाः4.28.27॥

##### शब्दार्थः
नद्यः rivers, घनाः clouds, मत्तगजाः proud elephants, वनान्ताः forest lands, प्रियाविहीनाः away from their loved ones, शिखिनः peacocks, प्लवङ्गमाः monkeys, वहन्ति are flowing, वर्षन्ति are raining, नदन्ति are trumpeting, भान्ति are shining, ध्यायन्ति contemplating, नृत्यन्ति dancing, समाश्वसन्ति are quietened.

##### आङ्ग्लानुवादः
'The clouds are raining. The rivers are flowing. Proud elephants are trumpeting. Those separated from their loved ones are brooding. The monkeys are quiet and the peacocks are dancing.



#### श्लोकः
##### मूलम्
प्रहर्षिताः केतकपुष्पगन्ध  
माघ्राय हृष्टा वननिर्झरेषु।  
प्रपातशब्दाकुलिता गजेन्द्रा  
स्सार्धं मयूरैस् समदा नदन्ति4.28.28॥

##### शब्दार्थः
केतकपुष्पगन्धम् fragrance of Ketaki flowers, आघ्राय enjoying the smell, प्रहर्षिताः joyously, गजेन्द्राः elephants, मत्ताः lordly, वननिर्झरेषु in the waterfalls, प्रपातशब्दाः disturbed by the sound of water falling, समदाः intoxicated ones, मयूरैः सार्धम् with peacocks,नदन्ति trumpet.

##### आङ्ग्लानुवादः
'The lordly elephants get intoxicated with the fragrance of ketaki flowers, the noise of waterfalls and the cackle of peacocks and they give out a shrill trumpet.



#### श्लोकः
##### मूलम्
धारानिपातैरभिहन्यमानाः  
कदम्बशाखासु विलम्बमानाः।  
क्षणार्जितं पुष्परसावगाढं  
शनैर्मदं षट्चरणास्त्यजन्ति4.28.29॥

##### शब्दार्थः
धारानिपातैः with the flow of rainwater, अभिहन्यमानाः beaten, कदम्बशाखासु on the branches of kadamba trees, विलम्बमानाः hanging over, षट्चरणाः bees, क्षणार्जितम् acquired in a moment, पुष्परसावगाढम् sucking the honey from the flowers, मदम् strong smell, शनैः slowly, त्यजन्ति leave.

##### आङ्ग्लानुवादः
'Having sucked honey from the flowercups filled with honey, the bees are shedding their drunkenness slowly and hanging on the branches of kadamba trees, smitten with showers.



#### श्लोकः
##### मूलम्
अङ्गारचूर्णोत्करसन्निकाशैः  
फलैस्सुपर्याप्तरसैस्समृद्धैः।  
जम्बूद्रुमाणां प्रविभान्ति शाखाः  
निलीयमाना इव षट्पदौघैः4.28.30॥

##### शब्दार्थः
अङ्गारचूर्णोत्करसन्निकाशैः appearing like piled up balls of charcoal, फलैस्सुपर्याप्तरसैः filled with abundance of juice, समृद्धैः rich, जम्बूद्रुमाणां of jambu trees, प्रविभान्ति shining, शाखाः branches, निलीयमाना इव reclining,षट्पदौघैः by swarm of bees.

##### आङ्ग्लानुवादः
'The branches of jambu trees profusely  filled with fruits appear like piled up balls of charcoal, while swarms of bees rest on the branches on the jambu trees.



#### श्लोकः
##### मूलम्
तटित्पताकाभिरलङ्कृताना  
मुदीर्णगम्भीरमहारवाणाम्।  
विभान्ति रूपाणि बलाहकानां  
रणोद्यतानामिव वानरणानाम्4.28.31॥

##### शब्दार्थः
तटित्पताकाभिः banners of lightning, अलङ्कृतानाम् of the decorated, उदीर्णगम्भीरमहारवाणाम् making loud sound, वलाहकानाम् of the thundering clouds, रूपाणि forms, रणोत्सुकानाम् ready to fight in battle, वानराणाम् इव like elephants in rut, विभान्ति shine.

##### आङ्ग्लानुवादः
'The rainclouds decorated with banners of lightning and giving out peals of thunder shine like elephants in rut trumpeting, eager to fight in battle.



#### श्लोकः
##### मूलम्
मार्गानुगश्शैलवनानुसारी  
सम्प्रस्थितो मेघरवं निशम्य।  
युद्धाभिकामः प्रतिनादशङ्की  
मत्तो गजेन्द्रः प्रतिसन्निवृत्तः4.28.32॥

##### शब्दार्थः
मेघरवम् thunder of clouds, निशम्य heard, प्रतिनादशङ्की suspected it to be the sound of the enemy, युद्धाभिकामः desirous of waging war, सम्प्रस्थितः started to go, मार्गानुगः following the  
way, शैलवनानुसारी following the trees of the forest along the mountain, मत्तः proud, गजेन्द्रः elephant, प्रतिसन्निवृत्तः turned back.

##### आङ्ग्लानुवादः
'Intoxicated elephants on their march along the mountain in the forest, hear the thundering sounds of clouds and suspecting it to be the call of proud elephants to fight turn back.



#### श्लोकः
##### मूलम्
क्वचित्प्रगीता इव षट्पदौघैः  
क्वचित्प्रनृत्ता इव नीलकण्ठैः।  
क्वचित्प्रमत्ता इव वारणेन्द्रै  
र्विभान्त्यनेकाश्रयिणो वनान्ताः4.28.33॥

##### शब्दार्थः
अनेकाश्रयिणः supporting many, वनान्ताः forestland, क्वचित् in some places, षट्पदौघैः with swarms of bees, प्रगीताः इव humming, क्वचित् in some regions, नीलकण्ठैः with peacocks, प्रनृत्ता इव as if dancing, क्वचित् at some place, वारणेन्द्रैः by the elephants, प्रमत्ताः इव like the intoxicated ones, विभान्ति were shining.

##### आङ्ग्लानुवादः
'Swarms of bees hum here. Peacocks dance there. Intoxicated elephants sport in water in other places. (Thus)  the forest shows its many features.



#### श्लोकः
##### मूलम्
कदम्बसर्जार्जुनकन्दलाढ्या  
वनान्तभूमिर्नववारिपूर्णा।  
मयूरमत्ताभिरुतप्रनृत्तै  
रापानभूमिप्रतिमा विभाति4.28.34॥

##### शब्दार्थः
कदम्बसर्जार्जुनकन्दलाढ्याः rich with the shoots of kadamba, sarja, arjuna trees, नववारिपूर्णा filled with fresh rain water, वनान्तभूमिः the forestland, मयूरमत्ताभिरुतप्रनृत्तैः sounds and dances of intoxicated peahens, विभाति shines, आपानभूमिप्रतिमा like a tavern.

##### आङ्ग्लानुवादः
'The forest region with its various types of trees like kadamba, sarja and arjuna trees  
and full of fresh water shines like a tavern where girls in the form of peahens dance in excitement.



#### श्लोकः
##### मूलम्
मुक्तासकाशं सलिलं पतद्वै  
सुनिर्मलं पत्रपुटेषु लग्नम्।  
हृष्टा विवर्णच्छदना विहङ्गा  
स्सुरेन्द्रदत्तं तृषिताः पिबन्ति4.28.35॥

##### शब्दार्थः
सुरेन्द्रदत्तम् offered by lord of gods, Indra, मुक्तासकाशम् like pearls, पतत् while falling, सुनिर्मलम् exceedingly pure, पत्रपुटेषु in leaf cups, लग्नम् collected, सलिलम् water, तृषिताः thirsty ones, विवर्णच्छदनाः with faded wings, विहङ्गाः birds, हृष्टाः rejoice, पिबन्ति are drinking.

##### आङ्ग्लानुवादः
'Thirsty birds rejoice drinking exceedingly pure water held in leafcups offered by Indra (in the form of rain), which looks like pearls collected in the leafcups. As the drops fall on them the hue of their wings seems to change (fade).



#### श्लोकः
##### मूलम्
षट्पादतन्त्रीमधुराभिधानं  
प्लवङ्गमोदीरितकण्ठतालम्।  
आविष्कृतं मेघमृदङ्गनादै  
र्वनेषु सङ्गीतमिव प्रवृत्तम्4.28.36॥

##### शब्दार्थः
वनेषु in the forest, षट्पादतन्त्रीमधुराभिधानम् the sweet humming bees like the music of string instruments, प्लवङ्गमोदीरितकण्ठतालम् the croaking of frogs, मेघमृदङ्गनादैः rumbling of clouds like beating of drums, आविष्कृतम् started, सङ्गीतम् musical concert, प्रवृत्तम् इव as if commenced.

##### आङ्ग्लानुवादः
'The sweet humming of bees like the music of string instruments (Vina), the croaking of frogs, the rumbling of clouds sounding like the beating of drums make it appear as if a musical concert has started in the forest.



#### श्लोकः
##### मूलम्
क्वचित्प्रनृत्तैः क्वचिदुन्नदद्भिः  
क्वचिच्च वृक्षाग्रनिषण्णकायैः।  
व्यालम्बबर्हाभरणैर्मयूरै  
र्वनेषु सङ्गीतमिव प्रवृत्तम्4.28.37॥

##### शब्दार्थः
क्वचित् at some location, प्रनृत्तैः by those engaged in dancing, क्वचित् at some place, उन्नदद्भिः making sounds, क्वचित् at some place, वृक्षाग्रनिषण्णकायैः by those settled on the tree tops, व्यालम्बबर्हाभरणैः by those adorned with a big plumage hanging at their back, वनेषु in the forest, मयूरैः peacocks, सङ्गीतम् like musical concert, प्रवृत्तम् इव as though engaged.

##### आङ्ग्लानुवादः
'Here the peacocks are dancing and there they are singing. Elsewhere they are reclining on treetops with their big plumage hanging down. It appears as though the peacocks have started a musical concert in the forest.



#### श्लोकः
##### मूलम्
स्वनैर्घनानां प्लवगाः प्रबुद्धाः  
विहाय निद्रां चिरसन्निरुद्धाम्।  
अनेकरूपाकृतिवर्णनादाः  
नवाम्बुधाराभिहता नदन्ति4.28.38॥

##### शब्दार्थः
घनानाम् of the clouds, स्वनैः sounds, प्रबुद्धाः awakened, अनेकरूपाकृतिवर्णनादाः in different forms, colours and sounds, प्लवगाः frogs, चिरसन्निरुद्धाम्  preventing for a long time, निद्राम् sleep, विहाय giving up, नवाम्बुधाराभिहताः  by the flow of rain waters, नदन्ति croaking.

##### आङ्ग्लानुवादः
'Frogs of different forms, colours and sounds are croaking, awakened from their long sleep by the thunders of clouds and flow of fresh rainwater.



#### श्लोकः
##### मूलम्
नद्यस्समुद्वाहितचक्रवाका  
स्तटानि शीर्णान्यपवाहयित्वा।  
दृप्ता नवप्राभृतपूर्णभोगाः  
द्रुतं स्वभर्तारमुपोपयान्ति4.28.39॥

##### शब्दार्थः
समुद्वाहितचक्रवाकाः carrying the chakravaka birds, दृप्ताः bloated with pride, नद्यः rivers, शीर्णानि broken, तटानि banks, अपवाहयित्वा avoiding, नवप्राभृतपूर्णभोगाः enjoying fully with their new gifts, स्वभर्तारम् their lord (sea), द्रुतम् swiftly, उपोपयान्ति approaching.

##### आङ्ग्लानुवादः
'Washing away their broken banks which obstruct their way to the sea, the bloated rivers like proud young ladies with chakravaka birds borne on their surface ,which look like protruberant breasts, rush swiftly to meet their lord, the sea, chosen for full enjoyment with the gifts of flowers.



#### श्लोकः
##### मूलम्
नीलेषु नीलाः प्रविभान्ति सक्ताः  
मेघेषु मेघा नववारिपूर्णाः।  
दवाग्निदग्धेषु दवाग्निदग्धा  
श्शैलेषु शैला इव बद्धमूलाः4.28.40॥

##### शब्दार्थः
नीलेषु dark, मेघेषु  clouds, सक्ताः leaned, नववारिपूर्णाः full of fresh water, नीलाः dark, मेघाः clouds, दवाग्निदग्देषु  burnt by forest fire, शैलेषु  mountain, बद्धमूलाः  yet firmly rooted, दवाग्निदग्धाः consumed by wild fire, शैलाः mountains, इव like, प्रतिभान्ति shining.

##### आङ्ग्लानुवादः
'Dark clouds filled with fresh water, leaning on dark clouds appear like boulders of rock, scorched with wild fire with their bases yet firmly rooted shining.



#### श्लोकः
##### मूलम्
प्रहृष्टसन्नादितबर्हिणानि  
सशक्रगोपाकुलशाद्वलानि।  
चरन्ति नीपार्जुनवासितानि  
गजास्सुरम्याणि वनान्तराणि4.28.41॥

##### शब्दार्थः
गजाः elephants, प्रहृष्टसन्नादितबर्हिणानि peacocks making noise out of joy, सशक्रगोपाकुलशाद्वलानि filled with Indragopa insects crawling on young grass beds, नीपार्जुनवासितानि giving out smell of kadamba and arjuna blossoms, सुरम्याणि delightful, वनान्तराणि forestland, चरन्ति roam about.

##### आङ्ग्लानुवादः
'Elephants roam the forestland inhabited by peacocks making noise out of joy, where the grassy land is filled with crawling Indragopa insects and the fragrance of kadamba and arjuna blossoms.



#### श्लोकः
##### मूलम्
नवाम्बुधाराहतकेसराणि  
द्रुतं परित्यज्य सरोरुहाणि।  
कदम्बपुष्पाणि सकेसराणि  
नवानि हृष्टा भ्रमराः पतन्तिः4.28.42॥

##### शब्दार्थः
हृष्टाः delighted, भ्रमराः honeybees, नवाम्बुधाराहतकेसराणि with filaments destroyed by rain, सरोरुहाणि lotuses, द्रुतम् quickly, परित्यज्य leaving, सकेसराणि fresh filaments, नवानि new, कदम्बपुष्पाणि kadamba flowers, दृष्ट्वा  seeing, पतन्ति falling.

##### आङ्ग्लानुवादः
'The bees have quit the lotus filaments destroyed by the rain and happily move quickly towards fresh filaments of kadamba flowers.



#### श्लोकः
##### मूलम्
मत्ता गजेन्द्रा मुदिता गवेन्द्रा  
वनेषु विश्रान्ततरा मृगेन्द्रा।  
रम्या नगेन्द्रा निभृता नरेन्द्राः  
प्रक्रीडितो वारिधरैस्सुरेन्द्रः4.28.43॥

##### शब्दार्थः
गजेन्द्राः elephants, मत्ताः proud, वनेषु in the forest, गवेन्द्राः proud bulls, मुदिताः are happy, मृगेन्द्राः king of animals, विश्रान्ततराः are taking rest, नगेन्द्राः mountains, रम्याः beautiful, नरेन्द्राः kings, निभृताः not moving, सुरेन्द्रः lord of gods, वारिधरैः with clouds, प्रक्रीडितः sporting.

##### आङ्ग्लानुवादः
'Intoxicated elephants roam the forest. Mighty bulls rejoice. Kings of beasts (lions) lounge. Mountains look beautiful. Kings relax. While Indra, lord of the gods, sports with clouds.



#### श्लोकः
##### मूलम्
मेघास्समुद्धूतसमुद्रनादाः  
महाजलौघैर्गगनावलम्बाः।  
नदीस्तटाकानि सरांसि वापी  
र्महीं च कृत्स्नामपवाहयन्ति4.28.44॥

##### शब्दार्थः
महाजलौघैः with heavy flow of water, समुद्धूतसमुद्रनादाः sea roaring heavily, गगनावलम्बाः hanging in the sky, मेघाः clouds, नदीः rivers, तटाकानि tanks, सरांसि lakes and ponds also, वापीः wells, कृत्स्नाम् entire, महीं च the earth, अपवाहयन्ति fill with flood waters.

##### आङ्ग्लानुवादः
'With their big torrents, clouds hanging over the sky, drowning the roar of the sea, make the rivers, ponds, lakes and tanks overflow and flood the entire earth.



#### श्लोकः
##### मूलम्
वर्षप्रवेगा विपुलाः पतन्ति  
प्रवान्ति वातास्समुदीर्णघोषाः।  
प्रणष्टकूलाः प्रवहन्ति शीघ्रं  
नद्योजलैर्विप्रतिपन्नमार्गाः4.28.45॥

##### शब्दार्थः
विपुलाः extensively, वर्षप्रवेगाः affected by the force of rain, पतन्ति are falling, समुदीर्णघोषाः creating roaring sound, वाताः winds, प्रवान्ति are blowing, प्रनष्टकूलाः  banks destroyed, विप्रतिपन्नमार्गाः direction changed, नद्यः rivers, शीघ्रम् swiftly, जलैः water, प्रवहन्ति flowing.

##### आङ्ग्लानुवादः
'Torrents of rain pour at great speed. Winds roar. Rivers flow swiftly changing their direction due to breach in the banks



#### श्लोकः
##### मूलम्
नरैर्नरेन्द्रा इव पर्वतेन्द्रा  
स्सुरेन्द्रदत्तैः पवनोपनीतैः।  
घनाम्बुकुम्भैरभिषिच्यमाना  
रूपं श्रियं स्वामिव दर्शयन्ति4.28.46॥

##### शब्दार्थः
पर्वतेन्द्राः the great mountains, सुरेन्द्रनीतैः sent by lord of the gods, पवनोपदत्तैः served by the winds, घनाम्बुकुम्भैः water pitchers of clouds, नरैः by people, नरेन्द्रा इव like lords of the people, अभिषिच्यमानाः are consecrated, रूपम् form, स्वामिव their own, श्रियम् kingdom of wealth, इव like, दर्शयन्ति are showing.

##### आङ्ग्लानुवादः
'The mountains are consecrated with waterpitchers of clouds brought by the winds, offered by Lord Indra. Just as kings, consecrated by men, display their majesty, the mountains exhibit their form and glory. (Clouds are compared with water pots)



#### श्लोकः
##### मूलम्
घनोपगूढं गगनं सतारं  
न भास्करो दर्शनमभ्युपैति।  
नवैर्जलौघैर्धरणी विसृप्ता  
तमो विलिप्ता न दिशः प्रकाशाः4.28.47॥

##### शब्दार्थः
गगनम् sky, घनोपगूढम् covered by clouds, भास्करः Sun, दर्शनम् appearance, स अभ्युपैति not to be seen, सतारं along with stars, न not, धरणी land, जलौघैः with water flow of, विसृप्ता gliding, तमोविलिप्ताः covered with darkness, दिशः direction, न प्रकाशाः not shining.

##### आङ्ग्लानुवादः
'Ennveloped by clouds, the Sun and stars are not visible. The earth glides with the flow of fresh waters. The directions are not clear, covered by darkness.



#### श्लोकः
##### मूलम्
महान्ति कूटानि महीधराणां  
धाराभिधौतान्यधिकं विभान्ति।  
महाप्रमाणैर्विपुलैः प्रपातै  
र्मुक्ताकलापैरिव लम्बमानैः4.28.48॥

##### शब्दार्थः
महीधराणाम् of the mountains, धाराभिधौतानि washed by the rain water, महान्ति huge, कूटानि mountain peaks, लम्बमानैः by the hanging, मुक्ताकलापैरिव like the strings of pearls, महाप्रमाणैः by long , विपुलैः by many, प्रपातैः water falling down, अधिकम् excessively, विभान्ति appeared.

##### आङ्ग्लानुवादः
'The huge mountain peaks are washed by the heavy downpour of rain which look like long strings of pearls hanging.



#### श्लोकः
##### मूलम्
शैलोपलप्रस्खलमानवेगा  
श्शैलोत्तमानां विपुलाः प्रपाताः।  
गुहासु सन्नादितबर्हिणासु  
हारा विकीर्यन्त इवावभान्ति4.28.49॥

##### शब्दार्थः
शैलोपलप्रस्खलमानवेगाः water rushing down the rocks, विपुलाः large, प्रपाताः waterfalls, शैलोत्तमानाम् of great mountains, सन्नादितबर्हिणासु  where peacocks are singing loudly, गुहासु in caves, हाराः chains, विकीर्यन्त इव broken and scattered, अवभान्ति appear.

##### आङ्ग्लानुवादः
'The waterfalls rushing down the rocks on the huge mountains and flowing through caves, and peacocks singing create an image of broken and scattered chains of pearls.



#### श्लोकः
##### मूलम्
शीघ्रप्रवेगा विपुलाः प्रपाताः  
निर्धौतशृङ्गोपतला गिरीणाम्।  
मुक्ताकलापप्रतिमाः पतन्तो  
महागुहोत्सङ्गतलैर्ध्रियन्ते4.28.50॥

##### शब्दार्थः
शीघ्रप्रवेगाः fast flow, विपुलाः huge, गिरीणाम् of the mountains, निर्धौतशृङ्गोपतलाः  washing the surroundings of the mountain peaks, मुक्ताकलापप्रतिमाः like the chains of pearls, पतन्तः while falling, प्रपाताः waterfalls, महागुहोत्सङ्गतलैः by the laps of huge caves, ध्रियन्ते collected.

##### आङ्ग्लानुवादः
'The fast flow of waterfalls spread over vast areas completely wash the surroundings  of the mountain peaks. It appears like chains of pearls collected in the lap of huge caves.



#### श्लोकः
##### मूलम्
सुरतामर्दविच्छिन्नास्स्वर्गस्त्रीहारमौक्तिकाः।  
पतन्ति चातुला दिक्षु तोयधारास्समन्ततः4.28.51॥

##### शब्दार्थः
सुरतामर्दविच्छिन्नाः broken by the rubbing of the bodies in sexualsport, स्वर्गस्त्रीहारमौक्तिकाः from the chains of the celestial women, च also, अतुलाः incomparable, तोयधाराः waterfalls, समन्ततः all over, दिक्षु in all directions, पतन्ति are fallen.

##### आङ्ग्लानुवादः
'The strings of incomparable waterfalls all over the mountain appear as though pearls from the chains of sexually indulgent celestial women are dropping down from heaven, broken through physical friction.



#### श्लोकः
##### मूलम्
निलीयमानैर्विहगैर्निमीलद्भिश्च पङ्कजैः।  
विकसन्त्या च मालत्या गतोऽस्तं ज्ञायते रविः4.28.52॥

##### शब्दार्थः
निलीयमानैः by the resting, विहगैः by birds, निमीलद्भि closing, पङ्कजैः च by lotuses, विकसन्त्या by blooming, मालत्या च by Jasmines also, रविः Sun, अस्तंगतः has set, ज्ञायते is understood.

##### आङ्ग्लानुवादः
'The time of the setting Sun (as he remains invisible the whole day) is known  only by the birds reaching out to their dwellings for rest, and by the closing of lotuses and  
blossoming jasmines.



#### श्लोकः
##### मूलम्
वृत्ता यात्रा नरेन्द्राणां सेना प्रतिनिवर्तते।  
वैराणि चैव मार्गाश्च सलिलेन समीकृताः4.28.53॥

##### शब्दार्थः
नरेन्द्राणाम् kings, यात्रा expeditions, वृत्ता has been stopped, सेना army, प्रतिनिवर्तते is  returning, सलिलेन  with water, वैराणि enmities, चैव also, मार्गाश्च as well as roads also, समीकृताः are suspended.

##### आङ्ग्लानुवादः
'Expeditions by kings come to a stop. The army returns. The flow of water blocks the roads. It suspends enmity (between states).



#### श्लोकः
##### मूलम्
मासि प्रोष्ठपदे ब्रह्म ब्राह्मणानां विवक्षताम्।  
अयमध्यायसमयस्सामगानामुपस्थितः4.28.54॥

##### शब्दार्थः
प्रोष्ठपदे मासि in the month of Bhadrapada, ब्रह्म the Veda, विवक्षताम् of those desirous of reciting, सामगानाम् study of the singers of Sama veda, ब्राह्मणानाम् of brahmins, अयम् this, अध्यायसमयः time of study, उपस्थितः started

##### आङ्ग्लानुवादः
'The month of Bhadrapada meant for the recitation of the Vedas by brahmins and for those desirous of singing  Sama Veda has started.



#### श्लोकः
##### मूलम्
निवृत्तकर्मायतनो नूनं सञ्चितसञ्चयः।  
आषाढीमभ्युपगतो भरतः कोसलाधिपः4.28.55॥

##### शब्दार्थः
निवृत्तकर्मायतनः completed all his work, सञ्चितसञ्चयः collected the requirements, कोसलाधिपः king of Kosala, भरतः Bharata, आषाढीम् month of Asarh, अभ्युपगतः has arrived नूनम् surely.

##### आङ्ग्लानुवादः
'Surely Bharata, king of Kosala, would have completed the collection of all his requirement before the commencement of the month of Asarh.



#### श्लोकः
##### मूलम्
नूनमापूर्यमाणायास्सर्वव्या वर्धते रयः।  
मां समीक्ष्य समायान्तमयोध्याया इव स्वनः4.28.56॥

##### शब्दार्थः
अपूर्यमाणायाः filled with water, सरव्या of Sarayu, रयः speed, समायान्तम् while I approach, माम् me, समीक्ष्य  seeing, अयोद्यायाः in Ayodhya, स्वनः इव cheers like, वर्धते is rising, नूनम् surely.

##### आङ्ग्लानुवादः
'Just as the cheerful voices of people of Ayodhya rise as soon as they see me returning, certainly the speed of river Sarayu is rising, filled with rain water.



#### श्लोकः
##### मूलम्
इमास्फीतगुणा वर्षास्सुग्रीवस्सुखमश्नुते।  
विजितारिः सदारश्च राज्ये महति च स्थितः4.28.57॥

##### शब्दार्थः
विजितारिः won the enemy, सदारश्च  with his wife, महति in great, राज्ये in kingdom, स्थितः च he attained, सुग्रीवः Sugriva, स्फीतगुणाः abounding in merits, इमाः वर्षाः during this rainy season, सुखम् happiness, अश्नुते experiencing.

##### आङ्ग्लानुवादः
'Having defeated his enemy, Sugriva with his wife during the rainy season is wellestablished in the kingdom,  abounding in merits.



#### श्लोकः
##### मूलम्
अहं तु हृतदारश्च राज्याच्य महतश्च्युतः।  
नदीकूलमिव क्लिन्नमवसीदामि लक्ष्मण॥4.28.58॥

##### शब्दार्थः
लक्ष्मण Lakshmana, हृतदारश्च  with lost wife, महतः from the mighty, राज्यात् from the kingdom, च्युतश्च dethroned, अहं तु  I am even, क्लिन्नम् overflowed with water, नदीकूलम् इव like the bank of river, अवसीदामि I am sinking.

##### आङ्ग्लानुवादः
'O Lakshmana I have lost my wife. I have been dethroned from the mighty kingdom. I am sinking like a river bank overflowed.



#### श्लोकः
##### मूलम्
शोकश्च मम विस्तीर्णो वर्षाश्च भृशदुर्गमाः।  
रावणश्च महान् शत्रुरपारं प्रतिभाति मे4.28.59॥

##### शब्दार्थः
मम my, शोकश्च sorrow, विस्तीर्णः great, वर्षाश्च these rains, भृशदुर्गमाः difficult to cross, रावणश्च Ravana also, महान् great, शत्रुः enemy, मे me, अपारम् to cross over, प्रतिभाति it appears.

##### आङ्ग्लानुवादः
'My sorrow which increases, the rains which make it hard to cover distances and Ravana the great enemyall these appear difficult to conquer.



#### श्लोकः
##### मूलम्
अयात्रां चैव दृष्ट्वेमां मार्गांश्च भृशदुर्गमान्।  
प्रणते चैव सुग्रीवे न मया किञ्चिदीरितम्4.28.60॥

##### शब्दार्थः
सुग्रीवे when Sugriva, प्रणते चैव is faithful to me, इमाम् this, अयात्राम् suspending the expedition, भृशदुर्गमान् very difficult, मार्गांश्च road, दृष्ट्वा after seeing, मया myself, किञ्चित् even a little, न ईरितम् not spoken.

##### आङ्ग्लानुवादः




#### श्लोकः
##### मूलम्
अपि चातिपरिक्लिष्टं चिराद्दारैस्समागतम्।  
आत्मकार्यगरीयस्त्वाद्वक्तुं नेच्छामि वानरम्4.28.61॥

##### शब्दार्थः
अपिच and also, अतिपरिक्लिष्टम् one who experienced great difficulties, चिरात् after a long time, दारैः with his wife, समागतम् reunited, वानरम् monkey, आत्मकार्यगरीयस्त्वात् due to our task being greater, वक्तुम् to speak, नेच्छामि I do not desire.

##### आङ्ग्लानुवादः
'Since Sugriva has gone through great difficulties and is reunited with his wives after a long time and since our task is great, I did not desire to speak to him now.



#### श्लोकः
##### मूलम्
स्वयमेव हि विश्रम्य ज्ञात्वा कालमुपागतम्।  
उपकारं च सुग्रीवो वेत्स्यते नात्र संशयः4.28.62॥

##### शब्दार्थः
सुग्रीवः Sugriva, विश्रम्य after resting, कालम् time, उपागतम् has come, ज्ञात्वा after knowing,  
उपकारं च help also, स्वयमेव himself, वेत्स्यते will know, हि indeed, अत्र about that, संशयः doubt, न no.

##### आङ्ग्लानुवादः




#### श्लोकः
##### मूलम्
तस्मात्कालप्रतीक्षोऽहं स्थितोऽस्मि शुभलक्षण।  
सुग्रीवस्य नदीनां च प्रसादममनुपालयन्4.28.63॥

##### शब्दार्थः
शुभलक्षण hero endowed with auspicious qualities, तस्मात् therefore, अहम् I, सुग्रीवस्य Sugriva's, नदीनां च of rivers also, प्रसादम् his grace, अनुपालयन्  while waiting, कालप्रतीक्षः waiting for a favourable time, अस्मि I will.

##### आङ्ग्लानुवादः
'O Lakshmana of auspicious qualities I will wait for the proper time to appease Sugriva as well as the rivers.



#### श्लोकः
##### मूलम्
उपकारेण वीरस्तु प्रतीकारेण युज्यते।  
अकृतज्ञोऽप्रतिकृतो हन्ति सत्त्ववतां मनः4.28.64॥

##### शब्दार्थः
उपकारेण by a help, वीरः a hero, प्रतिकारेण by helping in turn, युज्यते a suitable step is taken, अकृतज्ञः ungrateful, अप्रतिकृतः one who does not help, सत्त्ववताम् of the virtuous people, मनः heart, हन्ति hurts.

##### आङ्ग्लानुवादः
A hero should in return help whoever has helped him. An ungrateful person hurts the heart of the virtuous by not returning the assistance.'



#### श्लोकः
##### मूलम्
अथैवमुक्तः प्रणिधाय लक्ष्मणः  
कृताञ्जलिस्तत्प्रतिपूज्य भाषितम्।  
उवाच रामं स्वभिरामदर्शनं  
प्रदर्शयन्दर्शनमात्मनश्शुभम्4.28.65॥

##### शब्दार्थः
लक्ष्मणः Lakshmana, अथ then, एवं in this way, मुक्तम् expressed, प्रणिधाय after contemplating on it, कृताञ्जलिः with folded palms, भाषितम् speech, प्रतिपूज्य after honouring, आत्मनः self, शुभम् auspicious, दर्शनम् opinion, प्रदर्शयन् exhibited, स्वभिरामदर्शनम्  a delightful one, रामम् to Rama, उवाच said.

##### आङ्ग्लानुवादः
Having heard this, Lakshmana expressed his considered opinion with due respect to handsome Ramaः



#### श्लोकः
##### मूलम्
यथोक्तमेतत्तव सर्वमीप्सितं  
नरेन्द्र कर्ता नचिराद्धरीश्वरः।  
शरत्प्रतीक्षः क्षमतामिमं भवान्  
जलप्रपातं रिपुनिग्रहे धृतः4.28.66॥

##### शब्दार्थः
नरेन्द्र O king, यथा as, द्धरीश्वरः Sugriva, नचिरात् soon, तव your, ईप्सितम् desire, एतत् सर्वम् all this, कर्ता he will do, रिपुनिग्रहे in destroying the enemy, धृतः steadfast, भवान् you, शरत्प्रतीक्षः awaiting autumn, इमम् this, जलप्रपातम् water flow, क्षमताम्  put up.

##### आङ्ग्लानुवादः
'O Rama come Autumn, Sugriva will soon do all that you desire. Bear with the rains. Stay steadfast (in your determination) to destroy the enemy.  

#### समाप्तिः
 श्रीमद्रामायणे वाल्मीकीय आदिकाव्ये किष्किंधाकाण्डे अष्टाविंशस्सर्गः॥  
Thus ends the twentyeighth sarga of Kishkindakanda of the Holy Ramayana, the first epic, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/03-sugrIva-bodhanam/028_prAvRDvarNanam.md">
<details><summary><h3>भूषणम् ...{Loading}...</h3></summary>



स तथा वालिनं हत्वा सुग्रीवमभिषिच्य च ।  

वसन्माल्यवतः पृष्ठे रामो लक्ष्मणमब्रवीत्  ॥  ४।२८।१  ॥   

अथ रामः स्वस्याश्रितविश्लेषासहिष्णुत्वमन्यापदेशेन लक्ष्मणाय प्रदर्शयन्
वर्षर्तुवर्णनमारभते ऽष्टाविंशे स तथेत्यादि । सः,
यत्किञ्चिद्विरोधिनिरसनाश्रितसंरक्षणलाभेप्यसत्कल्पमेतन्मन्यमानः माल्यवतः
पूर्वं प्रस्रवणाख्यतयोक्तस्य गिरेः पृष्ठे उपरि वसन्, सर्वजनोज्जीवनाय
सन्निहित इत्यर्थः  ॥  ४।२८।१  ॥   

  

अयं स कालः सम्प्राप्तः समयो ऽद्य जलागमः ।  

सम्पश्य त्वं नभो मेघैः संवृतं गिरिसन्निभैः  ॥  ४।२८।२  ॥   

अयमिति । समयः सुग्रीवस्य स्थानावधित्वेन सङ्केतितः सो ऽयं जलागमः कालः
वर्षाकालः अद्य सम्प्राप्तः सम्प्रवृत्तः  ॥  ४।२८।२  ॥   

  

नवमासधृतं गर्भं भास्करस्य गभस्तिभिः ।  

पीत्वा रसं समुद्राणां द्यौः प्रसूते रसायनम्  ॥  ४।२८।३  ॥   

नवेति । द्यौः भास्करस्य गभस्तिभिः किरणैः समुद्राणां रसं पीत्वा नवमासधृतं
कार्तिकाद्याषाढपर्यन्तनवमासधृतं रसायनं षड्रसानां कारणं गर्भं जलं प्रसूते
जनयति । भास्करस्य गभस्तिभिरित्यनेन "याभिरादित्यस्तपति रश्मिभिस्ताभिः
पर्जन्यो वर्षति" इति श्रुतिः सूच्यते । समुद्राणां रसमित्यनेन हंसस्य
क्षीरनीरविभागचातुर्यवत् नीरलवणविभागसामर्थ्यं द्योत्यते । अत्र
प्रस्तुतद्योवर्षवृत्तान्तेनाप्रस्तुतस्यानेकनायकाहितवीर्यगर्भं
भस्त्रिकाभिर्धृत्वा काले प्रेमास्पदसुतप्रसवकृद्वधूवृत्तान्तस्य प्रतीतेः
समासोक्तिरलङ्कारः । यदि सीता सन्निहिता सापीदानीं नवप्रसूतिः स्यादिति
राममनोरथो गम्यते  ॥  ४।२८।३  ॥   

  

शक्यमम्बरमारुह्य मेघसोपानपङ्क्तिभिः ।  

कुटजार्जुनमालाभिरलङ्कर्तुं दिवाकरम्  ॥  ४।२८।४  ॥   

शक्यमिति । मेघा एव सोपनानि तेषां पङ्क्तिभिरम्बरमारुह्य कुटजार्जुनानां
वार्षिकपुष्पाणां मालाभिः दिवाकरम् अस्मत्कृलगुरुभूतसूर्यमध्ये सदा ध्येयं
विष्णुम् "अलङ्कारप्रियो विष्णुः" इति न्यायेनालङ्कुर्तुं शक्यम् ।
लिङ्गसामान्ये नपुंसकम् । "सह पत्न्या विशालाक्ष्या नारायणमुपागमत्"
इत्युक्तरीत्या सीतया सहाराधनं न लब्धमित्युत्कण्ठा द्योत्यते  ॥  ४।२८।४
 ॥   

  

सन्ध्यारागोत्थितैस्ताम्रैरन्तेष्वधिकपाण्डरैः ।  

स्निग्धैरभ्रपटच्छेदैर्बद्धव्रणमिवाम्बरम्  ॥  ४।२८।५  ॥   

सन्ध्यारागोत्थितैः उत्थितसन्ध्यारागैः । आहिताग्न्यादित्वात् परनिपातः ।
वस्त्रखण्डपक्षे उत्थितसन्ध्यातुल्यरागैः अत एव ताम्रैः अन्तेषु प्रान्तेषु
अधिकपाण्डरैः अत्यन्तशुभ्रैः स्निग्धै आर्द्रैः अभ्रपटच्छेदैः अभ्राणि मेघा
एव पटच्छेदाः वस्त्रखण्डाः तैः बद्धव्रणमिवाम्बरं भाति । उपमालङ्कारः  ॥ 
४।२८।५  ॥   

  

मन्दमारुतनिश्वासं सन्ध्याचन्दनरञ्जितम् ।  

आपाण्डुजलदं भाति कामातुरमिवाम्बरम्  ॥  ४।२८।६  ॥   

मन्दमारुत एव निश्वासो यस्य तत् तथा । अनेन निरन्तरनिश्वासवत्त्वमुच्यते ।
सन्ध्या सन्ध्यारागः । स एव चन्दनं तेन रञ्जितम् आलिप्तम् । अनेन
तापशान्तिकरशीतोपचार उक्तः । आपाण्डुजलदमित्यनेन विरहपाण्डुतोक्ता । अत एव
कामातुरं कान्ताविरहपीडितमिवेत्युत्प्रेक्षा रूपकानुप्राणिता  ॥  ४।२८।६
 ॥   

  

एषा धर्मपरिक्लिष्टा नववारिपरिप्लुता ।  

सीतेव शोकसन्तप्ता मही बाष्पं विमुञ्चति  ॥  ४।२८।७  ॥   

एषेति । घर्मेण ग्रीष्मसन्तापेन । सीपापक्षे विरहतापेन । परिक्लिष्टा
नववारिभिः परिप्लुता सिक्ता । सीतापक्षे अश्रुक्लिन्ना । बाष्पम् ऊष्म
अश्रुजलं च विमुञ्चति । प्रथमजलनिपाते हि भूमेरूष्मा समुदञ्चति ।
श्लोषालङ्कारः  ॥  ४।२८।७  ॥   

  

मेघोदरविनिर्मुक्ताः कह्लारसुखशीतलाः ।  

शक्यमञ्जलिभिः पातुं वाताः केतकिगन्धिनः  ॥  ४।२८।८  ॥   

मेघेति । मेघेत्यादिना मान्द्यमुक्तम् । कह्लारेत्यादिना शैत्यसौरभ्ये ।
एवं गुणत्वात् वाताः आदरातिशयेन अञ्जलिभिरादाय पातुं शक्यम् ।
अतिशयोक्तिरलङ्कारः  ॥  ४।२८।८  ॥   

  

एष फुल्लार्जुनः शैलः केतकैरधिवासितः ।  

सुग्रीव इव शान्तारिर्धाराभिरभिषिच्यते  ॥  ४।२८।९  ॥   

फुल्लार्जुन इत्यनेन मालालङ्कृतत्वमुच्यते । केतकैरधिवासित इत्यनेन
चन्दनादिमत्त्वं च सुग्रीवस्य सूच्यते । शान्तारिरित्यनेन शैलस्य
निस्तापत्वमुक्तम् । बिम्बप्रतिबिम्बभावेन साम्यप्रतिपादनादुपमालङ्कारः  ॥ 
४।२८।९  ॥   

  

मेघकृष्णाजिनधरा धारायज्ञोपवीतिनः ।  

मारुतापूरितगुहाः प्राधीता इव पर्वताः  ॥  ४।२८।१०  ॥   

मेघा एव कृष्णाजिनानि तेषां धराः नीलवर्णतया तद्रूपणम् । शुभ्रत्वेन धाराया
उपवीतत्वरूपणम् । धारा निर्झरधाराः । मारुतापूरितगुहा इत्यनेन
शब्दहेतुवायुमत्कण्ठत्वमुच्यते । प्राधीताः प्रकर्षेणाध्येतुमुपक्रान्ताः ।
आदिकर्मणि क्तः । रूपकानुप्राणित उपमालङ्कारः  ॥  ४।२८।१०  ॥   

  

कशाभिरिव हैमीभिर्विद्युद्भिरिव ताडितम् ।  

अन्तः स्तनितनिर्घोषं सवेदनमिवाम्बरम्  ॥  ४।२८।११  ॥   

कशाभिरिति । विद्युद्भिरेव हैमीभिः कशाभिः व्यस्तरूपकम् । ताडितमिव स्थितम्
। स्तनितमेव निर्घोषो यस्य तत् । अत एव अन्तः सवेदनमिवाम्बरं भाति ।
कशाभिघातेन उच्चैरधीयानसखेदमाणवकसाम्यमुच्यते ।
उपमोत्प्रेक्षारूपकाणामङ्गाङ्गिभावेन सङ्करः  ॥  ४।२८।११  ॥   

  

नीलमेघाश्रिता विद्युत् स्फुरन्ती प्रतिभाति मे ।  

स्फुरन्ती रावणस्याङ्के वैदेहीव तपस्विनी  ॥  ४।२८।१२  ॥   

स्फुरन्ती चलन्ती । तपस्विनी शोच्या  ॥  ४।२८।१२  ॥   

  

इमास्ता मन्मथवतां हिताः प्रतिहता दिशः ।  

अनुलिप्ता इव घनैर्नष्टग्रहनिशाकराः  ॥  ४।२८।१३  ॥   

घनैरनुलिप्ता इव स्थिताः । नष्टग्रहनिशाकराः अदृष्टशुक्रादिग्रहचन्द्राः ।
"णश अदर्शने" इत्यस्मान्निष्ठा । यद्वा नष्टग्रहः ग्रहणरहितः, अदृश्यमान
इत्यर्थः । तादृशश्चन्द्रो यासु ताः । अत एव प्रतिहताः
अज्ञातप्राच्युदीच्यादिदिशाविभागाः ता इमाः दिशः मन्मथवतां सस्त्रीकाणां
हिताः सुखकराः, विरहिणां तु दुःखकरा इत्यर्थः । यद्वा मन्मथवताम्
अभिसारिकजनानां हिताः  ॥  ४।२८।१३  ॥   

  

क्वचिद्वाष्पाभिसंरुद्धान् वर्षागमसमुत्सुकान् ।  

कुटजान् पश्य सौमित्रे पुष्पितान् गिरिसानुषु ।  

मम शोकाभिभूतस्य कामसन्दीपनान् स्थितान्  ॥  ४।२८।१४  ॥   

क्वचिदित्यादिसार्धश्लोक एकान्वयः । बाष्पाभिसंरुद्धान्
अभिनवजलकणसेचनसमुत्थनिदाधोष्मसमावृतान् । कामुकपक्षे आनन्दबाष्पवतः ।
वर्षागमेन समुत्सुकान् आप्यायितान् अन्यत्र स्त्रीसङ्गमसन्तुष्टान्
गिरिसानुषु पुष्पितान् अन्यत्र सहासान् अत एव मम शोकाभिभूतस्य
कामसन्दीपनान्, अन्यरतिदर्शनस्योद्दीपनत्वादिति भावः । अनेन
केषुचिदस्मदीयेषु ब्रह्मानुभवसन्तुष्टेषु सत्सु केषाञ्चिदस्मदनुभवाभावो
ममातीव दुःसह इत्युक्तम्  ॥  ४।२८।१४  ॥   

  

रजः प्रशान्तं सहिमो ऽद्य वायुर्निदाघदोषप्रसराः प्रशान्ताः ।  

स्थिता हि यात्रा वसुधाधिपानां प्रवासिनो यान्ति नराः स्वदेशान्  ॥  ४।२८।१५
 ॥   

अथ भगवत्कटाक्षफलमन्यापदेशेन दर्शयति रज इत्यादिना । रज इत्युपलक्षणम् ।
रजस्तमसी प्रक्रान्ते । वायुशब्देन सततसंसारगतिर्जन इत्युच्यते । सहिम इति
शीतलहृदयत्वम् । निदाघेत्यादिना आध्यात्मिकादितापशान्तिः । यात्रा
संसारगतिः । स्वदेशान् स्वप्राप्यभूतपरमपदम् । स्वभावार्थस्तु स्पष्ट एव  ॥ 
४।२८।१५  ॥   

  

सम्प्रस्थिता मानसवासलुब्धाः प्रियान्विताः सम्प्रति चक्रवाकाः ।  

अभीक्ष्णवर्षोदकविक्षतेषु यानानि मार्गेषु न सम्पतन्ति  ॥  ४।२८।१६  ॥   

मानसवासलुब्धाः हंसाः सम्प्रस्थिताः । वर्षभीततया क्वचिल्लीनाः
परमहंसाख्यानां सन्न्यासिनां चातुर्मास्यतया सञ्चारनिवृत्तिर्द्योत्यते ।
चक्रवाकाः कामोद्रेकेण प्रियासमन्विता भवन्ति । यानासम्पतने हेतुः
अभीक्ष्णेति । यानानि शकटरथादीनि । सम्प्रस्थिता इत्यनेन
कृतवैराग्यत्वमुत्यते । प्रियान्विता इति भगवद्भक्तिः । अभीक्ष्णेत्यादिना
भगवत्कटाक्षेण निवृत्तकर्मत्वमुत्यते  ॥  ४।२८।१६  ॥   

  

क्वचित्प्रकाशं क्वचिदप्रकाशं नभः प्रकीर्णाम्बुधरं विभाति ।  

क्वचित्क्वचित्पर्वतसन्निरुद्धं रूपं यथा शान्तमहार्णवस्य  ॥  ४।२८।१७  ॥   

क्वचिदिति । प्रकीर्णाम्बुधरं विप्रकीर्णमेघम् । अत एव क्वचित्प्रकाशं
क्वचिदप्रकाशं नभः क्वचित्क्वचित् पर्वतसन्निरुद्धम् । शान्तमहार्णवस्य
निस्तरङ्गसमुद्रस्य रूपं स्वरूपमिव भाति । अनेन मन्दाज्ञानेन
प्रकाशाप्रकाशं ब्रह्मस्वरूपमुच्यते  ॥  ४।२८।१७  ॥   

  

व्यामिश्रितं सर्जकदम्बपुष्पैर्नवं जलं पर्वतधातुताम्रम् ।  

मयूरकेकाभिरनुप्रयातं शैलापगाः शीघ्रतरं वहन्ति  ॥  ४।२८।१८  ॥   

सर्जैः असनपुष्पैः कदम्बपुष्पैश्च व्यामिश्रितं सम्मिलितम् ।
पर्वतधातुताम्रमित्यनेन नदीनां पर्वतादुत्पत्तिरुक्ता । मयूराणां केकाभिः
केकारवैः अनुप्रयातम् अनुस्यूतं नवं जलं वहन्ति । अत्र
सात्त्विकराजसज्ञानमिश्रं भगवद्विषयानुरागयुक्तं
भक्तिप्रेरितस्तुतिरवमुखरितपरिसरं हृदयं वहन्तो भक्ताः कथ्यन्ते  ॥  ४।२८।१८
 ॥   

  

रसाकुलं षट्पदसन्निकाशं प्रभुज्यते जम्बुफलं प्रकामम् ।  

अनेकवर्णं पवनावधूतं भूमौ पतत्याम्रफलं विपक्वम्  ॥  ४।२८।१९  ॥   

रसाकुलं माधुर्यव्याप्तम् । षट्पदसन्निकाशं भृङ्गवन्नीलम् । जम्बु
जम्ब्वाख्यं फलम् । "जम्बूः स्त्री जम्बु जाम्बवम्" इत्यमरः । प्रकामम्
अतिशयेन प्रभुज्यते, जनैरिति शेषः । अनेकवर्णं रक्तहरिताद्यनेकरूपम् ।
आम्रफलं चूतफलम् । अनेन भगवत्कृत्या जीवफलभोग उच्यते  ॥  ४।२८।१९  ॥   

  

विद्युत्पताकाः सबलाकमालाः शैलेन्द्रकूटाकृतिसन्निकाशाः ।  

गर्जन्ति मेघाः समुदीर्णनादा मत्ता गजेन्द्रा इव संयुगस्थाः  ॥  ४।२८।२०
 ॥   

विद्युदिति । नक्षत्रमालास्थानीया बलाकमाला शैलेन्द्रस्य कूटानां
शृङ्गाणामाकृतेः संस्थानस्य सन्निकाशास्तुल्याः । अनेन सर्वलोकप्रसिद्धाः
सकलावावदूकाः वेदमार्गप्रतिष्ठापका उक्ताः  ॥  ४।२८।२०  ॥   

  

वर्षोदकाप्यायितशाद्वलानि प्रवृत्तनृत्तोत्सवबर्हिणानि ।  

वनानि निर्वृष्टबलाहकानि पश्यापराह्णेष्वधिकं विभान्ति  ॥  ४।२८।२१  ॥   

निर्वृष्टाः वर्षुकाः बलाहकाः मेघाः येषु तानि । कर्तरि क्तः । अत्र
दिव्यदम्पत्योः स्वकरोद्धृतकुम्भजलसिक्तालवालकलितोद्यानतुल्या लोकाः सर्वे
भगवत्कृपावर्षेण सम्पन्नार्थकामा इत्युच्यते  ॥  ४।२८।२१  ॥   

  

समुद्वहन्तः सलिलातिभारं बलाकिनो वारिधरा नदन्तः ।  

महत्सु शृङ्गेषु महीधराणां विश्रम्य विश्रम्य पनः प्रयान्ति  ॥  ४।२८।२२
 ॥   

समुद्वहन्त इति । सगर्भस्त्रीजनाः पर्वतमारोहन्त इव महत्सु शृङ्गेषु
पुनःपुनर्विश्रम्य प्रयान्ति । अनेन "हृदयेनोद्वहन् हरिम्" इत्युक्तरीत्या
भगवद्ध्यानेन युक्ताः विशदज्ञानाः सन्ततस्तुतिशीलाः पूर्वाघोत्तराघक्लोशं
क्रमेणोत्तीर्य परां कोटिमापन्नाः प्रतिपाद्यन्ते  ॥  ४।२८।२२  ॥   

  

मेघाभिकामा परिसन्पतन्ती सम्मोदिता भाति बलाकपङ्क्तिः ।  

वातावधूता वरपौण्डरीकी लम्बेव माला रचिता ऽम्बरस्य  ॥  ४।२८।२३  ॥   

मेघेति । गर्भधारणार्थं मेघमभिकामयत इति मेघाभिकामा, परिसम्पतन्ती मेघं
प्राप्तुमागच्छन्तीत्यर्थः । सम्मोदिता सञ्जातसम्मोदा । पुण्डरीकाणां
सितपद्मानां विकारः पौण्डरीकी, वरा चासौ पौण्डरीकी चेति कर्मधारयः । लम्बा
रचिता लम्बमानतया कृता । अनेन भगवन्तं कालमेघश्यामं प्राप्तुं प्रवृत्ता
भक्तिरूपापन्नधीर्भवति सत्पुरुषस्येति द्योत्यते  ॥  ४।२८।२३  ॥   

  

बालेन्द्रगोपान्तरचित्रितेन विभाति भूमिर्नवशाद्वलेन ।  

गात्रानुवृत्तेन शुकप्रभेण नारीव लाक्षोक्षितकम्बलेन  ॥  ४।२८।२४  ॥   

बालेन्द्रगोपैः अन्तरेषु चित्रितेन नानावर्णीकृतेन नवशाद्बलेन उपलक्षिता
भूमिः शुकप्रभेण प्राचुर्येण शुकवर्णेन लाक्षोक्षितकम्बलेन मध्ये मध्ये
लाक्षारसरञ्जितेन कम्बलेन नारीव भाति । अत्र भगवत्कटाक्षवर्षेण
किञ्चिदुदञ्चितभक्तिका उच्यन्ते  ॥  ४।२८।२४  ॥   

  

निद्रा शनैः केशवमभ्युपैति द्रुतं नदी सागरभ्युपैति ।  

हृष्टा बलाका घनमभ्युपैति कान्ता सकामा प्रियमभ्युपैति  ॥  ४।२८।२५  ॥   

निद्रेति । आषाढे स्वापारम्भः, श्रावणे निद्रासक्तिरुच्यते । अत्र
तुल्ययोगितालङ्कारः । लोकोज्जीवनप्रवृत्त्या हरेस्तदेकचित्तत्वं शेषभूतानां
शेषिपारतन्त्र्यसिद्धिश्च द्योतिता  ॥  ४।२८।२५  ॥   

  

जाता वनान्ताः शिखिसम्प्रनृत्ता जाताः कदम्बाः सकदम्बशाखाः ।  

जाता वृषा गोषु समानकामा जाता मही सस्यवनाभिरामा  ॥  ४।२८।२६  ॥   

शिखिभिः सम्प्रनृत्तं येषु ते तथोक्ताः । कदम्बशब्देन कदम्बपुष्पमुच्यते ।
सकदम्बपुष्पशाखा इत्यर्थः । सस्यवनेन सस्यसमूहेन । अभिरामा रम्या । अनेन
सर्वानुकूल्यमुक्तम्  ॥  ४।२८।२६  ॥   

  

वहन्ति वर्षन्ति नदन्ति भान्ति ध्यायन्ति नृत्यन्ति समाश्वसन्ति ।  

नद्यो घना मत्तगजा वनान्ताः प्रियाविहीनाः शिखिनःऀ प्लवङ्गाः  ॥  ४।२८।२७
 ॥   

वहन्तीति । यथासङ्ख्यमलङ्कारः । प्लवङ्गाः वानराः समाश्वसन्ति । एकत्रैव
बहुभक्ष्यलाभेन अचलचित्ता भवन्तीत्यर्थः  ॥  ४।२८।२७  ॥   

  

प्रहर्षिताः केतकपुष्पगन्धमाघ्राय हृष्टा वननिर्झरेषु ।  

प्रपातशब्दाकुलिता गज्रन्द्राः सार्धं मयूरैः समदा नदन्ति  ॥  ४।२८।२८  ॥   

हृष्टाः पूर्वमेव सन्तुष्टाः केतकगन्धमाघ्राय प्रहर्षिताः प्रकर्षेण
सन्तुष्टाः । वननिर्झरेषु यः प्रपातशब्दः पतनकृतशब्दः तेनाकुलिताः  ॥ 
४।२८।२८  ॥   

  

धारानिपातैरभिहन्यमानाः कदम्बशाखासु विलम्बमानाः ।  

क्षणार्जितं पुष्परसावगाढं शनैर्मदं षट्चरणास्त्यजन्ति  ॥  ४।२८।२९  ॥   

धारेति । क्षणार्जितं तत्क्षणसम्पादितं पुष्परसेनावगाढम् उत्पन्नं मदं
धारानिपातैः अभिहन्यमानाः, अत एव पुष्पं विहाय केवलं शाखासु लम्बमानाः
षट्चरणाः भृङ्गाः त्यजन्ति, कदम्बपुष्पेषु रसबाहुल्यात्क्षणेन मदः क्षणेन
तद्धानिश्च भवतीत्यर्थः  ॥  ४।२८।२९  ॥   

  

अङ्गारचूर्णोत्करसन्निकाशैः फलैः सुपर्याप्तरसैः समृद्धैः ।  

जम्बूद्रुमाणां प्रविभान्ति शाखा निलीयमाना इव षट्पदौघैः  ॥  ४।२८।३०  ॥   

अङ्गारचूर्णानाम् इङ्गालचूर्णानाम् उत्करैः समूहैस्तुल्याः
अङ्गारचूर्णोत्करसन्निकाशाः, तद्वन्नीला इत्यर्थः  ॥  ४।२८।३०  ॥   

  

तडित्पताकाभिरलङ्कृतानामुदीर्णगम्भीरमहारवाणाम् ।  

विभान्ति रूपाणि बलाहकानां रणोद्यतानामिव वारणानाम्  ॥  ४।२८।३१  ॥   

तडिदिति । विद्युत्पताका इति श्लोकोक्तमेवार्थमादरातिशयेन
भङ्ग्यन्तरेणोक्तवान्  ॥  ४।२८।३१  ॥   

  

मार्गानुगः शैलवनानुसारी सम्प्रस्थितो मेघरवं निशम्य ।  

युद्धाभिकामः प्रतिनागशङ्की मत्तो गजेन्दः प्रतिसन्निवृत्तः  ॥  ४।२८।३२
 ॥   

मार्गेति । मार्गानुगः सन्मार्गचारी, वेदमार्गानुसारी दिग्जयाय प्रवृत्तः
प्रतिवादिशब्दं श्रुत्वा वादाहवकाङ्क्षी प्रतिसन्निवृत्तः पुरुषधौरेयो ऽत्र
गम्यते  ॥  ४।२८।३२  ॥   

  

क्वचित्प्रगीता इव षट्पदौघैः क्वचित्प्रनृत्ता इव नीलकण्ठैः ।  

क्वचित्प्रमत्ता इव वारणेन्द्रैर्विभान्त्यनेकाश्रयिणो वनान्ताः  ॥  ४।२८।३३
 ॥   

क्वचिदिति । प्रकृष्टं गीतं येषां ते प्रगीताः । एवमुत्तरत्रापि योज्यम् ।
अनेकाश्रयिणः गीतनृत्तमदाश्रयिणः  ॥  ४।२८।३३  ॥   

  

कदम्बसर्जार्जुनकन्दलाढ्या वनान्तभूमिर्नववारिपूर्णा ।  

मयूरमत्ताभिरुतप्रनृत्तैरापानभूमिप्रतिमा विभाति  ॥  ४।२८।३४  ॥   

कदम्बैः, सर्जैः, बन्धूकैः, कन्दलैः, भूतालपुष्पैश्चाढ्या मयूराणां
मत्ताभिरुतैः प्रनृत्तैश्च आपानभूमिप्रतिमा मद्यपानस्थलीतुल्या विभाति । सा
हि संस्कारपुष्पाढ्या मद्यपूर्णा उन्मादनृत्तवत्पुरुषयुक्ता च भवति  ॥ 
४।२८।३४  ॥   

  

मुक्तासकाशं सलिलं पतद्वै सुनर्मलं पत्त्रपुटेषु लग्नम् ।  

हृष्टा विवर्णच्छदना विहङ्गाः सुरेन्द्रदत्तं तृषिताः पिबन्ति  ॥  ४।२८।३५
 ॥   

मुक्तेति । विवर्णच्छदनाः विविधवर्णपक्षाः विहङ्गाः चातकाः सुरेन्द्रदत्तं
देवेन्द्रदत्तम् । चातकाः भूस्थं जलं न पिबन्ति, किन्तु सद्यो
वर्षदेवताभूतेन्द्रदत्तमेव पिबन्तीति प्रसिद्धिः  ॥  ४।२८।३५  ॥   

  

षट्पादतन्त्रीमधुराभिधानं प्लवङ्गमोदीरितकण्ठतालम् ।  

आविष्कृतं मेघमृदङ्गनादैर्वनेषु सङ्गीतमिव प्रवृत्तम्  ॥  ४।२८।३६  ॥   

षट्पादा भृङ्गाः एव तन्त्री तस्या मधुराभिधानं मधुरनादः यस्मिन् तत् ।
प्लवङ्गमोदीरितं मण्डूकनाद एव कण्ठतालो यस्मिन् तत् । मेघा एव मृदङ्गाः
मर्दलाः तेषां नादैराविष्कृतं प्रकटीकृतं सङ्गीतं वनेषु प्रवृत्तमिव
सम्बभूवेति योजना  ॥  ४।२८।३६  ॥   

  

क्वचित्प्रनृत्तैः क्वचिदुन्नदद्भिः क्वचिच्च वृक्षाग्रनिषण्णकायैः ।  

व्यालम्बबर्हाभरणैर्मयूरैर्वनेषु सङ्गीतमिव प्रवृत्तम्  ॥  ४।२८।३७  ॥   

सङ्गीतविषये केचिन्नृत्यन्ति केचिद्गायन्ति केचित् प्रधाना अनुभवन्ति
तत्सर्वं वने ऽपि दर्शयति नृत्यन्तो मयूराः नर्तकस्थानीयाः, नदन्तो मयूराः
गायकस्थानीयाः, वृक्षाग्रनिषण्णकायाः मयूराः अनुभवितृस्थानीयाः । अतस्तैः
सङ्गीतं प्रवृत्तमिव  ॥  ४।२८।३७  ॥   

  

स्वनैर्घनानां प्लवगाः प्रबुद्धा विहाय निद्रां चिरसन्निरुद्धाम् ।  

अनेकरूपाकृतिवर्णनादा नवाम्बुधाराभिहता नदन्ति  ॥  ४।२८।३८  ॥   

प्लवगाः मण्डूकाः । घनानां स्वनैः चिरसन्निरुद्धां चिरकालव्यापारनिरोधिकां
निद्रां विहाय प्रबुद्धा इति सम्बन्धः  ॥  ४।२८।३८  ॥   

  

नद्यः समुद्वाहितचक्रवाकास्तटानि शीर्णान्यपवाहयित्वा ।  

दृप्ता नवप्राभृतपूर्णभोगा द्रुतं स्वभार्तारमुपोपयान्ति  ॥  ४।२८।३९  ॥   

अथ नदीनां स्वभर्तृसङ्गममिच्छन्तीभिरुत्कटमन्मथाभिर्युवतिभिः साम्यमुच्यते
। समुद्वाहितचक्रवाकाः वारिपूरोन्नमितचक्रवाकाः स्तनस्थानीयाः ।
अपवाहयित्वेत्येतन्नवोढोचितलज्जातिलङ्घनस्थानीयम् । नवप्राभृतपूर्णभोगाः
प्राभृतं फलाद्युपहारः, भोगश्चन्दनकर्पूरकुसुमताम्बूलादिः । स्वभर्तारं
समुद्रम् उपोपयान्ति, उपयान्तीत्यर्थः  ॥  ४।२८।३९  ॥   

  

नीलेषु नीलाः प्रविभान्ति सक्ता मेघेषु मेघा नववारिपूर्णाः ।  

दवाग्निदग्धेषु दवाग्निदग्धाः शैलेषु शैला इव बद्धमूलाः  ॥  ४।२८।४०  ॥   

नीलेष्विति । दवाग्निदग्धेषु बद्धमूला दवाग्निदग्धाः शैला इव नीलेषु मेघेषु
सक्ता नववारिपूर्णाः नीला मेघाः प्रविभान्ति । बद्धमूलत्वस्थाने
नववारिपूर्णा इत्युक्तम् । उभयत्र स्थायित्वमर्थः  ॥  ४।२८।४०  ॥   

  

प्रहृष्टसन्नादितबर्हिणानि सशक्रगोपाकुलशाद्वलानि ।  

चरन्ति नीपार्जुनवासितानि गजाः सुरम्याणि वनान्तराणि  ॥  ४।२८।४१  ॥   

प्रहृष्टेति । वनान्तराणि वनमध्यानि चरन्ति, वनमध्येषु चरन्तीत्यर्थः  ॥ 
४।२८।४१  ॥   

  

नवाम्बुधाराहतकेसराणि द्रुतं परित्यज्य सरोरुहाणि ।  

कदम्बपुषाणि सकेसराणि नवानि हृष्टा भ्रमराः पतन्ति  ॥  ४।२८।४२  ॥   

नवेति । कदम्बकेसराणामहतत्वे हेतुः नवानीति  ॥  ४।२८।४२  ॥   

  

मत्ता गजेन्द्रा मुदिता गजेन्द्रा वनेषु विश्रान्ततरा मृगेन्द्राः ।  

रम्या नगेन्द्रा निभृता नरेन्द्राः प्रक्रीडितो वारिधरैः सुरेन्द्रः  ॥ 
४।२८।४३  ॥   

मत्ता इति । मृगेन्द्राः सिंहाः । नगेन्द्राः पर्वतश्रेष्ठाः । रम्याः
पल्लवपुष्पाङ्कुरादिमत्त्वादिति भावः । प्रक्रीडित इति कर्तरि निष्ठा  ॥ 
४।२८।४३  ॥   

  

मेघाः समुद्भूतसमुद्रनादा महाजलोघैर्गगनावलम्बाः ।  

नदीस्तटाकानि सरांसि वापीर्महीं च कृत्स्नामपवाहयन्ति  ॥  ४।२८।४४  ॥   

मेघा इति । अपवाहयन्ति परिवहयन्ति  ॥  ४।२८।४४  ॥   

  

वर्षप्रवेगा विपुलाः पतन्ती प्रवान्ति वाताः समुदीर्णघोषाः ।  

प्रनष्टकूलाः प्रवहन्ति शीघ्रं नद्यो जलैर्विप्रतिपन्नमार्गाः  ॥  ४।२८।४५
 ॥   

वर्षेति । वर्षप्रवेगाः अतिवेगा वृष्टय इत्यर्थः । विपुलाः निरन्तराः ।
नद्यो जलैः विप्रतिपन्नमार्गाः विरुद्धं प्राप्तमार्गाः  ॥  ४।२८।४५  ॥   

  

नरैर्नरन्द्रा इव पर्वतेन्द्राः सुरेन्द्रदत्तैः पवनोपनीतैः ।  

घनाम्बुकुम्भैरभिषिच्यमाना रूपं श्रियं स्वामिव दर्शयन्ति  ॥  ४।२८।४६  ॥   

अभिषिक्ताः नरेन्द्राः स्वां श्रियमिव अभिषिच्यमानाः पर्वताः स्वं रूपं
दर्शयन्ति, नैर्मल्यादिनेति भावः  ॥  ४।२८।४६  ॥   

  

घनोपगूढं गगनं सतारं न भास्करो दर्शनमभ्युपैति ।  

नवैर्जलौघैर्धरणी विसृप्ता तमोविलिप्ता न दिशः प्रकाशाः  ॥  ४।२८।४७  ॥   

तमोविलिप्ता दिशः न प्रकाशाः  ॥  ४।२८।४७  ॥   

  

महान्ति कूटानि महीधराणां धाराभिधौतान्यधिकं विभान्ति ।  

महाप्रमाणैर्विपुलैः प्रपातैर्मुक्ताकलापैरिव लम्बमानैः  ॥  ४।२८।४८  ॥   

प्रपातैः निर्झरैः  ॥  ४।२८।४८  ॥   

  

शैलोपलप्रस्खलमानवेगाः शैलोत्तमानां विपुलाः प्रपाताः ।  

गुहासु सन्नादितबर्हिणासु हारा विकीर्यन्त इवाभिभान्ति  ॥  ४।२८।४९  ॥   

शैलोत्तमानां विपुलाः प्रपाताः निर्झराः शैलोपलप्रस्खलमानवेगाः सन्तः
सन्नादितबर्हिणासु गुहासु विकीर्यन्तः विकीर्यमाणाः हारा इव अवभान्ति  ॥ 
४।२८।४९  ॥   

  

शीघ्रप्रवेगा विपुलाः प्रपाता निर्धौतशृङ्गोपतला गिरीणाम् ।  

मुक्ताकलापप्रतिमाः पतन्तो महागुहोत्सङ्गतलैर्ध्रियन्ते  ॥  ४।२८।५०  ॥   

निर्धौतानि निर्मलीकृतानि शृङ्गोपतलानि शृङ्गसमीपतलानि यैस्ते तथा ।
गुहोत्सङ्गतलैः गुहामध्यतलैः  ॥  ४।२८।५०  ॥   

  

सुरतामर्दविच्छिन्नाः स्वर्गस्त्रीहारमौक्तिकाः ।  

पतन्तीवाकुला दिक्षु तोयधराः समन्ततः  ॥  ४।२८।५१  ॥   

सुरतेति । तोयधाराः मौक्तिकाः इव पतन्तीति स्वरूपोत्प्रेक्षा  ॥  ४।२८।५१
 ॥   

  

निलीयमानैर्विहगैर्निमीलद्भिश्च पङ्कजैः ।  

विकसन्त्या च मालत्या गतो ऽस्तं ज्ञायते रविः  ॥  ४।२८।५२  ॥   

निलीयमानैरिति । निलीयमानैः नीडेषु गच्छद्भिः  ॥  ४।२८।५२  ॥   

  

वृत्ता यात्रा नरेन्द्राणां सेना प्रतिनिवर्तते ।  

वैराणि चैव मार्गाश्च सलिलेन समीकृताः  ॥  ४।२८।५३  ॥   

वृत्ता निवृत्ता अतो ऽग्रे गता सेना प्रतिनिवृत्ता । सलिलेन वैराणि
समीकृतानि, सलिलप्रतिरोधाद्वैराणि शान्तानीत्यर्थः । मार्गाश्च समूकृताः
जलेन मार्गामार्गविवेको नासीदित्यर्थः  ॥  ४।२८।५३  ॥   

  

मासि प्रोष्ठपदे ब्रह्म ब्रणानां विवक्षताम् ।  

अयमध्यायसमयः सामगानामुपस्थितः  ॥  ४।२८।५४  ॥   

मासीति । अनेन भाद्रपदो मासः सम्प्रवृत्त इति सूचयति । ब्रह्म वेदं
विवक्षताम् अध्येतुमिच्छताम् अध्यायसमयः वेदारम्भसमयः  ॥  ४।२८।५४  ॥   

  

निवृत्तकर्मायतनो नूनं सञ्चितसञ्चयः ।  

आषाढीमभ्युपगतो भरतः कोसलाधिपः  ॥  ४।२८।५५  ॥   

निवृत्तं कर्म यस्य तन्निवृत्तकर्म आयतनं गृहं यस्य सः निवृत्तकर्मायतनः,
उपरतसकलगृहोपकरणसम्पादन इत्यर्थः । सञ्चितसञ्चयः सम्पादितधननिचयः । आषाढीम्
आषाढमाससमाप्तिपौर्णमासीम् अभ्युपगतः व्रताङ्गत्वेन स्वीकृतवान् । अनेन
"चत्वारो वार्षिका मासाः" इति पूर्वोक्तमासानाम् आषाढः प्राथमिक इति
सूचितम्  ॥  ४।२८।५५  ॥   

  

नूनमापूर्यमाणायाः सरय्वा वर्धते रयः ।  

मां समीक्ष्य समायान्तमयोध्याया इव स्वनः  ॥  ४।२८।५६  ॥   

अयोध्यायाः अयोध्यावासिजनस्य  ॥  ४।२८।५६  ॥   

  

इमाः स्फीतगुणा वर्षाः सुग्रीवः सुखमश्नुते ।  

विजितारिः सदारश्च राज्ये महति च स्थितः  ॥  ४।२८।५७  ॥   

इमा इति । वर्षा इत्यत्यन्तसंयोगे द्वितीया  ॥  ४।२८।५७  ॥   

  

अहं तु हृतदारश्च राज्याच्च महतश्च्युतः ।  

नदीकूलमिव क्लिन्नमवसीदामि लक्ष्मण  ॥  ४।२८।५८  ॥   

अहं त्विति । अजितारिश्चेत्यपि ज्ञेयम् । क्लिन्नम् आर्द्रम्  ॥  ४।२८।५८
 ॥   

  

शोकश्च मम विस्तीर्णो वर्षाश्च भृशदुर्गमाः ।  

रावणश्च महान् शत्रुरपारं प्रतिभाति मे  ॥  ४।२८।५९  ॥   

शोकश्चेति । मम शोकश्च विस्तीर्णः वर्षाश्च भृशदुर्गमाः अत्यन्तं दुरत्ययाः
। रावणश्च महान् शत्रुः । अतश्च एतत्ित्रतयम् अपारं दुस्तरं प्रतिभाति  ॥ 
४।२८।५९  ॥   

  

अयात्रां चैव दृष्ट्वेमां मार्गांश्च भृशदुर्गमान् ।  

प्रणते चैव सुग्रीवे न मया किञ्चिदीरितम्  ॥  ४।२८।६०  ॥   

अयात्रां राज्ञामेतत्कालोचितदण्डयात्राभावम् । प्रणते चैव इदानीमेव
सीतान्वेषणरावणनिरसनोद्योगः कर्तव्य इति प्रार्थनापूर्वकं प्रह्वीभूते
सत्यपीत्यर्थः  ॥  ४।२८।६०  ॥   

  

अपि चातिपरिक्लिष्टं चिराद्दारैः समागतम् ।  

आत्मकार्यगरीयस्त्वाद्वक्तुं नेच्छामि वानरम्  ॥  ४।२८।६१  ॥   

आत्मकार्यगरीयस्त्वात् अस्मत्प्रयोजनस्यातिमहत्त्वात्, अल्पयत्नेन
अल्पकालेन चासाध्यत्वादित्यर्थः । वक्तुं नियोक्तुम् । नेच्छामीति भूतार्थे
लट्  ॥  ४।२८।६१  ॥   

  

स्वयमेव हि विश्रम्य ज्ञात्वा कालमुपागतम् ।  

उपकारं च सुग्रीवो वेत्स्यते नात्र संशयः  ॥  ४।२८।६२  ॥   

स्वयमिति । कालं शरत्कालम्  ॥  ४।२८।६२  ॥   

  

तस्मात्कालप्रतीक्षो ऽहं स्थितो ऽस्मि शुभलक्षण ।  

सुग्रीवस्य नदीनां च प्रसादमनुपालयन्  ॥  ४।२८।६३  ॥   

उक्तोपपत्तिभिः पूर्वसर्गोक्तं द्रढयति तस्मादित्यादिना  ॥  ४।२८।६३  ॥   

  

उपकारेण वीरो हि प्रतिकारेण युज्यते ।  

अकृतज्ञो ऽप्रतिकृतो हन्ति सत्त्ववतां मनः  ॥  ४।२८।६४  ॥   

उपकारेणेति । अकृतज्ञः कृतोपकारानभिज्ञः पुरुषः अप्रतिकृतः
प्रत्युपकारमकुर्वन् सत्त्ववतां महात्मनां मनो हन्ति क्षोभयति । वीरः
प्रत्युपकारसमर्थः उपकारेण हेतुना प्रतिकारेण युज्यते हि युज्यत एव ।
सुग्रीवो ऽप्येवंविधत्वात् प्रत्युपकारं करिष्यतीति भावः । अनेन
प्रत्युपकारं कारयित्वा लोके प्रत्युपकारधर्मं प्रवर्तयिष्यामि इत्याशयः  ॥ 
४।२८।६४  ॥   

  

तमेवमुक्तः प्रणिधाय लक्ष्मणः कृताञ्जलिस्तत्प्रतिपूज्य भाषितम् ।  

उवाच रामं स्वभिरामदर्शनं प्रदर्शयन् दर्शनमात्मनः शुभम्  ॥  ४।२८।६५  ॥   

अस्य रामवचनस्य पूर्वसर्गान्तोत्तरमाह तमिति । तं राममित्यन्वयः । दर्शनं
मतम्  ॥  ४।२८।६५  ॥   

  

यथोक्तमेतत्तव सर्वमीप्सितं नरेन्द्र कर्ता नचिराद्धरीश्वरः ।  

शरत्प्रतीक्षः क्षमतामिमं भवान् जलप्रपातं रिपुनिग्रहे धृतः  ॥  ४।२८।६६
 ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
अष्टाविंशः सर्गः  ॥  २८  ॥   

यथोक्तमिति । कर्ता करिष्यति । लुट्  ॥  ४।२८।६६  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने अष्टाविंशः सर्गः  ॥  २८  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/03-sugrIva-bodhanam/028_prAvRDvarNanam.md">
<details><summary><h3>शिरोमणी ...{Loading}...</h3></summary>



रामोक्तिमुपक्रमते स इति । माल्यवतः पृष्ठे वसन् स रामः लक्ष्मणमब्रवीत्  ॥ 
४।२८।१  ॥   

  

तद्वचनाकारमाह अयमित्यादिभिः । जलागमः वृष्टिप्रापकः अत एव कालः
सर्वस्थित्युपदेशकः स प्रसिद्धो ऽयं समयः संप्राप्तः अतः गिरिसंनिभैः मेघैः
संवृतं नभः त्वं पश्य । काल इति उपदेशार्थककालधातुप्रकृतिककर्त्रजन्तः अत
एव न पौनरुक्त्यम्  ॥  ४।२८।२  ॥   

  

समयं वर्णयति नवेत्यादिभिः । द्यौराकाशं सूर्यस्य गभस्तिभिः किरणैः रसायनं
सर्वरसानां मूलं समुद्राणां रसं पीत्वा नवमासधृतं गर्भमिव प्रसूते ।
गर्भशब्द आचारक्विबन्तः  ॥  ४।२८।३  ॥   

  

शक्यमिति । कुटजार्जुनमालाभिः कर्तृभिः मेघसोपानपङ्क्तिभिः
मेघरूपसोपानसमूहमार्गेण अम्बरमारुह्य दिवाकरो ऽलंकर्तुं शक्यम्, सामान्ये
नपुंसकम्  ॥  ४।२८।४  ॥   

  

सन्ध्येति । सन्ध्यारागोत्थितैः संध्यारागसंबद्धैः अत एव ताम्रैः अरुणैः
अन्तेषु च पाण्डुभिः श्वेतैः अभ्रपटच्छेदैः अभ्ररूपपटखण्डैः बद्धव्रणमिव
अम्बरमाकाशमभवदिति शेषः  ॥  ४।२८।५  ॥   

  

मन्देति । मन्दमारुत एव निश्वासो यस्य तत् सन्ध्याचन्दनरञ्जितं
सन्ध्यारूपचन्दनचर्चितम् आपाण्डुजलदम् ईषत्पाण्डुजलदविशिष्टम् अम्बरं
कामातुरमिव भाति । ईषत्पाण्डुजलदस्य कपोलरूपकत्वं तेन वियुक्तत्वं व्यज्यते
 ॥  ४।२८।६  ॥   

  

एषेति । धर्मपरिक्लिष्टा धर्मेण संतप्ता अनन्तरं नववारिपरिप्लुता एषा मही
शोकसंतप्ता सीतेव बाष्पं विमुञ्चति  ॥  ४।२८।७  ॥   

  

मेघेति । मेघोदरविनिर्मुक्ताः मेघोदरादागताः अत एव कर्पूरदलशीतलाः
कर्पूरलिप्तदलवत् शीतलाः केतकगन्धिनो वाताः अञ्जलिभिः पातुं शक्या इव  ॥ 
४।२८।८  ॥   

  

एष इति । फुल्लाः प्रफुँल्लिताः अर्जुना यस्मिन् सः केतकैरभिवासित एष शैलः
शान्तारिः सुग्रीव इव धाराभिरभिषिच्यते  ॥  ४।२८।९  ॥   

  

मेघेति । मेघकृष्णाजिनधराः मेघरूपकृष्णाजिनधारिणः धारा एव यज्ञोपवीतानि
तद्वन्तः मारुतेन आपूरिता गुहा येषां ते पर्वताः प्राधीताः आरब्धाध्ययना इव
आसन्निति शेषः  ॥  ४।२८।१०  ॥   

  

कशाभिरिति । विद्युद्भिरन्तःस्तनितनिर्घोषमम्बरं हैमीभिः कशाभिस्तोत्रैः
अभिताडितं सवेदनमश्वमिव पश्येति शेषः  ॥  ४।२८।११  ॥   

  

नीलेति । नीलमेघाश्रिता स्फुरन्ती विद्युत् रावणस्याङ्के स्थाने स्फुरन्ती
वैदेहीव मे प्रतिभाति  ॥  ४।२८।१२  ॥   

  

इमा इति । घनैर्मेघैरनुलिप्ताः अत एव नष्टग्रहनिशाकराः अदृष्टग्रहचन्द्राः
अत एव प्रतिहता इव इमा दिशः मन्मथवतां हिताः
उद्दीपकचन्द्रादिदर्शनाभाववत्तया हिता एवेत्यर्थः  ॥  ४।२८।१३  ॥   

  

क्वचिदिति । क्वचित्स्थले बाष्पाभिसंरुद्धान् बाष्पैः
नवजलसेकजनितपार्थिवाद्युष्माभिः अभिसंरुद्धान् व्याप्तान्
वर्षागमसमुत्सुकान् पुष्पितान् शोकाभिभूतस्य मम कामसन्दीपनान् गिरिसानुषु
स्थितान् कुटजान् पश्य । सार्धश्लोक एकान्वयी  ॥  ४।२८।१४  ॥   

  

रज इति । रजः धूलिः प्रशान्तं वृष्ट्या निवृत्तं सहिमः सशीतः वायुर्वातीति
शेषः, अत एव निदाघदोषप्रसराः निदाघदोषाणां तापादीनां प्रसराः विस्ताराः
प्रशान्ताः अत एव वसुधाधिपानां यात्रा स्थिता निवृत्तेत्यर्थः, अत एव
प्रवासिनो नराः स्वदेशान् यान्ति  ॥  ४।२८।१५  ॥   

  

समिति । संप्रति वृष्टिकाले मानसवासलुब्धाः मानससरोवासविषयकोत्कटेच्छावन्तः
सन्तः प्रियान्विताः चक्रवाकाः संप्रस्थिताः मानसं सरो ऽगच्छन् ।
अभीक्ष्णानि पुनः पुनः पतितानि एव वर्षोदकानि तैः विक्षतेषु विनष्टेषु
मार्गेषु यानानि रथादीनि न संपतन्ति गच्छन्ति  ॥  ४।२८।१६  ॥   

  

क्वचिदिति । प्रकीर्णाः प्रक्षिप्ताः अम्बुधराः मेघा यस्मिन् तत् नभः
क्वचित्प्रकाशं क्वचिदप्रकाशं विभाति । तत्र दृष्टान्तः पर्वतसंनिरुद्धं
प्रशान्तमहार्णवस्य तरङ्गरहितसमुद्रस्य रूपं स्वरूपं यथा
क्वचित्क्वचिद्विभाति  ॥  ४।२८।१७  ॥   

  

व्यामिश्रितमिति । सर्जकदम्बपुष्पैः व्यामिश्रितं पर्वतधातुताम्रं
पर्वतधातुभिः गौरिकादिभिस्ताम्रमरूणं मयूरकेकाभिः मयूरशब्दैः अनुप्रयातं
जलं शैलापगाः पर्वतसरितः शीघ्रतरं वहन्ति समुद्रं प्रापयन्ति  ॥  ४।२८।१८
 ॥   

  

रसेति । रसाकुलं रसैर्व्याप्तं षट्पदसंनि षट्पदैः संनीयते रसपानार्थं
प्राप्यते तत् अनेकवर्णं पवनावधूतं वायुना कम्पितं विपक्वं जम्बुफलम्
आम्रफलं च भूमौ पतति । अत एव काशं सुखव्याप्तं यथा भवति तथा प्रकामं
प्रभुज्यते जन्तुभिरिति शेषः  ॥  ४।२८।१९  ॥   

  

विद्युदिति । विद्युतः पताका इव येषां ते सबलाकमालाः बलाकपङ्क्तिसहिताः
शैलेन्द्रकूटस्य गिरिराजशिखरस्य आकृतिरिव संनिकाश आकृतिर्येषां ते
समुदीर्णः अतिगम्भीरः नादो येषां ते मेघाः मत्ताः संयुगस्थाः गजेन्द्रा इव
गर्जन्ति  ॥  ४।२८।२० ॥   

  

वर्षेति । वर्षोदकैः आप्यायितानि प्रवृद्धानि शाद्वलानि येषु तानि
प्रवृत्तनृत्तोत्सवाः बर्हिणाः मयूराः येषु निर्वृष्टाः बलाहकाः मेघा येषु
तानि वनानि अपराह्णेषु अधिकं विभान्ति त्वं पश्य  ॥  ४।२८।२१  ॥   

  

समिति । बलाकिनः बकपङ्क्तियुक्ताः सलिलातिभारं समुद्वहन्तः नदन्तः वारिधराः
मेघाः महीधराणां पर्वतानां महत्सु शृङ्गेषु विश्रम्य विश्रम्य पुनः
प्रयान्ति  ॥  ४।२८।२२  ॥   

  

मेघेति । मेघाभिकामा गर्भधारणार्धं मेघविषयकेच्छावती अत एव परिसंपतन्ती
मेघानवलोक्य परितो गच्छन्ती संमोदिता बलाकपङ्क्तिः अम्बरस्य आकाशस्य
वातावधूता वरपौण्डरीकी श्रेष्ठश्वेतपद्मनिर्भिता लम्बा बृहती रुचिरा रमणीया
मालेव भाति  ॥  ४।२८।२३  ॥   

  

बालेति । बालेन्द्रगोपान्तरचित्रितेन बालैर्नवैः इन्द्रगोपैः
अन्तरचित्रितेन मध्ये चित्रीकृतेन नवशाद्वलेन युक्ता भूमिः गात्रानुयुक्तेन
शरीरलग्नेन शुकप्रभेण हरितवर्णेन लाक्षोक्षितकम्बलेन मध्ये
लाक्षारसरक्तीभूतकम्बलविशेषेण युक्ता नारीव विभाति  ॥  ४।२८।२४  ॥   

  

निद्रेति । निद्रा केशवमभ्युपैति प्राप्नोति नदी सागरमभ्युपैति बलाका
बकपङ्क्तिः घनमभ्युपैति सकामा कान्ता प्रियमभ्युपैति  ॥  ४।२८।२५  ॥   

  

जाता इति । वनान्ताः वनमध्यदेशाः शिखिनां सुप्रनृत्तमतिनर्तनं येषु ते ।
जाताः कदम्बाः सकदम्बाः कदम्बपुष्पसहितशाखावन्तो जाताः वृषाः । वर्दाः गोषु
समानकामा जाताः । मही सस्यवनाभिरामा सस्यैर्वनैश्च रामा रमणीया जाता  ॥ 
४।२८।२६  ॥   

  

वहन्तीति । नदीप्रभृतयः यथाक्रमं वहनादि कुर्वन्ति तत्र प्लवङ्गाः वानराः
समाश्वसन्ति इदानीं न कस्माच्चित्ते भयमिति बोधयन्तीत्यर्थः । "समाहयन्ति"
इति पाठान्तरम् । तत्र हर्षेणेतस्ततो गच्छन्तीत्यर्थः  ॥  ४।२८।२७  ॥   

  

प्रहर्षिता इति । केतकपुष्पगन्धमाघ्राय प्रहर्षिताः प्रपातशब्दाकुलिताः
निर्झरशब्दश्रवणेन चञ्चलचित्ताः समदाः मदसहिताः अत एव मत्ताः गजेन्द्राः
मयूरैः सार्धं नदन्ति  ॥  ४।२८।२८  ॥   

  

धारेति । धारानिपातैरभिहन्यमानाः कदम्बशाखासु विलम्बमानाः षट्चरणाः भ्रमराः
क्षणार्जितम् उत्सवेन गृहीतं पुष्परसावगाढं पुष्परसैः प्रवृद्धं मदं
शनैस्त्यजन्ति  ॥  ४।२८।२९  ॥   

  

अङ्गारेति । अङ्गारचूर्णोत्करसंनिकाशैः जलासिक्ताकाष्ठाग्निचूर्णसमूहसदृशैः
सुपर्याप्तरसैः परिपूर्णरसविशिष्टैः समृद्धैः बृहत्स्वरूपैः फलैर्युक्ता
जम्बूद्रुमाणां शाखाः षट्पदौघैः निपीयमाना इव भान्ति  ॥  ४।२८।३०  ॥   

  

तडिदिति । तडितः पताका इव ताभिरलंकृतानाम् उदीर्णः संजातो गम्भीरमहारवो
येषां तेषां बलाहकानां मेघानां रूपाणि रणोत्सुकानां वारणानां गजानां
रूपाणीव विभान्ति  ॥  ४।२८।३१  ॥   

  

मार्गेति । शैलवनानुसारी शैलवनेषु विचरणशीलः युद्धाभिकामः गजेन सह युद्धाय
अभिकामो यस्य सः अत एव मार्गानुगः मार्गाय गजान्वेषणाय अनुगः निरन्तरं
गन्ता मत्तो गजः मेघरवं निशम्य पश्चाद्देशे श्रुत्वा प्रतिनादशङ्की
योद्धुकामगजान्तरशब्दविषयकशङ्कावान् प्रतिसंनिवृत्तः अग्रे गमनात् निवृत्तः
पश्चाद्देशं चलित इत्यर्थः  ॥  ४।२८।३२  ॥   

  

क्वचिदिति । षट्पदौघैः भ्रमरसमूहैः क्वचित्प्रगीता इव नीलकण्ठैर्मयूरैः
क्वचित्प्रनृत्ता इव वारणेन्द्रैर्गजैः क्वचित्प्रमत्ता इव वनान्ता
वनमध्यदेशाः अनेकाश्रयिणः बहुधर्मविशिष्टा भान्ति  ॥  ४।२८।३३  ॥   

  

कदम्बेति । कदम्बादिभिस्तरुभिराढ्या मधुवारिभिः मद्यसदृशवर्णविशिष्टजलैः
पूर्णा वनान्तभूमिः मयूरमत्ताभिरुतप्रनृत्तैः मत्तमयूररुतनृत्यैः
आपानभूमिप्रतिमा मद्यपानभूमिसदृशी विभाति । मद्यपानभूमौ मद्यपनृत्यादि
प्रसिद्धम्  ॥  ४।२८।३४  ॥   

  

मुक्तेति । सुरेन्द्रदत्तम् इन्द्रप्रेरणया मेघैर्मुक्तम् अत एव पतत् अधः
आगच्छत् अत एव पत्रपुटेषु द्रोमाकारपत्रेषु लग्नं मुक्तासमाभं
सुनिर्मलसलिलं हृष्टाः स्वपेयजलप्राप्त्या प्राप्तहर्षाः विवर्णच्छदनाः
जलसिक्तत्वेन परिणतपक्षास्तृपिताः विहङ्गाः चातकाः पिबन्ति । चातकाः
सद्योवृष्टस्वातिजलमेव पिबन्तीति प्रसिद्धिः  ॥  ४।२८।३५  ॥   

  

षट्पादेति । षट्पादा भ्रमरास्तन्त्र्यो वीणा इव तेषां मधुराभिधानं
मधुरशब्दो यस्मिन् तत् प्लवङ्गमैः दर्दुरैः उदीरितः कण्ठतालः
सूत्रधारकण्ठनिःसृतशब्दविशेषो यस्मिन् तत् मेघा एव मृदङ्गास्तेषां नादैः
आविष्कृतं प्रकटितं वनेषु संगीतमिव प्रवृत्तम्  ॥  ४।२८।३६  ॥   

  

क्विचिदिति । क्वचित्कस्मिंश्चित् समये प्रनृत्तैः प्रकृष्टनर्तनविशिष्टैः
क्वचित् उन्नदद्भिः महानादं कुर्वद्भिः क्वचिद्वृक्षाग्रेषु निषण्णाः
संस्थापिताः कायाः शरीराणि यैस्तैः व्यालम्बीनि अतिविशालानि बर्हाणि
पिच्छानि एव आभरणानि येषां तैः मयूरैः वनेषु संगीतमिव प्रवृत्तम्  ॥ 
४।२८।३७  ॥   

  

स्वनैरिति । चिरसंनिरुद्धां बहुकालं स्थितां निद्रां घनानां स्वनैः
करणैर्विहाय प्रबुद्धाः सावधानाः अनेकरूपाकृतिवर्णनादाः
अनेकरूपादिविशिष्टाः प्लवगाः भेका अम्बुधाराभिहताः सन्तो नदन्ति  ॥  ४।२८।३८
 ॥   

  

नद्य इति । समुद्वाहिताः वारिपूरेणोन्नीताः चक्रवाकाः याभिस्ताः दृप्ताः
नद्यः शीर्णानि स्ववेगेन विदारितानि तटानि अपवाहयित्वा नवप्रावृतपूर्णभोगाः
नवैः प्रावृतैः पुष्पाद्युपहारैः पूर्णाः भोगा यासां ताः सत्यस्वभर्तारं
समुद्रं द्रुतमुपोपयान्ति  ॥  ४।२८।३९  ॥   

  

नीलेष्विति । नीलेषु जलपूर्णतया नैल्यविशिष्टेषु मेघेषु सक्ताः आसक्ताः
वारिपूर्णाः मेघाः दवाग्निदग्धेषु शैलेषु बद्धमूलाः सक्ताः दग्धा शैला इव
प्रतिभान्ति  ॥  ४।२८।४०  ॥   

  

प्रमत्तेति । प्रमत्ताः अत एव संनादिताः संनादवन्तो बर्हिणाः मयूराः येषु
तानि सशक्रगोपैः(?) आकुलानि व्याप्तानि शाद्वलानि येषु तानि
नीपार्जुनवासितानि नीपार्जुनयोर्गन्धविशिष्टानि वनान्तराणि गजाः चरन्ति  ॥ 
४।२८।४१  ॥   

  

नवेति । नवाम्बुधाराभिः हताः केसराः येषां तानि सरोरुहाणि कमलानि परित्यज्य
सकेसराणि नवानि कदम्बपुष्पाणि हृष्टाः भ्रमराः पिबन्ति  ॥  ४।२८।४२  ॥   

  

मत्ता इति । गजेन्द्राः मत्ताः गवेन्द्राः वृषभाः मुदिताः मृगेन्द्राः
वनेषु विक्रान्ततराः अतिविक्रमवन्तः नगेन्द्राः महापर्वताः रम्याः
नरेन्द्राः निभृताः त्यक्तयुद्धोत्साहाः सुरेन्द्रः वारिधरैः प्रक्रीडितः
 ॥  ४।२८।४३  ॥   

  

मेघा इति । समुद्धूतः तिरस्कृतः समुद्रनादः येस्ते गगनावलम्बाः मेघाः
महाजलौघैः नद्यादीनि अपवाहयन्ति पूरयन्तीत्यर्थः  ॥  ४।२८।४४  ॥   

  

वर्षेति । विपुलाः वर्षप्रवेगाः वृष्टिप्रवाहाः पतन्ति । समुदीर्णवेगाः
अतिवेगवन्तो वाताः प्रवान्ति । अत एव प्रणष्टकूलाः अत एव विप्रतिपन्नाः
निवर्तिताः मार्गाः जनानामध्वानः याभिस्ताः नद्यः जलं शीघ्रं प्रवहन्ति  ॥ 
४।२८।४५  ॥   

  

नरैरिति । नरैर्नरेन्द्रा राजान इव सुरेन्द्रदत्तैरिन्द्रप्रेरितैः
पवनोपनीतैः घनाम्बुकुम्भैः घना एव अम्बुकुम्भास्तैरभिषिच्यमानाः
पर्वतेन्द्राः रूपं स्वां श्रियं चाभिदर्शयन्ति  ॥  ४।२८।४६  ॥   

  

घन इति । गगनं घनोपगूढं घनैराच्छन्नम् अतः तारादर्शनं नाभ्युपैति भास्करश्च
दर्शनं नाभ्युपैति जलौघैर्धरणी वितृप्ता तमोविलिप्ता अन्धकारेणावृता च अत
एव दिशः प्रकाशो न  ॥  ४।२८।४७  ॥   

  

महान्तीति । महाप्रमाणैः अतिविस्तृतैर्विपुलैर्बहुभिः मुक्ताकलापैः
मुक्तासमूहैः लम्बमानैरिव प्रपातैर्निर्झरैः धाराविधौतानि महीधराणां
महान्ति कूटानि अधिकं विभान्ति  ॥  ४।२८।४८  ॥   

  

शैलेति । शैलोपलेषु प्रस्खलमानो वेगो येषां ते विपुलाः प्रपाताः निर्झराः
संनादितबर्हिणासु शैलोत्तमानां गुहासु विकीर्यन्तः त्रुट्यन्तो हारा इव
भान्ति  ॥  ४।२८।४९  ॥   

  

शीघ्रेति । शीघ्रप्रवेगाः विपुला बहवः निर्धौतशृङ्गोपतलाः
प्रक्षालितशृङ्गप्रदेशाः मुक्ताकलापप्रतिमाः मुक्तासमूहसदृशाः पतन्तो
गिरीणां प्रपाताः महागुहानामुत्सङ्गतलैर्ध्रियन्ते  ॥  ४।२८।५०  ॥   

  

सुरतेति । सुरतामर्दविच्छिन्नाः सुरतेषु विहारेषु आमर्दैर्विच्छिन्नाः
पतिताः स्वर्गस्त्रीहारमौक्तिका इव तोयधारा समन्ततः पतन्ति  ॥  ४।२८।५१  ॥   

  

सूर्यदर्शनाभावेन रात्रिदिवसयोस्तुल्यत्वे ऽपि रात्रिबोधकमसाधारणचिह्नमाह
विलीयमानैरिति । विलीयमानैः स्वस्ववासवृक्षं गच्छद्भिर्विहगैः
निमीलद्भिर्मुकुलीभावं प्राप्नुवद्भिः पङ्कजैः विकसन्त्या मालत्या च अस्तं
गतो रविर्ज्ञायते  ॥  ४।२८।५२  ॥   

  

वृत्तेति । नरेन्द्राणां यात्रा वृत्ता निवृत्ता अत एव सेना पथि वर्तते न
क्वचित् यातीत्यर्थः, अत एव वैराणि परस्परं राज्ञां द्वेषा मार्गाश्च
सलिलेन समीकृताः  ॥  ४।२८।५३  ॥   

मासीति । ब्रह्म वेदं विवक्षतां पठितुमिच्छतां सामगानां प्रोष्ठपदे भाद्रे
मासि अयं शुक्लतृतीयातिथिः अध्यायसमयः उपाकरणकालः उपस्थितः प्राप्तः  ॥ 
४।२८।५४  ॥   

  

निवृत्तेति । निवृत्तं कर्मायतनं राजकर्मणां मूलं यात्रेत्यर्थः, यस्य सः
अत एव सञ्चिता आर्जिताः सञ्चयाः कर्मसाधकपदार्थाः येन स कोशलाधिपो भरतः
आषाढीं पूर्णिमां प्राप्य अभ्युपगतः विशेषानुष्ठानमारभत  ॥  ४।२८।५५  ॥   

  

नूनमिति । आयान्तं मां समीक्ष्य अयोध्यायां स्वन इव आपूर्यमाणायाः सरय्वा
रयो वेगः वर्धते  ॥  ४।२८।५६  ॥   

  

इमा इति । स्फीतगुणाः इमाः वर्षा राज्ये च स्थितः सुग्रीवः सुखमश्नुते  ॥ 
४।२८।५७  ॥   

  

अहमिति । हृता दारा यस्य सः अत एव महतो राज्यात् शोभायाश्च्युतो ऽहं तु
क्लिन्नमाप्लावितं नदीकूलमिव अवसीदामि  ॥  ४।२८।५८  ॥   

  

शोक इति । मम शोकादिः अपारः बहुकालमन्तरहित इव भाति  ॥  ४।२८।५९ ॥   

  

अयात्रामिति । दुर्गमान् मार्गान् दृष्ट्वा अत एव अयात्रां यात्राभावं
दृष्ट्वा प्रणते ऽपि सुग्रीवे मया किंचिन्न ईरितम्  ॥  ४।२८।६०  ॥   

  

अपीति । अपि च अन्यदुच्यते चिरात् बहुकालं परिक्लिष्टं दारैः समागतम्
इदानीं स्त्रीभिः संयुक्तं वानरं सुग्रीवं वक्तुम् आज्ञापयितुम् आत्मनः
कार्यस्य गरीयस्त्वात् बहुकालादितः साध्यत्वात् हेतोः नेच्छामि, किंच
आत्मकार्यस्य गरीयस्त्वात् गुरुत्वादपि नेच्छामि  ॥  ४।२८।६१  ॥   

  

स्वयमिति । विश्रम्य स्वश्रमं निवर्त्य उपागतं प्राप्तं कालमन्वेषणसमयं
ज्ञात्वा उपकारं मत्कर्तृकोपकृतिं वेत्स्यते समयं प्राप्य यतिष्यत
इत्यर्थः, अत्र संशयो न  ॥  ४।२८।६२  ॥   

  

तस्मादिति । तस्मादुक्तहेतोः सुग्रीवस्य नदीनां च प्रसादं
स्वेच्छयोद्योगप्रवृत्तिं मार्गदात्रीत्वं चेत्यर्थः, अभिकाङ्क्षयन्
कालप्रतीक्षो ऽहं स्थितो ऽस्मि  ॥  ४।२८।६३  ॥   

  

उपकारेणेत्यादि । श्लोकत्रयमित्थं पूर्वमपि पठितमिति व्याख्यातत्वान्नात्र
व्याख्यायते  ॥  ४।२८।६४६६  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
ऽष्टाविंशः सर्गः  ॥  ४।२८  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/03-sugrIva-bodhanam/028_prAvRDvarNanam.md">
<details><summary><h3>तिलकम् ...{Loading}...</h3></summary>



स तदेति  ॥  ४।२८।१  ॥   

  

स विरहिप्रमाथकः स कस्तत्राह-- अद्य जलागमः समयः संप्रवृत्तस्तं संपश्य ।
नभ आकाशम्  ॥  ४।२८।२  ॥   

  

समुद्राणां रसं जलं भास्करस्य गभस्तिभिर्द्यौः पीत्वा कार्तिकादिनवमासधृतं
गर्भं जलरूपं रसायनं लोकजीवानुभूतं प्रसूते त्यजति ।
गर्भमाहात्म्यात्सामुद्रस्य क्षारस्यापि स्वादुता  ॥  ४।२८।३  ॥   

  

दिवाकरो ऽलङ्कर्तुं शक्यः सुकर इत्यर्थः  ॥  ४।२८।४  ॥   

  

सन्ध्यारागोत्थितैरुद्भिन्नसन्ध्यारागैः, अत एव ताम्रैरन्तेषु
पर्यन्तभागेषु श्वेतैः स्निग्धैः । किञ्चिज्जलसंबन्धात्
अभ्रपटच्छेदैरभ्ररूपैश्छिन्नपटैर्बद्धव्रणमिवेत्युत्प्रेक्षा  ॥  ४।२८।५
 ॥   

  

मन्दमारुत एव निःश्वासो यस्य तम् । सन्ध्यारूपेण चन्दनेन हरिचन्दनेन
रञ्जितम् । आपाण्डुजलदं शान्तपाण्डुजलदम् । जलदस्थाने कामातुरस्य कपोलादि
 ॥  ४।२८।६  ॥   

  

धर्मेण रवितेजसा परिक्लिष्टा सन्तप्ता । बाष्पमूष्माणं बाष्पं नेत्रजलं च
 ॥  ४।२८।७  ॥   

  

मेघैः स्वोदराद्विनिर्मुक्ता इति मन्दता । कर्पूरलिप्तदलवच्छीतलाः
केतगन्धिनो वाताः । अञ्जलिभिः पातुमित्यादरातिशयादुक्तिः ।
जलवच्छ्रान्तिहरत्वाच्च  ॥  ४।२८।८ ॥   

  

फुल्लाः पुष्पिता अर्जुना यस्मिन् । धारा जलधाराः । अत्र
शैलस्यारिर्वनदाहकत्वाद्दावाग्निः  ॥  ४।२८।९  ॥   

  

धारा वर्षधारास्तद्रूपयज्ञोपवीतधराः । मारुतापूरितत्वेन शब्दवत्ता ।
प्राधीताः उपक्रान्ताध्ययना वटव इवेत्यर्थः  ॥  ४।२८।१०  ॥   

  

अन्तर्गतस्तनितरूपो निर्घोषः कशाप्रहारे क्रियमाणः शब्दो यस्य तत् ।
सवेदनमित्यस्योत्तमाश्वमिति शेषः  ॥  ४।२८।११,१२  ॥   

  

घनैरनुलिप्ता इव, अत एव नष्टा अदृश्या ग्रहादयो यासु ताः, प्रतिहताः
प्रतिहतप्राचीत्वादिज्ञानाः, इमा दिशो मन्मथवतां
मन्मथोत्सवसाधनप्रियासहितानां हिताः सुखजनिकाः  ॥  ४।२८।१३  ॥   

  

बाष्पाभिसंरुद्धान्नववारिसेकजमहीसमुद्गतोष्मणा वृतान्वर्षाया आगमेन
समुत्सुकान्सहर्षान्सानुषु स्थितानित्यन्वयः  ॥  ४।२८।१४  ॥   

  

सहिमः सशीतः । निदाघस्य ग्रीष्मस्य दोषप्रसरास्तापादयः । स्थिता स्तब्धा
निवृत्तेति यावत् । स्वदेशान्यान्ति प्रियावियुक्तैः स्थातुमश्क्यत्वात्  ॥ 
४।२८।१५  ॥   

  

मानसं सरः । अभीक्ष्णमतिशयितं यद्वर्षोदकं तेन विक्षतेषु क्लिष्टगमनेषु
मार्गेष्विति शेषः, यानानि रथादीनि न संपतन्ति न गच्छन्ति  ॥  ४।२८।१६  ॥   

  

शान्तमहार्णवस्य निस्तरङ्गसमुद्रस्य  ॥  ४।२८।१७  ॥   

  

सर्जादिपुष्पैर्मिश्रं पर्वतसंबन्धिधातुभिस्ताम्रं ताम्रवर्णं
मयूरशब्दैरनुप्रयातमनुसृतं जलं नद्यः शीघ्रं वहन्ति समुद्वहन्ते  ॥  ४।२८।१८
 ॥   

  

रसाकुलं रसवत् । षट्पदसंनिकाशं भ्रमरसदृशवर्णम् । प्रकामं यथेच्छं यथा भवति
तथा प्रभुज्यते जनैरिति शेषः । आम्रफलस्यातिपक्वत्वात्स्वत एव भूमौ पातः  ॥ 
४।२८।१९  ॥   

  

बलाकमालया तत्पङ्क्त्या सहिताः । कूटः शिखरं तदाकारसदृशाकाराः  ॥  ४।२८।२०
 ॥   

  

प्रवृत्तेत्यादि । नृत्तोत्सवप्रवृत्तमयूराणि नितरां वृष्टा बलाहका येषु
तानि  ॥  ४।२८।२१  ॥   

  

सलिलातिभारं सलिलरूपभारम् । भारवत्वाच्च विश्रम्य विश्रम्य गमनम्  ॥ 
४।२८।२२  ॥   

  

गर्भार्थं मेघेष्वभिकामो यस्याः सा । परिसंपतन्ती नभसि गच्छन्ती, अत एव
संमोदिता हर्षवती । बलाकपङ्क्तिरित्यार्षो ह्रस्वः । तदुत्प्रेक्षा
व्रातेत्यादि । वरा श्रेष्ठा पौण्डरीकी श्वेतपद्मसंबन्धिनी लम्बा
रुचिराम्बरस्य मालेवा  ॥  ४।२८।२३  ॥   

  

वालैरिन्द्रगोपैरन्तरे मध्ये मध्ये चित्रितेन शाद्वलेन युता भूमिः स्वतः
शुकवर्णेन मध्ये मध्ये लाक्षाबिन्दुयुतेन कम्बलेन गात्रानुपृक्तेन
गात्रसंपृक्तेन वृता नारीव  ॥  ४।२८।२४  ॥   

  

निद्रेति । आषाढ्यां स्वापोत्सवाद्धृष्टा गर्भधारणार्थम्  ॥  ४।२८।२५  ॥   

  

शिखिनां सुष्ठु प्रनृत्तं येषु ते सकदम्बाः सकदम्बपुष्पाः शाखा येषाम्
समानकामाः उभये ऽपि कामवन्त इत्यर्थः सस्यैर्वनैश्चाभिरामा  ॥  ४।२८।२६  ॥   

  

वहनादिक्रियाणां नद्यादीनां च क्रमेणान्वयाद्यथासङ्ख्यमत्रालङ्कारः ।
प्लवङ्गमाः समाश्वसन्ति सुग्रीवराज्यलाभात्  ॥  ४।२८।२७  ॥   

  

वननिर्झरे क्रीडया केतकगन्धमाघ्राय प्रहर्षिताः । प्रपातशब्दः
प्रपतन्निर्झरशब्दः  ॥  ४।२८।२८  ॥   

  

पुष्परसैस्तदास्वादैरवगाढं वृद्धं मदं क्षणेनोत्सवेनार्जितम्  ॥  ४।२८।२९
 ॥   

  

अङ्गारः शान्ताग्निस्तच्चूर्णस्य य उत्करस्तत्समैः । अनेन फलानामतिमहत्वं
सूचितम् । अत्युक्तिरत्रालङ्कारः  ॥  ४।२८।३०,३१  ॥   

  

पृष्ठतो मेघरवं निशम्य श्रुत्वा प्रतिनादशङ्की शत्रुभूतगजान्तरनादशङ्की
प्रतिनिवृत्तः  ॥  ४।२८।३२  ॥   

  

अनेकाश्रयिणो ऽनेकभावाश्रयिणः  ॥  ४।२८।३३  ॥   

  

कन्दलं स्थलोत्पलम् मधुवारि मधुसदृशवारि आपानभूमिर्मद्यपानभूमिस्तस्यामपि
कदम्बादिपुष्पाणि मद्यपूर्णता मत्तजनशब्दस्तन्नृत्यं च  ॥  ४।२८।३४  ॥   

  

विवर्णच्छदनाः जलसेकतो विवर्णपक्षाः  ॥  ४।२८।३५  ॥   

  

षट्पदो भ्रमरस्तद्धनिरूपं तन्त्रीणां मधुरमभिधानं गीतं यस्मिन्
प्लवङ्गमानां भेकानामुदीरितमेव कण्ठतालं सूत्रधारमुखशब्दतालो यस्मिन्
मेघशब्दा एव मृदङ्गनादास्तैराविष्कृतं प्रकटितं संगीतं वनेषु प्रवृत्तमिव
 ॥  ४।२८।३६  ॥   

  

प्रनृत्तैरारब्धनृत्तैः उन्नदन्तो गायकास्तैः वृक्षाग्रनिषण्णकायास्ते
संगीतोपलक्षितनृत्यद्रष्टारः  ॥  ४।२८।३७  ॥   

  

चिरसंनिरुद्धां चिरसंपादिताम् । शुष्कमृत्तिकास्विति शेषः, प्लवगा भेकाः
अनेकरूपाकृतिः संस्थानं वर्णो नीलपीतादिर्नादश्च येषाम्  ॥  ४।२८।३८  ॥   

  

कामातुरयुवतिवृत्तान्तं नदीष्वारोपयति-- नद्य इति । वारिपूरेण समुद्वाहिता
उन्नमिताश्चक्रवाकरूपस्तनायाभिः । शीर्णानि तटानि
रोधकजरतीस्थानीयान्यपवाहयित्वा निरस्य नवप्रावृतपूर्णभोगावृत्तं नवं
प्रावृतं पुष्पाद्युपहारात्पूर्णभोगायादृतं स्वीकृतम् । उपोपयन्ति
"प्रसमुपोदः पादपूरणे" इति द्वित्वम्  ॥  ४।२८।३९  ॥   

  

नीलेषु मेघेषु सक्ता नीलमेघाः प्रतिभान्ति । दवाग्निदग्धेषु शैलेषु तादृशाः
शैला यदि सक्ता भवन्ति तदा ते इव । बद्धमूला इत्युभयान्वयि  ॥  ४।२८।४०  ॥   

  

प्रमत्तशब्दवन्मयूरवन्ति । शक्रगोपः इन्द्रगोपः  ॥  ४।२८।४१,४२  ॥   

  

गवेन्द्रा वृषभाः । निभृतास्त्यक्तोद्योगाः सर्वत्र जाता इति शेषः ।
सुरेन्द्रो देवन्द्रः प्रक्रीडितः कर्तरि निष्ठा  ॥  ४।२८।४३  ॥   

  

समुद्भूतस्तिरस्कृतः समुद्रनादो यैः । अपवाहयन्ति प्रवहज्जलानि कुर्वन्ति
 ॥  ४।२८।४४  ॥   

  

वर्षप्रवेगा वृष्टयः । विप्रतिपन्नः प्रतिबद्धो मार्गो नृणां याभिस्ताः  ॥ 
४।२८।४५  ॥   

  

रूपं निर्मलमाकारम् । श्रियं विविधधातुयुक्तत्वरूपां दर्शयन्तीव  ॥  ४।२८।४६
 ॥   

  

घनोपगूढत्वाद्गगनस्य तारारविदर्शनाभावः । वितृप्ता जामितां ? प्राप्ता  ॥ 
४।२८।४७  ॥   

  

प्रपातैर्निर्झरैः  ॥  ४।२८।४८  ॥   

  

प्रपतन्तीति प्रपाता निर्झराः । विकीर्यन्तस्त्रुट्यन्तः  ॥  ४।२८।४९  ॥   

  

निर्धौतं क्षालितं शृङ्गाणामुपतलं यैस्ते  ॥  ४।२८।५०,५१  ॥   

  

ज्ञायते ऽनुमीयते । अनुमानालङ्कारः  ॥  ४।२८।५२  ॥   

  

वृत्ता निवृत्ता । "पृक्ता" इति पाठे ऽप्ययमेवार्थः । प्रस्थितापि सेना
पथ्येव वर्तते । समीकृताः निरुद्धत्वं साधारणधर्मः  ॥  ४।२८।५३  ॥   

  

प्रौष्ठपदो भाद्रपदः । ब्रह्म वेदं विवक्षतामध्येतुमिच्छताम् अध्यायसमय
उपाकरणकालः  ॥  ४।२८।५४  ॥   

  

निवृत्तं कर्म छादनादि कर्म यस्य तादृशमायतनं यस्य । सञ्चिताः सञ्चया
जीवनसाधनानि येन स भरत आषाढीं प्राप्याभ्युपगतः कृतयत्किञ्चिद्व्रतसङ्कल्पः
 ॥  ४।२८।५५  ॥   

  

मामायान्तं समीक्ष्य । वनतः प्रतिनिवृत्तमिति शेषः  ॥  ४।२८।५६  ॥   

  

वर्षाः प्राप्येति शेषः  ॥  ४।२८।५७  ॥   

  

नदीकूलं कर्तृ  ॥  ४।२८।५८  ॥   

  

वर्षाश्च विस्तीर्णा इत्यनुकर्षः । अपारो दुष्प्रापवैरनिर्यातनपरः  ॥ 
४।२८।५९  ॥   

  

अयात्रां वर्षवशाद्यात्राभावम् । कार्योन्मुखतया सुग्रीवे प्रणते ऽपि मया
सीतान्वेषणाद्युद्दिश्य किञ्चिदपि नोक्तम्  ॥  ४।२८।६०  ॥   

  

अपि च तदानीं गरीयसे आत्मकार्याय वक्तुमनुचितमित्याह-- अपि चेति ।
अपिपरिक्लिष्टमतिपरिक्लिष्टम् गरीयस्त्वादल्पकालाल्पयत्नासाध्यत्वात्
नेच्छामि नैषिषम्  ॥  ४।२८।६१  ॥   

  

वेत्स्यते प्रत्युपकारकः स्मरिष्यति शेषं व्याख्यातम्  ॥  ४।२८।६२६६  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे ऽष्टाविंशः सर्गः  ॥  ४।२८  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/03-sugrIva-bodhanam/028_prAvRDvarNanam.md">
<details><summary><h3>द्राविडपाठः ...{Loading}...</h3></summary>



  
स तथा वालिनं हत्वा सुग्रीवमभिषिच्य च।  
वसन्माल्यवतः पृष्ठे रामो लक्ष्मणमब्रवीत् ॥ 4.28.1 ॥   
अयं स कालः सम्प्राप्तः समयोऽद्य जलागमः।  
सम्पश्य त्वं नभो मेघैः संवृतं गिरिसन्निभैः ॥ 4.28.2 ॥   
नवमासधृतं गर्भं भास्करस्य गभस्तिभिः।  
पीत्वा रसं समुद्राणां द्यौः प्रसूते रसायनम् ॥ 4.28.3 ॥   
शक्यमम्बरमारुह्य मेघसोपानपङ्क्तिभिः।  
कुटजार्जुनमालाभिरलङ्कर्तुं दिवाकरम् ॥ 4.28.4 ॥   
सन्ध्यारागोत्थितैस्ताम्रैरन्तेष्वधिकपाण्डरैः।  
स्निग्धैरभ्रपटच्छेदैर्बद्धव्रणमिवाम्बरम् ॥ 4.28.5 ॥   
मन्दमारुतनिश्वासं सन्ध्याचन्दनरञ्जितम्।  
आपाण्डुजलदं भाति कामातुरमिवाम्बरम् ॥ 4.28.6 ॥   
एषा धर्मपरिक्लिष्टा नववारिपरिप्लुता।  
सीतेव शोकसन्तप्ता मही बाष्पं विमुञ्चति ॥ 4.28.7 ॥   
मेघोदरविनिर्मुक्ताः कह्लारसुखशीतलाः।  
शक्यमञ्जलिभिः पातुं वाताः केतकिगन्धिनः ॥ 4.28.8 ॥   
एष फुल्लार्जुनः शैलः केतकैरधिवासितः।  
सुग्रीव इव शान्तारिर्धाराभिरभिषिच्यते ॥ 4.28.9 ॥   
मेघकृष्णाजिनधरा धारायज्ञोपवीतिनः।  
मारुतापूरितगुहाः प्राधीता इव पर्वताः ॥ 4.28.10 ॥   
कशाभिरिव हैमीभिर्विद्युद्भिरिव ताडितम्।  
अन्तः स्तनितनिर्घोषं सवेदनमिवाम्बरम् ॥ 4.28.11 ॥   
नीलमेघाश्रिता विद्युत् स्फुरन्ती प्रतिभाति मे।  
स्फुरन्ती रावणस्याङ्के वैदेहीव तपस्विनी ॥ 4.28.12 ॥   
इमास्ता मन्मथवतां हिताः प्रतिहता दिशः।  
अनुलिप्ता इव घनैर्नष्टग्रहनिशाकराः ॥ 4.28.13 ॥   
कुटजान् पश्य सौमित्रे पुष्पितान् गिरिसानुषु।  
मम शोकाभिभूतस्य कामसन्दीपनान् स्थितान् ॥ 4.28.14 ॥   
रजः प्रशान्तं सहिमोऽद्य वायुर्निदाघदोषप्रसराः प्रशान्ताः।  
स्थिता हि यात्रा वसुधाधिपानां प्रवासिनो यान्ति नराः स्वदेशान् ॥ 4.28.15 ॥   
सम्प्रस्थिता मानसवासलुब्धाः प्रियान्विताः सम्प्रति चक्रवाकाः।  
अभीक्ष्णवर्षोदकविक्षतेषु यानानि मार्गेषु न सम्पतन्ति ॥ 4.28.16 ॥   
क्वचित्प्रकाशं क्वचिदप्रकाशं नभः प्रकीर्णाम्बुधरं विभाति।  
क्वचित्क्वचित्पर्वतसन्निरुद्धं रूपं यथा शान्तमहार्णवस्य ॥ 4.28.17 ॥   
व्यामिश्रितं सर्जकदम्बपुष्पैर्नवं जलं पर्वतधातुताम्रम्।  
मयूरकेकाभिरनुप्रयातं शैलापगाः शीघ्रतरं वहन्ति ॥ 4.28.18 ॥   
रसाकुलं षट्पदसन्निकाशं प्रभुज्यते जम्बुफलं प्रकामम्।  
अनेकवर्णं पवनावधूतं भूमौ पतत्याम्रफलं विपक्वम् ॥ 4.28.19 ॥   
विद्युत्पताकाः सबलाकमालाः शैलेन्द्रकूटाकृतिसन्निकाशाः।  
गर्जन्ति मेघाः समुदीर्णनादा मत्ता गजेन्द्रा इव संयुगस्थाः ॥ 4.28.20 ॥   
वर्षोदकाप्यायितशाद्वलानि प्रवृत्तनृत्तोत्सवबर्हिणानि।  
वनानि निर्वृष्टबलाहकानि पश्यापराह्णेष्वधिकं विभान्ति ॥ 4.28.21 ॥   
समुद्वहन्तः सलिलातिभारं बलाकिनो वारिधरा नदन्तः।  
महत्सु शृङ्गेषु महीधराणां विश्रम्य विश्रम्य पनः प्रयान्ति ॥ 4.28.22 ॥   
मेघाभिकामा परिसन्पतन्ती सम्मोदिता भाति बलाकपङ्क्तिः।  
वातावधूता वरपौण्डरीकी लम्बेव माला रचिताऽम्बरस्य ॥ 4.28.23 ॥   
बालेन्द्रगोपान्तरचित्रितेन विभाति भूमिर्नवशाद्वलेन।  
गात्रानुवृत्तेन शुकप्रभेण नारीव लाक्षोक्षितकम्बलेन ॥ 4.28.24 ॥   
निद्रा शनैः केशवमभ्युपैति द्रुतं नदी सागरभ्युपैति।  
हृष्टा बलाका घनमभ्युपैति कान्ता सकामा प्रियमभ्युपैति ॥ 4.28.25 ॥   
जाता वनान्ताः शिखिसम्प्रनृत्ता जाताः कदम्बाः सकदम्बशाखाः।  
जाता वृषा गोषु समानकामा जाता मही सस्यवनाभिरामा ॥ 4.28.26 ॥   
वहन्ति वर्षन्ति नदन्ति भान्ति ध्यायन्ति नृत्यन्ति समाश्वसन्ति।  
नद्यो घना मत्तगजा वनान्ताः प्रियाविहीनाः शिखिनः प्लवङ्गाः ॥ 4.28.27 ॥   
प्रहर्षिताः केतकपुष्पगन्धमाघ्राय हृष्टा वननिर्झरेषु।  
प्रपातशब्दाकुलिता गज्रन्द्राः सार्धं मयूरैः समदा नदन्ति ॥ 4.28.28 ॥   
धारानिपातैरभिहन्यमानाः कदम्बशाखासु विलम्बमानाः।  
क्षणार्जितं पुष्परसावगाढं शनैर्मदं षट्चरणास्त्यजन्ति ॥ 4.28.29 ॥   
अङ्गारचूर्णोत्करसन्निकाशैः फलैः सुपर्याप्तरसैः समृद्धैः।  
जम्बूद्रुमाणां प्रविभान्ति शाखा निलीयमाना इव षट्पदौघैः ॥ 4.28.30 ॥   
तडित्पताकाभिरलङ्कृतानामुदीर्णगम्भीरमहारवाणाम्।  
विभान्ति रूपाणि बलाहकानां रणोद्यतानामिव वारणानाम् ॥ 4.28.31 ॥   
मार्गानुगः शैलवनानुसारी सम्प्रस्थितो मेघरवं निशम्य।  
युद्धाभिकामः प्रतिनागशङ्की मत्तो गजेन्दः प्रतिसन्निवृत्तः ॥ 4.28.32 ॥   
क्वचित्प्रगीता इव षट्पदौघैः क्वचित्प्रनृत्ता इव नीलकण्ठैः।  
क्वचित्प्रमत्ता इव वारणेन्द्रैर्विभान्त्यनेकाश्रयिणो वनान्ताः ॥ 4.28.33 ॥   
कदम्बसर्जार्जुनकन्दलाढ्या वनान्तभूमिर्नववारिपूर्णा।  
मयूरमत्ताभिरुतप्रनृत्तैरापानभूमिप्रतिमा विभाति ॥ 4.28.34 ॥   
मुक्तासकाशं सलिलं पतद्वै सुनर्मलं पत्त्रपुटेषु लग्नम्।  
हृष्टा विवर्णच्छदना विहङ्गाः सुरेन्द्रदत्तं तृषिताः पिबन्ति ॥ 4.28.35 ॥   
षट्पादतन्त्रीमधुराभिधानं प्लवङ्गमोदीरितकण्ठतालम्।  
आविष्कृतं मेघमृदङ्गनादैर्वनेषु सङ्गीतमिव प्रवृत्तम् ॥ 4.28.36 ॥   
क्वचित्प्रनृत्तैः क्वचिदुन्नदद्भिः क्वचिच्च वृक्षाग्रनिषण्णकायैः।  
व्यालम्बबर्हाभरणैर्मयूरैर्वनेषु सङ्गीतमिव प्रवृत्तम् ॥ 4.28.37 ॥   
स्वनैर्घनानां प्लवगाः प्रबुद्धा विहाय निद्रां चिरसन्निरुद्धाम्।  
अनेकरूपाकृतिवर्णनादा नवाम्बुधाराभिहता नदन्ति ॥ 4.28.38 ॥   
नद्यः समुद्वाहितचक्रवाकास्तटानि शीर्णान्यपवाहयित्वा।  
दृप्ता नवप्राभृतपूर्णभोगा द्रुतं स्वभार्तारमुपोपयान्ति ॥ 4.28.39 ॥   
नीलेषु नीलाः प्रविभान्ति सक्ता मेघेषु मेघा नववारिपूर्णाः।  
दवाग्निदग्धेषु दवाग्निदग्धाः शैलेषु शैला इव बद्धमूलाः ॥ 4.28.40 ॥   
प्रहृष्टसन्नादितबर्हिणानि सशक्रगोपाकुलशाद्वलानि।  
चरन्ति नीपार्जुनवासितानि गजाः सुरम्याणि वनान्तराणि ॥ 4.28.41 ॥   
नवाम्बुधाराहतकेसराणि द्रुतं परित्यज्य सरोरुहाणि।  
कदम्बपुषाणि सकेसराणि नवानि हृष्टा भ्रमराः पतन्ति ॥ 4.28.42 ॥   
मत्ता गजेन्द्रा मुदिता गजेन्द्रा वनेषु विश्रान्ततरा मृगेन्द्राः।  
रम्या नगेन्द्रा निभृता नरेन्द्राः प्रक्रीडितो वारिधरैः सुरेन्द्रः ॥ 4.28.43 ॥   
मेघाः समुद्भूतसमुद्रनादा महाजलोघैर्गगनावलम्बाः।  
नदीस्तटाकानि सरांसि वापीर्महीं च कृत्स्नामपवाहयन्ति ॥ 4.28.44 ॥   
वर्षप्रवेगा विपुलाः पतन्ती प्रवान्ति वाताः समुदीर्णघोषाः।  
प्रनष्टकूलाः प्रवहन्ति शीघ्रं नद्यो जलैर्विप्रतिपन्नमार्गाः ॥ 4.28.45 ॥   
नरैर्नरन्द्रा इव पर्वतेन्द्राः सुरेन्द्रदत्तैः पवनोपनीतैः।  
घनाम्बुकुम्भैरभिषिच्यमाना रूपं श्रियं स्वामिव दर्शयन्ति ॥ 4.28.46 ॥   
घनोपगूढं गगनं सतारं न भास्करो दर्शनमभ्युपैति।  
नवैर्जलौघैर्धरणी विसृप्ता तमोविलिप्ता न दिशः प्रकाशाः ॥ 4.28.47 ॥   
महान्ति कूटानि महीधराणां धाराभिधौतान्यधिकं विभान्ति।  
महाप्रमाणैर्विपुलैः प्रपातैर्मुक्ताकलापैरिव लम्बमानैः ॥ 4.28.48 ॥   
शैलोपलप्रस्खलमानवेगाः शैलोत्तमानां विपुलाः प्रपाताः।  
गुहासु सन्नादितबर्हिणासु हारा विकीर्यन्त इवाभिभान्ति ॥ 4.28.49 ॥   
शीघ्रप्रवेगा विपुलाः प्रपाता निर्धौतशृङ्गोपतला गिरीणाम्।  
मुक्ताकलापप्रतिमाः पतन्तो महागुहोत्सङ्गतलैर्ध्रियन्ते ॥ 4.28.50 ॥   
सुरतामर्दविच्छिन्नाः स्वर्गस्त्रीहारमौक्तिकाः।  
पतन्तीवाकुला दिक्षु तोयधराः समन्ततः ॥ 4.28.51 ॥   
निलीयमानैर्विहगैर्निमीलद्भिश्च पङ्कजैः।  
विकसन्त्या च मालत्या गतोऽस्तं ज्ञायते रविः ॥ 4.28.52 ॥   
वृत्ता यात्रा नरेन्द्राणां सेना प्रतिनिवर्तते।  
वैराणि चैव मार्गाश्च सलिलेन समीकृताः ॥ 4.28.53 ॥   
मासि प्रोष्ठपदे ब्रह्म ब्रणानां विवक्षताम्।  
अयमध्यायसमयः सामगानामुपस्थितः ॥ 4.28.54 ॥   
निवृत्तकर्मायतनो नूनं सञ्चितसञ्चयः।  
आषाढीमभ्युपगतो भरतः कोसलाधिपः ॥ 4.28.55 ॥   
नूनमापूर्यमाणायाः सरय्वा वर्धते रयः।  
मां समीक्ष्य समायान्तमयोध्याया इव स्वनः ॥ 4.28.56 ॥   
इमाः स्फीतगुणा वर्षाः सुग्रीवः सुखमश्नुते।  
विजितारिः सदारश्च राज्ये महति च स्थितः ॥ 4.28.57 ॥   
अहं तु हृतदारश्च राज्याच्च महतश्च्युतः।  
नदीकूलमिव क्लिन्नमवसीदामि लक्ष्मण ॥ 4.28.58 ॥   
शोकश्च मम विस्तीर्णो वर्षाश्च भृशदुर्गमाः।  
रावणश्च महान् शत्रुरपारं प्रतिभाति मे ॥ 4.28.59 ॥   
अयात्रां चैव दृष्ट्वेमां मार्गांश्च भृशदुर्गमान्।  
प्रणते चैव सुग्रीवे न मया किञ्चिदीरितम् ॥ 4.28.60 ॥   
अपि चातिपरिक्लिष्टं चिराद्दारैः समागतम्।  
आत्मकार्यगरीयस्त्वाद्वक्तुं नेच्छामि वानरम् ॥ 4.28.61 ॥   
स्वयमेव हि विश्रम्य ज्ञात्वा कालमुपागतम्।  
उपकारं च सुग्रीवो वेत्स्यते नात्र संशयः ॥ 4.28.62 ॥   
तस्मात्कालप्रतीक्षोऽहं स्थितोऽस्मि शुभलक्षण।  
सुग्रीवस्य नदीनां च प्रसादमनुपालयन् ॥ 4.28.63 ॥   
उपकारेण वीरो हि प्रतिकारेण युज्यते।  
अकृतज्ञोऽप्रतिकृतो हन्ति सत्त्ववतां मनः ॥ 4.28.64 ॥   
तमेवमुक्तः प्रणिधाय लक्ष्मणः कृताञ्जलिस्तत्प्रतिपूज्य भाषितम्।  
उवाच रामं स्वभिरामदर्शनं प्रदर्शयन् दर्शनमात्मनः शुभम् ॥ 4.28.65 ॥   
यथोक्तमेतत्तव सर्वमीप्सितं नरेन्द्र कर्ता नचिराद्धरीश्वरः।  
शरत्प्रतीक्षः क्षमतामिमं भवान् जलप्रपातं रिपुनिग्रहे धृतः ॥ 4.28.66 ॥   

</details>
</div>
