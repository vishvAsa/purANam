<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | ०७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="०७">
  <meta property="og:description" content=".
सप्तमः सर्गः
विश्वास-प्रस्तुतिः अथैषधीनामधिपस्य वृद्धौ तिथौ च जामित्रगुणान्वितायाम् ।
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥
मूलम् अथैषधीनामधिपस्य वृद्धौ तिथौ च जामित्रगुणान्वितायाम् ।
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥
अन्वयः अथ हिमवान् ओषधीनाम् अधिपस्य वृद्धौ तिथौ च जामित्रगुणाऽन्वितायां समेतबन्धुः (सन्) सुतायाः विवाहदीक्षाविधिम् अन्वतिष्ठत् ।
मल्लिनाथः अथेति । अथ त्र्यहानन्तरं हिमवानोषधीनामधिपस्य चन्द्रस्य वृद्धौ । शुक्लपक्ष इत्यर्थः । शुभकर्मस्वापूर्यमाणपक्षस्य प्राशस्त्यात् । तिथौ च जामित्रं लग्नात्सप्तमं स्थानं तस्य गुणः शुद्धिः सा च ग्रहराहित्यं तेनान्वितायां सत्याम् । यद्यपि जामित्रशुद्धिर्युक्तबन्धुः सन् । सुताया दुहितुर्विवाहदीक्षा विवाहसंस्कारः सैव विधि कर्म तमन्वतिष्ठत्कृतवान् ॥ 7.1 ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="shaivam">

  <meta itemprop="name" content="०७">
  <meta itemprop="description" content=".
सप्तमः सर्गः
विश्वास-प्रस्तुतिः अथैषधीनामधिपस्य वृद्धौ तिथौ च जामित्रगुणान्वितायाम् ।
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥
मूलम् अथैषधीनामधिपस्य वृद्धौ तिथौ च जामित्रगुणान्वितायाम् ।
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥
अन्वयः अथ हिमवान् ओषधीनाम् अधिपस्य वृद्धौ तिथौ च जामित्रगुणाऽन्वितायां समेतबन्धुः (सन्) सुतायाः विवाहदीक्षाविधिम् अन्वतिष्ठत् ।
मल्लिनाथः अथेति । अथ त्र्यहानन्तरं हिमवानोषधीनामधिपस्य चन्द्रस्य वृद्धौ । शुक्लपक्ष इत्यर्थः । शुभकर्मस्वापूर्यमाणपक्षस्य प्राशस्त्यात् । तिथौ च जामित्रं लग्नात्सप्तमं स्थानं तस्य गुणः शुद्धिः सा च ग्रहराहित्यं तेनान्वितायां सत्याम् । यद्यपि जामित्रशुद्धिर्युक्तबन्धुः सन् । सुताया दुहितुर्विवाहदीक्षा विवाहसंस्कारः सैव विधि कर्म तमन्वतिष्ठत्कृतवान् ॥ 7.1 ॥">
  <meta itemprop="wordCount" content="8408">
  <meta name="twitter:card" content="summary">
  <meta name="twitter:title" content="०७">
  <meta name="twitter:description" content=".
सप्तमः सर्गः
विश्वास-प्रस्तुतिः अथैषधीनामधिपस्य वृद्धौ तिथौ च जामित्रगुणान्वितायाम् ।
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥
मूलम् अथैषधीनामधिपस्य वृद्धौ तिथौ च जामित्रगुणान्वितायाम् ।
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥
अन्वयः अथ हिमवान् ओषधीनाम् अधिपस्य वृद्धौ तिथौ च जामित्रगुणाऽन्वितायां समेतबन्धुः (सन्) सुतायाः विवाहदीक्षाविधिम् अन्वतिष्ठत् ।
मल्लिनाथः अथेति । अथ त्र्यहानन्तरं हिमवानोषधीनामधिपस्य चन्द्रस्य वृद्धौ । शुक्लपक्ष इत्यर्थः । शुभकर्मस्वापूर्यमाणपक्षस्य प्राशस्त्यात् । तिथौ च जामित्रं लग्नात्सप्तमं स्थानं तस्य गुणः शुद्धिः सा च ग्रहराहित्यं तेनान्वितायां सत्याम् । यद्यपि जामित्रशुद्धिर्युक्तबन्धुः सन् । सुताया दुहितुर्विवाहदीक्षा विवाहसंस्कारः सैव विधि कर्म तमन्वतिष्ठत्कृतवान् ॥ 7.1 ॥">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/shaivam\/kAvyam\/padyam\/kAlidAsaH_kumAra-sambhavam\/sarva-prastutiH\/07\/".replace(basePath, "/");
  pageVars.pageParams = {};
  pageVars.pageSource = "shaivam\/kAvyam\/padyam\/kAlidAsaH_kumAra-sambhavam\/sarva-prastutiH\/07.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/" />
<link rel="alternate" hreflang="sa-Deva" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> ०७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७">०७</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/shaivam/kAvyam/padyam/kAlidAsaH_kumAra-sambhavam/sarva-prastutiH/07.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>.</p>
<p>सप्तमः सर्गः</p>
<details open><summary>विश्वास-प्रस्तुतिः</summary>
<p>अथैषधीनामधिपस्य वृद्धौ तिथौ च जामित्रगुणान्वितायाम् ।<br>
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥</p>
</details>
<details><summary>मूलम्</summary>
<p>अथैषधीनामधिपस्य वृद्धौ तिथौ च जामित्रगुणान्वितायाम् ।<br>
समेतबन्धुर्हिमवान्सुताया विवाहदीक्षाविधिमन्वतिष्ठत् ॥ 7.1 ॥</p>
</details>
<details><summary>अन्वयः</summary>
<p>अथ हिमवान् ओषधीनाम् अधिपस्य वृद्धौ तिथौ च जामित्रगुणाऽन्वितायां समेतबन्धुः (सन्) सुतायाः विवाहदीक्षाविधिम् अन्वतिष्ठत् ।</p>
</details>
<details><summary>मल्लिनाथः</summary>
<p>अथेति । अथ त्र्यहानन्तरं हिमवानोषधीनामधिपस्य चन्द्रस्य वृद्धौ । शुक्लपक्ष इत्यर्थः । शुभकर्मस्वापूर्यमाणपक्षस्य प्राशस्त्यात् । तिथौ च जामित्रं लग्नात्सप्तमं स्थानं तस्य गुणः शुद्धिः सा च ग्रहराहित्यं तेनान्वितायां सत्याम् । यद्यपि जामित्रशुद्धिर्युक्तबन्धुः सन् । सुताया दुहितुर्विवाहदीक्षा विवाहसंस्कारः सैव विधि कर्म तमन्वतिष्ठत्कृतवान् ॥ 7.1 ॥</p>
</details>
<details open><summary>विश्वास-प्रस्तुतिः</summary>
<p>वैवाहिकैः कौतुकसंविधानैर्गृहे व्यग्रपुरन्ध्रिवर्गम् ।<br>
आसीत्पुरं सानुमतोऽनुरागादन्तःपुरं चैककुलोपमेयम् ॥ 7.2 ॥</p>
</details>
<details><summary>मूलम्</summary>
<p>वैवाहिकैः कौतुकसंविधानैर्गृहे व्यग्रपुरन्ध्रिवर्गम् ।<br>
आसीत्पुरं सानुमतोऽनुरागादन्तःपुरं चैककुलोपमेयम् ॥ 7.2 ॥</p>
</details>
<details><summary>अन्वयः</summary>
<p>अनुरागात् गृहे गृहे वैवाहिकैः कौतुकसंविधानैः व्यग्रपुरन्ध्रिवर्ग सानुमतः पुरम् अन्तःपुरं च एककुलोपमेयम् आसीत् ।</p>
</details>
<details><summary>मल्लिनाथः</summary>
<p>वैवाहिकैरिति । अनुरागात्प्रीतिवशात् । गृहे गृहे प्रतिगृहम् । वीप्सायां द्विर्भावः । विवाहः प्रयोजनमेषामिति वैवाहिकानि तैः । &lsquo;प्रयोजनम्&rsquo; इति ठक् । कौतुकसंविधानैर्मङ्गलार्थसंपादनैर्व्यग्रो व्याकुलः पुरन्ध्रिवर्गः कुटुम्बिनीसंघो यर्स्मिस्तत्तथोक्तं सानुमतोऽद्रेः पुरं बाह्यमोषधिप्रस्थमन्तःपुरमवरोधनं चैककुलेनैकगृहेण वोपमेयमासीत् &lsquo;सजातीयगणे गौत्रे गृहेऽपि कथितं कुलम्&rsquo; । इति विश्वः । सर्वेषामपि स्वगृह एवेदं शोभनं वर्तत इत्यभिमानोऽभूदित्यर्थः । एतेन हिमार्दैः प्रजाराग उक्तः । अत्र सर्व संपन्नमेवेत्यर्थः ॥ 7.2 ॥</p>
</details>
<details open><summary>विश्वास-प्रस्तुतिः</summary>
<p>संतानकाकीर्णमहापथं तच्चीनांशुकैः कल्पितकेतुमालम् ।<br>
भासोज्ज्वलत्काञ्चनतोरणानां स्थानान्तरं स्वर्ग इवाबभासे ॥ 7.3 ॥</p>
</details>
<details><summary>मूलम्</summary>
<p>संतानकाकीर्णमहापथं तच्चीनांशुकैः कल्पितकेतुमालम् ।<br>
भासोज्ज्वलत्काञ्चनतोरणानां स्थानान्तरं स्वर्ग इवाबभासे ॥ 7.3 ॥</p>
</details>
<details><summary>अन्वयः</summary>
<p>सन्तानकाकीर्णमहापथं चीनांऽशुकैः कल्पिकेतुमालं काञ्चनतोरणानां भासा उज्ज्वत् स्थानान्तरं स्वर्ग इव आबभासे ।</p>
</details>
<details><summary>मल्लिनाथः</summary>
<p>संतानकैरिति । संतानकैर्मन्दारकुसुमैराकीर्णा आस्तृता महापथा राजकीयपथा यर्स्मिस्तत्तथोक्तम् । चीनांशुकैः पट्टवस्त्रैः कल्पिता विरचिताः केतुमाला ध्वजपङ्क्तयो यस्य तत्तथोक्तम् । काञ्चनतोरणानां भासा प्रभजोज्जवलद्दीप्यमानं तत्पुरं स्थानान्तरं मेरोरन्यत्र स्थितः स्वर्ग इवाबभासे । उत्प्रेक्षालंकारः ॥ 7.3 ॥</p>
</details>
<details open><summary>विश्वास-प्रस्तुतिः</summary>
<p>एकैव सत्यामपि पुत्रपङ्क्तौ चिरस्य दृष्टेव मृतोत्थितेव ।<br>
आसन्नपाणिग्रहणेति पित्रोरुमा विशीषोछ्वसितं बभुव ॥ 7.4 ॥</p>
</details>
<details><summary>मूलम्</summary>
<p>एकैव सत्यामपि पुत्रपङ्क्तौ चिरस्य दृष्टेव मृतोत्थितेव ।<br>
आसन्नपाणिग्रहणेति पित्रोरुमा विशीषोछ्वसितं बभुव ॥ 7.4 ॥</p>
</details>
<details><summary>अन्वयः</summary>
<p>पुत्रपङ्क्तौ सत्याम् अपि उमा एका एव चिरस्य दृष्टा एव मृतोत्थिता इव आसन्नपाणिग्रहणा इति पित्रोः विशेषोच्छ्वसितं बभूव ।</p>
</details>
<details><summary>मल्लिनाथः</summary>
<p>एकैवेति । पुत्राश्च दुहितरश्च पुत्राः । &lsquo;भ्रुतृपुत्रौ स्वसृदुहितृभ्याम्&rsquo; इत्यैकशेषः । &lsquo;पुत्रौ पुवश्च दुहिता च&rsquo; इत्यमरः । तेषां पङ्क्तौ संधे सत्यामप्युमैकैव चिरस्य दृष्टेव चिरान्नष्टलब्धेव मृतोत्थितेव मृत्वा पुनरुत्पन्नेवासन्नपाणिग्रहणासन्नविवाहेति । भर्तृगृहं गमिष्यतीति हेतोरित्यर्थः । पित्रोः मातापित्रोः । &lsquo;पिता मात्रा&rsquo; इत्येकशेषः । विशेषेणोच्छ्वासितं प्राणभूता बभूव । पुमपत्यादपि अदिकप्रैमास्पदमभूदित्यर्थः ॥ 7.4 ॥</p>
</details>
<details open><summary>विश्वास-प्रस्तुतिः</summary>
<p>अङ्काद्ययावङ्कमुदीरिताशीः सा मण्डनान्मण्डनमन्वनुङ्क्त ।<br>
संबन्धिभिन्नोऽपि गिरेः कुलस्य स्नेहस्तदेकायतनं जगाम ॥ 7.5 ॥</p>
</details>
<details><summary>मूलम्</summary>
<p>अङ्काद्ययावङ्कमुदीरिताशीः सा मण्डनान्मण्डनमन्वनुङ्क्त ।<br>
संबन्धिभिन्नोऽपि गिरेः कुलस्य स्नेहस्तदेकायतनं जगाम ॥ 7.5 ॥</p>
</details>
<details><summary>अन्वयः</summary>
<p>सा उदीरिताशीः (सती) अङ्कात् अङ्कं ययौ, मण्डनात् मण्‍डनम् अन्वभुङ्क्त, सम्बन्धिभिन्नोऽपि गिरेः कुलस्य स्नेहः तदेकायतनं जगाम ।</p>
</details>
<details><summary>मल्लिनाथः</summary>
<p>अङ्कादिति । सा पार्वत्युदीरिताशीः प्रयुक्ताशीर्वादा सत्यङ्कादङ्कमुत्सङ्ग ययौ । मण्डनान्मण्डनान्तरमन्यन्मण्डनमन्वभुङ्क्त । तदा सर्वे बन्धवः प्रत्येकमेव तामङ्कमारोप्य मण्डनं प्रायच्छन्नित्यर्थः । तच्च स्नेहनिबन्धनमेवेत्याह-संबन्धिभिन्नः स्वपुत्राभिर्भिन्नो विभक्तोऽपि गिरेः कुलस्य वंशस्य स्नेहस्तदेकायतनं सैवैकमायतनं स्थानं तज्जगाम । तदिति छेदेऽप्ययमेवार्थः । विधेयप्राधान्यान्नपुंसकत्वमिति । सर्वे बन्धवः स्वापत्येभ्योऽपि तस्यामधिकं स्निह्यन्तीति तात्पर्यार्थः ॥ 7.5 ॥</p>
</details>
<details open><summary>विश्वास-प्रस्तुतिः</summary>
<p>मैत्रे मुहूर्ते शशलाञ्छनेन योगं गतासूत्तरफल्गुनीषु ।<br>
तस्याः शरीरे प्रतिकर्म चक्रुर्बन्धुस्त्रियो याः पतिपुत्रवत्यः ॥ 7.6 ॥</p>
</details>
<details><summary>मूलम्</summary>
<p>मैत्रे मुहूर्ते शशलाञ्छनेन योगं गतासूत्तरफल्गुनीषु ।<br>
तस्याः शरीरे प्रतिकर्म चक्रुर्बन्धुस्त्रियो याः पतिपुत्रवत्यः ॥ 7.6 ॥</p>
</details>
<details><summary>अन्वयः</summary>
<p>मैत्रे मुहूर्ते उत्तरफल्गुनीषु शशलाञ्छनेन योगं गतासु तस्याः शरीरे याः पतिपुत्रवत्यः बन्धुस्त्रियः ताः प्तिकर्म चक्रुः ।</p>
</details>
<details><summary>मल्लिनाथः</summary>
<p>मैत्र इति । अथ मैत्रे मित्रदैवत्ये मुहूर्ते । उदयमुहूर्तात्तृतीयमुहूर्त इत्यर्थः । &lsquo;आर्द्रः सार्द्रस्तथा मैत्रः शुभो वासव एव च&rsquo; । इति वृहस्पतिस्मरणात् । उत्तरफल्गुनीषु फल्गुनीनक्षत्रे । &lsquo;फल्गुनी प्रोष्ठपदानां च नक्षत्रे&rsquo; इत्येकस्मिन्नपि बहृवचनम् । शशलाञ्छनेन चन्द्रेण योगं गतासु सतीषु तस्याः पार्वत्याः शरीरे बन्धुस्त्रियः प्रतिकर्म प्रसाधनम् । &lsquo;प्रतिकर्म प्रसाधनम्&rsquo; इत्यमरः । चक्रुः । कीदृश्यः । याः पतिपुत्रवत्यः । जीवद्भर्तृका जीवदापत्याश्चेत्यर्थः ॥ 7.6 ॥</p>
</details>
<details open><summary>विश्वास-प्रस्तुतिः</summary>
<p>प्रतिकर्मप्रकारमेव प्रपञ्चयति-<br>
सा गौरसिद्धार्थनिवेशवद्भिर्दूर्वाप्रवालैः प्रतिभिन्नशोभम् ।<br>
निर्नाभि कौशेयमुपात्तबाणमभ्यङ्गनेपथ्यमलंचकार ॥ 7.7 ॥</p>
</details>
<details><summary>मूलम्</summary>
<p>प्रतिकर्मप्रकारमेव प्रपञ्चयति-<br>
सा गौरसिद्धार्थनिवेशवद्भिर्दूर्वाप्रवालैः प्रतिभिन्नशोभम् ।<br>
निर्नाभि कौशेयमुपात्तबाणमभ्यङ्गनेपथ्यमलंचकार ॥ 7.7 ॥</p>
</details>
<details><summary>अन्वयः</summary>
<p>स गौरसिद्धाऽर्थनिवेशवद्भिः दूर्वाप्रवालैः प्रतिभिन्नशोभं निर्नाभिकौशेयम् उपात्तबाणम अभ्यङ्गनेपथ्यम् अलञ्चकार ।</p>
</details>
<details><summary>मल्लिनाथः</summary>
<p>सेति । सा गौरी गौरसिद्धार्थनिवेशवद्भिः श्वेतसर्षपप्रक्षेपवद्भिर्दूर्वाप्रवालैर्दूर्वाङ्कुरैः प्रतिभिन्नशोभं विशेषितशोभं निर्नाभ्यतिक्रान्तनाभि कौशेयं वस्त्रविशेषं यर्स्मिस्तत्तथोक्तम् । &lsquo;कौसेयं कृमिकोशोत्थम्&rsquo; इत्यमरः । उपात्तबाणं गृहीतशरम् &lsquo;शरः क्षत्रियया ग्राह्यः&rsquo; इति मनुस्मरणात् । अभ्यङ्गनेपथ्यमभ्यङ्गवेशमलंचकार । अलंकारमप्यलंचकारेत्यर्थः ॥ 7.7 ॥</p>
</details>
<details open><summary>विश्वास-प्रस्तुतिः</summary>
<p>बभौ च संपर्कमुपेत्य बाला नवेव दीक्षाविधिसायकेन ।<br>
करेण भानोर्बहुलावसाने संधुक्ष्यमाणेव शशाङ्करेखा ॥ 7.8 ॥</p>
</details>
<details><summary>मूलम्</summary>
<p>बभौ च संपर्कमुपेत्य बाला नवेव दीक्षाविधिसायकेन ।<br>
करेण भानोर्बहुलावसाने संधुक्ष्यमाणेव शशाङ्करेखा ॥ 7.8 ॥</p>
</details>
<details><summary>अन्वयः</summary>
<p>बाला नवा इव दीक्षाविधिसायकेन सम्पर्कम् उपेत्य बहुलाऽवसाने भानोः करेण सन्धुक्ष्यमाण शशाऽङ्करेखा इव बभौ ।</p>
</details>
<details><summary>मल्लिनाथः</summary>
<p>बभावित । किंचेति चार्थः । बाला नवेव दीक्षाविधौ विवाहकृत्ये यः सायकस्तेन संपर्कमुपेत्य बहुलावसाने कृष्णपक्षात्यये । शुक्लपक्षादावित्यर्थः । भानोः करेण किरणेन संधुक्ष्यमाणोपचीयमानाः &lsquo;सलिलमये शशिनि रवुर्दीधितयो मूर्च्छितास्तमो नैशम् । क्षपयन्ती&rsquo; त्यादिवचनात् । शशङ्करेखेव बभौ ॥ 7.8 ॥</p>
</details>
<details open><summary>विश्वास-प्रस्तुतिः</summary>
<p>तां लोध्रकल्केन हृताङ्कतैलामाश्यानकालेयकृताङ्गरागाम् ।<br>
वासो वसानामभिषेकयोग्यं नार्यश्चतुष्काभिमुखं व्यनैषुः ॥ 7.9 ॥</p>
</details>
<details><summary>मूलम्</summary>
<p>तां लोध्रकल्केन हृताङ्कतैलामाश्यानकालेयकृताङ्गरागाम् ।<br>
वासो वसानामभिषेकयोग्यं नार्यश्चतुष्काभिमुखं व्यनैषुः ॥ 7.9 ॥</p>
</details>
<details><summary>अन्वयः</summary>
<p>लोध्रकल्केन हृताऽङ्गतैलाम् आश्यानकालेयकृताऽङ्गरागाम् अभिषेकयोग्यं वासो वसानां तां नार्यः चतुष्काऽभिमुखं व्यनैषुः ।</p>
</details>
<details><summary>मल्लिनाथः</summary>
<p>तामिति । लोध्रकल्केन लोध्रचूर्णेन हृतमङ्गतैलं यस्यास्ताम् । कृतोद्वर्तनामित्यर्थः । आश्यानमीषच्छुष्कं तेन कालेयेन गन्धद्रव्येण कृताङ्गरागाम् । कृतस्नैग्ध्यामित्यर्थः । &lsquo;अथ जायकम् । कालेयकं च कालानुसार्यं चे त्यमरः । अभिषेकयोग्यं वासो वस्त्रं वसानां स्नानशाजीमाच्छादयन्तीं तां पार्वतीं नार्यश्चतुष्कं चतुः स्तम्भगृहं तदभिमुखं व्यनैषुः । स्नानगृहं निन्युरित्यर्थः ॥ 7.9 ॥</p>
</details>
<details open><summary>विश्वास-प्रस्तुतिः</summary>
<p>विन्यस्तवैदूर्य शिलातलेऽस्मिन्ना बद्धमुक्ताफलभक्तिचित्रे ।<br>
आवर्जिताष्टापदकुम्भतोयैः सतूर्यमेनां स्नपयांबभूवुः ॥ 7.10 ॥</p>
</details>
<details><summary>मूलम्</summary>
<p>विन्यस्तवैदूर्य शिलातलेऽस्मिन्ना बद्धमुक्ताफलभक्तिचित्रे ।<br>
आवर्जिताष्टापदकुम्भतोयैः सतूर्यमेनां स्नपयांबभूवुः ॥ 7.10 ॥</p>
</details>
<details><summary>अन्वयः</summary>
<p>विन्यस्तवैदूर्यशिलातले आबद्धमुक्ताफलभक्तिचित्रे अस्मिन् एनाम् आवर्जिताऽष्टापदकुम्भतोयैः सतूर्यं स्नपयाम्बभूवुः ।</p>
</details>
<details><summary>मल्लिनाथः</summary>
<p>विन्यस्तेति । विन्यस्तं वैदूर्यशिलातलं मरकतशिलातलं मरकतशिलाप्रदेशो यर्स्मिस्तस्मिन्नाबद्धानां मुक्ताफलानां भक्तिरचनाभिश्चित्रेऽर्स्मिश्चतुष्क एनां पार्वतीमावर्जितानामानमितानामष्ठापदकुम्भानां कनककलशानां तोयैः सतूर्यं मङ्गलवाद्ययुक्तं यथा तथा स्नपयांबभूबुः । अष्टसु लोहेषु पदं प्रतिष्ठा यस्येत्यष्टापदम् । &lsquo;अष्टनः संज्ञायाम्&rsquo; इति दीर्धः । &lsquo;अष्टापदं स्यात्कनकम्&rsquo; इति विश्वः ॥ 7.10 ॥</p>
</details>
<details open><summary>विश्वास-प्रस्तुतिः</summary>
<p>सा मङ्गलस्नानविशुद्धगात्री गुहीतपत्युद्गमनीयवस्त्रा ।<br>
निवृर्त्तपर्जन्यजलाभिषेका प्रफुल्लकाशा वसुधेव रेजे ॥ 7.11 ॥</p>
</details>
<details><summary>मूलम्</summary>
<p>सा मङ्गलस्नानविशुद्धगात्री गुहीतपत्युद्गमनीयवस्त्रा ।<br>
निवृर्त्तपर्जन्यजलाभिषेका प्रफुल्लकाशा वसुधेव रेजे ॥ 7.11 ॥</p>
</details>
<details><summary>अन्वयः</summary>
<p>मङ्गलस्नानविशुद्धगात्री गृहीतवत्युद्गमनीयवस्त्रा सा निर्वत्तपर्जन्यजलाऽभिषेका प्रफुल्लकाशा वसुधा इव रेजे ।</p>
</details>
<details><summary>मल्लिनाथः</summary>
<p>सेति ।मङ्गलर्थस्नाने विशुद्धगात्री निर्मलाङ्गी पत्युर्वरस्योद्गमनौयवस्त्रं धौतवस्त्रम् । &lsquo;धौतमुद्गमनीयं स्यात्&rsquo; इति हलायुधः । &lsquo;तत्स्यादुद्गमनीयं यद्धौतयोर्वस्त्रयोर्युगम्&rsquo; इत्यमरः । युगग्रहणं तु प्रायिकाभिप्रायम् । अत एवात्र क्षीरस्धामी- &lsquo;युगं प्रायशो यल्लक्ष्यं तदेव&rsquo; इति व्याख्याय &lsquo;गृहीत पत्युद्गमनीयवस्त्रा&rsquo; इत्येतदेवोदाहृतवान् । गृहीतं पतिप्रत्युद्गमनीयवस्त्रं यया सा । धौतवस्त्रमाच्छादितवतीत्यर्थः । सा पार्वती निर्वृत्तो निष्पन्नः पर्जन्यस्य जलेनाभिषेको यस्याः सा तथोक्ता । प्रफुल्लतीति प्रफुल्ल काशं काशपुष्पं यस्याः सा तथोक्ता वसुधेव रेजे शुशुभे ॥ 7.11 ॥</p>
</details>
<details open><summary>विश्वास-प्रस्तुतिः</summary>
<p>तस्मात्प्रदेशाच्च वितानवन्तं युक्तं मणिस्तम्भचतुष्टयेन ।<br>
पतिव्रताभिः परिगृह्य निन्ये क्लृप्तासनं कौतुकवेदिमध्यम् ॥ 7.12 ॥</p>
</details>
<details><summary>मूलम्</summary>
<p>तस्मात्प्रदेशाच्च वितानवन्तं युक्तं मणिस्तम्भचतुष्टयेन ।<br>
पतिव्रताभिः परिगृह्य निन्ये क्लृप्तासनं कौतुकवेदिमध्यम् ॥ 7.12 ॥</p>
</details>
<details><summary>अन्वयः</summary>
<p>तस्मात् प्रदेशात् वितानवन्तं मणिस्तम्घचतुष्टयेन युक्तं क्लॄष्तासनं कौतुकवेदिमध्यं पतिव्रताभिः परिगृह्य (सा) निन्ये ।</p>
</details>
<details><summary>मल्लिनाथः</summary>
<p>तस्मादिति । किंचेति चार्थः । तस्मात्प्रदेशात्स्नानप्रदेशाद्वितानवन्तमुल्लोचयुक्तम् । &lsquo;अस्त्री वितानमुल्लोचः&rsquo; इत्यमरः । मणिस्तम्भचतुष्टयेन युक्तं वलृप्तं सज्जमानमासनं यस्मिंस्तं कौतुकवेदिमध्यं पतिव्रताभिः परिगृह्य दौर्भ्यामालिङ्ग्य निन्ये नीता । प्रसाधनार्थमित्यर्थः ॥ 7.12 ॥</p>
</details>
<details open><summary>विश्वास-प्रस्तुतिः</summary>
<p>तां प्रङ्मुखीं तत्र निवेश्य तन्वीं क्षणं व्यलम्बन्त पुरो निषण्णाः ।<br>
भूतार्थशोभाह्रियमाणनेत्राः प्रसाघने संनिहितेऽपि नार्यः ॥ 7.13 ॥</p>
</details>
<details><summary>मूलम्</summary>
<p>तां प्रङ्मुखीं तत्र निवेश्य तन्वीं क्षणं व्यलम्बन्त पुरो निषण्णाः ।<br>
भूतार्थशोभाह्रियमाणनेत्राः प्रसाघने संनिहितेऽपि नार्यः ॥ 7.13 ॥</p>
</details>
<details><summary>अन्वयः</summary>
<p>नार्यः तन्वीं तां तत्र प्राङ्मुखीं निवेश्य पुरोनिषण्णाः (सत्यः) प्रसाधने सति अपि भूताऽर्थशोभाह्रियमाणनेत्राः (सत्यः) क्षण व्यलम्बन्त ।</p>
</details>
<details><summary>मल्लिनाथः</summary>
<p>तामिति । नार्यः प्रसाधिकास्तां तन्वीं पार्वती तत्र वेदिमध्ये प्राङ्नुखीं निवेश्योपवेश्य पुरोनिषण्णा अग्रे स्थिताः । प्रसाध्यतेऽनेनेति प्रसाधनेऽलंकारसाधनवर्गे संनिहितेऽपि भूतार्था सत्यरूपा । स्वाभाविकीति यावत् । या शोभा रामणीयकं तया ह्रियमाणान्याकृष्यमाणानि नेत्राणि यासां तास्तथोक्ताः क्षणं व्यलम्बन्त । स्वभावसुन्दर्याः किमस्याः प्रसाधनेनेति तूष्णीं तस्थुरित्यर्थः ॥ 7.13 ॥</p>
</details>
<details open><summary>विश्वास-प्रस्तुतिः</summary>
<p>धूपोष्मणा त्याजितमार्द्रभावं केशान्तमन्तःकुसुमं तदीयम् ।<br>
पर्याक्षिपत्काचिदुदारबन्धं दूर्वावता पाण्डुमधूकदाम्ना ॥ 7.14 ॥</p>
</details>
<details><summary>मूलम्</summary>
<p>धूपोष्मणा त्याजितमार्द्रभावं केशान्तमन्तःकुसुमं तदीयम् ।<br>
पर्याक्षिपत्काचिदुदारबन्धं दूर्वावता पाण्डुमधूकदाम्ना ॥ 7.14 ॥</p>
</details>
<details><summary>अन्वयः</summary>
<p>काचित् धूपोष्मणा आर्द्रभावं त्याजितम् अन्तः कुसुमं तदीयं केशाऽन्तं दूर्वावता पाण्डुमधूकदाम्ना उदारबन्धं पर्याक्षिपत् ।</p>
</details>
<details><summary>मल्लिनाथः</summary>
<p>धूपेति । काचित्प्रसाधिका धूपोष्मणा करणेनार्द्रभावमार्द्रत्वं त्याजितम् । पचादिषु पाठाद्विकर्मकत्वम् । त्यजतेर्ण्यन्तादप्रधाने कर्मणि क्तः । अन्तःकुसुममन्तर्नक्षिप्तकुसुमं तस्या इमं तदीयं केशान्तं केशापाशं दूर्वावता मध्यं मध्ये ग्रथितदूर्वेण पाण्डुमधूकदाम्ना हरितमधुद्रुमकुसुममाल्येन । &lsquo;मधूके तु गुडपुष्पमधुद्रुमौ&rsquo; इत्यमरः । उदारबन्धं यथा तथा पर्याक्षिपद्वबन्ध ॥ 7.14 ॥</p>
</details>
<details open><summary>विश्वास-प्रस्तुतिः</summary>
<p>विन्यस्तशुक्लागुरु चक्रुरङ्गं गोरोचनापत्रविभक्तमस्याः ।<br>
सा चक्रवाकाङिकितसैकतायास्त्रिस्त्रोतसः कान्तिमतीत्य तस्थौ ॥ 7.15 ॥</p>
</details>
<details><summary>मूलम्</summary>
<p>विन्यस्तशुक्लागुरु चक्रुरङ्गं गोरोचनापत्रविभक्तमस्याः ।<br>
सा चक्रवाकाङिकितसैकतायास्त्रिस्त्रोतसः कान्तिमतीत्य तस्थौ ॥ 7.15 ॥</p>
</details>
<details><summary>अन्वयः</summary>
<p>(ताः) अस्या अङ्गे विन्यस्तशुक्लाऽगुरु गोरोचनापत्रविभक्तं चक्रुः । सा चक्रवाकाऽङ्कितसंकतायाः त्रिस्त्रोतसः कान्तिम् अतीत्य तस्थौ ।</p>
</details>
<details><summary>मल्लिनाथः</summary>
<p>विन्यस्तेति । अस्या गौर्या अङ्गं गात्रं विन्यस्तं विरचितं शुक्लागुरु यस्मिस्तद् गोरोचनायाः पत्त्रेः पत्त्ररचनाभिर्विभक्तं विशेषितं चक्रुः । सा तथाभूता गौरी चक्रवाकैरङ्कितं सैकतं यस्यास्तस्यास्त्रिस्त्रोतसो गङ्गायाः । कान्तिं शोबामतीत्यातिक्रम्य तस्यौ । अत्र गोरोचनाचक्रवाकयोः पीतत्वेन साम्यं, त्रिस्त्रोतसो धावल्यं तु प्रसिद्धत्वान्न स्वपदेनोपात्तम् ॥ 7.15 ॥</p>
</details>
<details open><summary>विश्वास-प्रस्तुतिः</summary>
<p>लग्नद्विरेफं परिभूय पद्मं समेघलेखं शशिनश्च विम्बम् ।<br>
तदाननश्रीरलकैः प्रसिद्धैश्चिच्छेद सादृश्यकथाप्रसङ्गम् ॥ 7.16 ॥</p>
</details>
<details><summary>मूलम्</summary>
<p>लग्नद्विरेफं परिभूय पद्मं समेघलेखं शशिनश्च विम्बम् ।<br>
तदाननश्रीरलकैः प्रसिद्धैश्चिच्छेद सादृश्यकथाप्रसङ्गम् ॥ 7.16 ॥</p>
</details>
<details><summary>अन्वयः</summary>
<p>प्रसिद्धैः अलकैः तदाननश्रीः लग्नद्विरेफं पद्मं, समेघलेखं शशिनो बिम्बं च परिभूय सादृश्यकथाप्रसङ्गं चिच्छेद ।</p>
</details>
<details><summary>मल्लिनाथः</summary>
<p>लग्नेति । प्रसिद्धैर्भूषितैः । &lsquo;प्रसिद्धौ ख्यातभूषितौ&rsquo; इत्यमरः । अलकैरुपलक्षिता तस्या गौर्याः आननश्रीर्लग्नद्विरेफं पद्मं समेधलेखं मेघरेखायुक्तं शशिनो बिम्बं च परिभूय तिरस्कृत्य सादृश्यमुपमा तस्य कथोक्तिस्तस्याः प्रसङ्गं प्रसक्तिं सादृश्यं वाङ्मात्रप्रसक्तमपि चिच्छेदाभिनत् । प्रसक्तयोः पद्मचन्द्रयोः परिभूतत्वादन्यत्र चाप्रसङ्गादित्यर्थः । अत्र पूर्वाधंवाक्यार्थस्य सादृश्यकथाच्छेदं प्रति हेतुत्वेनोपन्यासात्काव्यलिङ्गमलंकारः । लक्षणं तूक्तम् ॥ 7.16 ॥</p>
</details>
<details open><summary>विश्वास-प्रस्तुतिः</summary>
<p>कर्णार्पितो लोध्रकषायरुक्षे गोरोचनाक्षेपनितान्तगौरे ।<br>
तस्याः कपोले परभागलाभाद्वबन्ध चक्षूँषि यवप्ररोहः ॥ 7.17 ॥</p>
</details>
<details><summary>मूलम्</summary>
<p>कर्णार्पितो लोध्रकषायरुक्षे गोरोचनाक्षेपनितान्तगौरे ।<br>
तस्याः कपोले परभागलाभाद्वबन्ध चक्षूँषि यवप्ररोहः ॥ 7.17 ॥</p>
</details>
<details><summary>अन्वयः</summary>
<p>तस्याः कर्णाऽर्पिता यवप्ररोहो लोध्रकषायरुक्षे गोरोचनाक्षेपनिनान्तगौरे कपोले परभागलाभात् चक्षूंषि बबन्ध ।</p>
</details>
<details><summary>मल्लिनाथः</summary>
<p>कर्णेति । तस्या गौर्याः कर्णेऽर्पितो निक्षिप्तो यवप्ररोहो यवाङ्कुरो लोध्रस्य वृक्षविशेषस्य कषायेण विलेपनेन रुक्षे विशदे । उद्वर्तिते इत्यर्थः । &lsquo;कषायो रसभेदे स्यादङ्गरागे विलेपने&rsquo; । इति विश्वः । गोरोचनायाः क्षेपेण विन्यासेन नितान्तगौरेऽत्यन्तारुणे । &lsquo;गौरः श्वेतेऽरुणे पीते&rsquo; इति विश्वः । कपोले गण्डस्थले परभागलाभाद्वर्णोत्कर्षप्राप्तेश्चक्षूंर्षि । द्रष्टॄणामिति शेषः । बबन्ध जहार । आचकर्षेत्यर्थः । गोरोचनारुणे गण्डस्थले पाण्डुरो यवाङ्कुरो विजातीयवर्णसंनिधानाल्लब्धवर्णोत्कर्षः संश्चक्षुराकर्षकोऽभूदिति भावः ॥ 7.17 ॥</p>
</details>
<details open><summary>विश्वास-प्रस्तुतिः</summary>
<p>रेखाविभक्तः सुविभक्तगात्र्याः किचिन्धूच्छिष्ट विमृष्टरागः ।<br>
कामुप्यभिख्यां स्फुरितैरपुष्यदासन्नलावण्यफलोऽधरोष्ठः ॥ 7.18 ॥</p>
</details>
<details><summary>मूलम्</summary>
<p>रेखाविभक्तः सुविभक्तगात्र्याः किचिन्धूच्छिष्ट विमृष्टरागः ।<br>
कामुप्यभिख्यां स्फुरितैरपुष्यदासन्नलावण्यफलोऽधरोष्ठः ॥ 7.18 ॥</p>
</details>
<details><summary>अन्वयः</summary>
<p>सुविभक्तगात्र्याः रेखाविभक्तः किञ्चिन्मधूच्छिष्टविमृष्टरागः आसन्नलावण्यफलः अधरोष्ठः स्फुरितैः काम् अपि अभिख्याम् अपुष्यत् ।</p>
</details>
<details><summary>मल्लिनाथः</summary>
<p>रेखेति । सुविभक्तगात्र्याः सुसंश्लिष्टावयवायाः पार्वत्या रेखया मध्यगतया विभक्तगात्र्याः सुसंश्लिष्टावयवायाः पार्वत्या रेखया मध्यगतया विभक्तः सुश्लिष्टः किंचिदीषन्मधूच्छिष्टेन सिक्थकेन विमृष्टो विशेषेण निर्मलीकृते रागो यस्य स तथोक्तः । &lsquo;मधूच्छिष्टं तु सिक्धकम्&rsquo; इति, &lsquo;निर्णिक्तं शोधितं मृष्टम् ।&rsquo; इति चामरः । अन्यत्रोक्तम्- &lsquo;अलौहित्यापगमायाधरेषु सिक्थकलेपः क्रियते&rsquo; । आसन्नं संनिहितं लावण्यफलं सौन्दर्यप्रयोजनं मुखचुम्बनादिरूपं यस्य स तथोक्तोऽधरोष्ठः स्फुरितैर्भाविशुभशंसिभिः स्पन्दैः कामप्यनिर्वाच्यार्माभख्यां शोभामपुष्यत्पुपोष । &lsquo;अभिख्या नामशोभयोः&rsquo; इत्यमरः ॥ 7.18 ॥</p>
</details>
<details open><summary>विश्वास-प्रस्तुतिः</summary>
<p>पतेयुः शिरश्चन्द्रकलामनेन स्पृशेति सख्या परिहासपूर्वम् ।<br>
सा रञ्जयित्वा चरणौ कृताशीर्माल्येन तां निर्वचनं जघान ॥ 7.19 ॥</p>
</details>
<details><summary>मूलम्</summary>
<p>पतेयुः शिरश्चन्द्रकलामनेन स्पृशेति सख्या परिहासपूर्वम् ।<br>
सा रञ्जयित्वा चरणौ कृताशीर्माल्येन तां निर्वचनं जघान ॥ 7.19 ॥</p>
</details>
<details><summary>अन्वयः</summary>
<p>सख्या चरणौ रञ्जयित्वा &lsquo;अनेन पत्युः शिरश्चन्द्रकलां स्पृश&rsquo; इति परिहासपूर्व कृताशीः सा तां माल्येन निर्वचनं जघान ।</p>
</details>
<details><summary>मल्लिनाथः</summary>
<p>पत्युरिति । सख्या कर्त्र्या । चरणौ रञ्जयित्वा लाक्षारसाक्तौ कृत्वा । कृताशीरिति करोतिना समानकर्तृकत्वम् । अनेन चरणेन रञ्जने द्वयोरपि नियमाच्चरणावित्युक्त्वाप्यौचित्यात्ताडनविधावेकतरपरामर्श इत्याहुः । पत्युरीश्वरस्य शिरश्चन्द्रकलाम् । सुरतविशेष इति शेषः । स्पृश ताडयेति परिहासपूर्वं कृताशीः प्रयुक्ताशीर्वादा सा पार्वती तां सखीं माल्येन मालया । &lsquo;माल्यं मालास्त्रजौ&rsquo; इत्यमरः । निर्वचनं यथा तथा । तूष्णीमित्यर्थः । जघान ताडयामास । निर्वचनमित्यनेन विहृताख्यः घृङ्गारानिभाव इक्तः । तदुक्तम् । &lsquo;प्राप्तकाले तु यद् ब्रूयात्कुर्याद्वा विहृतं हि तत्&rsquo; । इति ॥ 7.19 ॥</p>
</details>
<details open><summary>विश्वास-प्रस्तुतिः</summary>
<p>तस्याः सुजातोत्पलपत्त्रकान्ते प्रसाधिकाभिर्नयने निरोक्ष्य ।<br>
न चक्षुषोः कान्तिविशोषबुद्ध्या कालाञ्जनं मङ्गलमित्युपात्तम् ॥ 7.20 ॥</p>
</details>
<details><summary>मूलम्</summary>
<p>तस्याः सुजातोत्पलपत्त्रकान्ते प्रसाधिकाभिर्नयने निरोक्ष्य ।<br>
न चक्षुषोः कान्तिविशोषबुद्ध्या कालाञ्जनं मङ्गलमित्युपात्तम् ॥ 7.20 ॥</p>
</details>
<details><summary>अन्वयः</summary>
<p>प्रसाधिकाभिः सुजातोत्पलपत्त्रकान्ते तस्या नयने निरीक्ष्य कालाञ्जनं चक्षुषोः कान्तिविशेषबुद्ध्या न उपात्तं (किन्तु) मङ्गलम् इति उपात्तम् ।</p>
</details>
<details><summary>मल्लिनाथः</summary>
<p>तस्या इति । प्रसाधिकाभिरलंकर्त्रीभिः सुजाते सम्यगुत्पन्ने उत्पलपत्त्र इव कान्ते रम्ये तस्या नयने निरीक्ष्य कालाञ्चनमञ्जनविशेषश्चक्षुषोः कान्तिविशेषबुद्ध्या । शोभातिशयो भविष्यतोति बुद्ध्येत्यर्थः । नोपात्तं न गृहीतं किंतु मङ्गलं शुममिति हेतोरुपात्तम् । निसर्गसुभगस्य किमाहायंकाण्डम्बरेणेति भावः ॥ 7.20 ॥</p>
</details>
<details open><summary>विश्वास-प्रस्तुतिः</summary>
<p>सा संभवद्भिः कुसुमैर्लतेव, ज्योतिर्भिरुद्यद्भिरिव त्रियामा ।<br>
सरिद्विहङ्गैरिव लीयमानैरामुच्यमानाभरणा चकासे ॥ 7.21 ॥</p>
</details>
<details><summary>मूलम्</summary>
<p>सा संभवद्भिः कुसुमैर्लतेव, ज्योतिर्भिरुद्यद्भिरिव त्रियामा ।<br>
सरिद्विहङ्गैरिव लीयमानैरामुच्यमानाभरणा चकासे ॥ 7.21 ॥</p>
</details>
<details><summary>अन्वयः</summary>
<p>आमुच्यमानाभरणा सा संभवद्भिः कुसुमैः लता इव, उद्यद्भिः ज्योतिर्भिः त्रियामा इव, लीयमानैः विहङ्गैः सरित् इव चकासे ।</p>
</details>
<details><summary>मल्लिनाथः</summary>
<p>सेति । आमुच्यमानाभरणा निबध्यमानाभरणा सा गौरी संभवद्भिरुत्पद्यमानैः कुसुमैर्लतेव । अनेन पद्मरागेन्द्रनीलादीन्याभरणानि सूचितांनि, लताकुसुमानां नानावर्णत्वात् । उद्यद्भिरुदयं गच्छद्भिर्ज्योतिर्भिरुडुभिस्त्रियामा रात्रिरिव । अनेन मौक्तिकानि कथितानि । लीयमानैराश्रयद्भिः । निषीदद्भिरित्यर्थः । विहंगैश्चक्रवाकैः सरिदिव । अनेन सुवर्णाभरणानि सूचितानि । विहंगाश्च तत्सूचनाय चक्रवाका अभिमताः । चकासे रेजे । अत्र लताकुसुमादीनां सहजसंबन्धिनामुपमानत्वेनोपादानादाहर्यकमपि तस्याः सहजमिवाशोभतेति भावः ॥ 7.21 ॥</p>
</details>
<details open><summary>विश्वास-प्रस्तुतिः</summary>
<p>आत्मानम् <strong>आलोक्य</strong> च शोभामानम्<br>
आदर्श-बिम्बे स्तिमितायताक्षी ।<br>
हरोपयाने <strong>त्वरिता बभूव</strong> +++(तस्मै स्व-दर्शनाय)+++,<br>
स्त्रीणां प्रियालोक-फलो हि वेषः ॥ 7.22 ॥ +++(5)+++</p>
</details>
<details><summary>विषयः</summary>
<p>अलङ्कारः, प्रीतिः</p>
</details>
<details><summary>भावः</summary>
<p>शृङ्गारः</p>
</details>
<details><summary>मूलम्</summary>
<p>आत्मानमालोक्य च शोभामानमादर्शबिम्बे स्तिमितायताक्षी ।<br>
हरोपयाने त्वरिता बभूव, स्त्रीणां प्रियालोकफलो हि वेषः ॥ 7.22 ॥</p>
</details>
<details><summary>अन्वयः</summary>
<p>गौरी शोभमानम् आत्मानम् आदर्शबिम्बे आलोक्य स्तिमितायताक्षी (सती) हरोपयाने त्वरिता बभूव । हि स्त्रीणां वेषः प्रियालोकफलः (भवति) ।</p>
</details>
<details><summary>मल्लिनाथः</summary>
<p>आत्मानमिति । किञ्चेति चार्थः । गौरी शोभमानमात्मानं निजशरीरमादर्शबिम्बि दर्पणमण्डले । &lsquo;दर्पणे मुकुरादर्शौ&rsquo; इत्यमरः । स्तिमितायताक्ष्यादरान्निश्चलायतलोचना सत्यालोक्य <strong>हरोपयाने</strong> हरप्राप्तौ त्वरिता व्यग्रा वभूव । स्त्रीणां वेषो नेपथ्यं प्रियस्य भर्तुरालोको दर्शनं फलं प्रयोजनं यस्य स तथोक्तो हि । अन्यथारण्यचन्द्रिका स्यादिति भावः । अनेन कालाक्षमत्वलक्षणगौत्सुक्यमुक्तमित्यनुसंधेयम् ॥ 7.22 ॥</p>
</details>
<details open><summary>विश्वास-प्रस्तुतिः</summary>
<p>अथाङ्गुलिभ्यां हरितालमाद्रं माङ्गल्यमादाय मनःशिलां च ।<br>
कर्णावसक्तामलदन्तपत्त्रं माता तदीयं मुखमुन्नमय्य ॥ 7.23 ॥</p>
</details>
<details><summary>मूलम्</summary>
<p>अथाङ्गुलिभ्यां हरितालमाद्रं माङ्गल्यमादाय मनःशिलां च ।<br>
कर्णावसक्तामलदन्तपत्त्रं माता तदीयं मुखमुन्नमय्य ॥ 7.23 ॥</p>
</details>
<details><summary>अन्वयः</summary>
<p>अथ माता माङ्गल्यम् आर्द्रहरितालं मनःशिलां च अङ्गलिभ्याम् आदाय कर्णाऽवसक्ताऽमलदन्तपत्रं तदीयं मुखम् उन्नमय्य उमास्तनोद्भेदम् अनुप्रवृद्धो यो मनोरथः प्रथमं बभूव, तम् एव विवाहदीक्षातिलकं चकार ।</p>
</details>
<details><summary>मल्लिनाथः</summary>
<p>अथेति । अथ प्रसाधनानन्तरं माता मेनका माङ्गल्यं मंङ्गलार्थमार्द्र द्रवहरितालं वर्णद्रव्यविशेषं मनःशिलां धातुविशेषं चाङ्गुलिभ्यां तर्जनीमध्याभ्यामादाय कर्णयोरवसक्ते लग्ने अमले दन्तपत्त्रे यस्य तत्तथोक्तं तस्याः पार्वत्या इदं तदीयं मुखमुन्नमय्य । &lsquo;विवाहदीक्षातिलकं चकार&rsquo; (7/24) इत्युत्तरश्लोकेनान्वयः ॥ 7.23 ॥</p>
</details>
<details><summary>मल्लिनाथः</summary>
<p>उमेति । उमायाः स्तनेद्भेदमनु । स्तनोदयमारभ्येत्यर्थः । प्रवृद्धो वृद्धिं गतः । प्रागेवोत्पन्न इति भावः । यो मनोरथो वाञ्छा । &lsquo;वाञ्छा लिप्सा मनोरथः&rsquo; इत्यमरः । प्रथमं मनोरथान्तरात्प्राक् । अयमेव प्रथमो मनोरथ इत्यर्थः, बभूव, मेनादुहितुस्तमेव मनीरथभूतमेव । तद्विषये तत्तोपचारः । विवाहदीक्षायां विवाहकृत्ये तिलकं कथंचित्कृच्छ्रेण चकार । आनन्दवाष्पान्धतयेति शेषः । विवाहानन्तरभावित्वादन्येषामयमेव प्रथमो मनोरथ इति भावः । युग्मकम् ॥ 7.24 ॥</p>
</details>
<details open><summary>विश्वास-प्रस्तुतिः</summary>
<p>बबन्ध चास्त्राकुलदृष्टिरस्याः स्थानान्तरे कल्पितसंनिवेशाम् ।<br>
धात्र्यङ्गुलीभिः प्रतिसार्यमाणमूर्णामयं कौतुकहस्तसूत्रम् ॥ 7.25 ॥</p>
</details>
<details><summary>मूलम्</summary>
<p>बबन्ध चास्त्राकुलदृष्टिरस्याः स्थानान्तरे कल्पितसंनिवेशाम् ।<br>
धात्र्यङ्गुलीभिः प्रतिसार्यमाणमूर्णामयं कौतुकहस्तसूत्रम् ॥ 7.25 ॥</p>
</details>
<details><summary>अन्वयः</summary>
<p>अस्या अस्त्राऽऽकुलदृष्टिः सा स्थानान्तरे कल्पितसन्निवेशां धात्र्यङ्गुलीभिः प्रतिसार्यमाणम् ऊर्णामयं कौतुकहस्तसूत्रं बबन्ध च ।</p>
</details>
<details><summary>मल्लिनाथः</summary>
<p>बबन्धेति । अस्याः पार्वत्या अस्त्रैरानन्दबाष्पैराकुलदृष्टिरत एव स्थानान्तरे कल्पितः संनिवेशो निक्षेपो यस्य तत् । स्वस्थानादन्यत्र स्थापितमित्यर्थः । अत एव धात्र्या उपमातुरङ्गुलीभिः प्रतिसार्यंमाणं स्वस्थानं प्राप्यमाणमूर्णामयं मेषादिलोमनिर्मित्म् । &lsquo;ऊर्णा मेषादिलोम्नि स्यात्&rsquo; इत्यमरः । कोतुकहस्तसूत्रं मङ्गलहस्तसूत्रम् । &lsquo;कौतुकंमङ्गले हर्षे हस्तसूत्रे कुतूहले&rsquo; । इति शाश्वतः । बबन्ध च मेनेति शेषः । पूर्वोक्ततिलक्रियासमुच्चयर्थाश्चकारः ॥ 7.25 ॥</p>
</details>
<details open><summary>विश्वास-प्रस्तुतिः</summary>
<p>क्षीरोदवेलेव सफेनपुञ्जा पर्याप्तचन्द्रेव शरत्त्रियामा ।<br>
नवं नवक्षौमनिवासिनी सा भूयो बभौ दर्पणमादधाना ॥ 7.26 ॥</p>
</details>
<details><summary>मूलम्</summary>
<p>क्षीरोदवेलेव सफेनपुञ्जा पर्याप्तचन्द्रेव शरत्त्रियामा ।<br>
नवं नवक्षौमनिवासिनी सा भूयो बभौ दर्पणमादधाना ॥ 7.26 ॥</p>
</details>
<details><summary>अन्वयः</summary>
<p>नवक्षौमनिवासिनी नवं दर्पणम् आदधाना सा सफेनपुञ्जा क्षीरोदवेला इव, पर्याप्तचन्द्रा शरत्रियामा इव भूयो बभौ ।</p>
</details>
<details><summary>मल्लिनाथः</summary>
<p>क्षीरोदेति । नवं नूतनं क्षौमं दुकूलं निवस्त आच्छादयतीति नवक्षौमनिवासिनी । वस्तेराच्छादनार्थाण्णिनिः । तथा नवं दर्पणमादधाना बिभ्रती सागौरी सफेनपुञ्जा सडिण्डीरपङ्क्तिः । क्षीरमुदकंयस्य स क्षीरोदः क्षीरसमुद्रः । &lsquo;उदकस्योदः संज्ञायाम्&rsquo; इत्युदादेशः । तस्य वेला तीरभूमिरिव । &lsquo;वेला काले च जलधेस्तीरनीरविकारयोः&rsquo; । इति विश्वः । पर्याप्तचन्द्रा पूर्णचन्द्रा शरत्त्रियामा शरद्रात्रिरिव भूयो भूयिष्ठं बभौ चकासे ॥ 7.26 ॥</p>
</details>
<details open><summary>विश्वास-प्रस्तुतिः</summary>
<p>तामर्चिताभ्यः कुलदेवताभ्यः कुलप्रतिष्ठां प्रणमय्य माता ।<br>
अकारयत्कारयितव्यदक्षा क्रमेण पादग्रहणं सतीनाम् ॥ 7.27 ॥</p>
</details>
<details><summary>मूलम्</summary>
<p>तामर्चिताभ्यः कुलदेवताभ्यः कुलप्रतिष्ठां प्रणमय्य माता ।<br>
अकारयत्कारयितव्यदक्षा क्रमेण पादग्रहणं सतीनाम् ॥ 7.27 ॥</p>
</details>
<details><summary>अन्वयः</summary>
<p>कारयितव्यदक्षा माता कुलप्रतिष्ठां ताम् अर्चिताभ्यः कुलदेवनाभ्यः प्रणमय्य सतीनां पादग्रहणं क्रमेण अकारयत् ।</p>
</details>
<details><summary>मल्लिनाथः</summary>
<p>तामिति । कारयितव्येषु दक्षा कारयित्री । कर्मोपदेशकुशलेत्यर्थः । माता मेना प्रतितिष्ठत्यस्यामिति प्रतिष्ठा । &lsquo;आतश्चोपसर्गे&rsquo; इति कः स्त्रियां टाप् । कुलस्य प्रतिष्ठां कुलालम्बनभूताम् । स्थितिकारिणीमित्यर्थः । तां गौरीम् । अर्चिताभ्यः पूजिताभ्यः कुलदेवताभ्यो गृहदेवाभ्यः प्रणमय्य प्रणामं कारयित्वा । &lsquo;ल्यपि लघुपूर्वात्&rsquo; इति णेरयादेशः । सतीनां पतिव्रतानां पादग्रहणं पादाभिवन्दनं क्रमेणाकारयत्कारयामास । &lsquo;हृक्रोरन्यतरस्याम्&rsquo; इत्यणि कर्तुः कर्मत्वम् । अन्यत्र च &lsquo;गतिबुद्धी&rsquo; त्यादिना नमेरकर्मकत्वात् ॥ 7.27 ॥</p>
</details>
<details open><summary>विश्वास-प्रस्तुतिः</summary>
<p>अखण्डितं प्रेम लभस्व पत्युरित्युच्यते ताभिरुमा स्म नम्रा ।<br>
तया तु तस्यार्धशरीरभाजा पश्चात्कृताः स्निग्धजनाशिषोऽपि ॥ 7.28 ॥</p>
</details>
<details><summary>मूलम्</summary>
<p>अखण्डितं प्रेम लभस्व पत्युरित्युच्यते ताभिरुमा स्म नम्रा ।<br>
तया तु तस्यार्धशरीरभाजा पश्चात्कृताः स्निग्धजनाशिषोऽपि ॥ 7.28 ॥</p>
</details>
<details><summary>अन्वयः</summary>
<p>नम्रा उमा ताभिः &lsquo;पत्युः अखण्डितं प्रेम लभस्व&rsquo; इति उच्यते स्म । तस्य अर्द्धशरीरभाजा तया तु स्निगिधजनाशिषः अपि पश्चात्कृताः ।</p>
</details>
<details><summary>मल्लिनाथः</summary>
<p>अखण्डितमिति । नम्रा प्रणतोमा ताभिः सतीभिः पत्युः शिवस्याखण्जितमक्षत प्रेम लभस्व प्राप्नुहीत्युच्यते स्म अभिहिता । &lsquo;लट्स्मे&rsquo; इति भूतार्थे लट् । तस्य हरस्य । अर्ध शरीरस्यार्धशरीरम् । &lsquo;अर्धनपुंसकम्&rsquo; इति समासः । तद्भजतीत्यर्धशरीरभाजा तथा गौर्या तु स्निग्धजनाशिषो बन्धुजनाशीर्वादा अपि पश्चात्कृता अधरीकृताः । ततोऽप्यधिकफललाभादिति भावः ॥ 7.28 ॥</p>
</details>
<details open><summary>विश्वास-प्रस्तुतिः</summary>
<p>इच्छाविभूत्योरनुरूपमद्रिस्तस्याः कृती कृत्यमशेषयित्वा ।<br>
सभ्यः सभायां सुहृदास्थितायां तस्थौ वृषाङ्कागमनप्रतीक्षः ॥ 7.29 ॥</p>
</details>
<details><summary>मूलम्</summary>
<p>इच्छाविभूत्योरनुरूपमद्रिस्तस्याः कृती कृत्यमशेषयित्वा ।<br>
सभ्यः सभायां सुहृदास्थितायां तस्थौ वृषाङ्कागमनप्रतीक्षः ॥ 7.29 ॥</p>
</details>
<details><summary>अन्वयः</summary>
<p>कृकती सभ्यः अद्रिः इच्छाविभूत्योः अनुरूपं तस्याः कृत्यम् अशेषयित्वा सुहृदास्थितायां सभायां वृषाऽङ्कागमनप्रतीक्षः (सन्) तस्थौ ।</p>
</details>
<details><summary>मल्लिनाथः</summary>
<p>इच्छेति । कृती कुशलः । सभायां साधुः सभ्यः । &lsquo;सभाया यः&rsquo; इति यप्रत्ययः । अद्रिर्हिमवानिच्छाविभूत्योरुत्साहैश्वर्ययोरनुरूपं सदृशं यथा तथा तस्याः पार्वत्याः कृत्यं कर्तव्यमशेषं निःशेषं कृत्वा । समाप्येत्यर्थः । अशेषशब्दात् &lsquo;तत्करोति&rsquo; इति ण्यन्तात्क्त्वाप्रत्ययः । सुहृदास्थितायां बन्धुजनाक्रान्तायां सभायां संसदि वृषाङ्कस्य हरस्यागमनं प्रतीक्षत इति तथोक्तः सन् &lsquo;कर्मण्यण्&rsquo; इत्यण् । तस्थ    ौ स्थितः ॥ 7.29 ॥</p>
</details>
<details open><summary>विश्वास-प्रस्तुतिः</summary>
<p>तावद्भवस्यापि कुबेरशैले तत्पूर्वपाणिग्रहणानुरूपम् ।<br>
प्रसाधनं मातृभिरादृताभिर्न्यस्तं पुरस्तात्पुर शासनस्य ॥ 7.30 ॥</p>
</details>
<details><summary>मूलम्</summary>
<p>तावद्भवस्यापि कुबेरशैले तत्पूर्वपाणिग्रहणानुरूपम् ।<br>
प्रसाधनं मातृभिरादृताभिर्न्यस्तं पुरस्तात्पुर शासनस्य ॥ 7.30 ॥</p>
</details>
<details><summary>अन्वयः</summary>
<p>तावत् कुबेरशैले तत्पूर्वपाणिग्रहणाऽनुरूपं प्रसाधनम् आदृताभिः मातृभिः पुरशासनस्य पुरस्तात् न्यस्तम् ।</p>
</details>
<details><summary>मल्लिनाथः</summary>
<p>तावदिति । तावत्, यावद् गौरीप्रसाधनं क्रियते तत्काल एवेत्यर्थः कुबेरशैले कैलासे । तदेव पूर्वं तत्पूर्व तच्च तत्पाणिग्रहणं तस्यानुरूपं प्रसाधनमलंकारसामग्री आदृताभिः । पुरं शास्तीति पुरशासनस्तस्य । कर्तरि ल्युट् । भवस्यापि पुरस्तादग्रे न्यस्तं निक्षिप्तम् ॥ 7.30 ॥</p>
</details>
<details open><summary>विश्वास-प्रस्तुतिः</summary>
<p>तद् गौरवान्मङ्गलमण्डनश्रीः सा पस्पृशे केवलमीश्वरेण ।<br>
स एव वेषः परिणेतुरिष्टं भवान्तरं तस्य विभोः प्रपेदे ॥ 7.31 ॥</p>
</details>
<details><summary>मूलम्</summary>
<p>तद् गौरवान्मङ्गलमण्डनश्रीः सा पस्पृशे केवलमीश्वरेण ।<br>
स एव वेषः परिणेतुरिष्टं भवान्तरं तस्य विभोः प्रपेदे ॥ 7.31 ॥</p>
</details>
<details><summary>अन्वयः</summary>
<p>ईश्वरेण सा मङ्गलमण्डनश्रीः तद्गौरवात् केवलं पस्पृशे । (किन्तु) तस्य विभोः स एव वेषः परिणेतुः इष्टं भावान्तरं प्रपेदे ।</p>
</details>
<details><summary>मल्लिनाथः</summary>
<p>तदिति । ईश्वरेण शिवेन सा णङ्गलमण्डनश्रीः शुभप्रसाधनसंपत्तद्गौरवात्तासु मातृष्वादरात्केवलं पस्पृशे स्पृष्टैव, न तु दध्रे इत्यवधारणार्थः केवलशब्दः । &lsquo;केवलं चावधारणे&rsquo; इति शाश्वतः । किंतु तस्य विर्भोर्देवस्य स एव वेषः स्वाभाविको भस्मकपालादिवेष एव परिणेतुर्लोकरुद्वोदुरिष्टमपेक्षितं भावान्तरं रूपान्तरं प्रपेदे । अङ्गरागादिरुपतां प्रापेत्यर्थः ॥ 7.31 ॥</p>
</details>
<details open><summary>विश्वास-प्रस्तुतिः</summary>
<p>भावान्तरापत्तिमेवाह-<br>
बभूव भस्मैव सिताङ्गरागः, कपालमेवामलशेखरश्रीः ।<br>
उपान्तभागेषु च रोचनाङ्को गजाजिनस्यैव दुकूलभावः ॥ 7.32 ॥</p>
</details>
<details><summary>मूलम्</summary>
<p>भावान्तरापत्तिमेवाह-<br>
बभूव भस्मैव सिताङ्गरागः, कपालमेवामलशेखरश्रीः ।<br>
उपान्तभागेषु च रोचनाङ्को गजाजिनस्यैव दुकूलभावः ॥ 7.32 ॥</p>
</details>
<details><summary>अन्वयः</summary>
<p>भस्म एव सिताऽङ्गरागः, कपालम् एव अमलशेखरश्रीः, गजाऽजिनस्य एव उपान्तभागेषु रोचनाङ्को दुकूलभावश्च बभूव ।</p>
</details>
<details><summary>मल्लिनाथः</summary>
<p>बभूवेति । भस्मैव सिताङ्गरागः शुभ्रगन्धानुलेपनं बभूव । कपालमेवामलं शेखरं शिरोभूषणं तस्य श्रीः शोभा बभूव । गजाजिनस्येवोपान्तभागेष्वञ्चलप्रदेशेषु रोचनैवाङ्को हंसादिचिह्नं यस्य स तथोक्तो दुकूलभावः पटांशुकत्वं च बभूव । भस्मादिकमेवाङ्गरागादिभावं प्राप्रमित्यर्थः ॥ 7.32 ॥</p>
</details>
<details open><summary>विश्वास-प्रस्तुतिः</summary>
<p>शङ्खान्तरद्योति विलोचनं यदन्तर्निविष्टा मलपिङ्गतारम् ।<br>
सांनिध्यपक्षे हरितालमय्यास्तदेव जातं तिलकक्रियायाः ॥ 7.33 ॥</p>
</details>
<details><summary>मूलम्</summary>
<p>शङ्खान्तरद्योति विलोचनं यदन्तर्निविष्टा मलपिङ्गतारम् ।<br>
सांनिध्यपक्षे हरितालमय्यास्तदेव जातं तिलकक्रियायाः ॥ 7.33 ॥</p>
</details>
<details><summary>अन्वयः</summary>
<p>शङ्खाऽन्तरद्योति अन्तर्निविष्टाऽमलपिङ्गतारं यद् विलोचनं तत् एव हरितालमय्याः तिलकक्रियायाः सान्निध्यपक्षे जातम् ।</p>
</details>
<details><summary>मल्लिनाथः</summary>
<p>शङ्खेति । शङ्खान्तरे ललाटास्थिमध्ये द्योतत इति तथोक्तम् । &lsquo;श्ङ्खो निधौ ललाटास्थ्नि&rsquo; इत्यमरः । अन्तर्निविष्टा मध्यगतामला पिङ्गा तारा कनीनिका यस्य तत्तथोक्तम् । &lsquo;तारकाक्ष्णः कनीनिका&rsquo; इत्यमरः । यद्विलोचनं तद्विलोचनमेव हरितालमय्या वर्णद्रव्यविशेषविकारस्य तिलकक्रिययास्तिलकरयनायाः संनिधिरेव सांनिध्यं तदेव पक्षः साध्यम् । &lsquo;पक्षः पार्श्वगरुत्साध्यसहायबलभित्तिषु&rsquo; इति यादवः । तस्मिन् सांनिध्यपक्षे जातम्, प्रविष्टमित्यर्थः । अनेन ललाटलोचनमेव तस्य हरितालतिलकमभूदित्युक्तम् ॥ 7.33 ॥</p>
</details>
<details open><summary>विश्वास-प्रस्तुतिः</summary>
<p>यथाप्रदेशं भुजगेश्वराणां करिष्यतामाभरणान्तरत्वम् ।<br>
शरीरमात्रं विकृतिं प्रपेदे, तथैव तस्थुः फणरत्नशोभाः ॥ 7.34 ॥</p>
</details>
<details><summary>मूलम्</summary>
<p>यथाप्रदेशं भुजगेश्वराणां करिष्यतामाभरणान्तरत्वम् ।<br>
शरीरमात्रं विकृतिं प्रपेदे, तथैव तस्थुः फणरत्नशोभाः ॥ 7.34 ॥</p>
</details>
<details><summary>अन्वयः</summary>
<p>यथाप्रदेशम् आभरणान्तरत्वं करिष्यतां भुजगेश्वराणां शरीरमात्रं विकृतिं प्रपेदे,फणरत्नशोभाः तथैव तस्थुः ।</p>
</details>
<details><summary>मल्लिनाथः</summary>
<p>यथेति । यथाप्रदेशं प्रदेशान्कोष्ठादीननतिक्रम्याभरणान्तरत्वं कङ्कणाद्याभरणविशेषत्वं करिष्यतां संपादयिष्यतां भुजगेश्वराणां शरीरमात्रं शरीरमेव विकृतिं रुपान्तरं प्रपेदे । फणरत्नशोभास्तथैव तस्थुः । तासां तथैवोपादेयत्वादिति भावः ॥ 7.34 ॥</p>
</details>
<details open><summary>विश्वास-प्रस्तुतिः</summary>
<p>दिवापि निष्ठ्यूतमरीचिभासा बाल्यादनाविष्कृतलाञ्छनेन ।<br>
चन्द्रेण नित्यं प्रतिभिन्नमौलेश्चूडामणेः किं ग्रहणं हरस्य ? ॥ 7.35 ॥</p>
</details>
<details><summary>मूलम्</summary>
<p>दिवापि निष्ठ्यूतमरीचिभासा बाल्यादनाविष्कृतलाञ्छनेन ।<br>
चन्द्रेण नित्यं प्रतिभिन्नमौलेश्चूडामणेः किं ग्रहणं हरस्य ? ॥ 7.35 ॥</p>
</details>
<details><summary>अन्वयः</summary>
<p>दिवा अपि निष्ठ्यूतमरीचिभासा बाल्यात् अनाविष्कृतलाञ्छनेन चन्द्रेण नित्यं प्रतिभिन्नमौलेः हरस्य चूडामणेः ग्रहणं किम् ?</p>
</details>
<details><summary>मल्लिनाथः</summary>
<p>दिवापीति । दिवा दिनेऽपि निष्ठ्यूता उद्रीर्णा मरीचिभासः किरणकान्तयो यस्य तेन बाल्यादल्पतनुत्वादनाविष्कृतलाञ्छनेन । अदृश्यमानकलङ्केत्यर्थः । चन्द्रेण नित्यं सर्वदा प्रतिभिन्नमौलेः संगतमुकुटस्य हरस्य चूडामणेर्ग्रहणं स्वीकारः किं किमर्थम् । चन्द्रचूडामणीर्देवस्य किमन्यैश्चूडामणिभिरति भावः ॥ 7.35 ॥</p>
</details>
<details open><summary>विश्वास-प्रस्तुतिः</summary>
<p>इत्यद्भुतैकप्रभवः प्रभावात्मसिद्ध नेपथ्यविधेर्विधाता ।<br>
आत्मानमासन्नगणोपनीते खङ्गे निषक्तप्रतिमं ददर्श ॥ 7.36 ॥</p>
</details>
<details><summary>मूलम्</summary>
<p>इत्यद्भुतैकप्रभवः प्रभावात्मसिद्ध नेपथ्यविधेर्विधाता ।<br>
आत्मानमासन्नगणोपनीते खङ्गे निषक्तप्रतिमं ददर्श ॥ 7.36 ॥</p>
</details>
<details><summary>अन्वयः</summary>
<p>इति प्रभावात् प्रसिद्धनेपत्यविधेः विधाता (अतक एव) अद्भुतैकप्रभवः (सः) आसन्नगणोपनीते खङ्गे निषक्तप्रतिमम् आत्मानं ददर्श ।</p>
</details>
<details><summary>मल्लिनाथः</summary>
<p>इतीति । इतीर्त्थ प्रभावात्सामर्थ्यात्प्रसिद्धस्य नेपथ्यविधेर्वेषसंविधानस्य विधाता निर्माता । अत एवाद्भुतानामाश्चर्याणामेकप्रभवो मुख्यनिधिः स देव आसन्नगणेन पार्श्वस्थवर्गेण । प्रमथगणेनेत्यर्थः । उपनीत आनीते खङ्गे निषक्तप्रतिमं संक्रान्तप्रतिबिम्बमात्मानं ददर्श । वीरपुरुषाणामेष आचारः ॥ 7.36 ॥</p>
</details>
<details open><summary>विश्वास-प्रस्तुतिः</summary>
<p>स गोपतिं नन्दिभुजावलम्बी शार्दूलचर्मान्तरितोरुपृष्ठम् ।<br>
तद्भक्तिसंक्षिप्तबृहत्प्रमाणमारुह्य कैलासमिव प्रतस्थे ॥ 7.37 ॥</p>
</details>
<details><summary>मूलम्</summary>
<p>स गोपतिं नन्दिभुजावलम्बी शार्दूलचर्मान्तरितोरुपृष्ठम् ।<br>
तद्भक्तिसंक्षिप्तबृहत्प्रमाणमारुह्य कैलासमिव प्रतस्थे ॥ 7.37 ॥</p>
</details>
<details><summary>अन्वयः</summary>
<p>स नन्दिभुजाऽवलम्बी (सन्) शार्दूलचर्माऽन्तरितोरुपृष्ठं तद्भक्तिसंक्षिप्तहृहत्प्रमाणं गोपतिं कैलासम् इव आसह्य प्रतस्थ ।</p>
</details>
<details><summary>मल्लिनाथः</summary>
<p>स इति । स देवो नन्दिभुजावल्बी नन्दिकेश्वरभुजावलम्बनः सन् । शार्दूलचर्मणा व्याघ्रचर्मणान्तरितमाच्छादितमुरु विशालं पृष्ठं यस्य तं तथोक्तम् &lsquo;शार्दूलद्वीपिनौ व्याघ्र&rsquo; इत्यमरः । तस्मिन्देवे भक्त्या संक्षिप्तं संकोचितं बृहत्प्रमाणं यस्य तं गोपतिं वृषभं कैलासमिवारुह्य प्रतस्थे चचाल ॥ 7.37 ॥</p>
</details>
<details open><summary>विश्वास-प्रस्तुतिः</summary>
<p>तं मातरी देवमनुव्रजन्त्यः स्ववाहनक्षोभचलावतंसाः ।<br>
मुखैः प्रभामण्डलरेणुगौरैः पद्माकरं चक्रुरिवान्तरीक्षम् ॥ 7.38 ॥</p>
</details>
<details><summary>मूलम्</summary>
<p>तं मातरी देवमनुव्रजन्त्यः स्ववाहनक्षोभचलावतंसाः ।<br>
मुखैः प्रभामण्डलरेणुगौरैः पद्माकरं चक्रुरिवान्तरीक्षम् ॥ 7.38 ॥</p>
</details>
<details><summary>अन्वयः</summary>
<p>तम् अनुव्रजन्त्यः स्ववाहनक्षोभचलाऽवतंसाः मातरः प्रमामण्डलरेणुगौरैः मुखैः अन्तरिक्षं पद्माकरम् इव चक्रुः ।</p>
</details>
<details><summary>मल्लिनाथः</summary>
<p>तमिति । तं देवमनुव्रजन्त्योऽनुगच्छन्त्थः स्ववाहनानां क्षोभेण प्रकम्पेण चलावतंसाश्चलकुण्डला मातरः सप्तमातृकाः प्रभामण्डलान्येण रेणवः परागास्तैर्गैरैररुणैः । &lsquo;गौरोऽरुणे सिते पीते&rsquo; इति यादवः । मुखैरन्तरीक्षमाकाशं पद्माकरमिव चक्रुः ॥ 7.38 ॥</p>
</details>
<details open><summary>विश्वास-प्रस्तुतिः</summary>
<p>तासां च पश्चात्कनकप्रभाणां काली कपालाभरणा चकासे ।<br>
बलाकिनी नीलपयोदराजी दूरं पुरःक्षिप्तशातह्रदेव ॥ 7.39 ॥</p>
</details>
<details><summary>मूलम्</summary>
<p>तासां च पश्चात्कनकप्रभाणां काली कपालाभरणा चकासे ।<br>
बलाकिनी नीलपयोदराजी दूरं पुरःक्षिप्तशातह्रदेव ॥ 7.39 ॥</p>
</details>
<details><summary>अन्वयः</summary>
<p>कनकप्रमाणां तासां पश्चात् कपालाभरण काली बलाकिनी दूरं पुरः क्षिप्तशतह्रदा नीलपयोदराजी इव चकासे ।</p>
</details>
<details><summary>मल्लिनाथः</summary>
<p>तासामिति । कनकप्रभाणां सुवर्णवर्णानां तासां मातॄणां पश्चात्कपालाभरणा । सितकपालालंकारेत्यर्थः । काली महाकाली देवी च । कृष्णवर्णत्वसूचनाय कालीसंज्ञया भिधानम् । बलाकिनी बलाकावती । व्रीह्यादित्वादिनि । दूरं यथा तथा पुरोऽग्रे क्षिप्ताः प्रसारिताः शतह्रदा विद्युतो यस्याः सा तथोक्ता नोलपयोदराजी कालमेघपङ्क्तिरिव चकासे ॥ 7.39 ॥</p>
</details>
<details open><summary>विश्वास-प्रस्तुतिः</summary>
<p>ततो गणैः शूलभृतः पुरोगैरुदीरितो मङ्गलतूर्यघोषः ।<br>
विमानश्रृङ्गाण्यवगाहमानः शशंस सेवावसरं सुरेभ्यः ॥ 7.40 ॥</p>
</details>
<details><summary>मूलम्</summary>
<p>ततो गणैः शूलभृतः पुरोगैरुदीरितो मङ्गलतूर्यघोषः ।<br>
विमानश्रृङ्गाण्यवगाहमानः शशंस सेवावसरं सुरेभ्यः ॥ 7.40 ॥</p>
</details>
<details><summary>अन्वयः</summary>
<p>ततः शूलभृतः पुरोगैः गुणं उदीरितो मङ्गलतूर्यघोषों विमानश्रृङ्गाणि अवगाहमानः (सन्) सुरेभ्यः सेवाऽवसलं शशंस ।</p>
</details>
<details><summary>मल्लिनाथः</summary>
<p>तत इति । ततोऽनन्तरं शूलभृतः शिवस्य पुरो गच्छन्तीति पुरोगैरग्रेसरैः। &lsquo;अन्यत्रापि दृश्यत इति वक्तव्यम्&rsquo; इति गमेर्डप्रत्ययः । गणैः प्रमथैरुदीरित उत्पादितो मङ्गलतूर्यघोषो मङ्गलवाद्यध्वनिर्विमानश्रृंगाण्यवगाहमानः सन् सुरेभ्यो विमानस्थेभ्यः सेवाऽवसरं शशंस । सुराः प्रस्थानध्वनिमाकर्ण्यायमेव नः सेवाऽवसर इत्याजग्मुरित्यर्थः ॥ 7.40 ॥</p>
</details>
<details open><summary>विश्वास-प्रस्तुतिः</summary>
<p>सुराणां सेवाप्रकारमेवाह-<br>
उपाददे तस्य सहस्ररश्मिस्त्वष्ट्रा नवं निर्मितमातपत्रम् ।<br>
स तद्दुकूलादविदूरमौलिर्बभौ पतद्गङ्ग इवोत्तमाङ्गे ॥ 7.41 ॥</p>
</details>
<details><summary>मूलम्</summary>
<p>सुराणां सेवाप्रकारमेवाह-<br>
उपाददे तस्य सहस्ररश्मिस्त्वष्ट्रा नवं निर्मितमातपत्रम् ।<br>
स तद्दुकूलादविदूरमौलिर्बभौ पतद्गङ्ग इवोत्तमाङ्गे ॥ 7.41 ॥</p>
</details>
<details><summary>अन्वयः</summary>
<p>तस्य सहस्ररश्मिः त्वष्ट्रा निर्मितं नवम् आतपत्रम् उपाददे । तद्दुकूलात् अविदूरमौलिः स उत्तमाऽङ्गे पतद्गङ्ग इव बभौ ।</p>
</details>
<details><summary>मल्लिनाथः</summary>
<p>उपादद इति । तस्य हरस्य सहस्ररश्मिः सूर्यस्त्वष्ट्रा वश्वकर्मणा निर्मितं नवमातपत्रमुपाददे । धृतवानित्यर्थः । उत्प्रेक्षते- तद्दुकूलात्तस्यातपत्रस्य प्रान्तलम्बिनो दुकूलादविदूरमौलिः । तद्दुकूलस्यासन्नमौलिरित्यर्थः । स हर उत्तमाङ्गे शिरसि । &lsquo;उत्तमाङ्गं शिरः शीर्षम्&rsquo; इत्यमरः । पतन्ती गङ्गा यस्य स पतद्गङ्ग इव बभौ । तद्दुकूलादित्यत्र &lsquo;दूरान्तिकार्थैः षष्ट्यन्यतरस्याम्&rsquo; इति दूरार्थयोगे विकल्पेन पञ्चमी । नाथेनोक्तम् &lsquo;अन्यारात्-&rsquo; इत्यवाराच्छब्दस्यार्थग्रहणार्थत्वात् पञ्चमीति तदनाकरम् । किंचास्य शास्त्रोक्तविकल्पापवादत्वात् &lsquo;दूरं ग्रामस्य&rsquo; इत्यादि षष्ठीप्रयोगो दूरापास्तः स्यादित्युपेक्षणीयमेव ॥ 7.41 ॥</p>
</details>
<details open><summary>विश्वास-प्रस्तुतिः</summary>
<p>मूर्ते च गङ्गायमुने तदानीं सचामरे देवमसेविषाताम् ।<br>
समुद्रगारुपविर्ययेऽपि सहंसपाते इव लक्ष्यमाणे ॥ 7.42 ॥</p>
</details>
<details><summary>मूलम्</summary>
<p>मूर्ते च गङ्गायमुने तदानीं सचामरे देवमसेविषाताम् ।<br>
समुद्रगारुपविर्ययेऽपि सहंसपाते इव लक्ष्यमाणे ॥ 7.42 ॥</p>
</details>
<details><summary>अन्वयः</summary>
<p>तदानीं मूर्ते गङ्गायमुने सचामरे समुद्रगारुपविपर्ययेऽपि सहंसपाते इव लक्ष्यमाणे (सत्यौ) देवम असेविषाताम् ।</p>
</details>
<details><summary>मल्लिनाथः</summary>
<p>मूर्ते इति । गङ्गा च यमुना च गङ्गायमुने मूर्ते विग्रहधारिण्यौ सचामरे चामरसहिते सत्यौ । अत एव समुद्रगा नदी तस्या रूपं स्वरूपं तस्य विपर्ययेऽप्यभावेऽपि सह हंसपातेन हंसचारेण वर्तेत इति सहंसपाते इव &lsquo;तेन सहेति तुल्ययोगे&rsquo; इति बहुव्रीहिः । &lsquo;वोपसर्जनस्य&rsquo; इति सभावः । लक्ष्यमाणे दृश्यमाने सत्यौ तदानीं विवाहसमये देवमसेविषातामभजताम् । सेवतेर्लङ् । गङ्गायमुने चामरग्राहिण्यौ देवमुपतस्थतुर्त्यर्थः ॥ 7.42 ॥</p>
</details>
<details open><summary>विश्वास-प्रस्तुतिः</summary>
<p>तमभ्यगच्छत्प्रथमो विधाता श्रीवत्सलक्ष्मा पुरुषश्च साक्षात् ।<br>
जयेति वाचा महिमानमस्य संवर्धयन्तौ हविषेब वह्निम् ॥ 7.43 ॥</p>
</details>
<details><summary>मूलम्</summary>
<p>तमभ्यगच्छत्प्रथमो विधाता श्रीवत्सलक्ष्मा पुरुषश्च साक्षात् ।<br>
जयेति वाचा महिमानमस्य संवर्धयन्तौ हविषेब वह्निम् ॥ 7.43 ॥</p>
</details>
<details><summary>अन्वयः</summary>
<p>प्रथमो विधाता श्रीवत्सलक्ष्मा पुरुषश्च साक्षात् तम् अभ्यगच्छत्, &lsquo;जय&rsquo; इति वाचा अस्य महिमानं हविषा वह्निम् इव संवर्धयन्तौ तम् अभ्यगच्छत् (अभ्यगच्छताम्) ।</p>
</details>
<details><summary>मल्लिनाथः</summary>
<p>तमिति । प्रथम आद्यो विधाता चतुर्मुखस्तथा श्रीवत्सलक्ष्मा श्रीवत्साङ्कः पुरुषो विष्णुश्च साक्षात्तं देवमभ्यगच्छत्संमुखमाययौ । किं कुर्वन्ती । जयेति वाचा जयशब्देनास्येश्वरस्य महिमानं महत्वं हविषा वह्नि मिव संवर्धयन्तौ वृद्धिं गमयन्तौ ॥ 7.43 ॥</p>
</details>
<details open><summary>विश्वास-प्रस्तुतिः</summary>
<p>न चानुचितमेतदुक्तमित्याह-<br>
एकैव मूर्तिर्विभिदै त्रिधा सा सामान्यमेषां प्रथमावरत्वम् ।<br>
विष्णोर्हरस्तस्य हरिः कदाचिद्वेधास्तयोस्तावपि धातुराद्यौ ॥ 7.44 ॥</p>
</details>
<details><summary>मूलम्</summary>
<p>न चानुचितमेतदुक्तमित्याह-<br>
एकैव मूर्तिर्विभिदै त्रिधा सा सामान्यमेषां प्रथमावरत्वम् ।<br>
विष्णोर्हरस्तस्य हरिः कदाचिद्वेधास्तयोस्तावपि धातुराद्यौ ॥ 7.44 ॥</p>
</details>
<details><summary>अन्वयः</summary>
<p>सा एका एव मूर्तिः त्रिधा बिभिदे । एषां प्रथमाऽवरत्वं सामान्यम् । कदाचित् हरः विषणोः अद्यः, कदाचित् हरिः तस्य आद्यः, कदाचित् वेधाः तयोः आद्यः, कदाचित् तौ द्वो अपि धातुः आधौ ।</p>
</details>
<details><summary>मल्लिनाथः</summary>
<p>एकैवेति । सैकैव मूर्तिस्त्रिघा ब्रह्मविष्णुशिवात्मकत्वेन बिभिदे । औपाधिकोऽयं भेदो न वास्तविक इत्यर्थः । अत एवैषां त्रयाणां प्रथमावरयोर्भावः प्रथमावरत्वं ज्येष्ठकनिष्ठभावः । सामान्यं साधारणम् । इच्छया सर्वे ज्येष्ठा भवन्ति कन्ष्ठाश्चेत्यर्थः । एतदेव विवृणोति-कदाचिद्धरो विष्णोराद्यः । कदाचिद्धरिस्तस्याद्यः । कदाचिद्वेधास्तथोर्हरिहरयोराद्यः । कदाचित्तौ हरिहरावपि धातुः स्त्रष्टुराद्यौ । एवमेतेषां पौर्वापर्यमनियतमिति दर्शितम् ॥ 7.44 ॥</p>
</details>
<details open><summary>विश्वास-प्रस्तुतिः</summary>
<p>तं लोकपालाः पुरुहूतमुख्याः श्रीलक्षणोत्सर्गविनीतवेषाः ।<br>
दृष्ठिप्रदाने कृतनन्दिसंज्ञास्तद्दर्शिताः प्राञ्जलयः प्रणेमुः ॥ 7.45 ॥</p>
</details>
<details><summary>मूलम्</summary>
<p>तं लोकपालाः पुरुहूतमुख्याः श्रीलक्षणोत्सर्गविनीतवेषाः ।<br>
दृष्ठिप्रदाने कृतनन्दिसंज्ञास्तद्दर्शिताः प्राञ्जलयः प्रणेमुः ॥ 7.45 ॥</p>
</details>
<details><summary>अन्वयः</summary>
<p>पुरुहुतमुख्या लोकपाला, श्रीलक्षणोत्सर्गविनीतवेषाः (सन्तः) द्दष्टिप्रदाने कृतनन्दिसंज्ञाः तद्दर्शिताः प्राञ्जलयः (सन्तः) प्रणोमुः ।</p>
</details>
<details><summary>मल्लिनाथः</summary>
<p>तमिति । पुरुहूतमुख्या इन्द्रादयो लोकपालाः श्रीलक्षणानामैश्वर्यचिह्नानां छत्त्रचामरवाहनानामुत्सर्गेण त्यागेन विनीतवेषा अनुनीतवेषाः सन्तः । तथा दृिष्टिप्रदाने दर्शननिमित्ते । दर्शनप्रदानार्थमित्यर्थः । कृता नन्दिनः प्रतिहारस्य संज्ञा संकेतो यैस्तादृशाः । मम दर्शनं दापयेति नन्दिनं प्रति कृतहस्तादिसूचना इत्यर्थः । &lsquo;संज्ञा स्याच्चेतना नाम हस्ताद्यैश्चार्यसूचना&rsquo; । इत्यमरः । तद्दर्शितास्तेन नन्दिना दर्शिता अयमिन्द्रः प्रणमत्ययं चन्द्र इत्याद्युक्तिपूर्वकं निवेदिताः प्राञ्जलयः कृताञ्जलयः सन्तः तं भवं प्रणेमुः प्रणताः ॥ 7.45 ॥</p>
</details>
<details open><summary>विश्वास-प्रस्तुतिः</summary>
<p>कम्पेन मूर्ध्रः शतपत्रयोनिं, वाचा हरिं, वुत्रहणं स्मितेन ष<br>
आलोकमात्रेण सुरानशेषान्संभावयामास यथाप्रधानम् ॥ 7.46 ॥</p>
</details>
<details><summary>मूलम्</summary>
<p>कम्पेन मूर्ध्रः शतपत्रयोनिं, वाचा हरिं, वुत्रहणं स्मितेन ष<br>
आलोकमात्रेण सुरानशेषान्संभावयामास यथाप्रधानम् ॥ 7.46 ॥</p>
</details>
<details><summary>अन्वयः</summary>
<p>स शतपत्रयोनिं मूर्ध्नः कम्पेन, हरिं वाचा, वृणहणं स्मितेन, अशेषान् सुरान् आलोकमात्रेण यथाप्रधानं संभावयामास ।</p>
</details>
<details><summary>मल्लिनाथः</summary>
<p>कम्पेनेति । स देवः शतपत्रयोनिं चतुर्मुखं मूर्ध्नः कम्पेन, तथा हरिं वाचा संभाषणेन,वृत्रं हतवन्तंवृत्रहणमिन्द्रम् । &lsquo;ब्रह्मभ्रूणवृत्रेषु क्विप्&rsquo; इति क्विप् । स्मितेन मन्दहासेना शेषान्सुरानालोकमात्रेण दृष्टिमात्रेणेत्थं यथाप्रधानं यथार्ह संभावयामास ॥ 7.46 ॥</p>
</details>
<details open><summary>विश्वास-प्रस्तुतिः</summary>
<p>तस्मै जयाशीः ससृजे पुरस्तात्सप्तर्षिभिस्तान्स्मितपूर्वमाह ।<br>
विवाहयज्ञे विततेऽत्र यूयमध्वर्यवः पूर्ववृता मयेति ॥ 7.47 ॥</p>
</details>
<details><summary>मूलम्</summary>
<p>तस्मै जयाशीः ससृजे पुरस्तात्सप्तर्षिभिस्तान्स्मितपूर्वमाह ।<br>
विवाहयज्ञे विततेऽत्र यूयमध्वर्यवः पूर्ववृता मयेति ॥ 7.47 ॥</p>
</details>
<details><summary>अन्वयः</summary>
<p>तस्मै सप्तर्षिभिः पुरस्तात् जयाशीः ससृजे । स तान् &lsquo;विवते अत्र विवाहयज्ञे यूयं मया पूर्ववृता अध्वर्यवः&rsquo; इति स्मितपूर्वम् आह ।</p>
</details>
<details><summary>मल्लिनाथः</summary>
<p>तस्मा इति । तस्मै शिवाय सप्तर्षिभिः । &lsquo;दिक्संख्ये संज्ञायाम्&rsquo; इति समासः । पुरस्तादग्रे जयेत्याशीः ससृजे प्रयुक्ता स तान्सप्तर्षीन्स्मितपूर्वमाह-किमिति । वितते विस्तृतेऽत्र प्रवर्तिते विवाह एव यज्ञस्तस्मिन्यूयं मया पूर्वमेव वृताः प्रार्थिता अध्वर्यवः ऋत्विज इति । विशेषवाचिना सामान्यमुक्तम् ॥ 7.47 ॥</p>
</details>
<details open><summary>विश्वास-प्रस्तुतिः</summary>
<p>विश्वावसुप्राग्रहरैः प्रवीणैः संगीयमानत्रिपुरावदानः ।<br>
अध्वानमध्वान्तविकारलङ्घ्यस्ततार ताराधिपखण्डधारी ॥ 7.48 ॥</p>
</details>
<details><summary>मूलम्</summary>
<p>विश्वावसुप्राग्रहरैः प्रवीणैः संगीयमानत्रिपुरावदानः ।<br>
अध्वानमध्वान्तविकारलङ्घ्यस्ततार ताराधिपखण्डधारी ॥ 7.48 ॥</p>
</details>
<details><summary>अन्वयः</summary>
<p>विश्वावसुप्राग्रहरैः प्रवीणैः संगीयमानत्रिपुरा।़वदानः अध्वान्तविकारलङ्घ्यः ताराऽधिपखण्डधारी अध्वानं ततार ।</p>
</details>
<details><summary>मल्लिनाथः</summary>
<p>विश्वावस्थिति । विश्वावसुर्नाम कश्चिद् गन्धर्वो देवगायकस्तत्प्राग्रहरैस्तत्प्रमुखैः प्रवीणैः प्रकृष्टवीणैर्नीपुणैर्वा । &lsquo;प्रवीणे निपुणाभिज्ञविज्ञनिष्णातशिक्षिताः&rsquo; इत्यमरः । त्रयाणां पुराणां समाहारस्त्रिपुरम् । &lsquo;तद्धितार्थोत्तरपदे-&lsquo;त्याद्ना समाहारसमासः । &lsquo;पात्रादिभ्यः प्रतिषेधो वक्तव्यः&rsquo; इति स्त्रीलिङ्गतानिषेधः । त्रिपुरस्य संबन्ध्यवदानं पूर्ववृत्तं कर्म विजयरूपं त्रिपुरावदानं तत्संगीयमानं स्तूयमानं यस्य स तथोक्तः । &lsquo;अवदानं कर्म वृत्तम्&rsquo; इत्यमरः । ध्वान्तं तमः । मोह इति यावत् । तद्विकरेण रागादिना लङ्घ्योऽभिभवनीयो न भवतीत्यध्वान्तविकारलङ्घ्यः । विवाहादिकं तु तस्य लीलेत्यर्थः । ताराधिपखण्डधारी चन्द्रशेखरः शंभुरध्वानं मार्गं ततारात्यगच्छत् ॥ 7.48 ॥</p>
</details>
<details open><summary>विश्वास-प्रस्तुतिः</summary>
<p>खे खेलगामी तमुवाह वाहः सशब्दचामीकरकिङ्किणीकः ।<br>
तटाभिघातादिव लग्नपङ्के धुन्वन्मुहुः प्रोतघने विषाणे ॥ 7.49 ॥</p>
</details>
<details><summary>मूलम्</summary>
<p>खे खेलगामी तमुवाह वाहः सशब्दचामीकरकिङ्किणीकः ।<br>
तटाभिघातादिव लग्नपङ्के धुन्वन्मुहुः प्रोतघने विषाणे ॥ 7.49 ॥</p>
</details>
<details><summary>अन्वयः</summary>
<p>खे खेलगामी सशब्दचामीकरकिङ्किणीन्दः वाहः प्रोतधने तटाऽभिघातात् लग्नपङ्के इव विषाणे मुहुः धुन्वन् (सन्) तम् उवाह ।</p>
</details>
<details><summary>मल्लिनाथः</summary>
<p>ख इति । ख आकाशे खेलं सुन्दरं गच्छतीति खेलगामी । सशब्दाः शब्दायमानाश्चामीकरकिंकिण्यः काञ्चनक्षुद्रघण्टिका यस्य स तथोक्तः । &lsquo;किङ्किणी क्षुद्रधण्टिका&rsquo; । इत्यमरः । &lsquo;नद्युतश्च&rsquo; इति कप् । वाह्यतेऽनेनेति वाहो वृषभः । करणे घञ् । प्रोतधने स्यूतमेघे अत एव तटाभिघाताद्रोधोभेदाल्लग्नपङ्के श्लिष्टकर्दमे इव स्थिते विषाणे श्रृङ्गेमुहुर्धुन्वंस्तं हरमुवाह वहति स्म ॥ 7.49 ॥</p>
</details>
<details open><summary>विश्वास-प्रस्तुतिः</summary>
<p>स प्रापदप्राप्तपराभियोगं नगेन्द्रगुप्तं नगरं मुहूर्तात् ।<br>
पुरो विलग्नैर्हरदृष्टिपातैः सुवर्णसूत्रैरिव कृष्यमाणः ॥ 7.50 ॥</p>
</details>
<details><summary>मूलम्</summary>
<p>स प्रापदप्राप्तपराभियोगं नगेन्द्रगुप्तं नगरं मुहूर्तात् ।<br>
पुरो विलग्नैर्हरदृष्टिपातैः सुवर्णसूत्रैरिव कृष्यमाणः ॥ 7.50 ॥</p>
</details>
<details><summary>अन्वयः</summary>
<p>सः अप्राप्तपराऽभियोगं नगेन्द्रगुप्तं नगरं पुरो विलग्नैः हरदृष्टिपातैः सुवर्णसूत्रैः कृष्यमाण इव मुहूर्तात् प्रापत् ।</p>
</details>
<details><summary>मल्लिनाथः</summary>
<p>स इति । स वाहोऽप्राप्तः पराभियोगः शत्रुसमाक्रान्तिर्यस्य तत्तथोक्तं नगेन्द्रेण हिमवता गुप्तं रक्षितं नगरमोषधिप्रस्थं पुरोऽग्रे विलग्नैः संक्रान्तैर्हरदृष्टिपातैः सुवर्णसूत्रैः कृष्यमाण इव मुहूर्तात्प्रापत् । अन्यथा कथं दूरस्याशुप्राप्तिः स्यादिति भावः । पुरः प्रसृता हरदृष्टयः पिङ्गलवर्णत्वात्सौवर्णानि वृषाकर्षणदामानीवालक्ष्यन्तेत्यर्थः ॥ 7.50 ॥</p>
</details>
<details open><summary>विश्वास-प्रस्तुतिः</summary>
<p>तस्योपकण्ठे घननीलकण्ठः कुतूहलादुन्मुखपौरदृष्टः ।<br>
स्वबाणचिह्नादवतीर्य मार्गादासन्नभूपृष्ठमियाय देवः ॥ 7.51 ॥</p>
</details>
<details><summary>मूलम्</summary>
<p>तस्योपकण्ठे घननीलकण्ठः कुतूहलादुन्मुखपौरदृष्टः ।<br>
स्वबाणचिह्नादवतीर्य मार्गादासन्नभूपृष्ठमियाय देवः ॥ 7.51 ॥</p>
</details>
<details><summary>अन्वयः</summary>
<p>तस्य उपकण्ठे घननीलकण्ठो देवः कुतूहलात् उन्मुखपौरदृस्टऋ (सन्) स्वबाणचिह्नात्मार्गात् घननीलकण्ठो अवतीर्य आसन्नभूपृष्ठम् इयाय ।</p>
</details>
<details><summary>मल्लिनाथः</summary>
<p>तस्येति । तस्य पुरस्योपकण्ठेऽन्तिके धनो मेध इव नीलः कण्ठो यस्य स धननीलकण्ठो देवः कुतूहलाद्दर्शनोत्सुक्यादुन्मुखैः पौरैर्द्दंष्टः सन् । स्वबाणाचिह्नात्त्रिपुरविजयसमये स्वबाणाङ्कान्मार्गात् कुतश्चिदाकाशदेशादवतीर्यावरुह्यासन्नभूपृष्ठं निकटभूतटमियाय प्राप ॥ 7.51 ॥</p>
</details>
<details open><summary>विश्वास-प्रस्तुतिः</summary>
<p>तमृद्धिमद्वन्धुजनाधिरुढैर्वृन्दैर्गजानां गिरिचक्रवर्ती ।<br>
प्रत्युज्जगामागमनप्रतीतः प्रफुल्लवृक्षैः कटकैरिव स्वैः ॥ 7.52 ॥</p>
</details>
<details><summary>मूलम्</summary>
<p>तमृद्धिमद्वन्धुजनाधिरुढैर्वृन्दैर्गजानां गिरिचक्रवर्ती ।<br>
प्रत्युज्जगामागमनप्रतीतः प्रफुल्लवृक्षैः कटकैरिव स्वैः ॥ 7.52 ॥</p>
</details>
<details><summary>अन्वयः</summary>
<p>आगमनप्रतीतः गिरिचक्रवर्ती ऋद्धिमद्बन्धुजनाऽधिरुढैः गजानां वृन्दैः प्रफुल्लवृक्षैः स्वैः कटकैः इव तं प्रत्युज्जगाम ।</p>
</details>
<details><summary>मल्लिनाथः</summary>
<p>तमिति । आगमनेन शिवागमनेन प्रतीतो हृष्टो गिरिचक्रवर्ती पर्वताधिराजो हिमवानृद्धिमता वस्त्रालङ्कारादिसमृद्धेन बन्धुजनेनाधिरुढैः । अनेन बन्धूनां समसाम्यं सूचितम् । गजानां वृन्दैः प्रफुल्ला विकसितकुसुमा वृक्षा येषु तैः स्वैः स्वकीयैः कटकैर्नितम्बैरिव तं हरं प्रत्युज्जगामाभिययौ । &lsquo;कटकोऽस्त्री नितम्बोऽद्रेः&rsquo; इत्यमरः ॥ 7.52 ॥</p>
</details>
<details open><summary>विश्वास-प्रस्तुतिः</summary>
<p>वर्गावुभौ देवमहीधराणां द्वारेपुरस्योद्धटितापिधाने।<br>
समीयतुर्दूरविसर्पिघोषौ भिन्नैकसेतू पयसामिवौधौ ॥ 7.53 ॥</p>
</details>
<details><summary>मूलम्</summary>
<p>वर्गावुभौ देवमहीधराणां द्वारेपुरस्योद्धटितापिधाने।<br>
समीयतुर्दूरविसर्पिघोषौ भिन्नैकसेतू पयसामिवौधौ ॥ 7.53 ॥</p>
</details>
<details><summary>अन्वयः</summary>
<p>दूरविसर्पिघोषौ देवमहीधराणाम् उभौ वर्गौ उद्घटिताऽपिधाने पुरस्य द्वारे भिन्नेकसेतू पयसाम् ओघौ इव समीयतुः ।</p>
</details>
<details><summary>मल्लिनाथः</summary>
<p>वर्गाविति । दूरविसर्पी दूरगामी घोषो ययोस्तौ देवाश्च महीधराश्च तेषां देवमहीधराणामुभौ वर्गाबुद्धटितापिधानेऽपनीतकवाटे पुरस्य द्वारे भिन्ने दीर्ण एकसेतुः याभ्यां तौ भिन्नैकसेतू पयसामोघो प्रवाहाविव समीयतुः संगतौ ॥ 7.53 ॥</p>
</details>
<details open><summary>विश्वास-प्रस्तुतिः</summary>
<p>ह्रीमानभूद् भूमिधरो हरेण त्रैलोक्यवन्द्येन कृतप्रणामः ।<br>
पूर्वं महिम्ना स हि तस्य दूरमावर्जितं नात्मशिरो विवेद ॥ 7.54 ॥</p>
</details>
<details><summary>मूलम्</summary>
<p>ह्रीमानभूद् भूमिधरो हरेण त्रैलोक्यवन्द्येन कृतप्रणामः ।<br>
पूर्वं महिम्ना स हि तस्य दूरमावर्जितं नात्मशिरो विवेद ॥ 7.54 ॥</p>
</details>
<details><summary>अन्वयः</summary>
<p>भूमिधरः त्रैलोक्यवन्द्यैन हरेण कृतप्रणामः (सन्) ह्रीमान् अभूत्, हि स पूर्वं तस्य महिम्ना दूरम् आवर्जितम् आत्मशिरो न विवेद ।</p>
</details>
<details><summary>मल्लिनाथः</summary>
<p>ह्रिमानिति । भूमिधरो हिमवान् । त्रयो लोकास्त्रैलोक्यम् । चातुर्वर्ण्यादित्वात्ष्यञ्प्रत्ययः । तस्य वन्द्येन नमस्कार्येण कृतप्रणामः सन् । &lsquo;ऋत्विक्पितृव्यश्वशुरमातुलानां यवीयसाम् । प्रवयाः प्रथमं कुर्यात्प्रयुत्थायाभिवादनम् ॥&rsquo; इति स्मरणात् । हीमानभूत् । महादेवं प्रति स्वयमल्पत्वात्संकोचं प्रापेत्यर्थः । ननु विदितेश्वरमाहिम्नः स्वयं प्रागेव प्रणतस्य जामातुराचारमात्रस्वीकारे कः संकोच इति शङ्कां निरस्यति-पूर्वमिति । हि यस्मात्स हिमवान्पूर्वं प्रागेव तस्येश्वरस्य महिम्ना सामर्थ्येन दूरमत्यन्तमावर्जितं नमितमात्मशिरो न विवेद । सत्यं स्वयं प्रणतत्वानुसंधानेन संकोचःतदनुसंधानं त्वौत्सुक्यान्नास्तीति भावः ॥ 7.54 ॥</p>
</details>
<details open><summary>विश्वास-प्रस्तुतिः</summary>
<p>स प्रीतियोगाद्विकसन्मुखश्रीर्जामातुरग्रेसरतामुपेत्य ।<br>
प्रावेशयन्मन्दिरमृद्धमेन मागल्फकीर्णापणमार्गपुष्पम् ॥ 7.55 ॥</p>
</details>
<details><summary>मूलम्</summary>
<p>स प्रीतियोगाद्विकसन्मुखश्रीर्जामातुरग्रेसरतामुपेत्य ।<br>
प्रावेशयन्मन्दिरमृद्धमेन मागल्फकीर्णापणमार्गपुष्पम् ॥ 7.55 ॥</p>
</details>
<details><summary>अन्वयः</summary>
<p>प्रीतियोगात् विकसन्मुखश्रीः स जामातुः अग्रेसरताम् उपेत्य एनम् आगुल्फकीर्णापणमार्गपुष्पम् ऋद्धं मन्दिरं प्रावेशयत् ।</p>
</details>
<details><summary>मल्लिनाथः</summary>
<p>स इति ।प्रीतियोगात्संतोषसंबन्धाद्विकसन्मुखश्रीर्विकसन्ती मुखश्रीर्यस्य स तथोक्तः स हिमवान् । जायां मिमीते जानातीति जामातुर्वरस्य । पृषोदरादित्वात्साधु । &lsquo;जामाता दुहितुः पतिः&rsquo; इत्यमरः ।अग्रेसरतां पुरोगामित्वमुपेत्यैनंदेवमागुल्फं पादगर्न्थिपर्यन्तं कीर्णानि पर्यस्तान्यापणमार्गेषु पण्यवीथिकासु पुष्पाणि यस्मिंस्तदागुल्फकीर्णापणमार्गपुष्पम् । &lsquo;तद्ग्रन्थी घुटके गुल्फौ&rsquo; इत्यमरः । ऋद्धं समृद्धं मन्दिरं नगरम् । &lsquo;मन्दिरं नगरेऽगारे मन्दिरो मकरालयो&rsquo; । इति विश्वः । प्रावेशयत् ॥ 7.55 ॥</p>
</details>
<details open><summary>विश्वास-प्रस्तुतिः</summary>
<p>तस्मिन्मुहूर्ते पुरसुन्दरीणमीशानसंदर्शनलालसानाम् ।<br>
प्रासादमालासु बभूवुरित्थं त्यक्तान्यकार्याणि विचेष्टितानि ॥ 7.56 ॥</p>
</details>
<details><summary>मूलम्</summary>
<p>तस्मिन्मुहूर्ते पुरसुन्दरीणमीशानसंदर्शनलालसानाम् ।<br>
प्रासादमालासु बभूवुरित्थं त्यक्तान्यकार्याणि विचेष्टितानि ॥ 7.56 ॥</p>
</details>
<details><summary>अन्वयः</summary>
<p>तस्मिन् मुहूर्ते ईशानसन्दर्शनलालसानां पुरसुन्दरीणां प्रासादमालासु इत्थं त्यक्ताऽन्यकार्याणि विचेष्टितानि बभूवुः ।</p>
</details>
<details><summary>मल्लिनाथः</summary>
<p>तस्मिन्निति । तस्मिन्मुहूर्ते हरपुरप्रवेशसमय ईशानस्य संदर्शने लालसानां लोलपानाम् । &lsquo;लोलपो लोलभो लोलो लालसो लम्पटश्च सः&rsquo; इति यादवः । पुरसुन्दरीणां प्रासादमालास्वित्थं वक्ष्यमाणप्रकारेण त्यक्तान्यकार्याणि विमृष्टकार्यान्तराणि विचेष्टितानि ब्यापाराः । &lsquo;नपुंसके भावे क्तः&rsquo; इति क्तः । बभूवुरासन् ॥ 7.56 ॥</p>
</details>
<details open><summary>विश्वास-प्रस्तुतिः</summary>
<p>तान्येवाह पञ्चभिः श्लोकैः-<br>
आलोकमार्ग सहसा व्रजन्त्या कयाचिदुद्वेष्टनवान्तमाल्यः ।<br>
बद्धुं न संभावित एव तावत्करेण रुद्धोऽपि च केशपाशः ॥ 7.57 ॥</p>
</details>
<details><summary>मूलम्</summary>
<p>तान्येवाह पञ्चभिः श्लोकैः-<br>
आलोकमार्ग सहसा व्रजन्त्या कयाचिदुद्वेष्टनवान्तमाल्यः ।<br>
बद्धुं न संभावित एव तावत्करेण रुद्धोऽपि च केशपाशः ॥ 7.57 ॥</p>
</details>
<details><summary>अन्वयः</summary>
<p>आलोकमार्ग सहसा व्रजन्त्या कयाचित् उद्वेष्टनवान्तमाल्यः करेण रुद्धः अपि केशपाशः तावत् बद्धुं न संभवित एव ।</p>
</details>
<details><summary>मल्लिनाथः</summary>
<p>आलोकमार्गमिति । आलोकमार्ग दर्शनपथम् । गवाक्षमित्यर्थः । सहसा व्रजन्त्या कयाचिदुद्वेष्टनो द्रुतगतिवशादुन्मुक्तबन्धनोऽतएव वान्तमाल्य उद्गर्णमाल्यश्च यः स उद्वेष्टनवान्तमाल्यः करेण रुद्धो गृहीतः । अपि च केशपाशः केशकलापः । &lsquo;पाशः पक्षश्च हस्तश्च कलापार्थाः कचात्परे&rsquo; इत्यमरः । तावदालोकनमार्गप्राप्तिपर्यन्तं बद्धुम् । वन्धनायेत्यर्थः । न संभावितो न स्मृत एव ॥ 7.57 ॥</p>
</details>
<details open><summary>विश्वास-प्रस्तुतिः</summary>
<p>प्रसाधिकालम्बितमग्रपादमाक्षिपब्य काचिद्द्रवरागमेव ।<br>
उत्सृष्टलीलागतिरागवाक्षादलक्तकाङ्कां पदवीं ततान ॥ 7.58 ॥</p>
</details>
<details><summary>मूलम्</summary>
<p>प्रसाधिकालम्बितमग्रपादमाक्षिपब्य काचिद्द्रवरागमेव ।<br>
उत्सृष्टलीलागतिरागवाक्षादलक्तकाङ्कां पदवीं ततान ॥ 7.58 ॥</p>
</details>
<details><summary>अन्वयः</summary>
<p>काचित् प्रसाधिकाऽऽलम्बितं द्रवरागम् एव अग्रपादम् आक्षिप्य उत्सृष्टलीलगतिः (सती) आ गवाक्षात् पदवीम् अलक्तकाऽङ्कां ततान ।</p>
</details>
<details><summary>मल्लिनाथः</summary>
<p>प्रसाधिकेति । काचित्स्त्री प्रसाधिकयालंकर्त्र्यालम्बितं रञ्जनार्थ धृतं द्रवरागमेवार्द्रालक्तकमेव । अग्रश्चासो पादश्चाग्रपादः । इति समानाधिकरणसमासः । &lsquo;हस्ताग्राग्रहस्तादयो गुणगुणिनोर्भेदाभेदाभ्याम्&rsquo; इति वामनः । तमाक्षिप्याकृष्योत्सृष्टलीलागतिस्त्यक्तमन्दगमना सत्यागवाक्षाद् गवाक्षपर्यन्तम् । पदद्वयमेतत् । पदवीमलक्तकाङ्कां लाक्षारसचिह्नां चकार ॥ 7.58 ॥</p>
</details>
<details open><summary>विश्वास-प्रस्तुतिः</summary>
<p>विलोचनं दक्षिणमञ्जनेन संभाव्य तद्वञ्चितवामनेत्रा ।<br>
तथैव वातायनसंनिकर्ष ययौ शलाकामपरा वहन्ती ॥ 7.59 ॥</p>
</details>
<details><summary>मूलम्</summary>
<p>विलोचनं दक्षिणमञ्जनेन संभाव्य तद्वञ्चितवामनेत्रा ।<br>
तथैव वातायनसंनिकर्ष ययौ शलाकामपरा वहन्ती ॥ 7.59 ॥</p>
</details>
<details><summary>अन्वयः</summary>
<p>अपरा दक्षिणं विलोचनम् अञ्जनेन संभाव्य तद्वञ्चितवामनेत्रा (सती) तथा एव शलाकां वहन्ती वाताऽयनसन्निकर्ष ययौ ।</p>
</details>
<details><summary>मल्लिनाथः</summary>
<p>विलोचनमिति । अपरा स्त्रो दक्षिणं विलोचनमञ्जनेन संभाव्यालंकृत्य तद्वञ्चितं तेनाञ्जनेन वञ्चितं वर्जितं वामनेत्रं यस्याः सा तथोक्ता सती । तथैव तेनैव रुपेण शलाकामञ्जनकूर्चिकां वहन्ती बिभ्रती वातायनसंनिकर्ष गवाक्षसमीपं ययौ । दक्षिणग्रहणं संभ्रमाद् व्युत्क्रमद्योतनार्थम् । &lsquo;सव्यं हि पूर्व मनुष्या अञ्जते&rsquo; इति श्रुतेः ॥ 7.59 ॥</p>
</details>
<details open><summary>विश्वास-प्रस्तुतिः</summary>
<p>जालान्तरप्रेषितदृष्टिरन्या प्रस्थानभिन्नां न बबन्ध नीवीम् ।<br>
नाभिप्रविष्टाभरणप्रभेण हस्तेन तस्थाववलम्ब्य वासः ॥ 7.60 ॥</p>
</details>
<details><summary>मूलम्</summary>
<p>जालान्तरप्रेषितदृष्टिरन्या प्रस्थानभिन्नां न बबन्ध नीवीम् ।<br>
नाभिप्रविष्टाभरणप्रभेण हस्तेन तस्थाववलम्ब्य वासः ॥ 7.60 ॥</p>
</details>
<details><summary>अन्वयः</summary>
<p>अन्वया जालान्तरप्रेषितदृष्टिः (सती) प्रस्थानभिन्नां नीवीं न बबन्धः, नाभिप्रविष्टाभरणप्रभेण हस्तेन वासः अवलम्ब्य तस्थौ ।</p>
</details>
<details><summary>मल्लिनाथः</summary>
<p>जालान्तरेति । अन्या स्त्री जालान्तरप्रेषितदृष्टिर्गवाक्षमभ्यप्रसारितदृष्टिः सती प्रस्थानेन गमनेन भिन्नां त्रुटितां नीवीं वस्त्रग्रन्थितम् । &lsquo;नीवी परिपणे ग्रन्थौ स्त्रीणां जधनवाससि&rsquo; । इति विश्वः । न बबन्ध नाबध्नात् र्कितु नाभिं प्रविष्टाभरणानां कङ्कणानां प्रभा यस्य तेन । प्रभैव नाभेरावरणमभूदिति भावः । हस्तेन वासोऽवलम्ब्य धृत्वा तस्थौ ॥ 7.60 ॥</p>
</details>
<details open><summary>विश्वास-प्रस्तुतिः</summary>
<p>अर्धाचिता सत्वरमुत्थितायाः पदे पदे दुर्निमिते गलन्ती ।<br>
कस्याश्चिदासीद्रसना तदानीमङ्गुष्ठमूलार्पितसूत्रशेषा ॥ 7.61 ॥</p>
</details>
<details><summary>मूलम्</summary>
<p>अर्धाचिता सत्वरमुत्थितायाः पदे पदे दुर्निमिते गलन्ती ।<br>
कस्याश्चिदासीद्रसना तदानीमङ्गुष्ठमूलार्पितसूत्रशेषा ॥ 7.61 ॥</p>
</details>
<details><summary>अन्वयः</summary>
<p>सत्वरम् उत्थितायाः कस्याश्चित् अर्धाचिता रशना दुर्निमिते पदे पदे गलन्ती सती तदानीम् अङ्गुष्ठमूलाऽर्पितसूत्रशेषा आसीत् ।</p>
</details>
<details><summary>मल्लिनाथः</summary>
<p>अर्धाचितेति । सत्वरं सवेगमुत्थितायाः कस्याश्चिदर्धाचिता मणिभिर्गुम्फितार्धाचिता दुर्निमिते संभ्रमाद् दुखेन निक्षिप्ते । &lsquo;डुमिञ्प्रक्षेपणे&rsquo; इति धातोः कर्मणि क्तः । पते पते प्रतिपदम् । वीप्सायां द्विर्भावः । गलन्ती गलद्रत्ना सती रसना मेखला तदानीं तस्मिन्निवसरेऽङ्गुष्ठमूलऽर्पितं लगितं सूत्रमेव शेषो यस्याः सासीत् ॥ 7.61 ॥</p>
</details>
<details open><summary>विश्वास-प्रस्तुतिः</summary>
<p>तासां मुखैरासवगन्धगर्भैर्व्याप्तान्तराः सान्द्रकुतूहलानाम् ।<br>
विलोलनेत्रभ्रमरैर्गवाक्षाः सहस्रपत्त्राभरणा इवासन् ॥ 7.62 ॥</p>
</details>
<details><summary>मूलम्</summary>
<p>तासां मुखैरासवगन्धगर्भैर्व्याप्तान्तराः सान्द्रकुतूहलानाम् ।<br>
विलोलनेत्रभ्रमरैर्गवाक्षाः सहस्रपत्त्राभरणा इवासन् ॥ 7.62 ॥</p>
</details>
<details><summary>अन्वयः</summary>
<p>सान्द्रकुतूहलानां तासाम् आसवगन्धगर्भैः विलोलनेत्रभ्रमरैः मुखैः व्याप्ताऽन्तरा गवाक्षा सहस्रपत्त्राभरणा इव आसन् ।</p>
</details>
<details><summary>मल्लिनाथः</summary>
<p>तासामिति । तदानीं सान्द्रकुतूहलानां तासां स्त्रोणामासवगन्धो गर्भे येषां तैः । विलोलानि नेत्राण्येव भ्रमरा येषु तैर्मुखेर्व्याप्तान्तराश्छन्नावकाशा गवाक्षाः सहस्रपत्त्राभरणा इवासन् । कमलालंकृता इव स्थिता इत्यथः ॥ 7.62 ॥</p>
</details>
<details open><summary>विश्वास-प्रस्तुतिः</summary>
<p>तावप्तताकाकुलमिन्दुमौलिरुत्तोरणं राजपथं प्रपेदे ।<br>
प्रासादशृङ्गाणि दिवापि कुर्वञ्योत्स्नाभिषेकद्विगुणद्युतीनि ॥ 7.63 ॥</p>
</details>
<details><summary>मूलम्</summary>
<p>तावप्तताकाकुलमिन्दुमौलिरुत्तोरणं राजपथं प्रपेदे ।<br>
प्रासादशृङ्गाणि दिवापि कुर्वञ्योत्स्नाभिषेकद्विगुणद्युतीनि ॥ 7.63 ॥</p>
</details>
<details><summary>अन्वयः</summary>
<p>तावत् इन्द्रमौलिः दिवा अपि प्रासादश्रृङ्गाणि ज्योत्स्नाऽभिषेकद्विगुणद्युतीनि कुर्वन् पताकाऽऽकुलम् उत्तोरणं राजपथं प्रपेदे ।</p>
</details>
<details><summary>मल्लिनाथः</summary>
<p>तावदिति । तावत्तस्मिन्नवसर इन्दुमौलिरीश्वरो दिवापि प्रासादश्रृङ्गाणि ज्योत्स्नाया अभिषेकेन स्नपनेन द्विगुणद्युतीति द्विरावृत्तकान्तीनि । &lsquo;गुणस्त्वावृत्तिशब्दादिज्येन्द्रियामुख्यतन्तुषु&rsquo; । इति वैजयन्ती । कुर्वन्पताकाभिराकुलं व्याकीर्णमुत्तोरणमुच्छ्रिततोरणं राजपथं प्रपेदे ॥ 7.63 ॥</p>
</details>
<details open><summary>विश्वास-प्रस्तुतिः</summary>
<p>तमेकदृश्यं नयनैः पिबन्त्यो नार्यो न जग्मुर्विषयान्तराणि ।<br>
तथाहि शेषेन्द्रियवृत्तिरासां सर्वात्मना चक्षुरिव प्रविष्टा ॥ 7.64 ॥</p>
</details>
<details><summary>मूलम्</summary>
<p>तमेकदृश्यं नयनैः पिबन्त्यो नार्यो न जग्मुर्विषयान्तराणि ।<br>
तथाहि शेषेन्द्रियवृत्तिरासां सर्वात्मना चक्षुरिव प्रविष्टा ॥ 7.64 ॥</p>
</details>
<details><summary>अन्वयः</summary>
<p>एकदृश्यं तं नयनैः पिबन्त्यो नार्यो विषयान्तराणि न जग्मुः, तथा हि-आसां शेषेन्द्रियवृत्तिः सर्वात्मना चक्षुः प्रविष्टा इव ।</p>
</details>
<details><summary>मल्लिनाथः</summary>
<p>तमिति । एक एव दृश्यो दर्शनीयस्तमेकदृश्यं तमीश्वरं नयनैः पिबन्त्यः । अतितृष्णया पश्यन्त इत्यर्थः । &lsquo;ताः शंकरं दृष्टिभिरापिबन्त्यः&rsquo; इति वा पाठः । नार्यो विषान्तराणि ततोऽन्यान्विषयान् । शब्दादीनित्यर्थः । न जग्मुः । न विदुरित्यर्थः । तथाहि । आसां नारीणां शेषेन्द्रियवृत्तिः श्रोत्रादिप्रवृत्तिः सर्वात्मना स्वरुपकार्त्स्न्येन चक्षुः प्रिविष्टेव । श्रोत्रादीनीन्द्रियाणि स्वातन्त्र्येण ग्रहणाशक्तेश्चक्षुरेव प्रविश्य कौतुकात्स्वयमप्येनमुपलभन्ते किमु । अन्यथा स्वस्वविषयाधिगमः किं न स्यादिति भावः ।<br>
अथ पौराङ्गनावचनान्याह&ndash;</p>
</details>
<details open><summary>विश्वास-प्रस्तुतिः</summary>
<p>स्थाने तपो दुश्चरमेतदर्थमपर्णया पेलवयापि तप्तम् ।<br>
या दास्यमप्यस्य लभेत नारी सा स्यात्कृतार्था किमुताङ्कशय्याम् ॥ 7.65 ॥</p>
</details>
<details><summary>मूलम्</summary>
<p>स्थाने तपो दुश्चरमेतदर्थमपर्णया पेलवयापि तप्तम् ।<br>
या दास्यमप्यस्य लभेत नारी सा स्यात्कृतार्था किमुताङ्कशय्याम् ॥ 7.65 ॥</p>
</details>
<details><summary>अन्वयः</summary>
<p>पेलवया अपि अपर्णया एतदर्थ दुश्चरं तपः स्थाने । या नारी अस्य दास्यम् अपि लभेत्, सा कृताऽर्था स्यात् या अङ्कशय्यां लभेत सा किमुत ?</p>
</details>
<details><summary>मल्लिनाथः</summary>
<p>स्थान इति । पेलवया कोमलयाप्यपर्णया पार्वत्या तस्मै शिवायैतदर्थम् । &lsquo;अर्थेन सह नित्यसमासः सर्वलिङ्गता च&rsquo; इति विशेष्यनिध्नत्वम् । दुश्चरं तपस्तप्तं स्थाने युक्तम् । कुतः ? या नार्यस्येश्वरस्य दास्यं दासीत्वमपि लभेत, सा कृतार्था स्यात् । या अङ्क एव शय्या तामङ्कशय्यां लभेत सा किमुत । कृतार्थेति किमु वक्तव्यमित्यर्थः ? ॥ 7.65 ॥</p>
</details>
<details open><summary>विश्वास-प्रस्तुतिः</summary>
<p>परस्परेण स्पृहणीयशोभं न चेदिदं द्वन्द्वमयोजयिष्यत् ।<br>
अस्मिन्द्वये रुपविधानयत्नः पत्युः प्रजानां विफलोऽभविष्यत् ॥ 7.66 ॥</p>
</details>
<details><summary>मूलम्</summary>
<p>परस्परेण स्पृहणीयशोभं न चेदिदं द्वन्द्वमयोजयिष्यत् ।<br>
अस्मिन्द्वये रुपविधानयत्नः पत्युः प्रजानां विफलोऽभविष्यत् ॥ 7.66 ॥</p>
</details>
<details><summary>अन्वयः</summary>
<p>स्पृहणीयशोभम् इदं द्वन्द्वं परस्परेण न अयोजयिष्यत् यदि, (तर्हि) प्रजानां पत्युः अस्मिन् द्वये रुपविधानयत्नः विफलः अभविष्यत् ।</p>
</details>
<details><summary>मल्लिनाथः</summary>
<p>परस्परेणेति । स्पृहणीयशोभं सर्वैराशास्यमानसौन्दर्यंमिदं द्वन्द्वं मिथुनम् । &lsquo;द्वन्द्वं रहस्ये-&rsquo; ति निपातः । परस्परेण नायोजयिष्मद्यदि प्रजानां पत्युर्विधातुरस्मिन्द्वये द्वन्द्वे रुपविधाने सौन्दर्यनिर्माणे यत्नः प्रयासो विफलोऽभविष्यद्भवेत् । एतदनुरुपस्त्रीपुंसान्तराभावादिति भावः । &lsquo;लिङ्निमित्ते लृङक्रियातिपत्तौ&rsquo; इति लृङ् ॥ 7.66 ॥</p>
</details>
<details open><summary>विश्वास-प्रस्तुतिः</summary>
<p>न नूनमारुढरुषा शरीरमनेन दग्धं कुसुमायुधस्य ।<br>
व्रीजादमुं देवमुदीक्ष्य मन्ये संन्यस्तदेहः स्वयमेव कामः ॥ 7.67 ॥</p>
</details>
<details><summary>मूलम्</summary>
<p>न नूनमारुढरुषा शरीरमनेन दग्धं कुसुमायुधस्य ।<br>
व्रीजादमुं देवमुदीक्ष्य मन्ये संन्यस्तदेहः स्वयमेव कामः ॥ 7.67 ॥</p>
</details>
<details><summary>अन्वयः</summary>
<p>आरुढरुषा अनेन कुसुमायुधस्य शरीरं न दग्धं नूनम् । (किन्तु) कामः अमुम् देवम् उदीक्ष्य व्रीडात् स्वयम् एव संन्यस्तदेहः (इति) मन्ये ।</p>
</details>
<details><summary>मल्लिनाथः</summary>
<p>नेति । आरुढरुषा प्ररुढकोपेनानेन हरेण कुसुमायुधस्य कामस्य शरीरं न दग्धं नूनं किन्तु कामोऽमुं देवमुदीक्ष्य दृष्ट्वा व्रीडात्सौन्दर्येणजितोऽस्मीति लज्जया स्वयमेव संन्यस्तदेहस्त्यक्तदेह इति मन्ये इत्युत्प्रेक्षा । न स्वयं न्यस्ताकृतेः कोपः संभवतीति भावः ॥ 7.67 ॥</p>
</details>
<details open><summary>विश्वास-प्रस्तुतिः</summary>
<p>काचित्कांचिदाह-<br>
अनेन संबन्धमुपेत्य दिष्ट्या मनोरथप्रार्थितमीश्वरेण ।<br>
मूर्धानमालि ! क्षितिधारणोच्च मुच्चैस्तरं वक्ष्यति शैलराजः ॥ 7.68 ॥</p>
</details>
<details><summary>मूलम्</summary>
<p>काचित्कांचिदाह-<br>
अनेन संबन्धमुपेत्य दिष्ट्या मनोरथप्रार्थितमीश्वरेण ।<br>
मूर्धानमालि ! क्षितिधारणोच्च मुच्चैस्तरं वक्ष्यति शैलराजः ॥ 7.68 ॥</p>
</details>
<details><summary>अन्वयः</summary>
<p>हे आलि ! शैलराजः दिष्ट्या मनोरथप्रार्थितम् अनेन ईश्वरेण सम्बन्धम् उपेत्य क्षितिधारणेन उच्चं मूर्धानम् उच्चैस्तरं वक्ष्यति ।</p>
</details>
<details><summary>मल्लिनाथः</summary>
<p>अनेनेति । हे आलि सखि ! &lsquo;आलिः सखी वयस्या च&rsquo; इत्यमरः । शैलराजो हिमवान् । दिष्ट्यैत्यानन्देऽव्ययम् । मनोरथैः प्रार्थितमवरुद्धम् । अभिलाषविषयीकृतमित्यर्थः । &lsquo;प्रार्थना याञ्चावरोधयोः&rsquo; इत्यभिधानात् । अनेनेश्वरेण संबन्धमुपेत्यवाप्य क्षितिधारणेनोच्चमुन्नतं मूर्धानमुच्चैस्तरमुन्नततरम् । उच्चैरित्यव्ययात्तरप्प्रत्ययः । मूर्ध्नो द्रव्यत्वान्नामुप्रत्ययान्तो निपातः । &lsquo;किमेतिङव्ययघादाम्वद्रव्यप्रकर्षे&rsquo; इत्यादिनाऽद्वव्यप्रकर्षे तस्य विधानादिति । वक्ष्यति धारयिष्यति । वहतेर्लृट् ॥ 7.68 ॥</p>
</details>
<details open><summary>विश्वास-प्रस्तुतिः</summary>
<p>इत्योषधिप्रस्थविलासिनीनां शृण्वन्कथाः श्रोत्रसुखास्त्रिनेत्रः ।<br>
केयूरचूर्णीकृतलाजमुर्ष्टि हिमालयस्यालयमाससाद ॥ 7.69 ॥</p>
</details>
<details><summary>मूलम्</summary>
<p>इत्योषधिप्रस्थविलासिनीनां शृण्वन्कथाः श्रोत्रसुखास्त्रिनेत्रः ।<br>
केयूरचूर्णीकृतलाजमुर्ष्टि हिमालयस्यालयमाससाद ॥ 7.69 ॥</p>
</details>
<details><summary>अन्वयः</summary>
<p>त्रिनेत्रः इति ओषधिप्रस्थविलासिनीनां श्रोत्रसुखाः कथाः श्रृण्वन् केयूरचूर्णिकृतलाजमुष्टिं हिमालयस्य आलयं समाससाद ।</p>
</details>
<details><summary>मल्लिनाथः</summary>
<p>इतीति । त्रिनेत्रस्त्र्यम्वकः । त्रिनेत्रत्रिनयनशब्दयोः &lsquo;क्षुभ्नादिषु च&rsquo; इति णत्वाभावः । इतीत्थमेषधिप्रस्थविलासिमीनां संबन्धिनीः श्रोत्रसुखाः श्रवणमधुराः कथा आलापाञ्छृण्वन्केयूरैरङ्गदैश्चूर्णीकृता लाजानां मुष्टयो यस्मिंमस्तं तथोक्तम् । तत्रावकीर्णा आचारलाजा अन्तराल एवाङ्गदैश्चूर्णपेषं पिष्यन्त इति पुरन्ध्रिजनसंबन्धातिशयोक्तिः । हिमालयस्य हिमवत आलयं भवनमाससाद ॥ 7.69 ॥</p>
</details>
<details open><summary>विश्वास-प्रस्तुतिः</summary>
<p>तत्रावतीर्याच्युतदत्तहस्तः शरद्घनाद्दीधितिमानिवोक्ष्णः ।<br>
क्रान्तानि पूर्व कमलासनेन कक्ष्यान्तराण्यद्रिपतेर्विवेश ॥ 7.70 ॥</p>
</details>
<details><summary>मूलम्</summary>
<p>तत्रावतीर्याच्युतदत्तहस्तः शरद्घनाद्दीधितिमानिवोक्ष्णः ।<br>
क्रान्तानि पूर्व कमलासनेन कक्ष्यान्तराण्यद्रिपतेर्विवेश ॥ 7.70 ॥</p>
</details>
<details><summary>अन्वयः</summary>
<p>तत्र अच्युतदत्तहस्तः शरद्धनात् दीधितिमान् इव उक्ष्णः अवतीर्य कमलासनेन पूर्व क्रान्तानि अद्रिपतेः कक्ष्यान्तराणि विवेश ।</p>
</details>
<details><summary>मल्लिनाथः</summary>
<p>तत्रेति । तत्र हिमवदालयेऽच्युतेन विष्णुना दत्तहस्तः विस्तीर्णहस्तावल्म्बः सन् । शरद्धनाच्छरन्मेधात् । शरद्विशेषणान्मेघस्य शुभ्रत्वं गम्यते । दीधितिमान्सूर्य इवोक्ष्णो वृषादवतीर्य कमलासनेन पूर्वमग्रे क्रान्तानि प्रविष्टान्यद्रिपतेः कक्ष्यान्तराणि गेहप्रकोष्ठान्तराणि विवेश । &lsquo;कक्ष्या कच्छे वरत्रायां काञ्च्यां गेहे प्रकोष्ठके&rsquo; । इति यादवः ॥ 7.70 ॥</p>
</details>
<details open><summary>विश्वास-प्रस्तुतिः</summary>
<p>contine to july<br>
तमन्वगिन्द्रप्रमुखाश्च देवाः सप्तर्षिपूर्वाः परमर्षयश्च ।<br>
गणाश्च (3)गिर्यालयमभ्यगच्छन्प्रशस्तमारम्भमिवोत्तमार्थाः ॥ 7.71 ॥<br>
{3.अन्वगच्छन्.}</p>
</details>
<details><summary>मूलम्</summary>
<p>contine to july<br>
तमन्वगिन्द्रप्रमुखाश्च देवाः सप्तर्षिपूर्वाः परमर्षयश्च ।<br>
गणाश्च (3)गिर्यालयमभ्यगच्छन्प्रशस्तमारम्भमिवोत्तमार्थाः ॥ 7.71 ॥<br>
{3.अन्वगच्छन्.}</p>
</details>
<details><summary>अन्वयः</summary>
<p>तम् अन्वक् इन्द्रप्रमुखा देवाः, सप्तर्षिपूर्वाः परमर्षयो गणाश्च उत्तमाऽर्थाः प्रशस्तम् आरम्भम् इव गिर्यांलयम् अभ्यगच्छन् ।</p>
</details>
<details><summary>मल्लिनाथः</summary>
<p>तमिति । तमीश्वरमन्वगनुपदम् । अव्ययमेतत् । &lsquo;अन्वगन्वक्षमनुगेऽनुपदं क्लीबमव्ययम्&rsquo; । इत्यमरः । इन्द्रप्रमुखा देवाश्च सप्तर्षयः पूर्वे येषां ते सप्तर्षिपूर्वाः । &lsquo;न बहुव्रीहो&rsquo; इति सर्वनामसंज्ञाप्रतिषेधः । परमर्षयः सनकादिमहर्षयश्च । &lsquo;सन्महत्परमेत्तमोत्कृष्टाः पूज्यमानैः&rsquo; इति तत्पुरुषः । गणाः प्रमथाश्चोत्तमार्था महाप्रयोजनाः आचाराः प्रशस्तं प्रकृष्टम् । अमोधमित्यर्थः । आरभ्यत इत्यारम्भ उपायस्तमिव गिर्यालयं हिमवन्मन्दिरमभ्यगच्छन् । प्राविशन्नित्यर्थः ॥ 7.71 ॥</p>
</details>
<details open><summary>विश्वास-प्रस्तुतिः</summary>
<p>तत्रेश्वरो विष्टरभाग्यथावत्सरत्नमर्ध्य मधुमच्च गव्यम् ।<br>
नवे दुकूले च नगोपनीतं(1) प्रत्यग्रहीत्सर्वममन्त्रवर्जम्(2) ॥ 7.72 ॥<br>
{1.नगोपनीते.2.बन्ध्यम्.}</p>
</details>
<details><summary>मूलम्</summary>
<p>तत्रेश्वरो विष्टरभाग्यथावत्सरत्नमर्ध्य मधुमच्च गव्यम् ।<br>
नवे दुकूले च नगोपनीतं(1) प्रत्यग्रहीत्सर्वममन्त्रवर्जम्(2) ॥ 7.72 ॥<br>
{1.नगोपनीते.2.बन्ध्यम्.}</p>
</details>
<details><summary>अन्वयः</summary>
<p>तत्र ईश्वरः विष्टरभाक् यथावत् सरत्नम् अर्ध्य, मधुमत् गव्यं, नवे दुकूले च इति सर्व नगोपनीतम् अमन्त्रवर्जं प्रत्युग्रहीत् ।</p>
</details>
<details><summary>मल्लिनाथः</summary>
<p>तत्रेति । तत्र हिमवदालय ईश्वरो विष्टरभागासनगतः । उपविष्ट इत्यर्थः । यथावद्यथार्हम् । विधिवदित्यर्थः । सरत्नंरत्नसहितमर्ध्यमर्घार्यं जलम् । मधु क्षौद्रमस्मिन्नस्तीर्ति मधुमत् । गवि भवं गव्यं दधि च । मधुपर्कमित्यर्थः । &lsquo;दधिमधुनी सर्पिर्वा मध्वलाभे&rsquo; इत्याश्वलायनगृह्यसूत्रात् नवे दुकूले चेति सर्व नगोपनीतं हिमदानीतमर्ध्यादिकं मन्त्रान्वर्जयित्वा मन्त्रवर्जम् । ततो नञ्समासः । अमन्त्रवर्जम् । मन्त्रान्न वर्जयित्वेत्यर्थः । &lsquo;द्वितीयायां च&rsquo; इति णमुल्प्रत्यय इत्याह न्यासकारः &lsquo;अनुदात्तं पदमेकवर्जम्&rsquo; इत्यत्र । प्रत्यग्रहीत्स्वीकृतवान् ॥ 7.72 ॥</p>
</details>
<details open><summary>विश्वास-प्रस्तुतिः</summary>
<p>दुकूलवासाः स वधूसमीपं निन्ये विनीतैरवरोधदक्षैः(3) ।<br>
(4)वेलासमीपं स्फुटफेनराजिर्नवैरुदन्वानिव चन्द्रपादैः ॥ 7.73 ॥<br>
{3.पक्षैः.4.सकाशम्.}</p>
</details>
<details><summary>मूलम्</summary>
<p>दुकूलवासाः स वधूसमीपं निन्ये विनीतैरवरोधदक्षैः(3) ।<br>
(4)वेलासमीपं स्फुटफेनराजिर्नवैरुदन्वानिव चन्द्रपादैः ॥ 7.73 ॥<br>
{3.पक्षैः.4.सकाशम्.}</p>
</details>
<details><summary>अन्वयः</summary>
<p>दुकूलवासाः स विनीतैः अवरोधदक्षैः वधूसमीपं सफुटफेनराजिः उदन्वान् नवैः चन्द्रपादैः वेलासमीपम् इव निन्ये ।</p>
</details>
<details><summary>मल्लिनाथः</summary>
<p>दुकूलेति । अथ दुकूलं वसान इत्यर्थः । स हरो विनींतैरनुद्धतैरवरोधेषु ये दक्षास्तैरवरोधदक्षैर्वधूसमीपं निन्ये नीतः । कथमिव । स्फुटा फेनानां राजिर्यस्य स उदकमस्यास्तीत्युदन्वान्समुद्रः । &lsquo;उदन्वानुदधौ च&rsquo; इति निपातनात्साधुः । नवैरचिरोदितैश्चन्द्रपादैश्चन्द्रकिरणैर्वेलासमीपमिव ॥ 7.73 ॥</p>
</details>
<details open><summary>विश्वास-प्रस्तुतिः</summary>
<p>तया  (1)प्रवृद्धाननचन्द्रकान्त्या प्रफुल्लचक्षुःकुमुदः कुमार्या ।<br>
प्रसन्नचेतःसलिलः शिबोऽभूत्संसृज्यमानः शरदेव लोकः ॥ 7.74 ॥<br>
{1.विवृद्ध.}</p>
</details>
<details><summary>मूलम्</summary>
<p>तया  (1)प्रवृद्धाननचन्द्रकान्त्या प्रफुल्लचक्षुःकुमुदः कुमार्या ।<br>
प्रसन्नचेतःसलिलः शिबोऽभूत्संसृज्यमानः शरदेव लोकः ॥ 7.74 ॥<br>
{1.विवृद्ध.}</p>
</details>
<details><summary>अन्वयः</summary>
<p>प्रवृद्धानन चन्द्रकान्त्या तया कुमार्या शरदा लोक इव संसृज्यमानः शिवः प्रफुल्लचक्षुः कुमुदः प्रसन्नचेतःसलिलः अभूत् ।</p>
</details>
<details><summary>मल्लिनाथः</summary>
<p>तयेति । आननं चन्द्र इव इत्युपमितसमासः । प्रवृद्धाननचन्द्रस्य कान्तिर्यस्यास्तया तथोक्तया तया कुमार्या शरदा लोक इव संसृज्यमानः । संगच्छमानः शिवश्चक्षूंषि कुमुदानीव तानि प्रफुल्लानि यस्य स तथोक्तः । चेतः सलिलमिव तत्प्रसन्नं यस्य स तथोक्तः । प्रसन्नचेतः- सलिलोऽभूत् । शरल्लोकयोरपि यथोचितं विशेषणानि योज्यानि ॥ 7.74 ॥</p>
</details>
<details open><summary>विश्वास-प्रस्तुतिः</summary>
<p>तयोः समापत्तिषु कातराणि किंचिंद्व्यवस्थापितसंहृतानि ।<br>
ह्रीयन्त्रणां (2)तत्क्षणमन्वभूवन्नन्योन्लोलानि विलोचनानि ॥ 7.75 ॥<br>
{2.आनशिरे मुहूर्तम्,आनशिरे मनोज्ञाम्.}</p>
</details>
<details><summary>मूलम्</summary>
<p>तयोः समापत्तिषु कातराणि किंचिंद्व्यवस्थापितसंहृतानि ।<br>
ह्रीयन्त्रणां (2)तत्क्षणमन्वभूवन्नन्योन्लोलानि विलोचनानि ॥ 7.75 ॥<br>
{2.आनशिरे मुहूर्तम्,आनशिरे मनोज्ञाम्.}</p>
</details>
<details><summary>अन्वयः</summary>
<p>तयोः समापत्तिषुः कातराणि किञ्चिद् व्यवस्थापितसंहृतानि अन्योन्यलोलानि विलोचनानि तत्क्षणं ह्रीयन्त्रणाम् अन्वभूवन् ।</p>
</details>
<details><summary>मल्लिनाथः</summary>
<p>तयोरिति । तयोर्वधूवरयोः समापत्तिषु यदृच्छया संगतिषु कातराणि चकितानि । &lsquo;अधीरे कातरः&rsquo; इत्यमरः । द्रष्टुमसमर्थांनीति भावः । किंचिदीषद् व्यवस्थापितानि स्थिरीकृतानि पश्चात्संहृतानि निवर्तितानि चेति व्यवस्थापितसंहृतानि । &lsquo;पूर्वकाले-&rsquo; त्यादिना तत्पुरुषः । अन्योन्यस्मिंल्लोलानि सतृष्णानि । &lsquo;लोलश्चलसतृष्णयोः&rsquo; । इत्यमरः । विलोचनानि दृष्टयस्तत्क्षणं तस्मिन्क्षणे ह्नीयन्त्रणां ह्रिया निमित्तेन संकोचमन्वभूवन् ॥ 7.75 ॥</p>
</details>
<details open><summary>विश्वास-प्रस्तुतिः</summary>
<p>तस्याः करं शैलगुरुपनीतं जग्राह ताम्राङगुलिमष्टमूर्तिः ।<br>
(3)उमातनौ गूढतनोः स्मरस्य (4)तच्छङ्किनः पूर्वमिव प्ररोहम् ॥ 7.76 ॥<br>
{3.उमात्मना.4.तच्छङ्किनः.}</p>
</details>
<details><summary>मूलम्</summary>
<p>तस्याः करं शैलगुरुपनीतं जग्राह ताम्राङगुलिमष्टमूर्तिः ।<br>
(3)उमातनौ गूढतनोः स्मरस्य (4)तच्छङ्किनः पूर्वमिव प्ररोहम् ॥ 7.76 ॥<br>
{3.उमात्मना.4.तच्छङ्किनः.}</p>
</details>
<details><summary>अन्वयः</summary>
<p>अष्टमूर्तिः तच्छङ्किनः उमातनौ गूढतनोः स्मरस्य पूर्व प्ररोहम् इव (स्थितम्) शैलगुरुपनीतं ताम्राऽङ्गुलिं तस्याः करं जग्राह ।</p>
</details>
<details><summary>मल्लिनाथः</summary>
<p>तस्या इति । अष्टमूर्तिः शिवः । तस्मादीश्वराच्छङ्कत इति तच्छङ्किनः । तद्भीतस्येत्यर्थः । अतएवोमातनावुमाशरीरे गूढतनोर्गुप्तशरीरस्य स्मरस्य पूर्व प्ररोहमिव प्रथमाङ्कुरमिव स्थितं शैलगृरुपनीतं शैलगुरुणा हिमवतोपनीतं प्रापितम् । अथवा शैलगुरुणा हिमवत्पुरोधसोपनीतं ताम्राङ्गुलिं रक्ताङ्गुलिं तस्याः पार्वत्याः करं जग्राह ॥ 7.76 ॥</p>
</details>
<details open><summary>विश्वास-प्रस्तुतिः</summary>
<p>रोमोद्रमः प्रादुरभूतुमायाः (1)खिन्नाङ्गुलिः पुंगवकेतुरासीत् ।<br>
वृत्तिस्तयोः पाणिसमागमेन समं विभक्तेव मनोभवस्य ॥ 7.77 ॥<br>
{1.चित्राङ्गुलिः.}</p>
</details>
<details><summary>मूलम्</summary>
<p>रोमोद्रमः प्रादुरभूतुमायाः (1)खिन्नाङ्गुलिः पुंगवकेतुरासीत् ।<br>
वृत्तिस्तयोः पाणिसमागमेन समं विभक्तेव मनोभवस्य ॥ 7.77 ॥<br>
{1.चित्राङ्गुलिः.}</p>
</details>
<details><summary>अन्वयः</summary>
<p>उमाया रोमोद्गमः प्रादुरभूत । पुङ्गवकेतुः स्विनाऽङ्गुलि आसीत् । पाणिसमागमेन तयोः मनोभवस्य वृत्तिः समं विभक्ता इव अभूत् ।</p>
</details>
<details><summary>मल्लिनाथः</summary>
<p>रोमोद्गम इति । उमाया रोमोद्गमो रोमाञ्चः प्रादुरभूत् । पुमान्गौः पुंगवो वृषभः । &lsquo;गोरतद्धितलुकि&rsquo; इति टच् । स केतुश्चिह्नं यस्य स पुंगवकेतुः शिवः स्विन्नाङ्गुलिरासीत् । अत्रोत्प्रेक्षते-पाणिसमागमेन पाण्योः संस्पर्शेन कर्त्रा । तयोर्वधूवरयोर्मनोभवस्य वृत्तिरवस्थितिः समं विभक्तेव । समीकृतेवत्यर्थः । प्राक्सिद्धस्याप्यनुरागसम्यस्य संप्रति तत्कार्य दर्शनात्पाणिसंस्पर्शकृतत्वमुत्प्रेक्षते । ननु कन्या तु प्रथमसंगमे स्विन्नकरचरणा भवति पुमास्तु रोमाञ्चितो भवतीति बात्स्यायनेन विपरीतमुक्तमिति चेन्नैष दोषः । एभिरनयोर्भावं परीक्षेतेति वाक्यशेष एभिरिति बहुवचनेन स्वेदरोमाञ्चग्रहणस्य सकलसात्त्विकोपलक्षणत्वावगमेनानियमावधारणात् । अतएव रघुवंशेऽन्यथाभिधानात्स्वोक्तिविरोध इत्यपास्तम् । तदेतद्रघुवंशसंजीविन्यां (7/22) सुव्यक्तमवोचम् । सात्त्विकास्तु &lsquo;स्तम्भप्रलयरोमाञ्चाः स्वेदो वैवर्ण्यवेपथू । अश्रुवैस्वर्यमित्यष्टौ सात्त्विकाः परिकीर्तिताः ।&rsquo; इति ॥ 7.77 ॥</p>
</details>
<details open><summary>विश्वास-प्रस्तुतिः</summary>
<p>प्रयुक्तपाणिग्रहणं यदन्यद्वधूवरं पुष्यति कान्ति मग्रयाम् ।<br>
सांनिध्ययोगादनयोस्तदानीं किं कथ्यते श्रीरुभयस्य तस्य ? ॥ 7.78 ॥</p>
</details>
<details><summary>मूलम्</summary>
<p>प्रयुक्तपाणिग्रहणं यदन्यद्वधूवरं पुष्यति कान्ति मग्रयाम् ।<br>
सांनिध्ययोगादनयोस्तदानीं किं कथ्यते श्रीरुभयस्य तस्य ? ॥ 7.78 ॥</p>
</details>
<details><summary>अन्वयः</summary>
<p>यत् प्रयुक्तपणिग्रहणम् अन्यत् वधूवरम् अनयोः सान्निध्ययोगात् अग्रयां कान्तिं पुष्यति. तदानीं तस्य उभयस्य श्रीः किं कथ्यते ?</p>
</details>
<details><summary>मल्लिनाथः</summary>
<p>प्रयुक्तेति । यद्यस्मात्कारणात्प्रयुक्तं पाणिग्रहणं यस्य तत्तथोक्तमन्यल्लौकिकम् । वधूश्च वधूवरम् । समाहारे द्वन्द्वै कवद्भावः । तदानीं पाणिग्रहणकालेऽनयोरुमाशिवयोः सांनिध्ययोगात्संनिधिभावादग्रयामुत्तमां कान्तिं शोभां पुष्यति पुष्णाति तस्योभयस्योमामहेश्वररुपस्य मिथुनस्य श्रीः किं कथ्यते । यत्प्रसादादन्यस्य शोभालाभस्तस्य किमु वक्तव्येत्यर्थः । &lsquo;विवाहसमये गौरोशिवौ वधूवरावनुप्रविशेताम्&rsquo; इत्यागमः ॥ 7.78 ॥</p>
</details>
<details open><summary>विश्वास-प्रस्तुतिः</summary>
<p>प्रदक्षिणप्रक्रमणात्कृशानोरुदर्चिषस्तन्मिथुनं चकासे ।<br>
मेरोरुपान्तेष्विव वर्तमानमन्योन्संसक्तमहस्त्रियामम् ॥ 7.79 ॥</p>
</details>
<details><summary>मूलम्</summary>
<p>प्रदक्षिणप्रक्रमणात्कृशानोरुदर्चिषस्तन्मिथुनं चकासे ।<br>
मेरोरुपान्तेष्विव वर्तमानमन्योन्संसक्तमहस्त्रियामम् ॥ 7.79 ॥</p>
</details>
<details><summary>अन्वयः</summary>
<p>तत् मिथुनम् उदर्चिषः कृशानोः प्रदक्षिणप्रक्रमात् मेरोः उपान्तेषु वर्तमानम् अन्योन्संसक्तम् अहस्त्रियामम् इव चकासे ।</p>
</details>
<details><summary>मल्लिनाथः</summary>
<p>प्रदक्षिणेति । तन्मिथुनमुदर्चिष उन्नतज्वालस्य कृशानोः कर्मणः प्रदक्षिणप्रक्रमणात्प्रदक्षिणीकरणाच्चकासे । किमिव । मेरोरुपान्तेषु परिसरेषु वर्तमानमावर्तमानम् । मेरुं प्रदक्षिणीकुर्वंनित्यर्थः । अन्योन्येन संसक्तं संगतम् मिथुनस्याप्येतद्विशेषणम् । अहश्च त्रियामा चाहस्त्रियामं रात्रिं दिवमिव । समाहरे द्वन्द्वैकवद्भावः ॥ 7.79 ॥</p>
</details>
<details open><summary>विश्वास-प्रस्तुतिः</summary>
<p>तौ दंपती त्रिः परिणीय वह्निमन्योन्यसंस्पर्शनिमीलिताक्षौ ।<br>
स कारयामास वधूं पुरोधास्तस्मिन्समिद्धार्चिषि लाजमोक्षम् ॥ 7.80 ॥</p>
</details>
<details><summary>मूलम्</summary>
<p>तौ दंपती त्रिः परिणीय वह्निमन्योन्यसंस्पर्शनिमीलिताक्षौ ।<br>
स कारयामास वधूं पुरोधास्तस्मिन्समिद्धार्चिषि लाजमोक्षम् ॥ 7.80 ॥</p>
</details>
<details><summary>अन्वयः</summary>
<p>स पुरोधाः अन्योन्संस्पर्शनिमोलिताक्षौ तौ दम्पतीः वह्नि त्रिः परिणीय समिद्धाऽर्चिषि तस्मिन् वधूं लाजमोक्षं कारयामास ।</p>
</details>
<details><summary>मल्लिनाथः</summary>
<p>ताविति । स पुरस्तादेव हितं विधत्त इति पुरोधाः पुरोहितोऽन्योन्यस्य संस्पर्शन स्पर्शसुखेन निमीलिताक्षौ तौ जाया च पतिश्च दंपती कर्मभूतौ । जायाशब्दस्य दंभावो निपातितः । वह्निं त्रिस्त्रिवारम् । &lsquo;द्वित्रिचतुर्भ्यः सुच्&rsquo; सुच् । परिणीय परितो नीत्वा । प्रदक्षिणीकार्येत्यर्थः । नयतेर्द्विकर्मकाल्ल्यप् । समिद्धार्चिषि दीप्तज्वाले तस्मिन्वह्नौ वधूं लाजविसर्ग कारयामास । &lsquo;हृक्रोरन्यतरस्याम्&rsquo; इति विकल्पादणिकर्तुः कर्मत्वम् ॥ 7.80 ॥</p>
</details>
<details open><summary>विश्वास-प्रस्तुतिः</summary>
<p>सा लाजधूमाञ्जलिमिष्टगन्धं गुरुपदेशाद्वदनं निनाय ।<br>
कपोलसंसर्पिशिखः स तस्या सुहूर्तकर्णोत्पलतां प्रपेदे ॥ 7.81 ॥</p>
</details>
<details><summary>मूलम्</summary>
<p>सा लाजधूमाञ्जलिमिष्टगन्धं गुरुपदेशाद्वदनं निनाय ।<br>
कपोलसंसर्पिशिखः स तस्या सुहूर्तकर्णोत्पलतां प्रपेदे ॥ 7.81 ॥</p>
</details>
<details><summary>अन्वयः</summary>
<p>सा गुरुपदेशात् इष्टगन्धं लाजधूमाञ्जर्लि वदनं निनाय । कपोल संसर्पिशिखः स तस्याः मुहूर्तकर्णोत्पलतां प्रपेदे ।</p>
</details>
<details><summary>मल्लिनाथः</summary>
<p>सेति । सा वधूर्गुरोः पुरोधस उपदेशादिष्टः । घ्राणतर्पण इत्यर्थः । गन्धो यस्य तं लाजधूमाञ्जलिं वदनं निनाय । कपोलसंसर्पिणी शिखा यस्य स तथोक्तः स धूमस्तस्य गौर्या मुहूर्तकर्णोत्पलतां प्रपेदे । धूमस्य विसृमरत्वान्मुहूर्तग्रहणम् ॥ 7.81 ॥</p>
</details>
<details open><summary>विश्वास-प्रस्तुतिः</summary>
<p>तदीषदार्द्रारुणगण्डलेखमुच्छासिकालाञ्जनरागमक्ष्णोः ।<br>
वधूमुखं क्लान्तयवावतंसमाचारधूपग्रहणाद्वभूव ॥ 7.82 ॥</p>
</details>
<details><summary>मूलम्</summary>
<p>तदीषदार्द्रारुणगण्डलेखमुच्छासिकालाञ्जनरागमक्ष्णोः ।<br>
वधूमुखं क्लान्तयवावतंसमाचारधूपग्रहणाद्वभूव ॥ 7.82 ॥</p>
</details>
<details><summary>अन्वयः</summary>
<p>तद् वधूमुखम् आचारधूमग्रहणात् ईषदार्द्रारुणगण्डलेखम् अक्ष्णोः उच्छ्वासिकालाञ्जनरागं क्लान्तयवाऽवतंसं बभूव ।</p>
</details>
<details><summary>मल्लिनाथः</summary>
<p>तदिति । तद्वधूमुखमाचारमधूपग्रहणादाचारप्राप्तधूमत्वादीषदार्द्रे स्विन्ने अरुणे च गण्डलेखे गण्डस्थले यस्य तत्तथोक्तम् । अक्ष्णोरुच्छ्वास्युद्गच्छन् कालाञ्जनस्य रागोऽञ्जनं यस्य तत्तथोक्तम् । क्लान्तो यवावतंसो यवाङ्कुरकर्णपूरो यस्य तत्तथाभूतं बभूव । &lsquo;लाजाञ्जलिं विसृज्य धूमाग्रं जिघ्रेत्&rsquo; इति प्रयोगवृत्तिकारः ॥ 7.82 ॥</p>
</details>
<details open><summary>विश्वास-प्रस्तुतिः</summary>
<p>वधूं द्विजः प्राह तवैष वत्से वह्निर्विवाहं प्रति (1)कर्मसाक्षी ।<br>
शिवेन भर्त्रा सह धर्मचर्या कार्या त्वया मुक्तविचारयेति ॥ 7.83 ॥<br>
{1.पूर्वसाक्षी.}</p>
</details>
<details><summary>मूलम्</summary>
<p>वधूं द्विजः प्राह तवैष वत्से वह्निर्विवाहं प्रति (1)कर्मसाक्षी ।<br>
शिवेन भर्त्रा सह धर्मचर्या कार्या त्वया मुक्तविचारयेति ॥ 7.83 ॥<br>
{1.पूर्वसाक्षी.}</p>
</details>
<details><summary>अन्वयः</summary>
<p>&lsquo;हे वत्से ! एष वह्निः तव विवाहं प्रति कर्मसाक्षी, भर्त्रा शिवेन सह मुक्तविचारया त्वया धर्मचर्या कार्य&rsquo; । इति द्विजो वधूं प्राह ।</p>
</details>
<details><summary>मल्लिनाथः</summary>
<p>वधूमिति । अथ वधूं द्विजः पुरोधाः प्राह । किमिति हे वत्से, एष वह्निस्तव विवाहं प्रति । विवाहकर्मणोत्यर्थः । कर्मसाक्षी कर्मद्रष्टा । भर्त्रा शिवेन सह मुक्तविचारया निर्विचारया त्वया धर्मचर्या धर्माचरणं कार्या कर्तव्येति । अयं च प्राजापत्यविवाहो द्रष्टव्यः । यथाहाश्वलायनः- &lsquo;सह धर्मचरेदिति प्राजापत्यः&rsquo; इति ॥ 7.83 ॥</p>
</details>
<details open><summary>विश्वास-प्रस्तुतिः</summary>
<p>आलोचनान्तं (2)श्रवणे वितत्य पीतं गुरोस्तद्वचनं चवान्या ।<br>
निदाघकालोल्वणतापयेव(3) माहेन्द्रमम्भः प्रथमं पृथिव्या ॥ 7.84 ॥<br>
{2.श्रवणौ.3.तप्तयेव.}</p>
</details>
<details><summary>मूलम्</summary>
<p>आलोचनान्तं (2)श्रवणे वितत्य पीतं गुरोस्तद्वचनं चवान्या ।<br>
निदाघकालोल्वणतापयेव(3) माहेन्द्रमम्भः प्रथमं पृथिव्या ॥ 7.84 ॥<br>
{2.श्रवणौ.3.तप्तयेव.}</p>
</details>
<details><summary>अन्वयः</summary>
<p>भवान्या आलोचनाऽन्तं श्रवणे वितत्य तत् गुरोः वचनं निदाघकालोल्वणतापया पृथिव्या प्रथमं माहेन्द्रम् अम्भः इव पीतम् ।</p>
</details>
<details><summary>मल्लिनाथः</summary>
<p>आलोचनान्तमिति । भवस्य पत्न्या भवान्या । &lsquo;इन्द्रवरुणभवशर्वरुद्र-&rsquo; इत्यादिना ङीष् । आनुगागमश्च । आलोचनान्तं नेत्रान्तपर्यन्तम् । &lsquo;आङ मर्यादाभिविद्ध्योः&rsquo; इत्यव्ययीभावः । श्रवणे श्रोत्रे वितन्य विस्तर्य तत्पूर्वोक्तं गुरोर्याज्ञिकस्य वचनं &lsquo;सह धर्मं चर&rsquo; इति वाक्यं निदाघकालं ग्रीष्मकाल उल्वणतापयोत्कटसंतापया पृथिव्या प्रथममाद्यं माहेन्द्रं पार्जन्यमम्भ इव पीतम् । अत्यादरेण शुश्रावेत्यर्थः ॥ 7.84 ॥</p>
</details>
<details open><summary>विश्वास-प्रस्तुतिः</summary>
<p>ध्रुवेण भर्त्रा ध्रुवदर्शनाय प्रयुज्यमाना प्रियदर्शनेन ।<br>
सा दृष्ट इत्याननमुन्नमय्य ह्रीसन्नकण्ठी कथमप्युवाच ॥ 7.85 ॥</p>
</details>
<details><summary>मूलम्</summary>
<p>ध्रुवेण भर्त्रा ध्रुवदर्शनाय प्रयुज्यमाना प्रियदर्शनेन ।<br>
सा दृष्ट इत्याननमुन्नमय्य ह्रीसन्नकण्ठी कथमप्युवाच ॥ 7.85 ॥</p>
</details>
<details><summary>अन्वयः</summary>
<p>प्रियदर्शनेन ध्रुवेण भर्त्रा ध्रुवदर्शनाय प्रयुज्यमाना ह्रीसन्नकण्ठी सा कथमपि आननम् उन्नमय्य &lsquo;दृष्टः&rsquo; इति उवाच ।</p>
</details>
<details><summary>मल्लिनाथः</summary>
<p>ध्रुवेणेति । प्रियं दर्शनं यस्य कर्मभूतस्य । तेन प्रियदर्शनेन ध्रुवेण शाश्वतेन भर्त्रा ध्रुवस्य नक्षत्रविशेषस्य दर्शनाय । &lsquo;ध्रुवो भभेदे क्लीबं तु निश्चिते त्रिषु&rsquo; इत्यमरः । प्रयुज्यमाना दृश्यतामिति प्रेर्यमाणा ह्रीसन्नकण्ठी ह्रीया हीनस्वरा सा वधूः कथमप्याननमुन्नमय्य दृष्ट इत्युवाच ॥ 7.85 ॥</p>
</details>
<details open><summary>विश्वास-प्रस्तुतिः</summary>
<p>इत्थं विधिज्ञेन पुरोहितेन प्रयुक्तपाणिग्रहणोपचारौ ।<br>
प्रणेमतुस्तौ पितरौ प्रजानां पद्मासनस्थाय पितामहाय ॥ 7.86 ॥</p>
</details>
<details><summary>मूलम्</summary>
<p>इत्थं विधिज्ञेन पुरोहितेन प्रयुक्तपाणिग्रहणोपचारौ ।<br>
प्रणेमतुस्तौ पितरौ प्रजानां पद्मासनस्थाय पितामहाय ॥ 7.86 ॥</p>
</details>
<details><summary>अन्वयः</summary>
<p>इत्थं विधिज्ञेन पुरोहितेन प्रयुक्तपाणिग्रहणोपचारौ प्रजानां पितरौ तौ पद्मासनस्थाय पितामहाय प्रणेमतुः ।</p>
</details>
<details><summary>मल्लिनाथः</summary>
<p>इत्थमित । इत्थमनेन प्रकारेण । &lsquo;इदमस्थमुः&rsquo; इति थमुप्रत्ययः । विधिज्ञेन विवाहप्रयोगज्ञेन । शास्त्रज्ञेनेत्यर्थः । पुरोहितेन हैमवतेन प्रयुक्तपाणिग्रहणोपचारौ कृतविवाहकर्मणौ प्रजानां पितरौ तावुमामहेश्वरौ पद्मासनस्थाय पद्मासनोपविष्टाय पितॄणां पित्रे &lsquo;पितामहो विरिञ्चौ स्यात्तातस्य जनकेऽपि च&rsquo; इति विश्वः । &lsquo;पितृव्यमातुलमातामहपितामहाः&rsquo; इति निपातनात्साधुः । प्रणेमतुर्नमश्चक्रतुः । पितामहस्य पित्रोरपि पूज्यत्वादिति भावः ॥ 7.86 ॥</p>
</details>
<details open><summary>विश्वास-प्रस्तुतिः</summary>
<p>वधूर्विधात्रा प्रतिनन्द्यते स्म कल्याणि वीर प्रसवा भवेति ।<br>
वाचस्पतिः (1)सन्नपि सोऽष्टमूर्तै(2) त्वाशास्य चिन्तास्तिमिता बभूव ॥ 7.87 ॥<br>
{1.उन्नत.2.मूर्तावाशास्य.}</p>
</details>
<details><summary>मूलम्</summary>
<p>वधूर्विधात्रा प्रतिनन्द्यते स्म कल्याणि वीर प्रसवा भवेति ।<br>
वाचस्पतिः (1)सन्नपि सोऽष्टमूर्तै(2) त्वाशास्य चिन्तास्तिमिता बभूव ॥ 7.87 ॥<br>
{1.उन्नत.2.मूर्तावाशास्य.}</p>
</details>
<details><summary>अन्वयः</summary>
<p>वधूः विधात्रा- &lsquo;हे कल्याणि ! वीरप्रसवा भव&rsquo; इति प्रतिनन्द्यते स्म । स वाचस्पतिः सन् अपि अष्टमूर्तौ तु आशर्स्याचन्तास्तिमितो बभूव ।</p>
</details>
<details><summary>मल्लिनाथः</summary>
<p>वधूरिति । वधूः कन्या विधात्रा ब्रह्मणा । हे कल्याणि शोभने, वीरः प्रसवोऽपत्यं यस्याः सा वीरप्रसवा वीरप्रसूर्भवेति प्रतिनन्द्यते स्म । आशिषमुत्क्वेत्यर्थः । स विधाता वाचस्पतिर्वागीश्वरोऽपि सन् । कस्कादिषु पाठात्साधुः । अष्टमूर्तौ शिवे त्वाशास्यमाकाङ्क्ष्यं तत्र चिन्ता विचारस्तस्यां स्तिमितो मन्दो बभूव । तस्य, निरीहस्याशास्याभावादाशिषि स्तिमितत्वमित्यर्थः ॥ 7.87 ॥</p>
</details>
<details open><summary>विश्वास-प्रस्तुतिः</summary>
<p>क्लॄप्तोपचारां चतुरस्त्रवेदीं तावेत्य पश्चात्कनकासनस्थौ ।<br>
जायापती (3)लौकिकमेषणीयमार्द्राक्षतारोपणमन्वभूताम् ॥ 7.88 ॥<br>
{3.एषितव्यम्.}</p>
</details>
<details><summary>मूलम्</summary>
<p>क्लॄप्तोपचारां चतुरस्त्रवेदीं तावेत्य पश्चात्कनकासनस्थौ ।<br>
जायापती (3)लौकिकमेषणीयमार्द्राक्षतारोपणमन्वभूताम् ॥ 7.88 ॥<br>
{3.एषितव्यम्.}</p>
</details>
<details><summary>अन्वयः</summary>
<p>तौ जायापती पश्चात् क्लृप्तोपचारां चतुरस्त्रवेदीम् एत्य कनकासनस्थौ (सन्तौ) लौकिकम् एषणीयम् आर्द्राक्षतारोपणम् अन्वभूताम् ।</p>
</details>
<details><summary>मल्लिनाथः</summary>
<p>-क्लृप्तेति । तौ जायापती वधूवरौ पश्चान्नमस्कारानन्तरं कलृप्ता रचिता उपचारा पुष्परचनादयो यस्यां तां चतुरस्त्रवेदीमेत्य प्राप्य कनकासनस्थौ सन्तौ लौकिकं लोके विदितम् । आचारप्राप्तमित्यर्थः । अतएवैषणीयमाशास्यम् । &lsquo;तथाहि लौकिकाचारं मनसापि न लङ्घयेत्&rsquo; इति शास्त्रादवस्यकर्तव्यमित्यर्थः । इषेरिच्छार्थादनीयप्रत्ययः । आर्द्राक्षतारोपणमन्वभूताम् ॥ 7.88 ॥</p>
</details>
<details open><summary>विश्वास-प्रस्तुतिः</summary>
<p>(1)पत्रान्तलग्नैर्जलबिन्दुजालैराकृष्टमुक्ताफलजालशोभम्(2) ।<br>
तयोरुपर्यातनालमण्डमाधत्त लक्ष्मीः कमलातपत्रम् ॥ 7.89 ॥<br>
{1.वृन्दै.2.भक्तिशोभम्.}</p>
</details>
<details><summary>मूलम्</summary>
<p>(1)पत्रान्तलग्नैर्जलबिन्दुजालैराकृष्टमुक्ताफलजालशोभम्(2) ।<br>
तयोरुपर्यातनालमण्डमाधत्त लक्ष्मीः कमलातपत्रम् ॥ 7.89 ॥<br>
{1.वृन्दै.2.भक्तिशोभम्.}</p>
</details>
<details><summary>अन्वयः</summary>
<p>लक्ष्मीः पत्राऽन्लग्नैः जलबिन्दुजालैः आकृष्टमुक्ताफलजालशोभम् आयतनालदण्डं कमलातपत्रं तयोः उपरि आधत्त ।</p>
</details>
<details><summary>मल्लिनाथः</summary>
<p>पत्रान्तेति । लक्ष्मीः श्रीदेवी पत्रान्तेषु दलप्रान्तेषु दलप्रान्तेषु लग्नैर्जलबिन्दुजालैराकृष्टाहृता मुक्ताफलजालेन प्रान्तलम्बिना मुक्ताकलापेन या शोभा सा येन तत्तथोक्तमायतं दीर्घ नालमेव दण्डो यस्य तत्कमलमेवातपत्रं तत्तयोरुपर्याधत्त दधौ ॥ 7.89 ॥</p>
</details>
<details open><summary>विश्वास-प्रस्तुतिः</summary>
<p>द्विधा प्रयुक्तेन च वाङ्मयेन सरस्वती तन्मिथुनं नुनाव ।<br>
संस्कारपूतेन वरं वरेण्यं वधूं सुखग्रगह्यनिबन्धनेन ॥ 7.90 ॥</p>
</details>
<details><summary>मूलम्</summary>
<p>द्विधा प्रयुक्तेन च वाङ्मयेन सरस्वती तन्मिथुनं नुनाव ।<br>
संस्कारपूतेन वरं वरेण्यं वधूं सुखग्रगह्यनिबन्धनेन ॥ 7.90 ॥</p>
</details>
<details><summary>अन्वयः</summary>
<p>सरस्वती द्विधा प्रयुक्तेन वाङ्मयेन तत् मिथुनं नुनावः संस्कारपूतेन वरेण्यं वरं, सुखग्राह्यनिबन्धनेन वधूं नुनाव ।</p>
</details>
<details><summary>मल्लिनाथः</summary>
<p>द्विधेति । अथ सरस्वती वाग्देनी द्विधा संस्कृतप्राकृतरुपेण द्वैविध्येन प्रयुक्तेनोच्चारितेन वाङ्मयेन शब्दजालेन तन्मिथुनं नुनाव तुष्टाव । &lsquo;णु स्तुतौ&rsquo; इति धातोर्लिट् । केन कमित्याह-संस्कारेति । संस्कारेण शास्त्रव्युत्पत्त्या पूतेन प्रकृतिप्रत्ययविभागशुद्धेन । संस्कृतेनेत्यर्थः । वरेण्य वरणीयम् । श्लाध्यमित्यर्थः । वृणोतेरौणादिक एण्यप्रत्ययः । वरं वोढारं शिवम् । सुखेन ग्राह्यं सुबोधं निबन्धनं रचना यस्य तेन वाङ्मयेन प्राकृतभाषयेत्यर्थः । वधूं नुनावेत्येन संम्बन्धः ॥ 7.90 ॥</p>
</details>
<details open><summary>विश्वास-प्रस्तुतिः</summary>
<p>तौ संधिषु व्यञ्जितवृत्तिभेदं रसान्तरेषु प्रतिबद्धरागम् ।<br>
अपश्यतामप्सरसां मुहूर्तं प्रयोगमाद्यं ललिताङ्गहारम् ॥ 7.91 ॥</p>
</details>
<details><summary>मूलम्</summary>
<p>तौ संधिषु व्यञ्जितवृत्तिभेदं रसान्तरेषु प्रतिबद्धरागम् ।<br>
अपश्यतामप्सरसां मुहूर्तं प्रयोगमाद्यं ललिताङ्गहारम् ॥ 7.91 ॥</p>
</details>
<details><summary>अन्वयः</summary>
<p>तौ सन्धिषु व्यञ्जितवृत्तिभेदं रसान्तरेषु प्रतिबद्धरागं ललिताऽङ्गहारम् आद्यम् अप्सरसां प्रयोगं मुहूर्तम् अपश्यताम् ।</p>
</details>
<details><summary>मल्लिनाथः</summary>
<p>ताविति । तौ दंपती संधिषु मुखादिनिर्वहणान्तेषु पञ्चसंधिषु । तदुक्तं तशरुपके- &lsquo;मुखं प्रतिमुखं गर्भः सावमर्षोपसंहृतिः&rsquo; इति । व्यञ्जितवृत्तिभेदं स्फुटीकृतकौशिक्यादिवृत्तिविशेषम् । रसानुगुण्येनेति शेषः । तदुक्तं भूपालेन-कौशिको स्यात्तु श्रृङ्गारे रसे वीरे तु सात्वती । रौद्रबीभत्सयोर्वृत्तिर्नियतारभटी पुनः । श्रृङ्गारादिषु भावज्ञै रसेष्विष्टा तु भारती ।&rsquo; तथा । कौशिक्यारभटी चैव सात्वतीभारती तथा । चतस्त्रो वृत्तयो ज्ञेयास्तासु नाट्यं प्रतिष्ठितम् ।&rsquo; इति । रसान्तरेषु श्रृङ्गारादिरसभेदेषु । &lsquo;श्रृङ्गारादौ विषे वीर्ये गुणो रागे द्रवे रसः&rsquo; इत्यमरः । &lsquo;श्रृङ्गारहास्यकरुणरौद्रवीरभयानकाः । बीभत्साद्भुतशान्ताख्या रसाः पूर्वैरुदाहृताः&rsquo; इति । प्रतिबद्धरागं प्रतिनियमेन प्रवर्तितो वसन्तललितादिरागो यस्मिंस्तम् । यस्मिन् रसे यो रागो विहितस्तदनुसारेण प्रयुक्तरागमित्यर्थः । यथाह काहलः- &lsquo;रौद्रैऽद्भुते तथा वीरे पुंरागेण प्रगीयते । श्रृङ्गारहस्य करुणाः स्त्रीरागेण प्रकीर्तितः । भयानके च बीभत्से शान्ते गेयो नपुंसके ।&rsquo; इति । ललिताङागहारं मधुराङ्गविक्षेपम् । &lsquo;अङ्गहारोऽङ्गविक्षेपः&rsquo; इत्यमरः । आदौ भवमाद्यम् । रुपकान्तरप्रकृतिभूतमित्यर्थः । तदुक्तम् - &lsquo;आहुः प्रकरणादीनां नाटकं प्रकृतिंबुधः&rsquo; इति । अप्सरमामुर्वश्यादीनाम् । प्रयुज्यत इति प्रयोगो रुपकम् । नाटकमित्यर्थः । आद्यमिति विशेषणात् । तं मुहुर्तमपश्यतां दृष्टवान्तौ । &lsquo;पाघ्राध्मास्था&rsquo;- इत्यादिना दृशोः पश्यादेशः ॥ 7.91 ॥</p>
</details>
<details open><summary>विश्वास-प्रस्तुतिः</summary>
<p>देवास्तदन्ते हरमूढभार्यं किरीटबद्धाञ्जलयो निपप्य ।<br>
शापावसाने (1)प्रतिपन्नमूर्तेर्यर्याचिरे पञ्चशरस्य सेवाम् ॥ 7.92 ॥<br>
{1.प्रतिबद्ध.}</p>
</details>
<details><summary>मूलम्</summary>
<p>देवास्तदन्ते हरमूढभार्यं किरीटबद्धाञ्जलयो निपप्य ।<br>
शापावसाने (1)प्रतिपन्नमूर्तेर्यर्याचिरे पञ्चशरस्य सेवाम् ॥ 7.92 ॥<br>
{1.प्रतिबद्ध.}</p>
</details>
<details><summary>अन्वयः</summary>
<p>देवीः तदन्ते ऊढभार्यं हरं किरीटबद्धाऽञ्जलयः (सन्तः) निपत्य शापाऽवसाने प्रतिपन्नयूर्तेः पञ्चशरस्य सेवां ययाचिरे ।</p>
</details>
<details><summary>मल्लिनाथः</summary>
<p>देवा इति । देवा इन्द्रादयस्तदन्ते तस्य प्रयोगदर्शनस्यान्तेऽवसान ऊढभार्यं परिणीतदारं हरं किरीटेषु बद्धा अञ्जलयो येषां ते तथोक्ताः सन्तः । निपत्य प्रणम्य शापावसाने प्रतिपन्नमूर्तेर्लब्वशरीरस्य । &lsquo;परिणेष्यति पार्वती यदा&rsquo; (4/42) इत्यादिना शापस्य पार्वतौपरिणयान्तत्वादित्यर्थः । पञ्जशरस्य कामस्य कर्तुः । सेवां ययाचिरे । पुनः समासादितशरीरस्य तस्य सेवां स्वीक्रियतामिति प्रार्थयामासुरित्यर्थः । &lsquo;दुह्याच्पच्&rsquo;- इत्यादिना द्विकर्मकत्वम् ॥ 7.92 ॥</p>
</details>
<details open><summary>विश्वास-प्रस्तुतिः</summary>
<p>तस्यानुमेने भगवान्विमन्युर्व्यापारमात्मन्यपि सायकानाम् ।<br>
(1)कालप्रयुक्ता खलु (2)कार्यविद्भिर्विज्ञापना भर्तृषु सिद्धिमेति ॥ 7.93 ॥<br>
{1.कालेप्रयुक्ता.2.कालविद्भिः}</p>
</details>
<details><summary>मूलम्</summary>
<p>तस्यानुमेने भगवान्विमन्युर्व्यापारमात्मन्यपि सायकानाम् ।<br>
(1)कालप्रयुक्ता खलु (2)कार्यविद्भिर्विज्ञापना भर्तृषु सिद्धिमेति ॥ 7.93 ॥<br>
{1.कालेप्रयुक्ता.2.कालविद्भिः}</p>
</details>
<details><summary>अन्वयः</summary>
<p>विमन्युः भगवान् आत्मनि अपि तस्य सायकानां व्यापारम् अनुमेने । (तथा हि) कार्यविद्भिः कालप्रयुक्ता भर्तृषु विज्ञापना सिद्धिम् एति खलु ।</p>
</details>
<details><summary>मल्लिनाथः</summary>
<p>तस्येति । विमन्युर्विगतक्रोधो भगवानीश्वर आत्मन्यपि तस्य कामस्य सायकानां व्यापारमनुमेने । तथाहि कार्यविद्भिः कार्यज्ञैः । अथवा कालविद्भिः अवसरज्ञैः । काले योग्यावसरे प्रयुक्तानुष्ठिता भर्तृषु स्वामिषु विषये विज्ञापना सिद्धिमेति खलु । सफला भवतीत्यर्थः । अयमेवास्य स्मरसेवास्वीकारो वदात्मन्यपि तत्सायकव्यापारमङ्गीकृतवानिति ॥ 7.93 ॥</p>
</details>
<details open><summary>विश्वास-प्रस्तुतिः</summary>
<p>अथ विबुधगणांस्तानिन्दुमौलिर्विसृज्य<br>
क्षितिधरपतिकन्या(3) माददानः करेण<br>
कनककलशयुक्तं(4) भक्तिशोभासनाथं<br>
क्षितिविरचितशय्यं कौतुकागारमागात् ॥ 7.94 ॥<br>
{3.आदधानः.4.रक्षा.}</p>
</details>
<details><summary>मूलम्</summary>
<p>अथ विबुधगणांस्तानिन्दुमौलिर्विसृज्य<br>
क्षितिधरपतिकन्या(3) माददानः करेण<br>
कनककलशयुक्तं(4) भक्तिशोभासनाथं<br>
क्षितिविरचितशय्यं कौतुकागारमागात् ॥ 7.94 ॥<br>
{3.आदधानः.4.रक्षा.}</p>
</details>
<details><summary>अन्वयः</summary>
<p>अथ इन्दुमौलि, तान् विबुधमणान् विसृज्य क्षितिधरपतिकन्यां करेण आददानः (सन्) कनककलशयुक्तं भक्तिशोभासनाथं क्षितिविरचिशय्यं कौतुकाऽगारम् अगात् ।</p>
</details>
<details><summary>मल्लिनाथः</summary>
<p>अथेति । अथेन्दुमौलिरीश्वरस्तान्विबुधगणान्विसृज्य क्षितिधरपतिकन्यां पार्वतीं करेणाददानः कनककलशयुक्तं मङगलार्थमन्तर्निहितहेममयपूर्णकुम्भं भक्तयः पुष्पादिरचनास्तासां शोभया सनाथम् । सहितमित्यर्थः । क्षितिविरचितशय्यं क्षितौ विरचिता स्थण्डिले कल्पिता शय्या तल्पं यस्मिंस्तत्तथोक्तं कौतुकागारमगाच्छय्यागृहं जगाम । अत्राश्वलायनः-&lsquo;अत ऊर्ध्वमक्षारलवणाशिनावधःशायिनौ ब्रह्मचारिणौ स्याताम्&rsquo; इति । अथ ऊर्ध्व विवाहादूर्ध्वम् । आ त्रिरात्रादिति शेषः । &lsquo;त्रिरात्रं द्वाद्शरात्रं र्किचित्तिसृषु च रजनीषु स्तब्त्रभावा दुनोति । त्रिदिनमिह न भिन्द्याद्ब्रह्मचर्य न चास्या हृदयमननुरुध्य स्वेच्छया कर्म कुर्यात्&rsquo; इति ॥ 7.94 ॥</p>
</details>
<details open><summary>विश्वास-प्रस्तुतिः</summary>
<p>नवपरिणयलज्जाभूषणां तत्र गौरीं<br>
वदनमपहरन्तीं तत्कृताक्षेपमीशः ।<br>
अपि शयनसखीभ्यो दत्तवाचं कथंचि-<br>
(1)त्प्रमथमुखविकारैर्हासयामास गूढम् ॥ 7.95 ॥<br>
{1.प्रथम.}</p>
</details>
<details><summary>मूलम्</summary>
<p>नवपरिणयलज्जाभूषणां तत्र गौरीं<br>
वदनमपहरन्तीं तत्कृताक्षेपमीशः ।<br>
अपि शयनसखीभ्यो दत्तवाचं कथंचि-<br>
(1)त्प्रमथमुखविकारैर्हासयामास गूढम् ॥ 7.95 ॥<br>
{1.प्रथम.}</p>
</details>
<details><summary>अन्वयः</summary>
<p>तत्र ईशः नवपरिणयलज्जाभूषणां तत्कृताक्षेपं वदनाम् अपहरन्तीं शयनसखीभ्यः अपि कथञ्चित् दतवाचं गौरीं प्रमथमुखविकारैः गूढं हासयामास ।</p>
</details>
<details><summary>मल्लिनाथः</summary>
<p>नवेति । तत्र कौतुकागार ईश ईश्वरो नवपरिणयेन नवोद्वाहेन या लज्जा सा भूषणं यस्यास्तामत एव तेनेश्वरेण कृताक्षेपं कृताकर्षणम् । उन्नमितमिति यावत् । वदनमपहरन्तीं साचीकुर्वन्तीम् । अयं लज्जाभावः । अनुभावान्तरमाह-शयनसखीभ्योऽपि शयने सहशायिनीभ्योऽपीत्यर्थः । कथंचित्कृच्छ्रेण दत्तवाचं दतोत्तरां गौरीं प्रमथा भृङ्गिरिटिप्रभृतयो हस्यरसाधिदेवताः पशुपतेः पारिषदाः । यथाह भरतः-&lsquo;श्रृङ्गारो विष्णुदैवत्यो हास्यः प्रमथदैवतः&rsquo; इति । &lsquo;प्रमथाः स्युः पारिषदाः&rsquo; इत्यमरः । तेषां मुखविकारैर्मुखविकृतचेष्टितैर्गूढप्रकाशं हासयामास । हासाद्युपायैर्लज्जामपाकर्तुं प्रवृत्तं इत्यर्थः । यथाह गोनर्दः-&lsquo;हासेन मधुना नम्रवचसा लज्जितां प्रियाम् । विलुप्तलज्जां कुर्वित विपुणैश्च सखीजनैः ।&rsquo; इति ॥ 7.95 ॥</p>
</details>
<p>इति श्रैमन्महामहोपाध्यायकोलाचलमल्लिनाथसूरिविरचितया<br>
संजीविनीसमाख्यया व्याख्यया समेतः श्रीकालिदासकृतौ<br>
कुमारसंभवे महाकाव्य उमापरिणयोनाम<br>
सप्तमः सर्गः ।</p>

  </div>
</article>


        

        



    <aside class="card border noPrint" id="section-tree-item-shaivam_kAvyam_padyam_kAlidAsaH_kumAra-sambhavam_sarva-prastutiH_07_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/shaivam/kAvyam/padyam/kAlidAsaH_kumAra-sambhavam/sarva-prastutiH/07/">०७ </a>
            <a data-toggle="collapse" href="#section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_07_md" role="button" aria-expanded="false" aria-controls="section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_07_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-shaivam_kAvyam_padyam_kAlidAsaH_kumAra-sambhavam_sarva-prastutiH_07_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
