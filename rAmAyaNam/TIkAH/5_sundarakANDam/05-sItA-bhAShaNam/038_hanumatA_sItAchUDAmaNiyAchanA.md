+++
title = "०३८ हनुमता सीताचूडामणियाचना"
title_english = "038 Hanuma asks Seetha to give him a token of remembrance"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-038-Hanuma_asks_Seetha_to_give_him_a_token_of_remembrance.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/05-sItA-bhAShaNam/038_hanumatA_sItAchUDAmaNiyAchanA.md">
<details><summary><h3>IITK ...{Loading}...</h3></summary>

Hanuman carries the episode of Kakasura and the Chudamani from Sita to
Rama as a mark of identification



#### श्लोकः
##### मूलम्
ततस्स कपिशार्दूलस्तेन वाक्येन तोषितः।  
सीतामुवाच तच्छृत्वा वाक्यं वाक्यविशारदः॥5.38.1॥

##### शब्दार्थः
ततः then, वाक्यविशारदः eloquent in speech, सः कपिशार्दूलः tiger among monkeys, तत् वाक्यम् those words, श्रुत्वा hearing, तेन वाक्येन by those words, तोषितः contented with, सीताम् to Sita, उवाच said.

##### आङ्ग्लानुवादः
Satisfied with the words of Sita, the tiger among monkeys, who was eloquent in speech saidः



#### श्लोकः
##### मूलम्
युक्तरूपं त्वया देवि भाषितं शुभदर्शने।  
सदृशं स्त्रीस्वभावस्य साध्वीनां विनयस्य च॥5.38.2॥

##### शब्दार्थः
शुभदर्शने whose appearance is auspicious, देवि queen, त्वया you, भाषितम् spoken, युक्तरूपम् is in accordance with your nature, स्त्रीस्वभावस्य of feminine nature, साध्वीनाम् of virtuous women, विनयस्य च and of the modesty, सदृशम् appropriate.

##### आङ्ग्लानुवादः
"O queen O lady of auspicious appearance your words are most appropriate to and characteristic of a modest virtuous woman.



#### श्लोकः
##### मूलम्
स्त्रीत्वं न तु समर्थं हि सागरं व्यतिवर्तितुम्।  
मामधिष्ठाय विस्तीर्णं शतयोजनमायतम्॥5.38.3॥

##### शब्दार्थः
माम् me, अधिष्ठाय after climbing up, विस्तीर्णम् vast, शतयोजनम् of hundred yojanas, आयतम् wide, सागरम् the ocean, व्यतिवर्तितुम् to cross, स्त्रीत्वम् for a woman, न समर्थं हि is not possible.

##### आङ्ग्लानुवादः
"It may not be possible for a woman to cross on my back the vast ocean stretching over a hundred yojanas. It is not possible for a woman.



#### श्लोकः
##### मूलम्
द्वितीयं कारणं यच्च ब्रवीषि विनयान्विते।  
रामादन्यस्य नार्हामि संस्पर्शमिति जानकि ॥5.38.4॥  
एतत्ते सदृशं देवि पत्न्यास्तस्य महात्मनः।  
का ह्यन्या त्वामृते देवि ब्रूयाद्वचनमीदृशम्॥5.38.5॥

##### शब्दार्थः
विनयान्विते O lady with humility etc., जानकि Janaki, रामात् from Rama, अन्यस्य of others, संस्पर्शम् touch, नार्हिमि I do not want, यत् that which, द्वितीयम् second, कारणम् reason, ब्रवीषि you said, एतत् that, तस्य his, महात्मनः of the great soul, पत्न्याः of the wife, ते to you, सदृशम् appropriate, देवि O queen, त्वाम् your, ऋते excepting, अन्या other than, का who else, ईदृशम् such, वचनम् word, ब्रूयात् will speak.

##### आङ्ग्लानुवादः
"O humble lady the second reason given by you, 'I ought not to touch a person other than Rama' is well said and worthy of you, being the wife of the great soul. Who else can speak such words?



#### श्लोकः
##### मूलम्
श्रोष्यते चैव काकुत्स्थः सर्वं निरवशेषतः।  
चेष्टितं यत्त्वया देवि भाषितं मम चाग्रतः॥5.38.6॥

##### शब्दार्थः
काकुत्स्थः Rama the scion of the Kakutstha family, सर्वं all, देवि queen, त्वया your, यत् what ever, चेष्टितम् is done, मम my, अग्रतः presence, भाषितं च you have spoken, सर्वम् all, निरवशेषतः without omission, श्रोष्यते च will hear.

##### आङ्ग्लानुवादः
"O queen Kakutstha Rama will hear from me fully all that has been said and done by you in my presence without any omission.



#### श्लोकः
##### मूलम्
कारणैर्बहुभिर्देवि रामप्रियचिकीर्षया।  
स्नेहप्रस्कन्नमनसा मयैतत्समुदीरितम्॥5.38.7॥

##### शब्दार्थः
देवि O queen, बहुभिः with many, कारणैः with reasons, रामप्रियचिकीर्षया desiring to please Rama, स्नेहप्रस्कन्नमनसा mind is sprinkled with love, मया by me, एतत् this, समुदीरितम् uttered.

##### आङ्ग्लानुवादः
"O queen my heart is drenched with love for Rama and desires to please him for many reasons. Therefore these words have been spoken by me.



#### श्लोकः
##### मूलम्
लङ्काया दुष्प्रवेशत्वाद्दुस्तरत्वान्महोदधेः।  
सामर्थ्यादात्मनश्चैव मयैतत्समुदीरितम्॥5.38.8॥

##### शब्दार्थः
लङ्कायाः of Lanka, दुष्प्रवेशत्वात् difficult to enter, महोदधेः of the ocean, दुस्तरत्वात् difficult to cross, आत्मनः of my self, सामर्थ्याश्चैव because of my capacity, मया by me, एतत् all this, समुदीरितम् pronounced.

##### आङ्ग्लानुवादः
"Crossing the ocean and entering Lanka are  difficult. But I accomplished it. Hence my proposal.



#### श्लोकः
##### मूलम्
इच्छामि त्वां समानेतुमद्यैव रघुबन्धुना।  
गुरुस्नेहेन भक्त्या च नान्यथैतदुदाहृतम्॥5.38.9॥

##### शब्दार्थः
गुरुस्नेहेन out of love for my master, भक्त्या च and devotion, त्वाम् you, रघुबन्धुना with Rama, अद्यैव today itself, समानेतुम् to take, इच्छामि desirous of, एतत् all this, अन्यथा any other, न उदाहृतम् not mentioned otherwise.

##### आङ्ग्लानुवादः
"I offered to take you today itself out of my love and devotion to Rama with a desire to unite you with him and not with any other intention.



#### श्लोकः
##### मूलम्
यदि नोत्सहसे यातुं मया सार्थमनिन्दिते।  
अभिज्ञानं प्रयच्छ त्वं जानीयाद्राघवो हि यत्॥5.38.10॥

##### शब्दार्थः
अनिन्दिते O blameless lady, मया सार्थम् along with me, यातुम् to go, नोत्सहसे यदि if not desiring, यत् that, राघवः Rama, जानीयात् coming and seeing you, अभिज्ञानम् to let him know, त्वम् you, प्रयच्छ you may give me a token of identity.

##### आङ्ग्लानुवादः
"O blameless lady If you wish not to accompany me you may give me a token of identification to let Rama know about my coming here and seeing you".



#### श्लोकः
##### मूलम्
एवमुक्ता हनुमता सीता सुरसुतोपमा।  
उवाच वचनं मन्दं बाष्पप्रग्रथिताक्षरम्॥5.38.11॥  
इदं श्रेष्ठमभिज्ञानं ब्रूयास्त्वं तु मम प्रियम्।

##### शब्दार्थः
हनुमता by Hanuman, एवम् in that way, उक्ता having been addressed, सुरसुतोपमा resembling a god's daughter, सीता Sita, बाष्पप्रग्रथिताक्षरम् words choked with tears, वचनम् word, मन्दम् in low tone, उवाच said, त्वं तु you also, मम my, प्रियम् dear, श्रेष्ठम् best, इदम् thus, अभिज्ञानम् token of identity, ब्रूयाः said.

##### आङ्ग्लानुवादः
Having heard Hanuman, Sita, a child of god, said these words in a low tone. Choked with tears, 'Carry this token of identity to my dear husband'ः



#### श्लोकः
##### मूलम्
शैलस्य चित्रकूटस्य पादे पूर्वोत्तरे पुरा॥5.38.12॥  
तापसाश्रमवासिन्याः प्राज्यमूलफलोदके।  
तस्मिन्सिद्धाश्रमे देशे मन्दाकिन्या विदूरतः॥5.38.13॥  
तस्योपवनषण्डेषु नानापुष्पसुगन्धिषु।  
विहृत्य सलिले क्लिन्ना ममाङ्के समुपाविशमः॥5.38.14॥

##### शब्दार्थः
पुरा earlier, चित्रकूटस्य शैलस्य on the mountain of Chitrakuta, पूर्वोत्तरे in the northeast, पादे on foot, प्राज्यमूलफलोदके with abundant roots fruits and water, तस्मिन् in that, सिद्धाश्रमे Siddhasrama, देशे in a region, मन्दाकिन्याध्यविदूरतः not far from Mandakini river, तस्य of him, नानापुष्पसुगन्धिषु many kinds of fragrant flowers, उपवनषण्डेषु in gardens, सलिले in water, विहृत्य  after sporting, क्लिन्नः wet, तापसाश्रमवासिन्याः hermitages of ascetics, मम me,  
अङ्के the body, समुपाविशः you were seated.

##### आङ्ग्लानुवादः
'Long ago we were staying at Siddhasrama. This hermitage was situated to the northeast at the foot of Chitrakuta mountain which was not far from the river Mandakini. It had abundant roots, fruits and water. You sported with me in the gardens which were fragrant with many types of flowers and ponds. You sat down on my lap with wet clothes in the hermitage'.



#### श्लोकः
##### मूलम्
ततो मांससमायुक्तो वायसः पर्यतुण्डयत्।  
तमहं लोष्टमुद्यम्य वारयामिस्म वायसम्॥5.38.15॥

##### शब्दार्थः
ततः then, मांससमायुक्तः it brought meat, वायसः crow, पर्यतुण्डयत् went round with its beak and pecked, अहम् I, लोष्टम् clod of earth, उद्यम्य by lifting, तम् him, वायसम् that crow, वारयामि स्म I presented him.

##### आङ्ग्लानुवादः
'Then a crow greedy of flesh began to peck my bossom with its beak. I took a clod of earth and warded him off.



#### श्लोकः
##### मूलम्
दारयन्स च मां काकस्तत्त्रैव परिलीयते।  
न चाप्युपारमन्मांसाद्भक्षार्थि बलिभोजनः॥5.38.16॥

##### शब्दार्थः
सः काकः that crow, माम् me, दारयन् while pecking, तत्रैव there itself, परिलीयते waited, भक्षार्थि hungry for food, सः he, बलिभोजनः eater of offerings, मांसात् flesh, न उपारमच्चापि was not giving up.

##### आङ्ग्लानुवादः
'The crow was an eater of offerings, hungry for food began to peck me again and again for flesh.He did not stop.



#### श्लोकः
##### मूलम्
उत्कर्षन्त्यां च रशनां क्रुद्धायां मयि पक्षिणि।  
स्रस्यमाने च वसने ततो दृष्टा त्वया ह्यहम्॥5.38.17॥

##### शब्दार्थः
मयि I, पक्षिणि by the crow, क्रुद्धायाम् when I was angry, वसने when the cloth, स्रस्यमाने च was  
slipping, रशनाम् waist string, उत्कर्षन्त्यां च as I was pulling up, ततः then, त्वया by you, अहम् I, दृष्टा seen.

##### आङ्ग्लानुवादः
'My upper cloth was slipping. I was trying to pull up my waist string angrily when you saw me.



#### श्लोकः
##### मूलम्
त्वयाऽपहसिता चाहं क्रुद्धा संलज्जिता तदा।  
भक्षगृध्नेन काकेन दारिता त्वामुपागता॥5.38.18॥

##### शब्दार्थः
तदा then, क्रुद्धा enraged, अहम् I, त्वया your, अपहसिता made fun of me, संलज्जिता  embarassed, भक्षगृध्नेन by the voracious bird, काकेन by the crow, दारिता torn, त्वाम् you, उपागता  sought.

##### आङ्ग्लानुवादः
'Then you made fun of me, and I became angry. I was abashed. Torn by the voracious bird I sought your shelter.



#### श्लोकः
##### मूलम्
आसीनस्य च ते श्रान्ता पुनरुत्सङ्गमाविशम्।  
क्रुध्यन्ती च प्रहृष्टेन त्वयाऽहं परिसान्त्विता॥5.38.19॥

##### शब्दार्थः
श्रान्ता exhausted, आसीनस्य when you sat, ते your, उत्सङ्गम् lap, पुनः again, आविशम् settled again, क्रुध्यन्ती seeing me angry, अहम् I, प्रहृष्टेन happily, त्वया by you, परिसान्त्विता you pacified me.

##### आङ्ग्लानुवादः
'Exhausted, I sat on your lap again. Seeing my angry face you pacified me. You were happy (to see me draw close).



#### श्लोकः
##### मूलम्
बाष्पपूर्णमुखी मन्दं चक्षुषी परिमार्जती।  
लक्षिताऽहं त्वया नाथ वायसेन प्रकोपिता॥5.38.20॥

##### शब्दार्थः
नाथ O lord, वायसेन by the crow, प्रकोपिता angered, बाष्पपूर्णमुखी face filled with tears, मन्दम् slowly, चक्षुषी eyes, परिमार्जती while wiping, अहम् I was, त्वया you, लक्षिता marked.

##### आङ्ग्लानुवादः
'O lord when I was angered by the crow and my face was filled with tears, you marked me wiping my eyes.



#### श्लोकः
##### मूलम्
परिश्रमात्प्रसुप्ता च राघवाङ्केऽप्यहं चिरम्।  
पर्यायेण प्रसुप्तश्च ममाङ्के भरताग्रजः॥5.38.21॥

##### शब्दार्थः
अहमपि I too, परिश्रमात् due to exhaustion, राघवाङ्के on Rama's lap, चिरम् for long time, प्रसुप्ता च I slept, पर्यायेण in turn, भरताग्रजः Bharata's elder brother, मम my, अङ्के on the lap, प्रसुप्तः slept.

##### आङ्ग्लानुवादः
'Totally exhausted I slept on your lap for a long time, and in turn you slept on my lap later.



#### श्लोकः
##### मूलम्
स तत्र पुनरेवाथ वायसस्समुपागमत्।  
ततस्सुप्तप्रबुद्धां मां रामस्याङ्कात्समुत्थिताम्॥5.38.22॥  
वायसस्सहसागम्य विददार स्तनान्तरे।  
पुनः पुनरथोत्पत्य विददार स मां भृशम्॥5.38.23॥

##### शब्दार्थः
अथ and then, सः वायसः that crow, पुनरेव again, तत्र there, समुपागमत् came back, ततः then, सः he, वायसः crow, सहसा atonce, आगम्य having come, सुप्तप्रबुद्धाम् awakened from sleep, रामस्य Rama's, अङ्कात् from the lap, समुत्थिताम् risen, माम् myself, स्तनान्तरे between my breasts, विददार clawed, अथ and, पुनः again, उत्पत्य flying, माम् myself, भृशम् repeatedly, विददार clawed down.

##### आङ्ग्लानुवादः
'The crow came back again and clawed me in the space between my breasts even after I woke up after slumber from Rama's lap. Flying, it tore my bosom again and again.



#### श्लोकः
##### मूलम्
ततस्समुक्षितो रामो मुक्तैश्शोणितबिन्दुभिः।  
वायसेन ततस्तेन बलवत्क्लिश्यमानया॥5.38.24॥  
स मया बोधितश्श्रीमान्सुखसुप्तः परन्तपः।

##### शब्दार्थः
ततः then, रामः Rama, मुक्तैः dripping, शोणितबिन्दुभिः drops of blood, समुक्षितः seeing, ततः then, तेन वायसेन by that crow, बलवत् forcibly, क्लिश्यमानया tormented, मया by me, श्रीमान् illustrious, परन्तपः scorcher of foes, सुखसुप्तः happily sleeping, सः he, बोधितः he was awakened.

##### आङ्ग्लानुवादः




#### श्लोकः
##### मूलम्
स मां दृष्ट्वा महाबाहुर्वितुन्नां स्तनयोस्तदा॥5.38.25॥  
आशीविष इव क्रुद्धश्वसन्वाक्यमभाषत।

##### शब्दार्थः
महाबाहुः strong armed, सः Rama, तदा then, स्तनयोः in the breasts, वितुन्नाम् wounded, माम् me, दृष्ट्वा on seeing, क्रुद्धः angered, आशीविष इव like a (hissing) snake, श्वसन् breathing hard, वाक्यम् these words, अभाषत spoke.

##### आङ्ग्लानुवादः
'O strongarmed Rama, seeing my torn breasts, you became angry like a hissing serpent  and hissing said ः



#### श्लोकः
##### मूलम्
केन ते नागनासोरु विक्षतं वै स्तनान्तरम्॥5.38.26॥  
कः क्रीडति सरोषेण पञ्चवक्त्रेण भोगिना।

##### शब्दार्थः
नागनासोरु lady whose thighs look like elephant's trunk, सीता Sita, स्तनान्तरम् your breasts, केन by whom, विक्षतं वै wounded, सरोषेण with the angry, पञ्चवक्त्रेण fivehooded, भोगिना by the serpent, कः who, क्रीडति sporting.

##### आङ्ग्लानुवादः
'O Sita with a beautiful lap like an elephant trunk by whom is your bosom wounded? Who is sporting with an angry fivehooded snake?



#### श्लोकः
##### मूलम्
वीक्षमाणस्ततस्तं वै वायसं समुदैक्षत॥5.38.27॥  
नखैस्सरुधिरैस्तीक्ष्णैर्मामेवाभिमुखं स्थितम्।

##### शब्दार्थः
ततः then, वीक्षमाणः while glancing, सरुधिरैः with blood stained, तीक्ष्णैः with sharp ones, नखैः with nails, मामेव me, अभिमुखम् facing me, स्थितम् standing, तं वायसम् that crow, समुदैक्षत वै he saw.

##### आङ्ग्लानुवादः
'Then looking around, you saw the crow facing me with sharp, bloodstained claws.



#### श्लोकः
##### मूलम्
पुत्त्रः किल स शक्रस्य वायसः पततां वरः॥5.38.28॥  
धरान्तरगतश्शीघ्रं पवनस्य गतौ समः।

##### शब्दार्थः
पतताम् of the birds, वरः eminent, सः वायसः that crow, शक्रस्य Indra's, पुत्रः किल it is said that he is the son, धरान्तरगतः he covered a long distance, शीघ्रम् in great speed, गतौ in movement, पवनस्य Windgod's, समः matching.

##### आङ्ग्लानुवादः
'This crow was the best of birds. He was surely Indra's son who had covered a long distance with great speed and his speed was like the Windgod's.



#### श्लोकः
##### मूलम्
ततस्तस्मिन्महाबाहुः कोपसंवर्तितेक्षणः॥5.38.29॥  
वायसे कृतवान्क्रूरां मतिं मतिमतां वरः।

##### शब्दार्थः
ततः then, मतिमताम् among the wise, वरः best, महाबाहुः strongarmed, कोपसंवर्तितेक्षणः with eye balls rolling in anger, तस्मिन् him, वायसे at the crow, क्रूराम् cruel, मतिम् mind, कृतवान् made up.

##### आङ्ग्लानुवादः
'Then you, the strongarmed and best among the wise, your eyeballs rolling in fury, made up your mind about the cruel crow.



#### श्लोकः
##### मूलम्
स दर्भं संस्तराद्गृह्य ब्राह्मेणास्त्रेण योजयत्॥5.38.30॥  
स दीप्त इव कालाग्निर्जज्वालाभिमुखो द्विजम्।

##### शब्दार्थः
सः he, Rama, संस्तरात् from his darbha mat, दर्भम् darbha grass, गृह्य took out, ब्राह्मेण अस्त्रेण invoked the weapon of Brahma into it by reciting the mantra, योजयत् discharged, सः that, दीप्तः blazed, कालाग्निरिव like the fire of death, द्विजम् the bird, अभिमुखः towards, जज्वाल glowed.

##### आङ्ग्लानुवादः
'Taking out a blade of darbha grass from your mat, you invoked the weapon of Brahma by reciting the mantra. Then you discharged it which blazed like the fire of death and went spearheading towards the crow.



#### श्लोकः
##### मूलम्
स तं प्रदीप्तं चिक्षेप दर्भं तं वायसं प्रति॥5.38.31॥  
ततस्तं वायसं दर्भस्सोम्बरेऽनुजगाम ह।

##### शब्दार्थः
सः he, प्रदीप्तम् glowing, तं दर्भम् that darbha, तं वायसं प्रति him, the crow in turn, चिक्षेप threw, ततः then, सः दर्भः that darbha, तं वायसम् that crow, अम्बरे in the sky, अनुजगाम ह followed.

##### आङ्ग्लानुवादः
'Then you threw the burning darbha grass at the crow and it chased him in the sky.



#### श्लोकः
##### मूलम्
अनुसृष्टस्तदा काको जगाम विविधां गतिम्॥5.38.32॥  
लोककाम इमं लोकं सर्वं वै विचचार ह।

##### शब्दार्थः
तदा then, काकः that crow, अनुसृष्टः one who was followed, विविधाम् many, गतिम् places, जगाम went, लोककामः the entire universe desiring safety, इमम् this, सर्वम् all, लोकम् worlds, विचचार ह went round.

##### आङ्ग्लानुवादः
'Then that crow flew to many places seeking asylum all over the universe chased by the blade of grass.



#### श्लोकः
##### मूलम्
स पित्रा च परित्यक्तस्सुरैश्च समहर्षिभिः॥5.38.33॥  
त्रीन्लोकान्सम्परिक्रम्य तमेव शरणं गतः।

##### शब्दार्थः
सः he, त्रीन् three, लोकान् worlds, सम्परिक्रम्य having gone round, पित्रा च and to his father  
also, समहर्षिभिः including the sages, सुरैश्च by gods, परित्यक्तः rejected, तमेव him alone, शरणं गतः went seeking refuge.

##### आङ्ग्लानुवादः
'Then the crow went round all the three worlds, having been rejected by his father Indra, including all the sages and gods. Refused by all he came back to Rama seeking shelter.



#### श्लोकः
##### मूलम्
स तं निपतितं भूमौ शरण्यश्शरणागतम्॥5.38.34॥  
वधार्हमपि काकुत्स्थः कृपया पर्यपालयत्।

##### शब्दार्थः
शरण्यः saviour, सः काकुत्स्थः that Kakutstha, शरणागतम् one who sought refuge, भूमौ on the ground, निपतितम् fallen on the ground, तम् him, वधार्हमपि even though deserves to be killed, कृपया out of compassion, पर्यपालयत् saved.

##### आङ्ग्लानुवादः
'Seeing the crow fallen on the ground, O Kakutstha, you who are a saviour of those who seek refuge saved him out of compassion, even though he deserved to be killed.



#### श्लोकः
##### मूलम्
परिद्यूनं विषण्णं च स तमायान्तमब्रवीत्॥5.38.35॥  
मोघं कर्तुं न शक्यं तु ब्राह्ममस्त्रं तदुच्यताम्।

##### शब्दार्थः
सः Rama, परिद्यूनम् pained, विषण्णम् despondent, आयान्तम् he reached, तम् him, अब्रवीत् said, ब्राह्मम् अस्त्रम् Brahma weapon, मोघम् in vain, कर्तुम् to do, न शक्यं तु not possible, तत् that, उच्यताम् tell.

##### आङ्ग्लानुवादः
'Rama, you saw the crow in pain and despondency who returned to you and said that it is not possible to make Brahma's weapon ineffectual.You may tell now. (what should be done.)



#### श्लोकः
##### मूलम्
हिनस्तु दक्षिणाक्षि त्वच्छर इत्यथ सोऽब्रवीत्॥5.38.36॥  
ततस्तस्याक्षि काकस्य हिनस्ति स्म स दक्षिणम्।  
दत्त्वा स दक्षिणं नेत्रं प्राणेभ्यः परिरक्षितः॥5.38.37॥

##### शब्दार्थः
अथ and then, सः that, त्वच्छरः your arrow, दक्षिणाक्षि right eye, हिनस्तु may be blinded, इति thus, अब्रवीत् said, ततः then, सः he, तस्य काकस्य that crow's, दक्षिणम् right, अक्षि eye, हिनस्ति स्म blinded by hitting, सः that, दक्षिणम् right, दत्त्वा having offered, प्राणेभ्यः from life, परिरक्षितः protected.

##### आङ्ग्लानुवादः
'Then that crow said, 'let my right eye be blinded'. you then hit the right eye of the crow'. Thus the crow offered his right eye and saved himself.



#### श्लोकः
##### मूलम्
स रामाय नमस्कृत्य राज्ञे दशरथाय च।  
विसृष्टस्तेन वीरेण प्रतिपेदे स्वमालयम्॥5.38.38॥

##### शब्दार्थः
सः that crow, रामाय to Rama, राज्ञे to the king, दशरथाय च and to Dasaratha, नमस्कृत्य having offered salutations, तेन by him, वीरेण by the warrior, विसृष्टः permitted to leave, स्वम् his own, आलयम् dwelling, प्रतिपेदे went reached.

##### आङ्ग्लानुवादः
'That crow offered salutations to you Rama and king Dasaratha, thereafter took permission and went to his own dwelling.



#### श्लोकः
##### मूलम्
मत्कृते काकमात्रे तु ब्रह्मास्त्रं समुदीरितम्।  
कस्माद्यो मां हरेत्त्वत्तः क्षमसे तं महीपते॥5.38.39॥

##### शब्दार्थः
महीपते lord of the earth, मत्कृते for the sake of, काकमात्रे on a mere crow, ब्रह्मास्त्रम् weapon of Brahma, समुदीरितम् released, त्वत्तः from you, माम् me, यः he who, अहरत् abducted, तम् him, कस्मात् why, क्षमसे you excuse him.

##### आङ्ग्लानुवादः
'(Addressing Rama as though he was present before her, Sita said) 'O lord of the earth for my sake you released the weapon of Brahma on a crow. What makes you excuse him who has abducted me?



#### श्लोकः
##### मूलम्
स कुरुष्व महोत्साहः कृपां मयि नरर्षभ।  
त्वया नाथवती नाथ ह्यनाथा इव दृश्यते॥5.38.40॥

##### शब्दार्थः
नरर्षभ bull among men, सः Rama, महोत्साहः one with great love, मयि in me, कृपाम् compassion, कुरुष्व bestow, नाथ O lord, त्वया your, नाथवती I have been protected, अनाथा इव like an orphan, दृश्यते  appears.

##### आङ्ग्लानुवादः
'O bull among men you are so loving to me. I am like an orphan. Be kind to me. She who has found her lord in you stays without a protector.



#### श्लोकः
##### मूलम्
आनृशंस्यं परो धर्मस्तवत्त्त ऐव मया श्रुतः।  
जानामि त्वां महावीर्यं महोत्साहं महाबलम्॥5.38.41॥  
अपारपारमक्षोभ्यं गाम्भीर्यात्सागरोपमम्।  
भर्तारं ससमुद्राया धरण्या वासवोपमम्॥5.38.42॥

##### शब्दार्थः
अनृशंस्यम् kindness, परः supreme, धर्मः is righteous, मया by me, त्वत्तः एव from you alone,श्रुतः heard, त्वाम् you, महावीर्यम् heroic, महोत्साहम् vigour, महाबलम् mighty, अपारपारम् boundless, अक्षोभ्यम् never to be stirred, गाम्भीर्यात् with depth, सागरोपमम् like the ocean, ससमुद्रायाः inclusive of seas, धरण्याः of the earth, भर्तारम् lord, वासवोपमम् like Vasava, जानामि I know.

##### आङ्ग्लानुवादः
'O my supreme lord I know you are kind, righteous, valiant, vigroous, mighty. You are boundless, calm and deep like the ocean. You are lord of earth and the seas and compeer of Vasava. I have heard from you that motiveless compassion is the best way to make one righteous.



#### श्लोकः
##### मूलम्
एवमस्त्रविदां श्रेष्ठस्सत्यवान्बलवानपि।  
किमर्थमस्त्रं रक्षस्सु न योजयसि राघव॥5.38.43॥

##### शब्दार्थः
राघव Rama, एवम् in that way, अस्त्रविदाम् among the users of weapons, श्रेष्ठः expert, सत्यवान् truthful, बलवानपि even strong, रक्षस्सु demons, अस्त्रम् weapon, किमर्थम् why, न योजयसि you are not using?

##### आङ्ग्लानुवादः
'Even though you are an expert in the use of weapons, truthful and strong. (Yet) why  
are you not using weapons aganst the demons?'



#### श्लोकः
##### मूलम्
न नागा नाऽपि गन्धर्वा नासुरा न मरुद्गणाः।  
रामस्य समरे वेगं शक्ताः प्रतिसमाधितुं॥5.38.44॥

##### शब्दार्थः
समरे in war, रामस्य Rama's, वेगम् speed, प्रतिसमाधितुम् to hit back, नागाः serpents, न शक्ताः not able, गन्धर्वा अपि even gandharvas, न not, असुराः demons, न not, मरुद्गणाः marutas, न not.

##### आङ्ग्लानुवादः
(Now Sita turns to Hanuman and says) "In war serpents, gandharvas, demons or Marutas cannot withstand the speed of Rama's arrows and hit back.



#### श्लोकः
##### मूलम्
तस्य वीर्यवतः कश्चिद्यद्यस्ति मयि सम्भ्रमः।  
किमर्थं न शरैस्तीक्ष्णैः क्षयं नयति राक्षसान्॥5.38.45॥

##### शब्दार्थः
वीर्यवतः hero of great discipline, तस्य his, मयि in me, कश्चित् even a little, सम्भ्रमः hurry, अस्ति यदि if he has, तीक्ष्णैः with sharp, शरैः with arrows, राक्षसान् at the demons, किमर्थम् why, क्षयम् destroy, न नयति not killing.

##### आङ्ग्लानुवादः
"Does Rama have a little anxiety about me? If he has, why does he, a disciplined hero, not  put an end to the demons with his sharp arrows?



#### श्लोकः
##### मूलम्
भ्रातुरादेशमादाय लक्ष्मणो वा परन्तपः।  
कस्य हेतोर्न मां वीरः परित्राति महाबलः॥5.38.46॥

##### शब्दार्थः
परन्तपः scorcher of enemies, महाबलः mighty, वीरः hero, लक्ष्मणो वा even Lakshmana, भ्रातुः brother, आदेशम् order, आदाय after taking, कस्य हेतोः for what reason, माम् me, न परित्राति not rescue.

##### आङ्ग्लानुवादः
"Or, why does the mighty hero, Lakshmana, who is a scorcher of enemies, not come to my rescue taking the orders from his brother?



#### श्लोकः
##### मूलम्
यदि तौ पुरुषव्याघ्रौ वाय्वग्निसमतेजसौ।  
सुराणामपि दुर्धर्षौ किमर्थं मामुपेक्षतः॥5.38.47॥

##### शब्दार्थः
वाय्वग्निसमतेजसौ resembling wind and fire in power, पुरुषव्याघ्रौ two tigers among men, तौ they both, सुराणाम् even the gods, दुर्धर्षौ यदि अपि even though unassailable also, माम् me, किमर्थम् how is it, उपेक्षतः disregarding.

##### आङ्ग्लानुवादः
"Both Rama and Lakshmana are tigers among men who resemble wind and fire in power and have the unassailability of the gods. Wherefore are they disregarding me?.



#### श्लोकः
##### मूलम्
ममैव दुष्कृतं किञ्चिन्महदस्ति न संशयः।  
समर्थावपि तौ यन्मां नावेक्षेते परन्तपौ॥5.38.48॥

##### शब्दार्थः
ममैव mine alone, महत् atrocious, किञ्चित् some, दुष्कृतम् sin, अस्ति is committed, संशयः doubt, न no, यत् because, समर्थावपि although capable, परन्तपौ both scorchers of enemies, तौ both, माम् me, न आवेक्षेते not deliver.

##### आङ्ग्लानुवादः
"Perhaps I must have committed an atrocious sin. There is no doubt. For although both of them are scorchers of enemies, they deliver me not."



#### श्लोकः
##### मूलम्
वैदेह्या वचनं श्रुत्वा करुणं साश्रुभाषितम्।  
अथाब्रवीन्महातेजा हनुमान्मारुतात्मजः॥5.38.49॥

##### शब्दार्थः
अथ and then, महातेजाः lustrous, मारुतात्मजः Windgod's son, हनुमान् Hanuman, वैदेह्या Vaidehi's, साश्रु with tears, करुणम् piteous, भाषितम् spoken, वचनम् words, श्रुत्वा having heard, अब्रवीत् said.

##### आङ्ग्लानुवादः
Hearing the piteous words of Vaidehi and beholding her eyes filled with tears, the Windgod's son, lustrous Hanuman replied thusः.



#### श्लोकः
##### मूलम्
त्वच्छोकविमुखो रामो देवि सत्येन ते शपे।  
रामे दुःखाभिपन्ने च लक्ष्मणः परितप्यते॥5.38.50॥

##### शब्दार्थः
देवि Devi, रामः Rama, त्वच्छोकविमुखः he is averse to your misery, सत्येन truly, ते your, शपे I vow, रामे when Rama, दुःखाभिपन्ने immersed in sorrow, लक्ष्मणः च even Lakshmana, परितप्यते wails.

##### आङ्ग्लानुवादः
"O godlike lady Rama is not averse to your misery. On my word this is true. Rama is immersed in sorrow. Even Lakshmana wails.



#### श्लोकः
##### मूलम्
कथञ्चिद्भवती दृष्टा न कालः परिदेवितुम्।  
इमं मुहूर्तं दुःखानां द्रक्ष्यस्यन्तमनिन्दिते॥5.38.51॥

##### शब्दार्थः
कथञ्चित् with difficulty, भवती your self, दृष्टा could be found, परिदेवितुम् wailing, कालः time, न not, अनिन्दिते blameless lady, इमम् this, मुहूर्तम् moment, दुःखानाम् all sorrrow, अन्तम् end, द्रक्ष्यसि you will see.

##### आङ्ग्लानुवादः
"I could find you with difficulty. This is not the time to wail. O blameless lady take it, your sorrow has come to an end at this moment.



#### श्लोकः
##### मूलम्
तावुभौ पुरुषव्याघ्रौ राजपुत्रौ महाबलौ।  
त्वद्दर्शनकृतोत्साहौ लङ्कां भस्मीकरिष्यतः॥5.38.52॥

##### शब्दार्थः
पुरुषव्याघ्रौ two tigers among men, महाबलौ mighty, त्वद्दर्शनकृतोत्साहौ eager to see you, उभौ both, तौ राजपुत्रौ those two princes, लङ्काम् this Lanka, भस्मीकरिष्यतः will reduce to ashes.

##### आङ्ग्लानुवादः
"Both the mighty brothers, tigers among men, are eager to see you. Both the princes will reduce this Lanka  into ashes.



#### श्लोकः
##### मूलम्
हत्त्वा च समरे क्रूरं रावणं सहबान्धवम्।  
राघवस्त्वां विशालाक्षि नेष्यति स्वां पुरीं प्रति॥5.38.53॥

##### शब्दार्थः
विशालाक्षि O largeeyed lady, राघवः Rama, समरे in war, सहबान्धवम् along with relatives, क्रूरम् cruel, रावणम् Ravana, हत्वा after killing, स्वां पुरीं प्रति towards his city, त्वाम् you, नेष्यति he will be taking you.

##### आङ्ग्लानुवादः
"O largeeyed lady cruel Ravana along with his relatives will be killed by Rama in war and Rama will return to his city with you.



#### श्लोकः
##### मूलम्
ब्रूहि यद्राघवो वाच्यो लक्ष्मणश्च महाबलः।  
सुग्रीवो वापि तेजस्वी हरयोऽपि समागताः॥5.38.54॥

##### शब्दार्थः
राघवः Rama, यत् whichever, वाच्यः you may like to convey, महाबलः mighty Rama, लक्ष्मणश्च and Lakshmana, तेजस्वी brilliant, सुग्रीवो वापि and Sugriva also, समागताः those who collect there, हरयोऽपि even the vanaras, ब्रूहि say.

##### आङ्ग्लानुवादः
"Communicate your message to mighty Rama and Lakshamana, to brilliant Sugriva and even the vanaras who gather there.



#### श्लोकः
##### मूलम्
इत्युक्तवति तस्मिंस्तु सीता सुरसुतोपमा।  
उवाच शोकसन्तप्ता हनुमन्तं प्लवङ्गमम्॥5.38.55॥

##### शब्दार्थः
तस्मिन् when he, इति in that way, उक्तवति when he said, सुरसुतोपमा lady resembling a god's daughter, सीता Sita, शोकसन्तप्ता filled with grief, प्लवङ्गमम् to vanara, हनुमन्तम् Hanuman, उवाच said

##### आङ्ग्लानुवादः
"Hanuman having spoken this way, Sita, resembling a god's daughter, grieving, thus addressed Hanumanः



#### श्लोकः
##### मूलम्
कौसल्या लोकभर्तारं सुषुवे यं मनस्विनी।  
तं ममार्थे सुखं पृच्छ शिरसा चाभिवादय॥5.38.56॥

##### शब्दार्थः
लोकभर्तारम् lord of the world, यम् whom, मनस्विनी sensitive woman, कौसल्या Kausalya, सुषुवे bore, तम् him, मदर्थे on my behalf, सुखम् welfare, पृच्छ you may inquire into, शिरसा by  
bowing, अभिवादय च offer salutations.

##### आङ्ग्लानुवादः
"Bow to Rama and offer salutations on my behalf. Inquiries concerning his welfare should be addressed to Rama, whom virtuous Kausalya bore as a son.



#### श्लोकः
##### मूलम्
स्रजश्च सर्वरत्नानि प्रिया याश्च वराङ्गनाः।  
ऐश्वर्यं च विशालायां पृथिव्यामपि दुर्लभम्॥5.38.57॥  
पितरं मातरं चैव सम्मान्याभिप्रसाद्य च।  
अनुप्रव्रजितो रामं सुमित्रा येन सुप्रजाः॥5.38.58॥

##### शब्दार्थः
येन by whom, सुमित्रा Sumitra, सुप्रजाः has attained the title of blessed mother, स्रजश्च garlands, सर्वरत्नानि all jewels, प्रियाः dear, याः those, वराङ्गनाः best of women, विशालायाम् in the vast, पृथिव्याम् in the whole earth, दुर्लभम् most difficult to attain, ऐश्वर्यं चापि prosperity also, पितरम् father, मातरं चापि even mother, सम्मान्य having respected, अभिप्रसाद्य  pleased by adopting the life of an ascetic, च and, रामम् with Rama, अनुप्रव्रजितः accompanied.

##### आङ्ग्लानुवादः




#### श्लोकः
##### मूलम्
आनुकूल्येन धर्मात्मा त्यक्त्वा सुखमनुत्तमम्।  
अनुगच्छति काकुत्स्थं भ्रातरं पालयन्वने॥5.38.59॥

##### शब्दार्थः
धर्मात्मा righteous self, अनुत्तमम् great, सुखम् pleasures, त्यक्त्वा having given up, भ्रातरम् his brother, काकुत्स्थम् Kakustha Rama, वने to the forest, आनुकूल्येन in his favour, पालयन् while serving, अनुगच्छति followed.

##### आङ्ग्लानुवादः
"Great, righteous Lakshmana had given up his pleasures and followed his brother Rama in his favour into the forest to be able to serve him.



#### श्लोकः
##### मूलम्
सिंहस्कन्धो महाबाहुर्मनस्वी प्रियदर्शिनः।  
पितृवद्वर्तते रामे मातृवन्मां समाचरन्॥5.38.60॥

##### शब्दार्थः
सिंहस्कन्धः lionshoulders, महाबाहुः strongarmed one, मनस्वी highsouled, प्रियदर्शनः a handsome person, माम् me, मातृवत् like his mother, समाचरन् while treating, रामे with Rama, पितृवत् as his father, वर्तते conducts.

##### आङ्ग्लानुवादः
"Lakshmana, who has lionshoulders and strong arms, who is handsome, who takes Rama as his father and treats me as his own mother.



#### श्लोकः
##### मूलम्
ह्रियमाणां तदा वीरो न तु मां वेद लक्ष्मणः।  
वृद्धोपसेवी लक्ष्मीवान् शक्तो न बहुभाषिता॥5.38.61॥  
राजपुत्रः प्रियः श्रेष्ठः सदृशः श्वशुरस्य मे।

##### शब्दार्थः
वीरः hero, लक्ष्मणः Lakshmana, तदा then, माम् me, ह्रियमाणाम् while I was borne away, न वेद not know, वृद्धोपसेवी serving elders, लक्ष्मीवान् prosperous, शक्तः energetic, न बहुभाषिता limited in speech, मे my, श्वशुरस्य of my fatherinlaw, सदृशः resembles, प्रियः dear, श्रेष्ठः foremost, राजपुत्रः prince.

##### आङ्ग्लानुवादः
"Heroic Lakshmana, did not know while I was borne away. He is prosperous, foremost in serving elders. He is energetic and reserved in his speech like my fatherinlaw. He is a prince dear (to his brother).



#### श्लोकः
##### मूलम्
ममः प्रियतरो नित्यं भ्राता रामस्य लक्ष्मणः॥5.38.62॥  
नियुक्तो धुरि यस्यां तु तामुद्वहति वीर्यवान्।

##### शब्दार्थः
रामस्य Rama's, भ्राता brother, लक्ष्मणः Lakshmana, नित्यम् always, मम to me, प्रियतरः loving, वीर्यवान् heroic, यस्याम् in whichever, धुरि task, नियुक्तः he is entrusted, ताम् such a job, उद्वहति executes.

##### आङ्ग्लानुवादः
"Rama's brother Lakshmana is always dear to me. Heroic Lakshmana will discharge whichever responsibility is entrusted to him.



#### श्लोकः
##### मूलम्
यं दृष्ट्वा राघवो नैव वृत्तमार्यमनुस्मरेत्॥5.38.63॥  
स ममार्थाय कुशलं वक्तव्यो वचनान्मम।

##### शब्दार्थः
यम् who, दृष्ट्वा after seeing, राघवः Rama, वृत्तम् support, आर्यम् noble, न अनुस्मरेत् not remembering, सः he, मम my, अर्थाय sake, मम on me, वचनात् words, कुशलम् welfare, वक्तव्यः that I have enquired.

##### आङ्ग्लानुवादः
"He is Lakshmana for whose care and support Rama did not miss the noble king Dasaratha (during exile). Convey him my words of enquiry about his wellbeing.



#### श्लोकः
##### मूलम्
मृदुर्नित्यं शुचिर्दक्षः प्रियो रामस्य लक्ष्मणः॥5.38.64॥  
यथा हि वानरश्रेष्ठ दुःखक्षयकरो भवेत्।  
त्वमस्मिन्कार्यनिर्योगे प्रमाणं हरिसत्तमः॥5.38.65॥

##### शब्दार्थः
वानरश्रेष्ठः excellent vanara, हरिसत्तमः esteemed vanaras, मृदुः gentle, नित्यम् always, शुचिः pure, दक्षः competent, रामस्य Rama's, प्रियः beloved, लक्ष्मणः Lakshmana, यथा as such, दुःखक्षयकरः who mitigates suffering, भवेत् will be, अस्मिन् in that, कार्यनिर्योगे in a task, त्वम् you, प्रमाणम् authority.

##### आङ्ग्लानुवादः
"Lakshmana is soft, pure, competent and dear to Rama. O great vanara, act in such a manner that Lakshmana can mitigate my suffering. O great monkey, the best of vanaras you are competent in accomplishing this task.



#### श्लोकः
##### मूलम्
राघवस्त्वत्समारम्भान्मयि यत्नपरो भवेत्।  
इदं ब्रूयाश्च मे नाथं शूरं रामं पुनः पुनः॥5.38.66॥

##### शब्दार्थः
राघवः Rama, त्वत्समारम्भात् by your efforts alone, मयि regarding me, यत्नपरः one who makes efforts, भवेत् will be, मे my, नाथम् husband, शूरम् powerful hero, रामम् Rama, पुनः पुनः again and again, इदम् this, ब्रूयाः may tell.

##### आङ्ग्लानुवादः
"By your efforts alone my husband will try for my release. You may tell these words to my heroic husband, Rama, again and again.



#### श्लोकः
##### मूलम्
जीवितं धारयिष्यामि मासं दशरथात्मज।  
ऊर्ध्वं मासान्न जीवेयं सत्येनाहं ब्रवीमि ते॥5.38.67॥

##### शब्दार्थः
दशरथात्मज Dasaratha's son, Rama, मासम् a month, जीवितम् life, धारयिष्यामि will hold on to life, मासात् after a month, ऊर्ध्वम् beyond that, न जीवेयम् I will not live, अहम् I, सत्येन on truth, ते to you, ब्रवीमि I am telling.

##### आङ्ग्लानुवादः
"I will hold on to life  only for a month. Beyond, I will not survive. I swear by truth. You may tell this to Rama.



#### श्लोकः
##### मूलम्
रावणेनोपरुद्धां मां निकृत्य पापकर्मणा।  
त्रातुमर्हसि वीर त्वं पातालादिव कौशिकीम्॥5.38.68॥

##### शब्दार्थः
वीर hero, पापकर्मणा by the wicked, रावणेन by Ravana, निकृत्य after insulting, उपरुद्धाम् imprisonment, माम् me, त्वम् you, पातालात् from the underworld or Pataala, कौशिकीमिव like Kausik, त्रातुम् rescue me, अर्हसि is proper.

##### आङ्ग्लानुवादः
"O heroic Rama just as Kausik was rescued from the underworld it behoves you to deliver me from imprisonment of wicked Ravana".



#### श्लोकः
##### मूलम्
ततो वस्त्रगतं मुक्त्वा दिव्यं चूडामणिं शुभम्।  
प्रदेयो राघवायेति सीता हनुमते ददौ॥5.38.69॥

##### शब्दार्थः
ततः then, सीता Sita, वस्त्रगतम् tied up in clothes, शुभम् auspicious, दिव्यम् exquisite, चूडामणिम् Chudamani, an ornament worn on the head, मुक्त्वा took out, राघवाय to Rama, प्रदेयः to be given, इति thus, हनुमते to Hanuman, ददौ gave.

##### आङ्ग्लानुवादः
Then Sita took out the exquisite and auspicious Chudamani worn on the head, untied from her clothes and gave it to Hanuman to be presented to Rama.



#### श्लोकः
##### मूलम्
प्रतिगृह्य ततो वीरो मणिरत्नमनुत्तमम्।  
अङ्गुल्या योजयामास न ह्यस्य प्राभवद्भुजः॥5.38.70॥

##### शब्दार्थः
ततः then, वीरः hero, अनुत्तमम् very great, मणिरत्नम् jewel, प्रतिगृह्य after taking, अङ्गुल्या on his finger, योजयामास placed अस्य to his, भुजः arm, न प्राभवत् हि was not fitting.

##### आङ्ग्लानुवादः
Then Hanuman, taking the extraordinary jewel and placed it on his finger as it was not fitting to his arm.



#### श्लोकः
##### मूलम्
मणिरत्नं कपिवरः प्रतिगृह्याभिवाद्य च।  
सीतां प्रदक्षिणं कृत्वा प्रणतः पार्व्शतः स्थितः॥5.38.71॥

##### शब्दार्थः
कपिवरः best of vanaras, मणिरत्नम् jewel, प्रतिगृह्य after taking, सीताम् from Sita, अभिवाद्य च having saluted, प्रदक्षिणं कृत्वा having circumambulated, प्रणतः humbly, पार्श्वतः by the side, स्थितः stood.

##### आङ्ग्लानुवादः
Having recieved the jewel from Sita and circumambulated her, Hanuman offered salutations to  her and stood by her.



#### श्लोकः
##### मूलम्
हर्षेण महता युक्तः सीतादर्शनजेन सः।  
हृदयेन गतो रामं शरीरेण तु विष्ठितः॥5.38.72॥

##### शब्दार्थः
सः he, सीतादर्शनजेन by seeing Sita, महता with a great, हर्षेण joy, युक्तः endowed, हृदयेन his mind, रामम् to Rama, गतः went, शरीरेण तु but body, विष्ठितः stood there.

##### आङ्ग्लानुवादः
Hanuman stood there physically, with great joy gazing at Sita, but mentally he was with Rama.



#### श्लोकः
##### मूलम्
मणिवरमुपगृह्य तं महार्हं जनकनृपात्मजया धृतं प्रभावात्।  
गिरिरिव पवनावधूतमुक्तः सुखितमनाः प्रतिसङ्क्रमं प्रपेदे॥5.38.73॥

##### शब्दार्थः
महार्हम् precious, जनकनृपात्मजया by Janaka's daughter, धृतम् borne, तं मणिवरम् that great jewel, उपगृह्य taking, प्रभावात् by its glow, पवनावधूतमुक्तः shaken by wind and released, गिरिरिव like a mountain, सुखितमनाः pleased, प्रतिसङ्क्रमम् to return, प्रपेदे prepared.

##### आङ्ग्लानुवादः
Having received the most precious jewel from the daughter of Janaka, Hanuman prepared to return like a mountain released from the impact of the wind.  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे अष्टत्रिंशस्सर्गः॥  
Thus ends the thirtyeighth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/05-sItA-bhAShaNam/038_hanumatA_sItAchUDAmaNiyAchanA.md">
<details><summary><h3>भूषणम् ...{Loading}...</h3></summary>



ततः सकपिशार्दूलस्तेन वाक्येन हर्षितः ।  

सीतामुवाच तच्छ्रुत्वा वाक्यं वक्यविशारदः  ॥  ५।३८।१ ॥   

ततः स इत्यादि । तच्छ्रुत्वा तेन वाक्येन हर्षितः वाक्युमुवाच  ॥ 
५।३८।१ ॥   

  

युक्तरूपं त्वया देवि भाषितं शुभदर्शने ।  

सदृशं स्त्रीस्वभावस्य साध्वीनां विनयस्य च  ॥  ५।३८।२ ॥   

युक्तरूपं युक्ततरमित्यर्थः । "प्रशंसायां रूपम्" । प्राशस्त्यं चात्र
प्रकृत्यर्थवैशिष्ट्यम् । स्त्रीस्वभावस्य भीरुत्वादेः । साध्वीनां
पतिव्रतानाम् । विनयस्य वृत्तस्य  ॥  ५।३८।२ ॥   

  

स्त्रीत्वं न तु समर्थं हि सागरं व्यतिवर्तितुम् ।  

मामधिष्ठाय विस्तीर्णं शतयोजनमायतम्  ॥  ५।३८।३ ॥   

द्वितीयं कारणं यच्च ब्रवीषि विनयान्विते ।  

रामादन्यस्य नार्हामि संस्पर्शमिति जानकि  ॥  ५।३८।४ ॥   

एतत्ते देवि सदृशं पत्न्यास्तस्य महात्मनः ।  

का ह्यन्या त्वामृते देवि ब्रूयाद्वचनमीदृशम्  ॥  ५।३८।५ ॥   

विस्तीर्णं मामधिष्ठाय शतयोजनमायतं सागरं व्यतिवर्तितुं तर्तुं स्त्रीत्वं
न समर्थं हि । स्त्री न समर्थेत्यर्थः । यद्वा सागरस्य शतयोजनम् आयतं
विस्तीर्णं च मामधिष्ठायापि स्त्रीत्वं व्यतिवर्तितुम् अपगन्तुं न समर्थं
हि । सागरस्य शतयोजनं यावत्तावदायतं तथा विस्तीर्णं च मामधितिष्ठन्त्या अपि
तव स्त्रीत्वं भीरुत्वं नापगच्छतीत्यर्थः  ॥  ५।३८।३५ ॥   

  

श्रोष्यते चैव काकुत्स्थः सर्वं निरवशेषतः ।  

चोष्टितं यत्त्वया देवि भाषितं मम चाग्रतः  ॥  ५।३८।६ ॥   

श्रोष्यत इति । त्वया चेष्टितम् उद्बन्धनादिकम् । भाषितं रावणं तृणीकृत्य
फणितम्, मम प्रत्युत्तरत्वेन कथितं च  ॥  ५।३८।६ ॥   

  

कारणैर्बहुभिर्देवि रामप्रियचिकीर्षया ।  

स्नेहप्रस्कन्नमनसा मयैतत् समुदीरितम्  ॥  ५।३८।७ ॥   

बहुभिः कारणैः बहुभिरूपायैः । स्नेहप्रस्कन्नमनसा स्नेहशिथिलमनसा  ॥ 
५।३८।७ ॥   

  

लङ्काया दुष्प्रवेशत्वाद् दुस्तरत्वान्महोदधेः ।  

सामर्थ्यादात्मनश्चैव मयैतत् समुदीरितम्  ॥  ५।३८।८ ॥   

लङ्काया इति । दुष्प्रवेशलङ्काप्रवेशे दुस्तरसागरतरणे च मम शक्तिरस्तीति
ज्ञापयितुमेवमुक्तमित्यर्थः  ॥  ५।३८।८ ॥   

  

इच्छामि त्वां समानेतुमद्यैव रघुबन्धुना ।  

गुरुस्नेहेन भक्त्या च नान्यथैतदुदाहृतम्  ॥  ५।३८।९ ॥   

यदि नोत्सहसे यातुं मया सार्धमनिन्दिते ।  

अभिज्ञानं प्रयच्छ त्वं जानीयाद्राघवो हि तत्  ॥  ५।३८।१० ॥   

रघुबन्धुना रघुवंशेन । "सगोत्रबान्धवज्ञातिबन्धुस्वस्वजनास्समाः" इत्यमरः ।
रघुवंश्यनां बन्धुना तत्कीर्तिसम्पादकेनेत्यर्थः । समानेतुं सङ्गमयितुम् ।
इच्छामि ऐच्छम्  ॥  ५।३८।९१० ॥   

  

एवमुक्ता हनुमता सीता सुरसुतोपमा ।  

उवाच वचनं मन्दं बाष्पप्रग्रथिताक्षरम्  ॥  ५।३८।११ ॥   

एवमिति । बाष्पप्रग्रथिताक्षरं बाष्पेण विघ्निताक्षरम् ।
एकान्तवृत्तान्तस्मरणात् बाष्पः  ॥  ५।३८।११ ॥   

  

इदं श्रेष्ठमभिज्ञानं ब्रूयास्त्वं तु मम प्रियम्  ॥   

शैलस्य चित्रकूटस्य पादे पूर्वोत्तरे पुरा  ॥  ५।३८।१२ ॥   

तापसाश्रमवासिन्याः प्राज्यमूलफलोदके ।  

तस्मिन् सिद्धाश्रमे देशे मन्दाकिन्या ह्यदूरतः  ॥  ५।३८।१३ ॥   

इदमित्यादिश्लोकद्वयमेकान्वयम् । चित्रकूटस्य पादे चित्रकूटपर्यन्तपर्वते ।
मन्दाकिन्या अदूरे सिद्धैराश्रिते प्राज्यमूलफलोदके तस्मिन्देशे
तापसाश्रमवासिन्याः तापसाश्रमे वसन्त्याः मम इदं वक्ष्यमाणं
श्रेष्ठमभिज्ञानं प्रियं प्रति त्वं ब्रूया इति योजना  ॥  ५।३८।१२१३ ॥   

  

तस्योपवनषण्डेषु नानापुष्पसुगन्धिषु ।  

विहृत्य सलिलक्लिन्ना तवाङ्के समुपाविशम्  ॥  ५।३८।१४ ॥   

रामाय सीतया वक्तव्यं वचनं हनुमन्तं प्रत्युच्यते तस्येत्यादि  ॥ 
५।३८।१४ ॥   

  

ततो मांससमायुक्तो वायसः पर्यतुण्डयत् ।  

तमहं लोष्टमुद्यम्य वारयामि स्म वायसम्  ॥  ५।३८।१५।  

तत इति । माससमायुक्तः मांसप्रतिलुब्धः । "आयुक्तकुशलाभ्यां च" इत्यत्र
आयुक्तशब्दस्य तात्पर्यपरतया व्याख्यानात् । लोष्टं मृत्पिण्डम् ।
पर्यतुण्डयत्पर्यखण्डयत्, स्तनान्तर इति शेषः । "तुडि तोडने" इत्ययं
धातुश्चौरादिकः  ॥  ५।३८।१५ ॥   

  

दारयन् स च मां काकस्तत्रैव परिलीयते ।  

न चाप्युपारमन्मांसाद्भक्षार्थी बलिभोजनः  ॥  ५।३८।१६ ॥   

दारयन्निति । परिलीयते अन्तर्हितो भवति स्म । बलिभोजनः काकः  ॥  ५।३८।१६ ॥   

  

उत्कर्षन्त्यां च रशनां क्रुद्धायां मयि पक्षिणि ।  

स्रस्यमाने च वसने ततो दृष्टा त्वया ह्यहम्  ॥  ५।३८।१७ ॥   

उत्कर्षन्त्यां च रशनां काकोत्सारणार्थमिति शेषः  ॥  ५।३८।१७ ॥   

  

त्वया ऽपहसिता चाहं क्रुद्धा संलज्जिता तदा ।  

भक्षगृध्रेन काकेन दारिता त्वामुपागता  ॥  ५।३८।१८ ॥   

आसीनस्य च ते श्रान्ता पुनरुत्सङ्गमाविशम् ।  

क्रुद्ध्यन्ती च प्रहृष्टेन त्वया ऽहं परिसान्त्विता  ॥  ५।३८।१९ ॥   

बाष्पपूर्णमुखी मन्दं चक्षुषी परिमार्जती ।  

लक्षिता ऽहं त्वया नाथ वायसेन प्रकोपिता  ॥  ५।३८।२० ॥   

परिश्रमात् प्रसुप्ता च राघवाङ्के ऽप्यहं चिरम् ।  

पर्यायेण प्रसुप्तश्च ममाङ्के भरताग्रजः ।  

स तत्र पुनरेवाथ वायसः समुपागमत्  ॥  ५।३८।२१ ॥   

ततः सुप्तप्रबुद्धां मां रामस्याङ्कात् समुत्थिताम् ।  

वायसः सहसा ऽ ऽगम्य विददार स्तनान्तरे  ॥  ५।३८।२२ ॥   

पुनः पुनरथोत्पत्य विददार स मां भृशम् ।  

ततः समुक्षितो रामो मुक्तैः शोणितबिन्दुभिः  ॥  ५।३८।२३ ॥   

भक्षगृध्रेन भक्षलोलुपेन । दारिता विदारिता । त्वामुपागता
पुनरुत्सङ्गमाविशमित्येताभ्यां काकोत्सारणार्थमङ्कादुत्थानमनुधावनं च कृतं
देव्येत्यवगम्यते । रामाङ्के केवलं स्थिता ऽस्मि । तदा काको मां
किंचिददारयत् । तं दृष्ट्वा तत्पलायनार्थं स्वयमायासं कुर्वन्तीं तदशक्त्या
रुदन्तीं मां रामः परिहासपूर्वकं सान्त्वितवानित्यर्थः । अनेन स्वरक्षणे
स्वयं प्रवृत्तश्चेदीश्वर उपेक्षते, स्वयमप्रवृत्तौ स रक्षतीति द्योतितम्
 ॥  ५।३८।१८२३ ॥   

  

वायसेन ततस्तेन बलवत्क्लिश्यमानया ।  

स मया बोधितः श्रीमान् सुखसुप्तः परन्तपः  ॥  ५।३८।२४ ॥   

वायसेनेति । सः निखिललोकविदितनिरतिशयसौन्दर्यप्रसिद्धिः । मया बोधितः
मयैवाहं हता, स्वापकालिकश्रीविशेषाननुभवात् । लोके कश्चित्सञ्चारदशायां
सुन्दर इव भाति शयने दुर्लक्षणादिभिर्दोषा दृश्यन्ते न तथा ऽयम् । श्रीमान्
स्वापकालिकश्रीरुच्यते । सुखसुप्तः तत्त्वानुगुणैव हि सुप्तिरपि । परन्तपः
शयनमेव सकलशत्रुनिवर्तनक्षममित्यर्थः । सुप्तः श्रीमान्
स्थानगमनशयनादिदशायां रूपवानिव लक्ष्यते कश्चित् । संशयने
प्रकाशितप्रच्छन्नदोषतया जुगुप्सितो भवति । अयं तु शयनावस्थयामेव नीराजना
कर्तव्या दृष्टिदोषपरिहारायेत्येवं स्थितः  ॥  ५।३८।२४ ॥   

  

स मां दृष्ट्वा महाबाहुर्वितुन्नां स्तनयोस्तदा ।  

आशीविष इव क्रुद्धः श्वसन् वाक्यमभाषत  ॥  ५।३८।२५ ॥   

वितुन्नां दारिताम्  ॥  ५।३८।२५ ॥   

  

केन ते नागनासोरु विक्षतं वै स्तनान्तरम् ।  

कः क्रीडति सरोषेण पञ्चवक्त्रेण भोगिना  ॥  ५।३८।२६ ॥   

वीक्षमाणस्ततस्तं वै वायसं समुदैक्षत ।  

नखैः सरुधिरैस्तीक्ष्णैर्मामेवाभिमुखं स्थितम्  ॥  ५।३८।२७ ॥   

प़ञ्चवक्त्रेण व्यात्तमुखेन । "पचि विस्तारे" इत्यस्मात्पचाद्यच् ।
कार्यातिशयद्योतनार्थं वा पञ्चसङ्ख्याकवक्त्रत्वोक्तिः । नागनासोरु
नागहस्तोरु कुपितपञ्चवक्त्रक्रीडासमं तव स्तनविदारणमिति भावः  ॥ 
५।३८।२६२७ ॥   

  

पुत्रः किल स शक्रस्य वायसः पततां वरः ।  

धरान्तरगतः शीघ्रं पवनस्य गतौ समः  ॥  ५।३८।२८ ॥   

ततस्तस्मिन् महाबाहुः कोपसंवर्तितेक्षणः ।  

वायसे कृतवान् क्रूरां मतिं मतिमतां वरः  ॥  ५।३८।२९ ॥   

ननु वायसमात्रे किमर्थमस्त्रं मुक्तमित्याशङ्क्याह पुत्रः किलेति । इदं
रक्षणानन्तरं तेनैवोक्तमिति ज्ञेयम् । किलेति प्रसिद्धौ । इन्द्रपुत्रत्वेन
प्रसिद्धो जयन्त एव वायसरूपेणागत इत्याहुः । वायसरूपो ऽन्यः पुत्र
इत्यप्याहुः  ॥  ५।३८।२८२९ ॥   

  

स दर्भं संस्तराद् गृह्य ब्राह्मेमास्त्रेण योजयत् ।  

स दीप्त इव कालाग्रिर्जज्वलाभिमुखो द्विजम्  ॥  ५।३८।३० ॥   

स तं प्रदीप्तं चिक्षेप दर्भं तं वायसं प्रति ।  

ततस्तं वायसं दर्भः सो ऽम्बरे ऽनुजगाम ह  ॥  ५।३८।३१ ॥   

स दर्भमिति । संस्तरात् आस्तरणात् । गृह्य गृहीत्वा । अस्त्रेण
अस्त्रमन्त्रेण । योजयत् अयोजयत्, अभिमन्त्रितवानित्यर्थः । द्विजं काकम्
 ॥  ५।३८।३०,३१ ॥   

  

अनुसृप्तस्तदा काको जगाम विविधां गतिम् ।  

लोककाम इमं लोकं सर्वं वै विचचार ह  ॥  ५।३८।३२ ॥   

अनुसृप्तः अनुसृतः । विविधां गतिं विविधं स्थानम् । लोककामः लोकयितृकामः
रक्षकापेक्षीत्यर्थः  ॥  ५।३८।३२ ॥   

  

स पित्रा च परित्यक्तः सुरैश्च समहर्षिभिः ।  

त्रील्लोकान् संपरिक्रम्य तमेव शरणं गतः  ॥  ५।३८।३३ ॥   

भगवद्व्यतिरिक्ता बान्धवाभासा न रक्षका इत्याह स पित्रेति । सः
पुरुषकारभूतायामपि कृतापराधः सः आर्द्रापराधः । पित्रा च परित्यक्तः
अस्त्रक्षतिभीततया प्रथमं पितरं रक्षकं गतः तेन त्रैलोक्याधिपतिना च
त्यक्तः । "इन्द्रो महोन्द्रस्सुरनायको वा" इति तस्यासमर्थत्वोक्तेः ।
परित्यक्तः त्यागो ऽपि नापाततः बुद्धिपूर्वं त्यक्तः । "त्यजेदेकं
कुलस्यार्थे ग्रामस्यार्थे कुलं त्यजेत्" इति न्यायात् । यद्वा परित्यक्तः
भार्यापुत्रादिभिस्सह त्यक्तः । चकारेण माता समुच्चीयते । न केवलं हितपरेण
पित्रा, प्रियपरया मात्रा च परित्यक्तः, "सीता नारीजनस्यास्य योगक्षेमं
विधास्यति" इति स्वरक्षकभूतायामपि सापराधत्वादिति भावः । पित्रपेक्षया
मातुर्वात्सल्यातिशयात्तमेव प्रथमं गच्छति स्म ततः पितरम् । पित्रा
त्यागवचनान्मात्रा त्यागः सिद्ध एवेति चकारेण सूचितम् । पितृभ्यां त्यागे
ऽपि बान्धवा न त्यजन्ति । किं पितरौ सर्वथा त्यक्ष्यत इति तैरपि त्यक्त
इत्याह सुरैश्च । "कस्य बिभ्यति देवाश्च जातरोषस्य संयुगे" इति रामनयने
रक्ते ते ऽपि बिभ्यति हि । एवं पूर्वसजातीयैस्त्यक्तत्वे ऽपि
परिगृहीतपक्षिरूपसजातीयैः किं त्यक्त इत्यपेक्षायां तथेत्याह चकारेण ।
"पक्षिणो ऽपि प्रयाचन्ते सर्वभूतानुकम्पिनम्" इति पक्षिणामपि शरण्यत्वात्,
स्वनायकगरुडस्वामित्वाच्च पक्षिभिरपि परित्यक्तः । समहर्षिभिः
पित्रादिबन्धूनामरक्षकत्वे ऽपि आनृशंस्यप्रधाना महर्षयो रक्षिष्यन्तीति
गतः, तैरपि प्रकामं दूरदर्शिभिः परित्यक्तः । आनृशंस्यविषयव्यवस्था ऽस्तीति
तैस्त्यक्त इत्यर्थः । एतदङ्गीकारे वयमपि संसर्गदोषेण नश्येम ।
अस्माभिस्त्यागे ऽनन्यगतिकत्वाद्राम एनं स्वीकरिष्यतीति तैस्त्यक्तः ।
महर्षिभिः ऽयो विष्णुं सततं द्वेष्टि तं विद्यादन्त्यरेतसम्" इति
विष्णुद्वेषेण चण्डालत्वात् "चण्डालः पक्षिणां काकः" इत्युक्तेश्च चण्डालो
नास्मद्वाटमागच्छेदिति त्यक्तः । एवं रक्षकान्तरादर्शनान्नष्टगजो
घटमप्यन्वेषत इति न्यायेन स्वैरविवृतद्वारान्सर्वान् गृहान् गत इत्याह
त्रीन् लोकान् संपरिक्रम्य । परिक्रम्य एतदेव नवकृत्वो गतः । संपरिक्रम्य
गृहस्थैरविज्ञाततया कवाटमूलेषु लीनश्चेत्यर्थः । अपि कदाचित्
कृपैषामुत्पद्येतेति मत्वा पुनः पुनर्गत इत्यर्थः । अमुं निष्कास्य
कवाटबन्धनं सर्वैः कृतमित्यर्थः । ततः किं कृतमित्यत्राह तमेव शरणं गतः ।
रक्षकत्वेन प्राप्तापेक्षया हिंसकत्वेन स्थितस्य मुखमेव शीतलमित्यवस्थितः ।
अतस्तमेव शरणं गतः । "यदि वा रावणस्स्वयम्" इत्येवं स्थितो हि रामः । तमेव
सर्वलोकशरण्यमेव । तमेव दोषो यद्यपि न त्यजेयम्ऽ इति स्थितम् । शरणं गतः
निवासं गतः । न तूपायतया गतः । "निवासवृक्षः साधूनाम्" इत्युक्तेः  ॥ 
५।३८।३३ ॥   

  

स तं निपतितं भूमौ शरण्यः शरणागतम् ।  

वधार्हमपि काकुत्स्थः कृपया पर्यपालयत्  ॥  ५।३८।३४ ॥   

स तामिति । सः रक्षणैकस्वभावः । तं प्रातिकूल्यैकनिरतम् । भूमौ निपतितं
देवजगतितया भूमिमस्पृशन्तपि भूमौ पतितम् । भूमौ दुष्पुत्रं पितरि शिक्षमाणे
स यथा मातुः पादयोः पतति तथा ऽपतत् । शरण्यः सर्वावस्थास्वपि शरणवरणार्हः ।
शरणागतम् अनन्यगतिकतया स्वमुपागतम् । वधार्हमपि रामसिद्धान्तेनापि वधार्हम्
। काकुत्स्थः कृपया पर्यपालयत् कुलोचितस्वभावेन रक्षितवान् । कृपया
अस्मदाद्यारब्धं कार्यं प्रबलकर्मणा न समाप्यते तथा तेनारब्धमपि कृपया न
पूर्यत इति भावः  ॥  ५।३८।३४ ॥   

  

न शर्म लब्ध्वा तमेव शरणं गतः  ॥  ५।३८।३५ ॥   

परिद्यूनं विषण्णं च स तमायान्तमब्रवीत् ।  

मोघं कर्तुं न शक्यं तु ब्राह्ममस्त्रं तदुच्यताम्  ॥  ५।३८।३६ ॥   

हिनस्तु दक्षिणाक्षि त्वच्छर इत्यथ सो ऽब्रवीत् ।  

ततस्तस्याक्षि काकस्य हिनस्ति स्म स दक्षिणम् ।  

दत्त्वा स दक्षिणं नेत्रं प्राणेभ्यः परिरक्षितः  ॥  ५।३८।३७ ॥   

न शर्मेत्यादि । परिद्यूनं परितप्तम् । तदुच्यतामित्यनन्तरम् हिनस्तु
दक्षिणाक्षि त्वच्छर इत्यथ सो ऽब्रवीदित्यर्थमनुसन्धेयम्  ॥  ५।३८।३५३७ ॥   

  

स रामाय नमस्कृत्वा राज्ञे दशरथाय च ।  

विसृष्टस्तेन वीरेण प्रतिपेदे स्वमालयम्  ॥  ५।३८।३८ ॥   

दशरथाय स्वलोकस्थतया पूर्वमेव मित्रभूताय  ॥  ५।३८।३८ ॥   

  

मत्कृते काकमात्रे तु ब्रह्मास्त्रं समुदीरितम् ।  

कर्माद्यो मां हरत्त्वत्तः क्षमसे तं महीपते  ॥  ५।३८।३९ ॥   

समुदीरितं प्रमुक्तम् । हरत् अहरत्  ॥  ५।३८।३९ ॥   

  

स कुरुष्व महोत्साहः कृपां मयि नरर्षभ ।  

त्वया नाथवती नाथ ह्यनाथा इव दृश्यते  ॥  ५।३८।४० ॥   

आनृशंस्यं परो धर्मस्त्वत्त एव मया श्रुतः  ॥  ५।३८।४१ ॥   

सः परदुःखं दृष्ट्वा स सहामहे इत्युक्तवान् । त्वं महोत्साहः
एतदनुष्ठानपर्यन्तं कुर्वन् मयि अत्यन्तदुःखितायां कृपां
परदुःखासहिष्णुत्वं प्रकाशयितुमर्हसि । नरोत्तम एवं न करोषि चेत्तव
नरोत्तमत्वस्य हानिरेव स्यात् । तस्मादेतद्वचनमनुष्ठानपर्यन्तं कृत्वा मां
जीवयित्वा तव नरोत्तमत्वं परिपालयेति भावः । अनाथा इव अनाथेव आर्षो
गूणाभावः । आनृशंस्यं परो धर्मः । नावारोपणानन्तरं
वेतनाभ्यर्थनवत्संश्लेषदशायां तवात्यन्ताभिमतो धर्मः क इति मया पृष्टे
परदुःखं चेत्तदसहिष्णुत्वमेव परमो धर्म इति ममाभिमतं तथैव मत्स्वभाव इति
त्वया रहस्योद्भेदनं कृतम् । त्वत्त एव न तु दूतमुखेन । मया श्रुतः इदं
श्रवणमात्रपर्यवसायि जातम्, न त्वनुष्ठानपर्यवसायीति रामं पृच्छेति भावः ।
एवं पृच्छन्त्याः सीतायाः प्रत्युत्तरं दिशतो रामस्य च को ऽभिप्राय इति
चेदुच्यते । एतस्य संश्लेषस्य विच्छेदो भवति चेत् किं करिष्यामीति कातरतया
पृष्टवती । सो ऽपि मद्विरहक्लेशेन ताम्यन्तीं त्वां न कदाचिदपि
पश्येयमित्युक्तवान् । अयमर्थो ऽप्यरण्यकाण्डे "अप्यहं जीवितं जह्याम्" इति
श्लोकप्रघट्टिकादौ दर्शितः  ॥  ५।३८।४०४१ ॥   

  

जानामि त्वां महावीर्यं महोत्साहं महाबलम् ।  

अपारपारमक्षोभ्यं गाम्भीर्यात् सागरोपमम् ।  

भर्तारं ससमुद्रायाधरण्या वासवोपमम्  ॥  ५।३८।४२ ॥   

एवमस्त्रविदां श्रेष्ठः सत्यवान् बलवानपि ।  

किमर्थमस्त्रं रक्षस्सु न योजयति राघवः  ॥  ५।३८।४३ ॥   

जानामीति । अपारपारं दुरधिगमपारम्, असीममित्यर्थः । दुरधिगमगुणसीममित्यर्थो
वा  ॥  ५।३८।४२४३ ॥   

  

न नागा नापि गन्धर्वा नासुरा न मरुद्गणाः ।  

रामस्य समरे वेगं शक्ताः प्रतिसमाधितुम्  ॥  ५।३८।४४ ॥   

प्रतिसमाधितुं प्रतिबद्धुम्  ॥  ५।३८।४४ ॥   

  

तस्य वीर्यवतः कश्चिद् यद्यस्ति मयि संभ्रमः ।  

किमर्थं न शरैस्तीक्ष्णैः क्षयं नयति राक्षसान्  ॥  ५।३८।४५ ॥   

भ्रातुरादेशमादाय लक्ष्मणो वा परन्तपः ।  

कस्य हेतोर्न मां वीरः परित्राति महाबलः  ॥  ५।३८।४६ ॥   

संभ्रमः भाववृत्तिः  ॥  ५।३८।४५४६ ॥   

  

यदि तौ पुरुषव्याघ्रौ वाय्वग्निसमतेजसौ ।  

सुराणामपि दुर्धर्षौ किमर्थं मामुपेक्षतः  ॥  ५।३८।४७ ॥   

उपेक्षितः उपेक्षेते । यदि तौ,सङ्गताविति शेषः ।  ॥  ५।३८।४७ ॥   

  

ममैव दुष्कृतं किंचिन्महदस्ति न संशयः ।  

समर्थावपि तौ यन्मां नावेक्षते परन्तपौ  ॥  ५।३८।४८ ॥   

समर्थौ विरोधिवर्गमुन्मूल्य मद्रक्षणानुगुणशक्तिमन्तौ । परन्तपौ इतः पूर्वं
प्रतिपक्षनिर्दहनं कुर्वन्तौ । एवम्भूतावपि तौ मां प्राणपर्यन्तं
रक्षणप्रवृत्त्यर्हदशां प्राप्तां मां नावेक्षेते इति यत् न कटाक्षयत इति
यत् अस्य निमित्तं तयोर्वा मयि वा किंचिद्भवितुमर्हति । तत्र तद्विषये
तादृशनिमित्तप्रसक्तिर्नास्ति सामर्थ्यपरन्तपत्वादिदर्शनात् ।
परिशेषान्ममैव पापम् अस्य निमित्तं भवितुमर्हति । यद्वा ममैव "द्विषन्तः
पापकृत्याम्" इत्युक्तरीत्या अन्यतो नागतमित्यर्थः । किंचित् न हि वयं
सर्वज्ञाः असमाभिरज्ञातं किंचिद्भवितुमर्हति । महत् प्रारब्धफलतया ऽनुभवं
विना दुष्परिहरम् । अस्ति न संशयः । कार्ये सति कारणे किमस्ति सन्देहः ।
यद्वा किंचिदनिर्वचनीयम् महद्दुष्कृतमस्तीत्यनेन "किं त्वा ऽमन्यत वैदेहः"
इत्यादिनोक्तो भगवदपचारः । उक्तं हि " कीदृशं तु मया पापं पुरा देहान्तरे
कृतम् ।" इति । देहान्तरे बालशरीरे  ॥  ५।३८।४८ ॥   

  

वैदह्या वचनं श्रत्वा करुणं साश्रुभाषितम् ।  

अथाब्रवीन्महातेजा हनूमान् मारुतात्मजः  ॥  ५।३८।४९ ॥   

वैदेह्या इति । साश्रु यथा तथा भाषितमुक्तम्  ॥  ५।३८।४९ ॥   

  

त्वच्छोकविमुखो रामो देवि सत्येन मे शपे ।  

रामे दुःखाभिपन्ने च लक्ष्मणः परितप्यते  ॥  ५।३८।५० ॥   

कथंचिद्भवती दृष्टा न कालः परिशोचितुम्  ॥  ५।३८।५१ ॥   

त्वच्छोकेति । त्वच्छोकविमुखः त्वच्छोकेन विमुखः विषयान्तरपराङ्मुखः ।
प्रत्युत त्वय्येव दत्तचित्त इत्यर्थः  ॥  ५।३८।५०५१ ॥   

  

इमं मुहूर्तं दुःखानां द्रक्ष्यस्यन्तमनिन्दिते ।  

तावुभौ पुरुषव्याघ्रौ राजपुत्रौ महाबलौ  ॥  ५।३८।५२ ॥   

त्वद्दर्शनकृतोत्साहौ लङ्कां भस्मीकरिष्यतः  ॥  ५।३८।५३ ॥   

हत्वा च समरे क्रूरं रावणं सहबान्धवम् ।  

राघवस्त्वां विशालाक्षि नेष्यति स्वां पुरीं प्रति ।  

ब्रूहि यद्राघवो वाच्यो लक्ष्मणश्च महाबलः  ॥  ५।३८।५४ ॥   

सुग्रीवो वापि तेजस्वी हरयो ऽपि समागताः ।  

इत्युक्तवति तस्मिंश्च सीता सुरसुतोपमा ।  

उवाच सोकसन्तप्ता हनुमन्तं प्लवङ्गमम्  ॥  ५।३८।५५ ॥   

इमं मुहूर्तम् अस्मिन् मुहूर्ते । सप्तम्यर्थे द्वितीया  ॥  ५।३८।५२५५ ॥   

  

कौसल्या लोकभर्तारं सुषुवे यं मनस्विनी ।  

तं ममार्थे सुखं पृच्छ शिरसा चाभिवादय  ॥  ५।३८।५६ ॥   

मनस्विनी लोकभर्तारं सुषुवे । लोके स्त्रियः इहलोकपरलोकयोः स्वरक्षणार्थं
पुत्रान् सुवते नैवं मे श्वश्रूः । मनस्विनी विपुलमनस्का । सर्वलोकरक्षकः
पुत्रो मे भवेदिति व्रतमनुष्ठाय लोकोपकाराय पुत्रं सूतवती । एवंभूतः
कौसल्यासङ्कल्पः कथं मोघस्स्यात् । अहमत्र लोके न किमन्तर्भूता । तं
ममार्थे सुखं पृच्छ अस्मद्रक्षणं न मया प्रार्थ्यं तच्चिन्ता तस्यैव,
अस्मत्त्वरा तु विलम्बासहिष्णुतया, तस्मात् तत्सत्ता चेन्मद्रक्षणस्य न
कापि हानिः । अतस्तत्सत्तैवास्माभिराशास्यते । तेन तस्य सुखमस्ति किमिति
मया पृष्टमिति वद । एवं च लोकवदस्माभिश्च तस्मात्किंचिदपेक्षितं चेत्
लोकैर्यत्कार्यं तत् कार्यं मयापि कार्यमित्याह शिरसा चाभिवादय । अहं तं
शिरसा प्रणतवत्यस्मीति तमभिवादय । प्रणिपातं कुर्वित्यर्थः । कथं नायिका
नायकं शिरसा प्रणमेदिति चेत् आचारप्रधानजनककुलनन्दिन्यैवमनुष्ठितमिति
किमत्र प्रमाणं प्रष्टव्यम्? । प्रणयरोषेणैवमाहेति चेन्न । हनुमद्वचनेन
तस्य शान्तत्वात् । ननु ममार्थे मत्कार्यसिद्ध्यर्थं तं प्रणमेत्यर्थः किं
न स्यादिति चेत्, ममार्थ इत्यस्योभयत्रान्वयात् । पूर्वमत्र मया पृष्टमिति
पृच्छेत्यर्थस्यावश्यकत्वादत्रापि मया प्रणतमिति प्रणमेत्यस्य स्वरसत्वात्
 ॥  ५।३८।५६ ॥   

  

स्रजश्च सर्वरत्नानि प्रिया याश्च वराङ्गनाः ।  

ऐश्वर्यं च विशालायां पृथिव्यामपि दुर्लभम्  ॥  ५।३८।५७ ॥   

पितरं मातरं चैव संमान्याभिप्रसाद्य च ।  

अनुप्रव्रजितो रामं सुमित्रा येन सुप्रजाः  ॥  ५।३८।५८ ॥   

स्रजश्चेति, सन्तीति शेषः । स्रगादयः सन्ति पृथिव्यां
दुर्लभमैश्वर्यमप्यस्ति । तथा पितरं चैव संमान्य येन सुप्रजाः सः राममनु
प्रव्रजितः  ॥  ५।३८।५७।५८ ॥   

  

आनुकूल्येन धर्मात्मा त्यक्त्वा सुखमनुत्तमम् ।  

अनुगच्छति काकुत्स्थं भ्रातरं पालयन् वने  ॥  ५।३८।५९ ॥   

आनुकूल्येन भक्त्येत्यर्थः  ॥  ५।३८।५९ ॥   

  

संहस्कन्धो महाबाहुर्मनस्वी प्रियदर्शनः ।  

पितृवद्वर्तते रामे मातृवन्मां समाचरन्  ॥  ५।३८।६० ॥   

ह्रियमाणां तदा वीरो न तु मां वेद लक्ष्मणः  ॥  ५।३८।६१ ॥   

समाचरन् परिचरन्  ॥  ५।३८।६०६१ ॥   

  

वृद्दोपसेवी लक्ष्मीवान् शक्तो न बहु भाषिता ।  

राजपुत्रः प्रियः श्रेष्ठः सदृशः श्वशुरस्य मे  ॥  ५।३८।६२ ॥   

मम प्रियतरो नित्यं भ्राता रामस्य लक्ष्मणः ।  

नियुक्तो धुरि यस्यां तु तामुद्वहति वीर्यवान्  ॥  ५।३८।६३ ॥   

वृद्धोपसेवीत्यादि । यस्यां धुरि यस्मिन्कार्यनिर्वाह इत्यर्थः  ॥ 
५।३८।६२६३ ॥   

  

यं दृष्ट्वा राघवो नैव वृत्तमार्यमनुस्मरेत् ।  

स ममार्थाय कुशलं वक्तव्यो वचनान्मम ।  

मृदुर्नित्यं शुचिर्दक्षः प्रियो रामस्य लक्ष्मणः  ॥  ५।३८।६४ ॥   

यमिति । आर्यं श्वशुरं दशरथं नानुस्मरेत्, पितृवत्सम्यग्रक्षकत्वादिति भावः
 ॥  ५।३८।६४ ॥   

  

यथा हि वानरश्रेष्ठ दुःखक्षयकरो भवेत् ।  

त्वमस्मिन् कार्यनिर्योगे प्रमाणं हरिसत्तम  ॥  ५।३८।६५ ॥   

रामः यथा दुःखक्षयकरो भवेत्तथा वक्तव्यमित्यर्थः । कार्यनिर्योगे
कार्यसङ्घटने । प्रमाणं व्यवस्तापकः  ॥  ५।३८।६५ ॥   

  

राघवस्त्वत्समारम्भान्मयि यत्नपरो भवेत्  ॥  ५।३८।६६ ॥   

त्वत्समारम्भात्त्वदुत्साहात्  ॥  ५।३८।६६ ॥   

  

इदं ब्रूयाश्च मे नाथं शूरं रामं पुनः पुनः ।  

जीवितं धारयिष्यामि मासं दशरथात्मज  ॥  ५।३८।६७ ॥   

ऊर्ध्वं मासान्न जीवेयं सत्येनाहं ब्रवीमि ते ।  

रावणेनोपरुद्धां मां निकृत्या पापकर्मणा  ॥  ५।३८।६८ ॥   

इदमित्यादि । ऊर्ध्वं मासात् । रावणकृतमासद्वयावधिं न सहिष्य इति भावः ।
निकृत्या वञ्चनेन  ॥  ५।३८।६७६८ ॥   

  

त्रातुमर्हसि वीर त्वं पातालादिव कौशिकीम् ।  

ततो वस्त्रगतं मुक्त्वा दिव्यं चूडामणिं शुभम् ।  

प्रदेयो राघवायेति सीता हनुमते ददौ  ॥  ५।३८।६९ ॥   

पातालादिव कौशिकीम् । अत्रेतिकरणं द्रष्टव्यम् । इदं च ब्रूया इति
पूर्वेणान्वयः । कौशिकः इन्द्रः तत्सम्बन्धिनी श्रीः कौशिकी तामिव । एवं
ब्रह्मपुराणे श्रुयते पुरा वृत्रवधे ब्रह्महत्याभिभूतं निश्श्रीकमिन्द्रं
भगवान्नारायणो देवैस्सह वैष्णवेनाश्वमेघेन निष्कल्मषं कृत्वा
त्रैलोक्यराज्ये ऽभिषिच्य पुरातनीं पौरन्दरीं श्रियमुपाह्वयत् । ततो
ऽशरीरवाक्याद्गवाक्षतीर्थवर्तिनीं तामुपश्रुत्य स देवदेवो देवाश्च तत्र
जग्मुः । ततस्तान् दृष्ट्वा सा श्रीः पातालं प्रविवेश । तत्र
प्रवेष्टुमशक्नुवन्तो देवाः पुनरप्यशरीरं वाक्यं युष्मासु
सर्वलक्षणसम्पन्नस्तां प्रतिनेतुमर्हतीत्युपश्रुत्य तमेव पुरुषोत्तमं
प्रार्थयामासुः । स तत्र प्रविश्य पातालात् तां समुद्धृत्य तैस्सह शक्राय
प्रादादिति । महाभारते तु उतथ्यस्य भार्यां यमुनायां स्नान्तीं वरुणो
हृत्वा पतालमनयत् । तामुतथ्यो नारदेन याचित्वा तामलब्ध्वा कुपितः
पातालह्रदशोषेण तामवापेति श्रूयते । सा कौशिकीति केचित्कथयन्ति  ॥ 
५।३८।६९ ॥   

  

प्रतिगृह्य ततो वीरो मणिरत्नमनुत्तमम् ।  

अङ्गुल्या योजयामास न ह्यस्य प्राभवद्भुजः  ॥ । ५।३८।७० ॥   

प्रतिगृह्येति । मणिरत्नं मणिश्रेष्ठम् । अङ्गुल्या योजयामास,
चूडामणेरधिष्ठानस्य पृष्ठे या केशसरणिः तत्राङ्गुलिं प्रावेशयदित्यर्थः ।
एवं तनीयसी किमङ्गुलिरित्यत्राह-- न हीति । अस्य हनुमतः भुजः न प्राभवन्न
स्थूलो ऽभवत् । न तदानीं स महाकायः भुजश्च न स्थूलः
तेनाङ्गुलिस्तनीयसीत्यर्थः । एतेन देव्यै प्रदर्शितं महद्रूपं विहाय
पुरप्रवेशकालिकं सूक्ष्मरूपमङ्गीकृतवानित्यवगम्यते  ॥  ५।३८।७० ॥   

  

मणिरत्नं कपिवरः प्रतिगृह्याभिवद्य च ।  

सीतां प्रदक्षिणं कृत्वा प्रणतः पार्श्वतः स्थितः  ॥  ५।३८।७१ ॥   

हर्षेण महता युक्तः सीतादर्शनजेन सः ।  

हृदयेन गतो रामं शरीरेण तु विष्ठितः  ॥  ५।३८।७२ ॥   

मणिरत्नमिति । प्रणतः नम्रगात्रः  ॥  ५।३८।७१७२ ॥   

  

मणिवरमुपगृह्य तं महार्हं जनकनृपात्मजया धृतं प्रभावात् ।  

गिरिरिव पवनावधूत्मुक्तः सुखितमनाः प्रतिसंक्रमं प्रपेदे  ॥  ५।३८।७३ ॥   

इत्यार्षे रामायणे वाल्मीकीये आदिकाव्ये श्रीमत्सुन्दरकाण्डे अष्टात्रिंशः
सर्गः  ॥  ५।३८ ॥   

मणिवरमिति । पवनावधूतमुक्तः महावातकम्पितः तेन रहितश्चेत्यर्थः ।
प्रतिसंक्रमं प्रतिप्रयाणं प्रपेदे प्राप्तुमुद्युक्तः । अस्मिन्सर्गे
सार्धत्रिसप्ततिश्लोकाः  ॥  ५।३८।७३ ॥   

इति श्रीगोविन्दराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने अष्टात्रिंशः सर्गः  ॥  ५।३८ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/05-sItA-bhAShaNam/038_hanumatA_sItAchUDAmaNiyAchanA.md">
<details><summary><h3>शिरोमणी ...{Loading}...</h3></summary>



सीतावचनश्रवणानन्तरकालिकां सीतां प्रति हनुमदुक्तिमाह-- तत इत्यादिभिः ।
तेन सीतोक्तेन वाक्येन तोषितः कपिशार्दूलः तत् सीतोक्तं वाक्यं श्रुत्वा
उवाच  ॥  ५।३८।१  ॥   

  

युक्तेति । स्त्रीस्वभावस्य भीरुत्वादेः साध्वीनां पतिव्रतानां च विनयस्य
विनीतेश्च सदृशं योग्यं यत्त्वया भाषितं तत् युक्तरूपं तवातीव योग्यम्  ॥ 
५।३८।२  ॥   

  

युक्तत्वमेव स्फुटयन्नाह-- स्त्रीत्वादिति । स्त्रीत्वाद्धेतोः मामधिष्ठाय
ममोपरि स्थित्वापि सागरं व्यतिवर्तितुं न समर्थासि  ॥  ५।३८।३  ॥   

  

द्वितीयमिति । रामात् अन्यस्य संसर्गं नार्हामि एतत् द्वितीयं कारणं
यद्ब्रवीषि तत् महात्मनः तस्य रामस्य पत्न्याः ते सदृशं हि यतः ईदृशं वचनं
त्वामृते का ब्रूयात् न कापीत्यर्थः । श्लोकद्वयमेकान्वयि  ॥  ५।३८।४,५  ॥   

  

श्रोष्यते इति । यत्त्वया चेष्टितं रोदनादि कृतं भाषितं च तत्सर्वं
काकुत्स्थो रामः निरवशेषतः श्रोष्यते  ॥  ५।३८।६  ॥   

  

नन्वस्यैवोचितत्वे त्वया कथं सह गमनं प्रार्थितमित्यत आह-- कारणैरिति । हे
देवि रामप्रियचिकीर्षया शीघ्रं रामप्रीतिवाञ्छ्या बहुभिः कारणैः
कारणान्तरैश्च स्नेहेन प्रस्कन्नं द्रवीभूतं मनो यस्य तेन मया
एतत्समुदीरितम्  ॥  ५।३८।७  ॥   

  

कारणान्येव स्फुटयन्नाह-- लङ्काया इति । लङ्कायाः दुष्प्रवेशत्वाद्धेतोः
मया एतत्समुदीरितम् । एतेन रामस्यागमने श्रमो भविष्यतीति सूचितम्  ॥  ५।३८।८
 ॥   

  

इच्छामीति । रघुनन्दिना रामेण त्वां समानेतुं संयोजयितुम् अद्यैव इच्छामि ।
अत एव एतत् उदाहृतं कथितम्  ॥  ५।३८।९  ॥   

  

यदीति । मया सार्धं यातुं यदि नोत्सहसे तर्हि यत् यतः राघवो जानीयात्
मत्कर्तृकत्वाद्दर्शनं बुध्येत तदभिज्ञानं चिह्नं त्वं प्रयच्छ  ॥  ५।३८।१०
 ॥   

  

एवमिति । हनुमता एवमुक्ता सीता बाष्पैः प्रग्रथितानि अक्षराणि यस्मिन्
तद्वचनं मन्दं शनैरुवाच  ॥  ५।३८।११  ॥   

  

तद्वचनाकारमाह इदमित्यादिभिः । इदं वक्ष्यमाणम् अभिज्ञानं मम प्रियं यथा
भवति तथा त्वं ब्रूयाः । अर्द्धं पृथक् अभिज्ञानमेवाह शैलस्येत्यादिभिः ।
चित्रकूटस्य शैलस्य पूर्वोत्तरे ईशानकोणे विद्यमाने पादे विभूतिप्रापके
प्राज्यानि अधिकानि मूलफलोदकानि यस्मिन् सिद्धाश्रिते मन्दाकिन्या अदूरतः
समीपे तस्मिन् प्रसिद्धे अदेशे कृतदेशभिन्ने पदे स्थानि विद्यमानाया
ममाङ्के नानापुष्पसुगन्धिषु तस्य चित्रकूटस्य उपवनखण्डेषु विहृत्य सलिले
क्लिन्नस्त्वं समुपाविशः । सार्धश्लोकद्वयमेकान्वयि  ॥  ५।३८।१२१४  ॥   

  

तत इति । ततो ऽनन्तरं मांससमायुक्तः मांसेन विशिष्टो वायसः मां
पर्यतुण्डयत् । गृहीतमांसेन मामताडयदित्यर्थः । तं वायसं लोष्टमुद्यस्य
वारयामि स्म  ॥  ५।३८।१५  ॥   

  

दारयन्निति । बलिभोजनः स काकः भक्षार्थी मन्मांसभक्षणकाम इव चइवार्थे मां
दारयन् दारयितुं तत्रैव परिलीयते पर्यलीयत् मांसान्मांसप्रक्षेपात्तु
नोपारमत् उपारमत्  ॥  ५।३८।१६  ॥   

  

उत्कर्षन्त्यामिति । पक्षिणे वायसाय क्रुद्धायाम् अत एव
रशनामुत्कर्षन्त्यां मयि वसने स्रंसमाने सति त्वया ऽहं दृष्टा  ॥  ५।३८।१७
 ॥   

  

त्वयेति । भक्ष्यगृध्रेण भक्षणीयमांसाभिकाङ्क्षिणा च काकेन दारिता
विदारितेव त्वामुपागता प्राप्ता ऽहं तदा वसनस्रंसनकाले त्वया विहसिता अत एव
संल्लज्जिता अतः क्रुद्धा अभवमिति शेषः  ॥  ५।३८।१८  ॥   

  

तत इति । ततो ऽनन्तरं त्वया परिसान्त्विता क्रुद्ध्यन्तीवाहम् आसीनस्य
तवोत्संगमविशम्  ॥  ५।३८।१९  ॥   

  

बाष्पेति । वायसेन प्रकोपिता अत एव बाष्पपूर्णमुखी अत एव चक्षुषी
परिमार्जती अहं त्वया लक्षिता अभवमिति शेषः  ॥  ५।३८।२०  ॥   

  

परीति । परिश्रमात् हेतोः पर्यायेण क्रमेण हे राघव तवाङ्के ऽहं चिरं
प्रसुप्तास्मि ममाङ्के भरताग्रजश्च प्रसुप्तः  ॥  ५।३८।२१  ॥   

  

स इति । स वायसः काकः पुनः समुपागमत् । अर्ध पृथक् । तत इति ।
सुप्तप्रबुद्धाम् अत एव राघवाङ्कात्समुत्थितां मां वायस आगम्य स्तनान्तरे
विरराद भेदनानुकूलव्यापारं चकार । सार्द्धश्लोक एकान्वयी  ॥  ५।३८।२२  ॥   

  

पुनरिति । पुनरुत्पत्य मां पुनर्विददार । अथ अनन्तरं ततः पुनः
पुनर्विदारणात् हेतोः समुत्थितो रामः स्तनयोर्वितुन्नां
रुधिरमयमांसयुक्ततुण्डेन ताडिताम् अत एव मुक्तैः मांसात् च्युतैः
शोणितबिन्दुभिरुपलक्षितां मां दृष्ट्वा क्रुद्ध आशीविष इव श्वसन् सन् अभाषत
। अर्धचतुष्टयमेकान्वयि  ॥  ५।३८।२३,२४  ॥   

  

भाषणाकारमाह केनेति । हे नागनासोरु शुण्डादण्डसदृशोरुविशिष्टे ते
स्तनान्तरं केन विक्षतं ताडितम् अत एव पञ्चवक्त्रेण भोगिना सर्पेण कः
क्रीडति  ॥  ५।३८।२५  ॥   

  

वीक्षमाण इति । वीक्षमाणः इतस्ततो लोकयन् रामः
सरुधिरैदारितपश्वादिरुधिरविशिष्टैर्नखैरुपलक्षितं मामभि मत्समीये सुखं
संमुखमेव स्थितं वायसं समवैक्षत  ॥  ५।३८।२६  ॥   

  

ननु सावधानजनशरीरस्य काककर्तृकविदारणं लोके न दृष्टमिति को ऽयमीदृशः काक
इति हनुमतः शङ्कां दूरीकुर्वती आह-- पुत्र इति । गतौ पवनस्य समः अत एव
शीघ्रं धरान्तरं गतो वायसः शक्रस्य पुत्रः । एतेन रामपराक्रमपरीक्षार्थं
शक्रप्रेरणयैवायमागत इति ध्वनितम्  ॥  ५।३८।२७  ॥   

  

तत इति । महाबाहुः रामस्तस्मिन् वायसे क्रूरां क्रूरात्वेन प्रतीयमानां
मतिं कृतवान्  ॥  ५।३८।२८  ॥   

  

स इति । स रामः दर्भसंस्तरात् दर्भमयास्तरणतः कोपेन
सीताङ्गस्पर्शहेतुकपरमकल्याणप्राकट्यकारकस्वीकृतक्रोधाभासेन संवर्तिते
ईक्षणे यस्य स महाबाहुः रामः तस्मिन् वायसे वायसकल्याणार्थं क्रूरां
भयकारिणीं कठिनामनिवार्थामित्यर्थो वा मतिं कृतवान् क्रूरौ
कठिनभीषणावित्यनेकार्थः  ॥  \[स इति । स रामः दर्भसंस्तरात् दर्भमयास्तरणात्
गृह्य गृहीत्वा एकं दर्भमिति शेषः । ब्रह्मणो ऽस्त्रेण अस्त्रत्वसंपादकेन
दृष्टिविशेषादिना अयोजयत् स योजितो दर्भः द्विजं वायसमभिमुखः सन्
कालाग्निरिव जज्वाल\]  ॥  ५।३८।२९  ॥   

  

स इति । स रामः वायसं प्रति दर्भं चिक्षेप । ततो ऽनन्तरं स दर्भः
वायसमुद्दिश्य अम्बरे ऽनुजगाम  ॥  ५।३८।३०  ॥   

  

अनुसृष्ट इति । अनुसृष्टः बाणेनानुगतः अत एव त्राणकामः काकः विविधां गतिम्
आश्रयं जगाम चिन्तयामास । अत एव सर्वं लोकं विचचार  ॥  ५।३८।३१  ॥   

  

स इति । सः स्पपित्रादिसमीपं गतः पित्रा महर्षिभिश्च परित्यक्तः रामबाणभिया
अरक्षितः वायसः शरणं सर्वरक्षकं रामं गतः प्राप्तः  ॥  ५।३८।३२  ॥   

  

स इति । शरण्यः शरणहितः स रामः शरणागतम् अत एव भूमौ पतितं वधार्हमपि तं
वायसं कृपया पर्यपालयत् सीताङ्गस्पर्शमात्रेण तत्कल्याणप्रकटनमपहाय
कोपप्रकटनद्वारा किमर्थं कृतमिति तु न भ्रमितव्यं प्रार्थनयैव परमकल्याणं
क्रियत इति स्वाभाविकपरमात्मरीतेः । करुणावानपि व्यक्तं शक्तः स्वाम्यपि
देहिनाम् । अप्रार्थितो न गोपायेत् इति तत्प्रार्थनामतिरिति पुराणम्  ॥ 
५।३८।३३  ॥   

  

परिद्यूनमिति । परिद्यूनं क्षीणसामर्थ्यम् अत एव विवर्णं विकृतवर्णविशिष्टं
पतमानं तं वायसं ब्राह्ममस्त्रं मोघं सर्वथा मिथ्या कर्तुं न शक्यं
तत्तस्माद्धेतोः उच्यतां तन्मिथ्यात्वाभावोपायः कथ्यतामिति रामो ऽब्रवीत्
 ॥  ५।३८।३४  ॥   

  

तत इति । ततो ऽनन्तरं तस्य अपराधिनः काकस्य मम दक्षिणमक्षि स शरः अस्त्रं
हिनस्तिस्म इति दक्षिणं नेत्रं दत्वा अस्त्रायेति शेषः । प्राणेभ्यः
परिरक्षितः । एतेन ममाक्षि गृह्यतमिति तत्प्रार्थना सूचिता  ॥  ५।३८।३५  ॥   

  

स इति । तेन रामेण विसृष्टः त्यक्तः स वायसः रामाय नमस्कृत्वा स्वः स्वर्गे
दशरथाय दशरथमनुकूलयितुं नमस्कृत्वा स्वमालयं प्रतिपेदे । दशरथाय
नमस्कत्वेत्यनेन पलायनसमये दशरथोपदेशादेव रामशरणमागत इति ध्वनितं तेन
तस्मिन्काले आखेटाद्यन्यतमार्थं तस्यापि साकेतात्त्रिलोकीमध्ये आगमनं
जातमिति ध्वनितम् । तेन शक्रादिभिरयमुपदेशो न कृत इति ध्वनितं तेन दशरथस्य
सार्वकालिकयाथार्थ्यज्ञानवत्वेन व्यतिरेकालंकारो ध्वनितः । तेन
शरणागतरक्षकत्वस्य परंपरयास्मिन्नपि सिद्धत्वमिति सूचितं परंपरया रक्षकत्वं
त्वस्मिन्मर्यादापालनायेति बोध्यम्  ॥  ५।३८।३६  ॥   

  

मदिति । मत्कृते मत्परितोषार्थं काकमात्रे निखिलकाके ब्रह्मास्त्रं
ब्रह्मास्त्रनिष्पाद्यत्वं दक्षिणाक्षिहीनत्वमित्यर्थः । येन त्वया
समुदीरितं प्रापितं स त्वं त्वत्तो यो प्रां हरत् अहरत् तं कस्मात् क्षमसे
 ॥  ५।३८।३७  ॥   

  

स इति । सः सदा मत्परतोषकस्त्वं महोत्साही अत्युत्साहविशिष्टां मयि कृपां
कुरुष्व । तत्र हेतुः त्वयैव नाथवती अनाथा इव दृश्यते मम तनुरिति शेषः  ॥ 
५।३८।३८  ॥   

  

ननु तव रक्षणे मम न किंचित्प्रयोजनमित्यतः आह आनृशंस्यमिति । आनृशंस्यमिति
। आनृशंस्यं निर्हेतुककृपापरो धर्मः इति त्वत्त एव मया श्रुतम् । एतेन
प्रयोजनाभावे ऽपि स्वकृपया पालयेति सूचितम् । ननु बलवन्तो राक्षसाः मया कथं
निरसनीयाः इत्यत आह महावीर्यत्वादिविशिष्टम् अपारवारं पारवाररहितं स्वतेजसा
सर्वत्र परिपूर्णमित्यर्थः । गाम्भीर्याद्धेतोः सागरोपमं ससमुद्रायाः
धरण्याः निखिलब्रह्माण्डभूमेः भर्तारम् अत एव वासवः इन्द्र उपमा यस्य तं
त्वामहं जानामि अर्धचतुष्टमेकान्वयि  ॥  ५।३८।३९,४०  ॥   

  

एवमिति । हे राघव रक्षस्सु अस्त्रं किमर्थं न मोचयसि  ॥  ५।३८।४१  ॥   

  

नेति । नागादयः समरे रामस्य वेगं प्रतिसमीहितुं निरोद्धुं न शक्ताः  ॥ 
५।३८।४२  ॥   

  

तस्येति । वीर्यवतः तस्य रामस्य यदि मयि संभ्रमः आदरः तर्हि राक्षसान्
क्षयं कुतो न नयति प्रापयति संभ्रमं त्रयमिच्छन्ति भयमुद्वेगमादरम्, इति
कोशः  ॥  ५।३८।४३  ॥   

  

भ्रातुरिति । भ्रातुरादेशमाज्ञामादाय लक्ष्मण एव कस्य हेतोर्न परित्राति  ॥ 
५।३८।४४  ॥   

  

यदीति । पुरुषव्याघ्रौ तौ रामलक्ष्मणौ यदि सुराणामपि दुर्धषौ तर्हि मां
किमर्थमुपेक्षतः  ॥  ५।३८।४५  ॥   

  

ममेति । समर्थौ अपि यद्यस्मात् मां नावेक्षेते अतः ममैव
किञ्चिद्दुष्कृतमस्ति अत्र संशयो न  ॥  ५।३८।४६  ॥   

  

वैदेह्या इति । वैदेह्या वचनं श्रुत्वा हनूमान् अब्रवीत्  ॥  ५।३८।४७  ॥   

  

तद्वचनाकारमाह त्वदिति । हे देवि हे सत्ये सत्यवादिनि रामः
त्वच्छोकविमुखस्त्वच्छोकेन रामे दुःखाभिपन्ने सति लक्ष्मणः परितप्यते ते
तुभ्यं शपे । अत्र विश्वासार्थे शपथं करोमि  ॥  ५।३८।४८  ॥   

  

कथञ्चिदिति । यस्मात् कथञ्चित् भवती दृष्टा मयेति शेषः । अतः इमं मुहूर्तम्
आरभ्येति शेषः । दुःखानामन्तं द्रक्ष्यसि । किंच दुःखानामन्तं
विध्वंसकमिममागामिनं मुहूर्तं द्रक्ष्यसि अतः परिशोचितुं कालः समयो न  ॥ 
५।३८।४९  ॥   

  

ताविति । तौ रामलक्ष्मणौ लोकान् राक्षसजनान् भस्मीकरिष्यतः  ॥  ५।३८।५० ॥   

  

हत्वेति । राघवः रावणं हत्वा त्वां स्वां पुरीं प्रति नेष्यति  ॥  ५।३८।५१
 ॥   

  

ब्रूहीति । राघवप्रभृतिः यद्वाच्यः तत् समागताः रामसमीपं प्राप्ताः हरयश्च
यद्वाच्याः तच्च त्वं ब्रूहि  ॥  ५।३८।५२  ॥   

  

इतीति । तस्मिन् हनुमति इति उक्तवति सति सीता ऽब्रवीत् अर्द्धं पृथक् ।
तद्वचनकारमाह कौशल्येत्यादिभिः । कौशल्या यं सुषुवे तं ममार्थे
उद्युक्तमिति शेषः । रामं सुखं पृच्छ अभिवादय च  ॥  ५।३८।५३  ॥   

  

स्रज इति । स्रजः विचित्रमालाः प्रियाः अतिप्रीतिविषयभूताः याः
वराङ्गनास्ताश्च विशालायां विस्तीर्णायां पृथिव्याम् अपिशब्देन स्वर्गे ऽपि
दुर्लभमैश्वर्यं च अनुत्तमं सुखं च त्यक्त्वा पितरं मातरं च संमान्य
सत्कृत्य अभिप्रसाद्य च यो राममनुप्रवजितः मात्रा प्रस्थापितः येन सुमित्रा
सुप्रजा शोभनपुत्रवती काकुत्स्थं भ्रातरं पालयन् सन् आनुकूल्येन यो
ऽनुगच्छति  ॥  ५।३८।५४५७  ॥   

  

यः मां मातृवत् समाचरन् सन् रामे पितृवद्वर्तते  ॥  ५।३८।५८  ॥   

  

यः ह्रियमाणां मां तदा हरणकाले न वेद शक्तः समर्थो ऽपि यो बहुभाषिता नित्यं
न  ॥  ५।३८।५९  ॥   

  

मे श्वशुरस्य सदृशः यः रामस्य प्रियतरो भ्राता अत एव मत्तः ममापि प्रियः
अतिप्रीतिविषयीभूतः  ॥  ५।३८।६०  ॥   

  

यस्यां धुरि सेवारूपकार्ये नियुक्तः तां नित्यमुद्वहति यं दृष्ट्वा वृत्तं
पितृनिर्याणादि नैव अनुस्मरत् अन्वस्मरत्  ॥  ५।३८।६१  ॥   

  

सलक्ष्मणः ममार्थाय यथा दुःखक्षयकरो भवेत् तथा कुशलं वक्तव्यः ।
सार्धाष्टकमेकान्वयि  ॥  ५।३८।६२  ॥   

  

त्वमिति । हे हरियूथप त्वत्समारभ्मात् त्वदुत्साहनात् राघवः मयि यत्नपरो
भवेत् अतः अस्मिन् कार्यनिर्वाहे कार्यसाधने त्वमेव प्रमाणम्  ॥  ५।३८।६३
 ॥   

  

इदमिति । हे दशरथात्मज मासम् अवधिभूतमासपर्यन्तं जीवितं धारयिष्यामि मासात्
ऊर्ध्वं न जीवेयम् इति सत्येन सत्यं ते अहं ब्रवीमि इदं मम वचः मे नाथं
रामं त्वं ब्रूयाः सार्धश्लोक एकान्वयी  ॥  ५।३८।६४  ॥   

  

रावणेनेति । पापकर्मणा रावणेनोपरुद्धाम् अत एव निकृत्या
राक्षसीकृतपीडयोपलक्षितां मां त्रातुमर्हसि । तत्र दृष्टान्तः पातालात्
उद्धृतां कौशिकीं कौशिकगोत्रपृथ्वीमिव यथा वराहः पृथिवीं ररक्ष तथेत्यर्थः
 ॥  ५।३८।६५  ॥   

  

तत इति । ततो ऽनन्तरं वस्रगतं दिव्यं चूडामणिं शिरोरत्नं मुक्त्वा उन्मुच्य
राघवाय प्रदेय इत्युक्त्वेति शेषः । हनुमते ददौ  ॥  ५।३८।६६  ॥   

  

प्रतीति । वीरो हनूमान् मणिरत्नं प्रतिगृह्य अङ्गुल्या योजयामास ।
तद्गतच्छिद्रे अङ्गुलिं प्रवेशयामासेत्यर्थः । ननु हनुमद्रूपस्य
सुसूक्ष्मत्वात् भुजेनैव कुतो न धृतवानित्यत आह अस्य हनुमतो भुजो न
प्राभवत् तच्छिद्रप्रवेशार्हो नाभवदित्यर्थः  ॥  ५।३८।६७  ॥   

  

मणीति । कपिवरो हनूमान् प्रणतः सन् पार्श्वतः पार्श्वे स्थितः  ॥  ५।३८।६८
 ॥   

  

हर्षेणेति । सीतादर्शनजेन हर्षेण युक्तो हनूमान् हृदयेन मनसा रामं गतः
प्राप्तः  ॥  ५।३८।६९  ॥   

  

मणीति । जनकनृपात्मजया धृतं वस्त्रे बद्धं प्रभावात् अतिसामर्थ्यात्
हेतोर्महार्हमतिपूज्यं मणिवरमुपगृह्य गिरिवरपवनेन
शैलश्रेष्ठोर्ध्वभागसंबन्धिवातेन अवधूतः कम्पितः मुक्तः पश्चादवधूतिरहित इव
सुखितमनाः महावातस्थानीयसीतादर्शनाभावनिवृत्त्या प्राप्तानन्दो हनूमान्
प्रतिसंक्रमं निर्गमं प्रपेदे प्रारभत । मुक्तान्तशब्दः
आचारक्विबन्तप्रकृतिकर्तृक्विबन्तो लाक्षणिको वा  ॥  ५।३८।७० ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे
अष्टात्रिंशः सर्गः  ॥  ५।३८  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/05-sItA-bhAShaNam/038_hanumatA_sItAchUDAmaNiyAchanA.md">
<details><summary><h3>तिलकम् ...{Loading}...</h3></summary>



तेन वाक्येन सीतयोक्तेन वाक्येन  ॥  ५।३८।१  ॥   

  

स्त्रीस्वभावस्य भीरुत्वादेः साध्वीनां पतिव्रतानां विनयस्य वृत्तस्य सदृशं
युक्तरूपमतिशयेन युक्तम्  ॥  ५।३८।२  ॥   

  

वचनस्य युक्तरूपतां प्राशस्त्यं दर्शयति स्त्रीत्वादिति । शतयोजनं सागरं
व्यतिवर्तितुं तर्तुं विस्तीर्णमतिबृहच्छरीरमपि मामधिष्ठायेत्यन्वयः ।
"स्त्री त्वं न तु समर्थं हि" इति पाठे त्वं स्त्री न तु समर्थम् । न
समर्थेत्यर्थः । लिङ्गव्यत्यय आर्ष इति तीर्थः । स्त्रीणां
भीरुस्वभावत्वादिति भावः  ॥  ५।३८।३,४  ॥   

  

ईदृशं वचनं त्वया सह न यास्यामीत्येतद्धनम् । त्वद्भिन्नेदृश्यामापदीदृशं
वचः का ब्रूयात्  ॥  ५।३८।५  ॥   

  

चेष्टितं व्यापारो विलापादिरूपः  ॥  ५।३८।६  ॥   

  

कारणैर्बहुभिरुपपन्नं यत्त्वया मदग्रतो भाषितं तद्रामाग्र उच्यमानगुणकेन
मयेरितं काकुत्स्थो निरवशेषतः श्रोष्यत इत्यन्वय इति कतकः  ॥  ५।३८।७  ॥   

  

रामसमीपनयनोक्तौ हेतुमाह लङ्काया इति । रामेण पत्या लङ्काया
दुष्प्रवेशत्वान्महोदधेर्दुस्तरत्वाच्चात्मनः सामर्थ्यसत्त्वाच्च  ॥  ५।३८।८
 ॥   

  

इच्छामीत्यादिसमुदीरितं मयेति शेषः । रघुनन्दिना रघूंस्तद्वंश्यान्नन्दयति
तेन रामेण समानेतुमित्यन्वयः । तदपि गुरो रामस्य स्नेहेन त्वयि भक्त्या
चोक्तम्, न तु निजबलगर्वादित्यर्थः  ॥  ५।३८।९  ॥   

  

यदीति । उक्तरीत्यायुक्तत्वपर्यालोचनयेत्यर्थः  ॥  ५।३८।१०  ॥   

  

एवमुक्ता प्रत्यभिज्ञां देहीत्युक्ता । मन्दमुपांशु ।
एकान्तवृत्तान्तस्मरणजो बाष्पः  ॥  ५।३८।११  ॥   

  

इदं रहस्यवृत्तान्तकथनरूपम् । रहस्यवृत्तान्तत्वादेवान्याज्ञातत्वेन
श्रेष्ठम् । तदेवाह शौलस्येति । पूर्वोत्तरे ईशानदिक्स्थे पादे
प्रत्यन्तपर्वतरूपे पदे स्थाने  ॥  ५।३८।१२  ॥   

  

मन्दाकिन्यविदूरतो मन्दाकिनीसमीपे । सिद्धाश्रिते बहुमूलादिमति देशे
तापसाश्रमवासिन्या मम यद्वृत्तं तच्छ्रेष्ठमभिज्ञानं त्वं ब्रूया इति
संबन्धः  ॥  ५।३८।१३  ॥   

  

समुपाविष्ठो ऽभूः  ॥  ५।३८।१४  ॥   

  

ततो ऽनन्तरं स त्वदनुभवसिद्धः समायुक्तो विकाराभियुक्तः सन्पर्यतुण्डयत् ।
स्तनान्तर इति शेषः । यद्वा मांससमायुक्तः मांसेच्छायुक्त इत्यर्थः  ॥ 
५।३८।१५  ॥   

  

तत्रैव परिलीयते वार्यमाणो ऽपि न देशान्तरं गच्छति स्म, न च
मांसान्मांसविदारणाद्भक्षार्थ्युपारमत् । यद्ययं वस्तुतो न
मांसार्थीत्युच्यते तदेत्थं योज्यम् । स वायसो मांसाद्भक्षार्थीव
इवाध्याहारः ल्यब्लोपं पञ्चमी मांसमुपगृह्य भक्षार्थीव । यद्वा मांसभोजने
भक्षार्थीव पुगःपुनर्विलेखनान्न विरराम  ॥  ५।३८।१६  ॥   

  

अथ पक्षिणे क्रुद्धायां मयि रशनां वासोदार्ढ्यायोत्कर्षन्त्यां तदानीं वसने
स्रंसमाने सति त्वयाहं स्रस्तवसना दृष्ट, ततस्त्वया विहसिता, तदा
तत्परिहासकाले क्रुद्धा सम्यग्लज्जिता च । भक्ष्यगृद्धेन भक्ष्यलुब्धेनेव
काकेन दारिता सती त्वामुपागता  ॥  ५।३८।१७,१८  ॥   

  

तदनन्तरं वायसापसारणेन श्रान्ताहमासीनस्य ते उत्सङ्गमाविशम् । ततः
परिहासमात्रं कृत्वा तूष्णीं तिष्ठति भवति क्रुद्ध्यन्त्यहं प्रहृष्टेन
त्वया परिसान्त्विता  ॥  ५।३८।१९  ॥   

  

अतएव बाष्पपरिपूर्णमुखी, चक्षुषी च मन्दं परिमार्जती हे नाथ, वायसेन
प्रकोपितेति त्वया लक्षितास्मि  ॥  ५।३८।२०  ॥   

  

अथ हे राघव, अहं तवाङ्के परिश्रमात्सुप्तास्मि भरताग्रज, त्वं च पर्यायेण
ममाङ्के सुप्तः  ॥  ५।३८।२१  ॥   

  

स तत्रेति । त्वयि स्वपति मयि जाग्रत्यामित्यर्थः । सुप्तप्रबुद्धां
राघवाङ्के सुप्त्वा ततः प्रबुद्धाम्, अतएव राघवाङ्कादुत्थितां वायसः
पुनरागम्य स्तनान्तरे विरराद व्यलिखत्  ॥  ५।३८।२२  ॥   

  

एतदन्तमभिज्ञानवचनानुवादः । अथ हनूमते शेषवृत्तान्तकथनम्-- तत इति । ततः
पुनः पुनर्विलेखनाद्धेतोर्मुक्तैः शोणितबिन्दुभी रामः समुत्थितो ऽभूत् ।
सुखसुप्तो ऽपीति शेषः  ॥  ५।३८।२३  ॥   

  

तदा स्तनयोर्वितुन्नां मां दृष्ट्वा क्रुद्धः । अनेन पूर्वपर्याये केवलं
रामः काकचेष्टाबुद्ध्या परिहासमेव कृतवानिति सूचितम्  ॥  ५।३८।२४,२५  ॥   

  

वीक्षमाणः । इतस्ततः प्रान्तदेशमित्यर्थः  ॥  ५।३८।२६  ॥   

  

देवि । को ऽसावेवंविधो वायस इति हनूमतः शङ्कायामाह-- पुत्र इति ।
शक्रपुत्रो जयन्तः स तु वायसः वायसरूपधारीत्यर्थः । धरान्तरं गतो भूमिबिलं
प्राप्तः । शीघ्रगतौ पवनस्य समः । धरान्तरचारित्वं तु पवनादस्य विशेषः ।
नहि वायुस्तत्सञ्चारीति कतकः  ॥  ५।३८।२७  ॥   

  

कोपेन संवर्तिते विवर्तिते ईक्षणे येन सः  ॥  ५।३८।२८  ॥   

  

दर्भसंस्तरात् । संस्तरणार्तगृहीतदर्भमुष्टेरेकमिति शेषः । योजयत् ।
ब्रह्मास्त्रेदेवतामन्त्रेणायोजयदित्यर्थः  ॥  ५।३८।२९,३०  ॥   

  

विविधां गतिं जगामेत्येतद्विवृणोति-- त्राणेति । इमं लोकं
भूलोकादिसत्यलोकान्तम्  ॥  ५।३८।३१  ॥   

  

पित्रा परित्यक्तः । स्वर्गे ऽपीति शेषः । पित्रेत्युपलक्षणं
ब्रह्मान्तानाम्  ॥  ५।३८।३२ ॥   

  

पर्यपालयत् । प्राणरक्षणेनेति शेषः  ॥  ५।३८।३३  ॥   

  

परिद्यूनं क्षीणशक्तिम् । ब्राह्ममस्त्रं मोघं कर्तुं न शक्यमतस्तदुच्यताम्
तत्संहार्यं वस्तु भार्गववदुच्यतामित्यर्थः  ॥  ५।३८।३४  ॥   

  

स दक्षिणाक्ष्यस्य संहार्यं भवत्वित्युक्तः परिरक्षितः परिरक्षितवान् ।
आत्मानमिति शेषः  ॥  ५।३८।३५  ॥   

  

स जयन्तः  ॥  ५।३८।३६  ॥   

  

एवं हनूमते रामैकसंवेद्यमभिज्ञानमुक्त्वा सन्देशान्तरमाह मत्कृते इति ।
कस्मात्क्षमसे इत्यवान्तरवाक्यान्ते इत्युक्तवतीति ब्रूहीति वाक्यशेषो
द्रष्टव्य इति  

कतकः । बुद्धिस्थं राममेव सोपालम्भं संबोध्य प्रार्थयते इति तीर्थः ।
त्वत्तस्त्वत्सकाशाद्यो मा मामहरद्धृतवान्  ॥  ५।३८।३७  ॥   

  

मम महोत्साहरूपां मयि कृपां कुरु । त्वया नाथवत्यपि मल्लक्षणा नार्यनाथेव
दृश्यत इत्यर्थः  ॥  ५।३८।३८  ॥   

  

आनृशंस्यं दया । न च शक्यो ऽयमर्थ इति चेत्तत्राह जानामीति  ॥  ५।३८।३९ ॥   

  

अपारवारं मर्यादारहितम् । देशकालादिपरिच्छेदहीनमित्यर्थः ।
जानामीत्यनुकर्षः  ॥  ५।३८।४०,४१  ॥   

  

अथ हनूमन्तं सामान्यतो रामवैभवमाह न नागा इति । प्रतिसमीहितुम् ।
प्रतिभटतया स्थित्वा निरोद्धुमित्यर्थः । "प्रतिसमाधितुम्" इति पाठान्तरम्
। तत्रार्षत्वं शरणम् । उक्त एवार्थः  ॥  ५।३८।४२  ॥   

  

"मम संभ्रमः" इति पाठे मम प्राप्तये संभ्रम इत्यर्थः  ॥  ५।३८।४३४७  ॥   

  

कस्माद्राक्षसक्षयं न करोतीत्यस्योत्तरम्-- त्वच्छोकेति । त्वद्वियोगजशोकेन
सर्वकार्यविमुख इत्यर्थः  ॥  ५।३८।४८  ॥   

  

यतः कथञ्चिद्भवती दृष्टा, अत इमं मुहुर्तमारभ्य परिदेवितुं कालो न ।
कुतस्तत्राह-- यतो दुःखानामन्तं द्रक्ष्यसि  ॥  ५।३८।४९५१  ॥   

  

नियोगसारं ब्रूहीत्याह-- ब्रूहीति  ॥  ५।३८।५२,५३  ॥   

  

ममार्थे मत्प्रतिनिधित्वेनेत्यर्थः । लक्ष्मणः पूर्वं मारीचवधाय गते रामे
तत्पृष्ठगमनाय सम्यक्कृतपारुष्य इति ज्ञात्वा तस्य विमोचनप्रवृत्त्युपेक्षा
मा भूदिति विशिष्य कुशलप्रश्नं ब्रूहीत्याह-- स्रजश्चेति । दुर्लभमित्यत्र
त्यक्त्वेत्यनुकर्षः  ॥  ५।३८।५४५७  ॥   

  

समाचरत्पर्यचरत् । दुर्वाक्यैरतिपीडां प्रापितो वीरो मां ह्रियमाणां
केनचिद्धरिष्यमाणाम् । वर्तमानसामीप्ये लट् । न वेद, यदि वेद मयि तथा
प्रलपन्त्यामपि निकट एव तिष्ठेत्, अतो मद्दुरदृष्टवशान्नावेदीदित्यर्थः  ॥ 
५।३८।५८  ॥   

  

शक्तः समर्थः न बहुभाषिता मितभाषीत्यर्थः । राजपुत्रस्य रामस्य प्रियेषु
श्रेष्ठः अतिप्रिय इत्यर्थः  ॥  ५।३८।५९  ॥   

  

तदेवाह मत्त इति । मत्तो ऽपीत्यर्थः । यस्यां दुरि यत्र कार्ये  ॥  ५।३८।६०
 ॥   

  

वृत्तं प्रमीतम् । पितृवद्रक्षकत्वात्तत्स्मरणाभावः । अनुस्मरदन्वस्मरत् ।
ममार्थाय मत्प्रयोजनोन्मुखाय । मम वचनाद्वक्तव्यः सीता त्वां कुशलं
पृच्छतीति वक्तव्य इत्यर्थः  ॥  ५।३८।६१  ॥   

  

हि निश्चये । यथा दुःखक्षयकरो भवेद्दुःखक्षयहेतुप्रवृत्तिपरो भवेत्तथा
वाच्य इत्यर्थः  ॥  ५।३८।६२  ॥   

  

किं बहुनास्य कार्यस्य निर्वाहे त्वं प्रमाणम् । यथा कार्यनिर्वाहो भवति
तथा कुर्वित्यर्थः । यत एवमतः राघव इति  ॥  ५।३८।६३,६४  ॥   

  

ऊर्ध्वं मासादिति । रावणदत्तावध्यविशिष्टं किञ्चिदधिकं मासद्वयमपि न सहिष्य
इति भावः । तत्समाप्तौ त्वदनागमने ऽनार्यो ऽनार्यमेवाचरेत्, अतो ऽर्वागेव
मरणं ज्याय इति शीघ्रमागमनायैवमुक्तिरिति बोध्यम् । निकृत्या
राक्षसीकर्तृकनिग्रहेणोपरुद्धाम् । पातालादिव कौशिकीं पातालमग्रां भूवं
भगवानिव त्रातुमर्हसि । गायत्र्याः साङ्ख्यायनगोत्रत्ववद्भूः कौशिकीति कतकः
। कौशिकी देवेन्द्रश्रीः । पुरा किल वृत्रवधाभिभूतस्येन्द्रस्य लक्ष्मीं
पातालं प्रविष्टां देवप्रार्थितो नारायण उद्धृत्य पुनरिन्द्राय
प्रायच्छदिति पुराणगाथेति तीर्थः  ॥  ५।३८।६५  ॥   

  

चूडामणिं शिरोरत्नम्  ॥  ५।३८।६६  ॥   

  

अङ्गुल्या योजयामास दधार । चूडामण्यधिष्ठानहेमपुष्पस्य केशप्रवेशार्थं
यद्रन्ध्रं तत्राङ्गुलिं प्रवेशयामासेत्यर्थः । ननु तदा
सूक्ष्मरूपत्वात्तत्र भुजासञ्जनमेवोचितमत आह-- नहीति । अस्य भुजः सूक्ष्मो
ऽपि न प्राभवत् तद्रन्ध्रे न प्राविशदित्यर्थः । निषेधस्य
प्रसक्तिमूलकत्वात्प्रसक्तेश्च सूक्ष्मरूप एव संभवात् पूर्वं देव्यै
प्रदर्शितं महद्रूपं विहाय सूक्ष्मरूपेणैव स्थित इति गम्यत इति तीर्थः ।
कतकस्तु अङ्गुल्या योजयामास । सूक्ष्मवासोबद्धमङ्गुल्यां दृढं
बबन्धेत्यर्थः । अस्य बन्धेन भुजो न प्राभवत्, व्यक्ततया
सर्वानुभवप्रसङ्गाद्गोपनीयत्वाच्च भुजो नोचितो ऽभूदित्यर्थ इत्याह  ॥ 
५।३८।६७  ॥   

  

पार्श्वतः स्थितः सीतासमीपे स्थितः  ॥  ५।३८।६८,६९  ॥   

  

महार्हं बहुमूल्यम् । प्रभावात्सामर्थ्यविशेषात् । राक्षसीभिर्यथा न
ज्ञायते तथा धृतम् । गिरिवरपवनावधूतमुक्तः
पर्वतश्रेष्ठोर्ध्वभागीयपवनकम्पितः, पश्चात्तेन कम्पेन मुक्तः, स इव
सुखितमनाः । अयमपि पूर्वं सीताया अदर्शनेन दुःखवशात्कम्पितः,
ततस्तद्दर्शनेन ततः कम्पान्मुक्तः, अतः सुखितमनाः प्रतिसङ्क्रमं
लङ्कादुर्गप्राकारं प्राप्तुं प्रपेदे । यत्नमारभतेत्यर्थः  ॥  ५।३८।७०  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे ऽष्टात्रिंशः सर्गः  ॥  ५।३८  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/05-sItA-bhAShaNam/038_hanumatA_sItAchUDAmaNiyAchanA.md">
<details><summary><h3>द्राविडपाठः ...{Loading}...</h3></summary>



  
ततः सकपिशार्दूलस्तेन वाक्येन हर्षितः।  
सीतामुवाच तच्छ्रुत्वा वाक्यं वक्यविशारदः ॥ 5.38.1 ॥   
युक्तरूपं त्वया देवि भाषितं शुभदर्शने।  
सदृशं स्त्रीस्वभावस्य साध्वीनां विनयस्य च ॥ 5.38.2 ॥   
स्त्रीत्वं न तु समर्थं हि सागरं व्यतिवर्तितुम्।  
मामधिष्ठाय विस्तीर्णं शतयोजनमायतम् ॥ 5.38.3 ॥   
द्वितीयं कारणं यच्च ब्रवीषि विनयान्विते।  
रामादन्यस्य नार्हामि संस्पर्शमिति जानकि ॥ 5.38.4 ॥   
एतत्ते देवि सदृशं पत्न्यास्तस्य महात्मनः।  
का ह्यन्या त्वामृते देवि ब्रूयाद्वचनमीदृशम् ॥ 5.38.5 ॥   
श्रोष्यते चैव काकुत्स्थः सर्वं निरवशेषतः।  
चोष्टितं यत्त्वया देवि भाषितं मम चाग्रतः ॥ 5.38.6 ॥   
कारणैर्बहुभिर्देवि रामप्रियचिकीर्षया।  
स्नेहप्रस्कन्नमनसा मयैतत् समुदीरितम् ॥ 5.38.7 ॥   
लङ्काया दुष्प्रवेशत्वाद् दुस्तरत्वान्महोदधेः।  
सामर्थ्यादात्मनश्चैव मयैतत् समुदीरितम् ॥ 5.38.8 ॥   
इच्छामि त्वां समानेतुमद्यैव रघुबन्धुना।  
गुरुस्नेहेन भक्त्या च नान्यथैतदुदाहृतम् ॥ 5.38.9 ॥   
यदि नोत्सहसे यातुं मया सार्धमनिन्दिते।  
अभिज्ञानं प्रयच्छ त्वं जानीयाद्राघवो हि तत् ॥ 5.38.10 ॥   
एवमुक्ता हनुमता सीता सुरसुतोपमा।  
उवाच वचनं मन्दं बाष्पप्रग्रथिताक्षरम् ॥ 5.38.11 ॥   
इदं श्रेष्ठमभिज्ञानं ब्रूयास्त्वं तु मम प्रियम्।  
शैलस्य चित्रकूटस्य पादे पूर्वोत्तरे पुरा ॥ 5.38.12 ॥   
तापसाश्रमवासिन्याः प्राज्यमूलफलोदके।  
तस्मिन् सिद्धाश्रमे देशे मन्दाकिन्या ह्यदूरतः ॥ 5.38.13 ॥   
तस्योपवनषण्डेषु नानापुष्पसुगन्धिषु।  
विहृत्य सलिलक्लिन्ना तवाङ्के समुपाविशम् ॥ 5.38.14 ॥   
ततो मांससमायुक्तो वायसः पर्यतुण्डयत्।  
तमहं लोष्टमुद्यम्य वारयामि स्म वायसम् ॥ 5.38.15 ॥   
दारयन् स च मां काकस्तत्रैव परिलीयते।  
न चाप्युपारमन्मांसाद्भक्षार्थी बलिभोजनः ॥ 5.38.16 ॥   
उत्कर्षन्त्यां च रशनां क्रुद्धायां मयि पक्षिणि।  
स्रस्यमाने च वसने ततो दृष्टा त्वया ह्यहम् ॥ 5.38.17 ॥   
त्वयाऽपहसिता चाहं क्रुद्धा संलज्जिता तदा।  
भक्षगृध्रेन काकेन दारिता त्वामुपागता ॥ 5.38.18 ॥   
आसीनस्य च ते श्रान्ता पुनरुत्सङ्गमाविशम्।  
क्रुद्ध्यन्ती च प्रहृष्टेन त्वयाऽहं परिसान्त्विता ॥ 5.38.19 ॥   
बाष्पपूर्णमुखी मन्दं चक्षुषी परिमार्जती।  
लक्षिताऽहं त्वया नाथ वायसेन प्रकोपिता ॥ 5.38.20 ॥   
पर्यायेण प्रसुप्तश्च ममाङ्के भरताग्रजः।  
स तत्र पुनरेवाथ वायसः समुपागमत् ॥ 5.38.21 ॥   
ततः सुप्तप्रबुद्धां मां रामस्याङ्कात् समुत्थिताम्।  
वायसः सहसाऽऽगम्य विददार स्तनान्तरे ॥ 5.38.22 ॥   
पुनः पुनरथोत्पत्य विददार स मां भृशम्।  
ततः समुक्षितो रामो मुक्तैः शोणितबिन्दुभिः ॥ 5.38.23 ॥   
वायसेन ततस्तेन बलवत्क्लिश्यमानया।  
स मया बोधितः श्रीमान् सुखसुप्तः परन्तपः ॥ 5.38.24 ॥   
स मां दृष्ट्वा महाबाहुर्वितुन्नां स्तनयोस्तदा।  
आशीविष इव क्रुद्धः श्वसन् वाक्यमभाषत ॥ 5.38.25 ॥   
केन ते नागनासोरु विक्षतं वै स्तनान्तरम्।  
कः क्रीडति सरोषेण पञ्चवक्त्रेण भोगिना ॥ 5.38.26 ॥   
वीक्षमाणस्ततस्तं वै वायसं समुदैक्षत।  
नखैः सरुधिरैस्तीक्ष्णैर्मामेवाभिमुखं स्थितम् ॥ 5.38.27 ॥   
पुत्रः किल स शक्रस्य वायसः पततां वरः।  
धरान्तरगतः शीघ्रं पवनस्य गतौ समः ॥ 5.38.28 ॥   
ततस्तस्मिन् महाबाहुः कोपसंवर्तितेक्षणः।  
वायसे कृतवान् क्रूरां मतिं मतिमतां वरः ॥ 5.38.29 ॥   
स दर्भं संस्तराद् गृह्य ब्राह्मेमास्त्रेण योजयत्।  
स दीप्त इव कालाग्रिर्जज्वलाभिमुखो द्विजम् ॥ 5.38.30 ॥   
स तं प्रदीप्तं चिक्षेप दर्भं तं वायसं प्रति।  
ततस्तं वायसं दर्भः सोऽम्बरेऽनुजगाम ह ॥ 5.38.31 ॥   
अनुसृप्तस्तदा काको जगाम विविधां गतिम्।  
लोककाम इमं लोकं सर्वं वै विचचार ह ॥ 5.38.32 ॥   
स पित्रा च परित्यक्तः सुरैश्च समहर्षिभिः।  
त्रील्लोकान् सम्परिक्रम्य तमेव शरणं गतः ॥ 5.38.33 ॥   
स तं निपतितं भूमौ शरण्यः शरणागतम्।  
वधार्हमपि काकुत्स्थः कृपया पर्यपालयत् ॥ 5.38.34 ॥   
न शर्म लब्ध्वा तमेव शरणं गतः ॥ 5.38.35 ॥   
परिद्यूनं विषण्णं च स तमायान्तमब्रवीत्।  
मोघं कर्तुं न शक्यं तु ब्राह्ममस्त्रं तदुच्यताम् ॥ 5.38.36 ॥   
ततस्तस्याक्षि काकस्य हिनस्ति स्म स दक्षिणम्।  
दत्त्वा स दक्षिणं नेत्रं प्राणेभ्यः परिरक्षितः ॥ 5.38.37 ॥   
स रामाय नमस्कृत्वा राज्ञे दशरथाय च।  
विसृष्टस्तेन वीरेण प्रतिपेदे स्वमालयम् ॥ 5.38.38 ॥   
मत्कृते काकमात्रे तु ब्रह्मास्त्रं समुदीरितम्।  
कर्माद्यो मां हरत्त्वत्तः क्षमसे तं महीपते ॥ 5.38.39 ॥   
स कुरुष्व महोत्साहः कृपां मयि नरर्षभ।  
त्वया नाथवती नाथ ह्यनाथा इव दृश्यते ॥ 5.38.40 ॥   
आनृशंस्यं परो धर्मस्त्वत्त एव मया श्रुतः ॥ 5.38.41 ॥   
अपारपारमक्षोभ्यं गाम्भीर्यात् सागरोपमम्।  
भर्तारं ससमुद्रायाधरण्या वासवोपमम् ॥ 5.38.42 ॥   
एवमस्त्रविदां श्रेष्ठः सत्यवान् बलवानपि।  
किमर्थमस्त्रं रक्षस्सु न योजयति राघवः ॥ 5.38.43 ॥   
न नागा नापि गन्धर्वा नासुरा न मरुद्गणाः।  
रामस्य समरे वेगं शक्ताः प्रतिसमाधितुम् ॥ 5.38.44 ॥   
तस्य वीर्यवतः कश्चिद् यद्यस्ति मयि सम्भ्रमः।  
किमर्थं न शरैस्तीक्ष्णैः क्षयं नयति राक्षसान् ॥ 5.38.45 ॥   
भ्रातुरादेशमादाय लक्ष्मणो वा परन्तपः।  
कस्य हेतोर्न मां वीरः परित्राति महाबलः ॥ 5.38.46 ॥   
यदि तौ पुरुषव्याघ्रौ वाय्वग्निसमतेजसौ।  
सुराणामपि दुर्धर्षौ किमर्थं मामुपेक्षतः ॥ 5.38.47 ॥   
ममैव दुष्कृतं किञ्चिन्महदस्ति न संशयः।  
समर्थावपि तौ यन्मां नावेक्षते परन्तपौ ॥ 5.38.48 ॥   
वैदह्या वचनं श्रत्वा करुणं साश्रुभाषितम्।  
अथाब्रवीन्महातेजा हनूमान् मारुतात्मजः ॥ 5.38.49 ॥   
त्वच्छोकविमुखो रामो देवि सत्येन मे शपे।  
रामे दुःखाभिपन्ने च लक्ष्मणः परितप्यते ॥ 5.38.50 ॥   
कथञ्चिद्भवती दृष्टा न कालः परिशोचितुम् ॥ 5.38.51 ॥   
इमं मुहूर्तं दुःखानां द्रक्ष्यस्यन्तमनिन्दिते।  
तावुभौ पुरुषव्याघ्रौ राजपुत्रौ महाबलौ ॥ 5.38.52 ॥   
त्वद्दर्शनकृतोत्साहौ लङ्कां भस्मीकरिष्यतः ॥ 5.38.53 ॥   
राघवस्त्वां विशालाक्षि नेष्यति स्वां पुरीं प्रति।  
ब्रूहि यद्राघवो वाच्यो लक्ष्मणश्च महाबलः ॥ 5.38.54 ॥   
इत्युक्तवति तस्मिंश्च सीता सुरसुतोपमा।  
उवाच सोकसन्तप्ता हनुमन्तं प्लवङ्गमम् ॥ 5.38.55 ॥   
कौसल्या लोकभर्तारं सुषुवे यं मनस्विनी।  
तं ममार्थे सुखं पृच्छ शिरसा चाभिवादय ॥ 5.38.56 ॥   
स्रजश्च सर्वरत्नानि प्रिया याश्च वराङ्गनाः।  
ऐश्वर्यं च विशालायां पृथिव्यामपि दुर्लभम् ॥ 5.38.57 ॥   
पितरं मातरं चैव सम्मान्याभिप्रसाद्य च।  
अनुप्रव्रजितो रामं सुमित्रा येन सुप्रजाः ॥ 5.38.58 ॥   
आनुकूल्येन धर्मात्मा त्यक्त्वा सुखमनुत्तमम्।  
अनुगच्छति काकुत्स्थं भ्रातरं पालयन् वने ॥ 5.38.59 ॥   
संहस्कन्धो महाबाहुर्मनस्वी प्रियदर्शनः।  
पितृवद्वर्तते रामे मातृवन्मां समाचरन् ॥ 5.38.60 ॥   
ह्रियमाणां तदा वीरो न तु मां वेद लक्ष्मणः ॥ 5.38.61 ॥   
वृद्दोपसेवी लक्ष्मीवान् शक्तो न बहु भाषिता।  
राजपुत्रः प्रियः श्रेष्ठः सदृशः श्वशुरस्य मे ॥ 5.38.62 ॥   
मम प्रियतरो नित्यं भ्राता रामस्य लक्ष्मणः।  
नियुक्तो धुरि यस्यां तु तामुद्वहति वीर्यवान् ॥ 5.38.63 ॥   
स ममार्थाय कुशलं वक्तव्यो वचनान्मम।  
मृदुर्नित्यं शुचिर्दक्षः प्रियो रामस्य लक्ष्मणः ॥ 5.38.64 ॥   
यथा हि वानरश्रेष्ठ दुःखक्षयकरो भवेत्।  
त्वमस्मिन् कार्यनिर्योगे प्रमाणं हरिसत्तम ॥ 5.38.65 ॥   
राघवस्त्वत्समारम्भान्मयि यत्नपरो भवेत् ॥ 5.38.66 ॥   
इदं ब्रूयाश्च मे नाथं शूरं रामं पुनः पुनः।  
जीवितं धारयिष्यामि मासं दशरथात्मज ॥ 5.38.67 ॥   
ऊर्ध्वं मासान्न जीवेयं सत्येनाहं ब्रवीमि ते।  
रावणेनोपरुद्धां मां निकृत्या पापकर्मणा ॥ 5.38.68 ॥   
ततो वस्त्रगतं मुक्त्वा दिव्यं चूडामणिं शुभम्।  
प्रदेयो राघवायेति सीता हनुमते ददौ ॥ 5.38.69 ॥   
प्रतिगृह्य ततो वीरो मणिरत्नमनुत्तमम्।  
अङ्गुल्या योजयामास न ह्यस्य प्राभवद्भुजः ॥ 5.38.70 ॥   
मणिरत्नं कपिवरः प्रतिगृह्याभिवद्य च।  
सीतां प्रदक्षिणं कृत्वा प्रणतः पार्श्वतः स्थितः ॥ 5.38.71 ॥   
हर्षेण महता युक्तः सीतादर्शनजेन सः।  
हृदयेन गतो रामं शरीरेण तु विष्ठितः ॥ 5.38.72 ॥   
मणिवरमुपगृह्य तं महार्हं जनकनृपात्मजया धृतं प्रभावात्।  
गिरिरिव पवनावधूत्मुक्तः सुखितमनाः प्रतिसङ्क्रमं प्रपेदे ॥ 5.38.73 ॥   

</details>
</div>
