+++
title = "१०० रामस्य कुशलप्रश्नः"
title_english = "100 Rama enquires his father s welfare with Bharata"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-100-Ramasya_Kushala_Prashnaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/07-rAma-darshanam/100_rAmasya_kushalaprashnaH.md">
<details><summary><h3>IITK ...{Loading}...</h3></summary>

Meeting of Bharata and Rama -- Rama enquires about his father and others
-- about Bharata's rule at Ayodhya.



#### श्लोकः
##### मूलम्
जटिलं चीरवसनं प्राञ्जलिं पतितं भुवि।  
ददर्श रामो दुर्दर्शं युगान्ते भास्करंयथा॥2.100.1॥

##### शब्दार्थः
रामः Rama, जटिलम् wearing matted locks, चीरवसनम् wearing bark robes, प्राञ्जलिम् with folded palms, भुवि on the ground, पतितम् fallen, युगान्ते at the time of dissolution of the world, भास्करं यथा like sun, दुर्दर्शम् difficult to look at, ददर्श beheld.

##### आङ्ग्लानुवादः
Rama beheld Bharata with matted locks and robes of bark fallen down on the ground with folded hands like the Sun at the time of dissolution of the world. It was really difficult to look at him.



#### श्लोकः
##### मूलम्
कथंचिदभिविज्ञाय विवर्णवदनं कृशम्।  
भ्रातरं भरतं रामः परिजग्राह बाहुना॥2.100.2॥

##### शब्दार्थः
रामः Rama, विवर्णवदनम् of pallid countenance, कृशम् emaciated, भ्रातरम् brother, भरतम् Bharata, कथंचित् with great difficulty, अभिविज्ञाय having recognised, बाहूना with his arm,  परिजग्राह caught hold of.

##### आङ्ग्लानुवादः
Rama found it extremely difficult to recognise Bharata with his emaciated body and pallid face. He held him in his arms and lifted him.



#### श्लोकः
##### मूलम्
आघ्राय रामस्तं मूर्ध्नि परिष्वज्य च राघवः।  
अङ्के भरतमारोप्य पर्यपृच्छत्समाहितः॥2.100.3॥

##### शब्दार्थः
राघवः born in the race of Raghu, रामः Rama, तं भरतम् to that Bharata, मूर्ध्नि on the forehead, आघ्राय having kissed, परिष्वज्य च and also embracing, अङ्के on his lap, आरोप्य  
making him sit, समाहितः with composed mind, पर्यपृच्छत् enquired.

##### आङ्ग्लानुवादः
Born in the race of Raghu, Rama embraced Bharata and kissed him on his forehead. Placing him on his lap, he enquired thus with a composed mindः



#### श्लोकः
##### मूलम्
क्व नु तेऽभूत्पिता तात यदरण्यं त्वमागतः।  
न हि त्वं जीवतस्तस्य वनमागन्तुमर्हसि॥2.100.4॥

##### शब्दार्थः
तात O dear, त्वम् you, आरण्यम् to the forest, यत् आगतः now that you have come, ते पिता our father, क्व नु where, अभूत् was he, तस्य he, जीवतः while living, त्वम् you, वनम् to the forest, आगन्तुम् to come, न अर्हसि हि does not behove you.

##### आङ्ग्लानुवादः
O dear, now that you have come to the forest, where is our father king Dasaratha? You ought not come to the forest while he is living.



#### श्लोकः
##### मूलम्
चिरस्य बत पश्यामि दूराद्भरतमागतम्।  
दुष्प्रतीकमरण्येऽस्मिन् किं तात वनमागतः॥2.100.5॥

##### शब्दार्थः
अस्मिन् अरण्ये to this forest, दूरात् from a distance, आगतम् have come, दुष्प्रतीकं of emaciated limbs, भरतम् Bharata, चिरस्य after a long time, पश्यामि I see, बत it is a pity, तात dear brother, वनम् to the forest, किम् why, आगतः did you come?

##### आङ्ग्लानुवादः
You have come a long distance (from Ayodhya) to this forest, O Bharata It is a pity,  dear brother, to see you after a long time, so emaciated. What brings you to the forest?



#### श्लोकः
##### मूलम्
कच्चिद्धारयते तात राजा यत्त्वमिहाऽगतः।  
कच्चिन्न दीनस् सहसा राजा लोकान्तरं गतः॥2.100.6॥

##### शब्दार्थः
तात dear child, त्वम् you, इह now, यत् आगतः that you have come here, राजा king Dasaratha, कच्चिद्दारयते Is he surviving, I trust so?, राजा king Dasaratha, दीनः dejected, सहसा immediately, लोकान्तरम् to the other world, न गतः कच्चित् I hope he did not depart.

##### आङ्ग्लानुवादः
My dear (brother), now that you have come here, I trust, king Dasaratha is keeping good health and hope, he has not departed prematurely in despondency for the other world.



#### श्लोकः
##### मूलम्
कच्चित्सौम्य न ते राज्यं भ्रष्टं बालस्य शाश्वतम्।  
कच्चिच्छुश्रूषसे तात पितरं सत्यविक्रमम्॥2.100.7॥

##### शब्दार्थः
सौम्य O gentle one, बालस्य young ones, ते your, शाश्वतम् permanent, राज्यम् kingdom, न भ्रष्टं कच्चित् I trust it has not been forfeited, तात dear child, सत्यविक्रमम् a man whose prowess is truthfulness, पितरम् father, शुश्रूषसे कच्चित् I trust you are looking after.

##### आङ्ग्लानुवादः
O gentle one, being young and inexperienced, I trust, you have not forfeited the kingdom for ever. Dear child, I trust, you are looking after father whose prowess is his truthfulness.



#### श्लोकः
##### मूलम्
कच्चिद्धशरथो राजा कुशली सत्यसंङ्गरः।  
राजसूयाश्वमेधानामाहर्ता धर्मनिश्चयः॥2.100.8॥

##### शब्दार्थः
सत्यसंङ्गरः who is true to his promise, राजसूयाश्वमेधानाम् Rajasuya and Ashwamedha sacrifices, आहर्ता performer, धर्मनिश्चयः firm adherent of righteousness, राजा दशरथः king Dasaratha, कच्चित् कुशली I trust he is in good health.

##### आङ्ग्लानुवादः
I trust king Dasaratha, who is true to his promise, a performer of Rajasuya and Ashwamedha sacrifices and a firm adherent of righteousness is in good health.



#### श्लोकः
##### मूलम्
स कच्चिद्ब्राह्मणो विद्वान् धर्मनित्यो महाद्युतिः।  
इक्ष्वाकूणामुपाध्यायो यथावत्तात पूज्यते॥2.100.9॥

##### शब्दार्थः
तात dear child, ब्राह्मणः brahmin (versed in the Vedas), विद्वान् learned, धर्मनित्यः ever fixed in virtues, महाद्युतिः effulgent, सः that, इक्ष्वाकूणाम् Ikshvaku's, उपाध्यायः preceptor, यथावत् as usual, पूज्यते कच्चित् I trust he is being honoured.

##### आङ्ग्लानुवादः
O dear child I trust, the family preceptor of the Ikshvakus, Vasistha, the brahmin (versed in the Vedas), who is learned, ever fixed in virtues and effulgent is being honoured as usual.



#### श्लोकः
##### मूलम्
सा तात कच्चित्कौसल्या सुमित्रा च प्रजावती।  
सुखिनी कच्चिदार्या च देवी नन्दति कैकयी॥2.100.10॥

##### शब्दार्थः
तात dear child, सा कौसल्या that Kausalya, सुखिनी कच्चित् trust she is happy, प्रजावती mother of excellent progeny, सुमित्रा च Sumitra too, आर्या noble, देवी queen, कैकयी Kaikeyi, नन्दति कच्चित् I trust she is delightful.

##### आङ्ग्लानुवादः
Dear child I trust, Kausalya and Sumitra, mothers of an excellent progeny are happy. I trust, the noble queen Kaikeyi is happy too.



#### श्लोकः
##### मूलम्
कच्चिद्विनयसम्पन्नः कुलपुत्रो बहुश्रुतः।  
अनसूयुरनुद्रष्टा सत्कृतस्ते पुरोहितः॥2.100.11॥

##### शब्दार्थः
विनयसम्पन्नः one who is endowed with modesty, कुलपुत्रः born of high family, बहुश्रुतः conversant in scriptures, अनसूयुः free from envy, अनुद्रष्टा one who can give directions, पुरोहितः priest, ते to (by) you, सत्कृतः कच्चित् I trust, you honour.

##### आङ्ग्लानुवादः
I trust, you continue to honour the family priest (Suyajna, son of Vasistha) who is endowed with modesty, born of high family, conversant in scriptures, free from envy and who can give you directions with regard to your duties.



#### श्लोकः
##### मूलम्
कच्चिदग्निषु ते युक्तो विधिज्ञो मतिमानृजुः।  
हुतं च होष्यमाणं च काले वेदयते सदा॥2.100.12॥

##### शब्दार्थः
ते your, अग्निषु sacred fires, युक्तः employed, विधिज्ञः knower of ritual precepts, मतिमान्  sagacious, ऋजुः upright, सदा always, हुतं च what was offered as oblation, होष्यमाणं च what is going to be offered as oblation, काले at an appropriate time, वेदयते कच्चित् I trust  
he informs.

##### आङ्ग्लानुवादः
I trust, the sagacious priest who knows ritual precepts, who is upright and is employed to take care of your sacred fires, informs you always regarding what was offered and what is to be offered as oblation at appropriate time.



#### श्लोकः
##### मूलम्
कच्चिद्देवान्पित्रून् मातृ़र्गुरून्पितृसमानपि।  
वृद्धांश्च तात वैद्यांश्च ब्राह्मणांश्चाभिमन्यसे॥2.100.13॥

##### शब्दार्थः
तात dear, देवान् gods, पित्रून् fathers, मात़ृ़ः mothers, गुरून् teachers, पितृसमानपि relations equal to your father, वृद्धांश्च aged people, वैद्यांश्च physicians, ब्राह्मणांश्च brahmins, अभिमन्यसे कच्चित् I trust you are paying homage.

##### आङ्ग्लानुवादः
Dear brother, I trust you continue to pay homage to gods, father, mothers, teachers, relations equal to your father, aged people, physicians and brahmins.



#### श्लोकः
##### मूलम्
इष्वस्त्रवरसम्पन्नमर्थशास्त्र विशारदम्।  
सुधन्वानमुपाध्यायं कच्चित्त्वं तात मन्यसे॥2.100.14॥

##### शब्दार्थः
तात dear child, इष्वस्त्रवरसम्पन्नम् he who is furnished with excellent arrows and other weapons, अर्थशास्त्रविशारदम् master in state craft, उपाध्यायम् teacher, सुधन्वानम् Sudhanva, त्वम् you, मन्यसे कच्चित् I hope you pay respect.

##### आङ्ग्लानुवादः
I hope you treat with respect Sudhanva who is equipped with the most formidable arrows and other weapons propelled by mantras and a master in the science of statecraft.



#### श्लोकः
##### मूलम्
कच्चिदात्मसमा श्शूरा श्श्रुतवन्तो जितेन्द्रियाः।  
कुलीनाश्चेङ्गितज्ञाश्च कृतास्ते तात मन्त्रिणः॥2.100.15॥

##### शब्दार्थः
तात O dear, आत्मसमाः men equal to you, शूराः brave men, श्रुतवन्तः learned men, जितेन्द्रियाः men with selfcontrol, कुलीनाश्च men of noble birth, इङ्गितज्ञाश्च men skilled in guessing  
from hints, ते to you, मन्त्रिणः as ministers, कृताः कच्चित् I hope you have appointed.

##### आङ्ग्लानुवादः
I hope, dear brother, you have appointed men who are brave, learned, selfcontrolled, of noble birth and skilled in guessing from hints.



#### श्लोकः
##### मूलम्
मन्त्रो विजयमूलं हि राज्ञां भवति राघव।  
सुसंवृतो मन्त्रधरैरमात्यै श्शास्त्रकोविदैः॥2.100.16॥

##### शब्दार्थः
राघव O Bharata, शास्त्रकोविदैः by men learned in scriptures, मन्त्रधरैः by those who can withhold proper counselling, अमात्यैः by ministers, सुसंवृतः wellguarded, मन्त्रः advice, राज्ञाम् to the king, विजयमूलम् root of victory, भवति हि will become.

##### आङ्ग्लानुवादः
O Bharata the wellguarded advice of ministers, learned in scriptures and capable of proper counselling, is the root of victory for kings, specially when the advice is kept in confidence.



#### श्लोकः
##### मूलम्
कच्चिन्निद्रावशं नैषीः कच्चित् कालेऽवबुध्यसे।  
कच्चिच्चापररात्रेषु चिन्तियस्यर्थनैपुणम्॥2.100.17॥

##### शब्दार्थः
निद्रावशम् controlled by sleep, नैषीः कच्चित् are you not, I trust, काले at appropriate time, प्रबुध्यसे कच्चित् are awake, I hope, अपररात्रेषु in the early hours, अर्थनैपुणम् about judicious statecraft, चिन्तयसि कच्चित् are you thinking, I trust.

##### आङ्ग्लानुवादः
I trust you are not under the grip of sleep but wake up at appropriate times, I hope you always think of the means of judicious statecraft during the last part of the night.



#### श्लोकः
##### मूलम्
कच्चिन्मन्त्रयसे नैकः कच्चिन्न बहुभिस्सह।  
कच्चित्ते मन्त्रितो मन्त्रो राष्ट्रं न परिधावति॥2.100.18॥

##### शब्दार्थः
एकः alone, न मन्त्रयसे कच्चित् you are not planning, I hope, बहुभिस्सह with many, न कच्चित्  hope you are not discussing, मन्त्रितः when decided, ते मन्त्रः that decision, राष्ट्रम् about the kingdom, न परिधावति कच्चित् does not run through, I trust.

##### आङ्ग्लानुवादः
I hope you neither decide alone nor discuss with many. I trust a decision once made by you is not leaked in the kingdom.



#### श्लोकः
##### मूलम्
कच्चिदर्थं विनिश्चित्य लघुमूलं महोदयम्।  
क्षिप्रमारभसे कर्तुं न दीर्घयसि राघव॥2.100.19॥

##### शब्दार्थः
राघव O Bharata, लघुमूलम् with a little effort, महोदयम् yielding great result, अर्थम् an endeavour, विनिश्चित्य having determined, क्षिप्रम् quickly, कर्तुम् to execute, आरभसे कच्चित्  are commencing, न दीर्घयसि are not postponing unduly.

##### आङ्ग्लानुवादः
O Bharata, having determined on an endeavour involving a little effort and yielding great results, I trust you commence to execute it quickly without procrastination?



#### श्लोकः
##### मूलम्
कच्चित्तु सुकृतान्येव कृतरूपाणि वा पुनः।  
विदुस्ते सर्वकार्याणि न कर्तव्यानि पार्थिवाः॥2.100.20॥

##### शब्दार्थः
पार्थिवाः other kings, सुकृतान्येव wellaccomplished acts only, पुनः again, कृतरूपाणि वा or almost accomplished, ते your, सर्वकार्याणि all those endeavours, विदुः कच्चित् are informed,  कर्तव्यानि endeavours intended to be performed in future, न are not revealed.

##### आङ्ग्लानुवादः
I trust, other kings come to know of your endeavours only when your endeavours suceed or about to succeed. I hope, efforts intended to be made in future are not revealed to them beforehand.



#### श्लोकः
##### मूलम्
कच्चिन्नतर्कैर्युक्त्या वा ये चाप्यपरिकीर्तिताः।  
त्वया वा तवामात्यैर्बुध्यते तात मन्त्रितम्॥2.100.21॥

##### शब्दार्थः
तातः dear, त्वया वा by you, तव your, अमात्यैर्वा or by ministers, मन्त्रितम् determination, तर्कैः  by conjecture, युक्त्या वा or by inference, ये चापि other means, अपरिकीर्तिताः so far not  been revealed, (with those means or by others), कच्चिन्न बुध्यते I hope are not known.

##### आङ्ग्लानुवादः
Dear brother, I hope others are not able to understand your determination or those of your ministers, either by conjecture or by inference or through other means without being revealed either by you or by your ministers.



#### श्लोकः
##### मूलम्
कच्चित्सहस्रान्मूर्खाणामेकमिच्छसि पण्डितम्।  
पण्डितो ह्यर्थकृच्छ्रेषु कुर्यान्निश्रेयसं महत्॥2.100.22॥

##### शब्दार्थः
मूर्खाणाम् among fools, सहस्रात् in preferance to a thousand, एकम् single, पण्डितम् wise man, इच्चसि कच्चित् I hope are preferring, अर्थकृच्छेषु in difficult situations, पण्डितः a wise man, महत् immense, निश्रेयसम् help, कुर्यात् will render.

##### आङ्ग्लानुवादः
I hope by setting aside a thousand fools, you prefer a single wise man. A wise man will be of immense help in difficult situations.



#### श्लोकः
##### मूलम्
सहस्राण्यपि मूर्खाणां युद्युपास्ते महीपतिः।  
अथवाप्ययुतान्येव नास्ति तेषु सहायता॥2.100.23॥

##### शब्दार्थः
महीपतिः king, मूर्खाणाम् fools, सहस्राणि in thousands, अथवा or else, अयुतान्येव or tens of thousands, उपास्ते यद्यपि even if he seeks assistance, तेषु among them, सहायता help, नास्ति not there.

##### आङ्ग्लानुवादः
Even if the king seeks the assistance from thousands or tens of thousands of fools, they cannot render any help to him.



#### श्लोकः
##### मूलम्
एकोऽप्यमात्यो मेधावी शूरो दक्षो विचक्षणः।  
राजानं राजपुत्रं वा प्रापयेन्महतीं श्रियम्॥2.100.24॥

##### शब्दार्थः
मेधावी prudent, शूरः brave, दक्षः skilful, विचक्षणः clearsighted man, एकः a single one, अमात्यः अपि even minister, राजानम् the king, राजपुत्रं वा or a prince, श्रियम् prosperity, प्रापयेत् can bring.

##### आङ्ग्लानुवादः
A single clearsighted minister who is prudent, brave and skilful can bring about great  
prosperity to a king or a prince.



#### श्लोकः
##### मूलम्
कच्चिन्मुख्या महात्स्वेव मध्यमेषु च मध्यमाः।  
जघन्याश्च जघन्येषु भृत्याः कर्मसु योजिताः॥2.100.25॥

##### शब्दार्थः
मुख्याः important, भृत्याः servants, महत्सु in important, कर्मसु एव in tasks, योजिताः कच्चित् have been employed, I hope, मध्यमाः mediocre men, मध्यमेषु to the mediocre tasks, जघन्याः तु low people, जघन्येषु in the lower tasks, योजिता कच्चित् are employed, I hope.

##### आङ्ग्लानुवादः
I hope you have employed highly competent servants for important tasks, mediocre servants in mediocre tasks and low people in inferior tasks.



#### श्लोकः
##### मूलम्
अमात्यानुपधातीतान्पितृपैतामहाञ्छुचीन्।  
श्रेष्ठांछ्रेष्ठेषुकच्चित्वं नियोजयसि कर्मसु॥2.100.26॥

##### शब्दार्थः
उपधातीतान् unyielding to bribery and other temptations, पितृपैतामहान् men who hold hereditary positions, शुचीन् full of integrity, श्रेष्ठान् eminent, अमात्यान् ministers, त्वम् you, श्रेष्ठेषु for superior, कर्मसु for tasks, नियोजयसि कच्चित् I hope you are assigning.

##### आङ्ग्लानुवादः
I hope you are assigning ministers, who are unyielding to bribery and other temptations, holding positions hereditarily and who are full of integrity and eminence, with superior tasks.



#### श्लोकः
##### मूलम्
कच्चिन्नोग्रेण दण्डेन भृशमुद्वेजितप्रजम्।  
राष्ट्रं तवानुजानन्ति मन्त्रिणः कैकयीसुत॥2.100.27॥

##### शब्दार्थः
कैकयीसुत O Bharata, उग्रेण by severe, दण्डेन with punishment, भृशम् excessively, तव राष्ट्रम् your kingdom, उद्वेजितप्रजम् citizens being agitated, मन्त्रिणः ministers, नानुजानन्ति कच्चित्  I suppose will not permit so.

##### आङ्ग्लानुवादः
Are not the citizens of your kingdom agitated at severe punishment meted out to them reproaching your ministers?



#### श्लोकः
##### मूलम्
कच्चित्त्वां नावजानन्ति याजकाः पतितं यथा।  
उग्रप्रतिग्रहीतारं कामयानमिव स्त्रियः॥2.100.28॥

##### शब्दार्थः
याजकाः performers of sacrifice, उग्रप्रतिग्रहीतारम् accepting unmerited charity, पतितं यथा like an outcaste, स्त्रियः women, कामयानम् इव to a lustful one, त्वाम् you, नावजानन्ति कच्चित् hope they are not insulting you.

##### आङ्ग्लानुवादः
Just like a performer of sacrifice scorns at an outcaste or a woman scorns at a lustful lover, do the subjects not scorn you for collecting taxes more than what is due?



#### श्लोकः
##### मूलम्
उपायकुशलं वैद्यं भृत्यसंदूषणे रतम्।  
शूरमैश्वर्यकामं च यो न हन्ति स हन्यते॥2.100.29॥

##### शब्दार्थः
उपायकुशलम् skilled in contrivances, वैद्यम् learned person, शूरम् warrior, ऐश्वर्यकामं च passionate for wealth, भृत्यसंदूषणे in corrupting the minds of servants and making them revolt against their master, रतम् one who is engaged, यः such man, न हन्ति will not kill, सः that man, हन्यते will be killed.

##### आङ्ग्लानुवादः
A learned person but skilled in contrivances, a warrior with passion for wealth and a man ever engaged in corrupting the minds of servants must be slain. A king who does not kill them is himself killed in due course.



#### श्लोकः
##### मूलम्
कच्चिद्धृष्टश्च शूरश्च मतिमान् धृतिमान् शुचिः।  
कुलीनश्चानुरक्तश्च दक्षस्सेनापतिः कृतः॥2.100.30॥

##### शब्दार्थः
हृष्टश्च cheerful, शूरश्च brave, मतिमान् sagacious,  धृतिमान् steadfast, शुचिः honest, कुलीनश्च born of good family, अनुरक्तश्च also loyal, दक्षः efficient, सेनापतिः chief of army,  कृतः कच्चित् I hope has been appointed.

##### आङ्ग्लानुवादः
I trust you have appointed a man who is cheerful, brave, sagacious, steadfast, honest, of a good family, loyal and efficient as the army chief.



#### श्लोकः
##### मूलम्
बलवन्तश्च कच्चित्ते मुख्या युध्दविशारदाः।  
दृष्टापदाना विक्रान्तास्त्वया सत्कृत्यमानिताः॥2.100.31॥

##### शब्दार्थः
बलवन्तः powerful, युध्दविशारदाः skilled in war, दृष्टापदानाः men with proven  herioc exploits, विक्रान्ताः courageous men, ते मुख्याः those prominent soldiers, त्वया by you, सत्कृत्य having honoured, मानिताः कच्चित् I hope they are respected.

##### आङ्ग्लानुवादः
I trust you honour and respect those prominent soldiers who are courageous, powerful, skilled in war and who have proven heroic exploits.



#### श्लोकः
##### मूलम्
कच्चिद्बलस्य भक्तं च वेतनं च यथोचितम्।  
सम्प्राप्तकालं दातव्यं ददासि न विलम्बसे॥2.100.32॥

##### शब्दार्थः
बलस्य of the army, दातव्यम् to be given, भक्तं च food (rations), यथोचितम् suitable, वेतनं च wages, सम्प्राप्तकालम् in due time, ददासि कच्चित् I trust you are paying, न विलम्बसे not delaying.

##### आङ्ग्लानुवादः
I trust you distribute rations and wages to your army in due time without making delay.



#### श्लोकः
##### मूलम्
कालातिक्रमणाच्चैव भक्तवेतनयोर्भृताः।  
भर्तुः कुप्यन्ति दुष्यन्ति सोऽनर्थस् सुमहान् स्मृतः॥2.100.33॥

##### शब्दार्थः
भृताः (dependent) attendants, भक्तवेतनयोः regarding food materials and wages, कालातिक्रमणात् beyond stipulated time, भर्तुः about the masters, कुप्यन्ति will be incensed, दुष्यन्ति will become corrupted, सः that one, सुमहान् very great, अनर्थः calamity, स्मृतः has been stated in the scriptures.

##### आङ्ग्लानुवादः
It has been mentioned in the scriptures that if provisions and wages are not paid in stipulated time, the dependent attendants will be incensed with their masters and will turn hostile and become corrupt, leading to great calamity.



#### श्लोकः
##### मूलम्
कच्चित्सर्वेऽनुरक्तास्त्वां कुलपुत्राः प्रधानतः।  
कच्चित्प्राणां स्तवार्थेषु सन्त्यजन्ति समाहिताः॥2.100.34॥

##### शब्दार्थः
सर्वे all men, प्रधानतः especially, कुलपुत्राः men of our family, त्वाम् to you, अनुरक्ताः कच्चित् I hope they are loyal, समाहिताः men with steady mind, तव अर्थेषु for your cause, प्राणान् life, कच्चित् सन्त्यजन्ति I hope are ready to sacrifice.

##### आङ्ग्लानुवादः
I hope all men of a good family, especially those who belong to our race, are loyal to you and are ready to sacrifice their lives for your cause.



#### श्लोकः
##### मूलम्
कच्चिज्जानपदो विद्वान्दक्षिणः प्रतिभानवान्।  
यथोक्तवादी दूतस्ते कृतो भरत पण्डितः॥2.100.35॥

##### शब्दार्थः
भरत O Bharata, जानपदः one who is born in your country, विद्वान् wellinformed, दक्षिणः favourable, प्रतिभानवान् one with quick understanding, यथोक्तवादी one who repeats, पण्डितः expert man, ते to (by) you, दूतः as envoy, कृतः कच्चित् I hope has been chosen.

##### आङ्ग्लानुवादः
O Bharata, I hope you have chosen as your envoy an expert born in your own country, wellinformed, skilful and quick to understand one who repeats and reports (exactly) what has been told.



#### श्लोकः
##### मूलम्
कच्चिदष्टादशान्येषु स्वपक्षे दश पञ्च च।  
त्रिभिस्त्रिभिरविज्ञातैर्वेत्सि तीर्थानि चारकैः॥2.100.36॥

##### शब्दार्थः
अन्येषु on enemy's side, अष्टादश eighteen, तीर्थानि officials by close watch, स्वपक्षे on your side, दश पञ्च च ten plus five (fifteen), अविज्ञातैः by those unrecognisable by others, त्रिभिः त्रिभिः three for each official, चारकैः spies, वेत्सि कच्चित् I hope you acquire information.

##### आङ्ग्लानुवादः
I hope you collect information (of their secret efforts) intelligently through unrecognisable spies with three of them closely watching each of the eighteen officials (there are eighteen categories of officials in a kingdom) of the enemy's side and fifteen  
(officials) on your side.



#### श्लोकः
##### मूलम्
कच्चिद्व्यपास्तानहितान्प्रतियातांश्च सर्वदा।  
दुर्बलाननवज्ञाय वर्तसे रिपुसूदन॥2.100.37॥

##### शब्दार्थः
रिपुसूदन O slayer of foes, व्यपास्तान् defeated, प्रतियातांश्च having gone back, दुर्बलान् weak, अहितान् foes, सर्वदा at all times, अनवज्ञाय without neglecting, वर्तसे कच्चित् I hope you remain alert.

##### आङ्ग्लानुवादः
O slayer of foes, I hope you are always alert about your foes who were defeated by you and have come back. You should not ignore your enemies thinking they are weak.



#### श्लोकः
##### मूलम्
कच्चिन्न लौकायतिकान्ब्राह्मणांस्तात सेवसे॥  
अनर्थकुशला ह्येते बालाः पण्डितमानिनः॥2.100.38॥

##### शब्दार्थः
तात O dear child, लौकायतिकान् thinking of this world only, those atheists, ब्राह्मणान्  brahmins, न सेवसे कच्चित् I hope you are not keeping company, पण्डितमानिनः fancying         them as learned, बालाः foolish, एते these people, अनर्थकुशलाः हि adept in bringing disaster indeed.

##### आङ्ग्लानुवादः
Dear brother, I hope you do not serve those brahmins who are atheists, who foolishly think of this world alone and fancy themselves as learned. They only bring disasters.



#### श्लोकः
##### मूलम्
धर्मशास्त्रेषु मुख्येषु विद्यमानेषु दुर्बुधाः।  
बुद्धिमान्वीक्षिकीं प्राप्य निरर्थं प्रवदन्ति ते॥2.100.39॥

##### शब्दार्थः
दुर्बुधाः these superficial fellows, मुख्येषु among the principal, धर्मशास्त्रेषु in scriptures, विद्यमानेषु while existing, आन्वीक्षिकीम् relating to the science of logic, बुद्धिम् intelligence, प्राप्य having obtained, निरर्थम् futile, प्रवदन्ति argue.

##### आङ्ग्लानुवादः
While principal scriptures do exist, these superficial fellows take resort to the science of logic based on abstract reasoning, and indulge in futile talks.



#### श्लोकः
##### मूलम्
वीरैरध्युषितां पूर्वमस्माकं तात पूर्वकैः।  
सत्यनामां दृढ द्वारां हस्त्यश्वरथसङ्कुलाम्॥2.100.40॥  
ब्राह्मणैः क्षत्रियैर्वैश्यैस् स्वकर्मनिरतैस्सदा।  
जितेन्द्रियैर्महोत्साहैर्वृतामार्यैस् सहस्रशः॥2.100.41॥  
प्रासादैर्विविधाकारैर्वृतां वैद्यजनाकुलाम्।  
कच्चित्सुमुदितां स्फीतामयोध्यां परिरक्षसि॥2.100.42॥

##### शब्दार्थः
ताता O dear child, वीरैः by the heroic, अस्माकम् our, पूर्वकैः by ancestors, पूर्वम् formerly, अध्युषिताम् inhabited, सत्यनामाम् true to its name, दृढद्वाराम् with sturdy gates,  
हस्त्यश्वरथसङ्कुलाम् full of elephants, horses and chariots, सदा always, स्वकर्मनिरतैः engaged in their respective professions, जितेन्द्रियैः by selfcontrolled men, महोत्साहैः by  highly energetic men, आर्यैः by venerable men, सहस्रशः in their thousands, ब्राह्मणैः by brahmins, क्षत्रियैः by kshatriyas (warriors), वैश्यैः by vaisyas (merchants), वृतम् surrounded, विविधाकारैः of various kinds, प्रासादैः with palaces, वृताम् filled with, वैद्यजनाकुलाम् full of learned people, सुमुदिताम् with everything available, स्फीताम् prosperous, अयोध्याम् Ayodhya, परिरक्षसि कच्चित् I trust you are protecting.

##### आङ्ग्लानुवादः
My dear brother I trust you are protecting the (impregnable) city of Ayodhya worthy of its name, formerly defended by our heroic ancestors, with its sturdy gates, its elephants, horses and chariots, its thousands of venerable, selfcontrolled and highly energetic brahmins, kshatriyas and vaisyas engaged in their respective professions, filled with palaces of various kinds, abounding in learned people and a prosperous city where everything is available in abundance.



#### श्लोकः
##### मूलम्
कच्चिच्चैत्यशतैर्जुष्टस् सुनिविष्टजनाकुलः।  
देवस्थानैः प्रपाभिश्च तटाकैश्चोपशोभितः॥2.100.43॥  
प्रहृष्टनरनारीकस्समाजोत्सवशोभितः।  
सुकृष्टसीमा पशुमान्हिंसाभिः परिवर्जितः॥2.100.44॥  
अदेवमातृको रम्य श्श्वापदैः परिवर्जितः।  
परित्यक्तो भयैस्सर्वैः खनिभिश्चोपशोभितः॥2.100.45॥  
विवर्जितो नरैः पापैर्मम पूर्वैस् सुरक्षितः।  
कच्चिज्जनपदस्स्फीतः सुखं वसति राघव॥2.100.46॥

##### शब्दार्थः
राघव O Bharata, चैत्यशतैः by hundreds of sanctuaries near villages, जुष्टः furnished,  सुनिविष्टजनाकुलः filled with people where life is made comfortable, देवस्थानैः with shrines, प्रपाभिश्च with centres for providing water, तटाकैश्च with tanks, उपशोभितः graced with, सुकृष्टसीमा wellploughed land, पशुमान् with excellent cattle, हिंसाभिः with violence, परिवर्जितः abandoned, अदेवमातृकः not dependant on rain, रम्यः enchanting, श्वापदैः with wild animals, परिवर्जितः devoid of, सर्वैः by all kinds, भयैः of fears, परित्यक्तः expelled,  
खनिभिश्च with mines, उपशोभितः adorned with, पापैः by sinful, नरैः with people, विवर्जितः deserted,  मम my, पूर्वैः by ancestors, सुरक्षितः wellprotected, जनपदः country, स्फीतः कच्चित् I trust is prosperous, सुखम् comfortably, वसति कच्चित् I hope they are living.

##### आङ्ग्लानुवादः
O Bharata, my country which is marked with hundreds of sanctuaries near villages where life of the people is made comfortable, where there are shrines, water distribution facilities and tanks, which is wellploughed and rich in cattlewealth, free from violence and independent of rain. It is enchanting. It is safe from wild animals. With fears expelled, free from sinful people, adorned with mines and wellprotected by my ancestors, it is prosperous and I hope people are living comfortably.



#### श्लोकः
##### मूलम्
कच्चित्ते दयितास्सर्वे कृषिगोरक्षजीविनः।  
वार्तायां संश्रितस्तात लोको हि सुखमेधते॥2.100.47॥

##### शब्दार्थः
तात dear child, सर्वे all men, कृषिगोरक्षजीविनः those who live on agriculture and cattlerearing, ते to you, दयिता कच्चित् I trust are favourable, वार्तायाम् in profession (of cattle raising), संश्रितः depending on, लोकः world, सुखम् happily, एधते हि grows.

##### आङ्ग्लानुवादः
I trust all those men who live on agriculture and cattlerearing are favourable to you.  
The world's prosperity, dear brother, grows on the profession of cattle rearing.



#### श्लोकः
##### मूलम्
तेषां गुप्तिपरीहारैः कच्चित्ते भरणं कृतम्।  
रक्ष्या हि राज्ञा धर्मेण सर्वे विषयवासिनः॥2.100.48॥

##### शब्दार्थः
गुप्तिपरीहारैः by affording protection and through prevention of adversities, तेषाम् their, भरणम् maintenance, ते to you (by you), कृतं कच्चित् has been done, I hope, राज्ञा by the king, विषयवासिनः those living in the country, सर्वे all, धर्मेण with righteousness, रक्ष्याः हि are  required to be protected.

##### आङ्ग्लानुवादः
I trust you nourish them and also afford portection and prevent adversities. A king must protect all those people living in his country in accordanc with righteousness.



#### श्लोकः
##### मूलम्
कच्चिस्त्रियस् सान्त्वयसि कच्चित्ताश्च सुरक्षिताः।  
कच्चिन्न श्रद्धास्यासां कच्चिद्गुह्यं न भाषसे॥2.100.49॥

##### शब्दार्थः
स्त्रियः women, सान्त्वयसि कच्चित् I hope you are pacifying, ताः they, ते to (by) you, सुरक्षिताः कच्चित् I trust they are  guarded well, आसाम् words of the women, न श्रद्धास्यासां कच्चित् I trust you believe not, गुह्यम् secret, न भाषसे कच्चित् I trust you do not divulge.

##### आङ्ग्लानुवादः
I trust, you keep the women pacified and wellprotected, you do not believe their words and do not divulge any secrets to them.



#### श्लोकः
##### मूलम्
कच्चिन्नागवनं गुप्तं कच्चित्ते सन्ति धेनुकाः।  
कच्चिन्न गणिकाश्वानां कुञ्जराणां च तृप्यसि॥2.100.50॥

##### शब्दार्थः
नागवनम् habitat of elephants, गुप्तं कच्चित् I trust is protected, ते to you, धेनुकाः milch cows, सन्ति कच्चित् I trust you have, गणिकाश्वानाम् mares, कुञ्जराणांच elephants, न तृप्यसि कच्चित् I trust you are not contented.

##### आङ्ग्लानुवादः
I trust, you protect the habitat of elephants and you have a large number of milch cows. I trust you are not contented with the existing number of female and male  
elephants and horses.



#### श्लोकः
##### मूलम्
कच्चिद्दर्शयसे नित्यं मनुष्याणां विभूषितम्।  
उत्थायोत्थाय पूर्वाह्णे राजपुत्र महापथे॥2.100.51॥

##### शब्दार्थः
राजपुत्र O prince नित्यम् daily, पूर्वाह्णे early in the morning, उत्थायोत्थाय rising early, महापथे on the thoroughfare, मानुष्याणाम् to the people, विभूषितम् welladorned, दर्शयसे कच्चित् I trust you are presenting yourself.

##### आङ्ग्लानुवादः
O prince, I trust, you rise early daily and present yourself welladomed to the people on the thoroughfare.



#### श्लोकः
##### मूलम्
कच्चिन्न सर्वे कर्मान्ताः प्रत्यक्षास्तेऽविशङ्कया।  
सर्वे वा पुनरुत्सृष्टा मध्यमेवात्र कारणम्॥2.100.52॥

##### शब्दार्थः
सर्वे all, कर्मान्ताः servants, ते to you, अविशङ्कया without fear, न प्रत्यक्षाः कच्चित् I trust do not present themselves, सर्वे all, उत्सृष्टाः वा पुनः or again (I trust) are not kept in a distance, अत्र here, मध्यमेव middle course, कारणम् reason for welfare of all the workers.

##### आङ्ग्लानुवादः
All the servants, I trust, do not present themselves to you directly. At the same time they do not remain out of sight with fear at a distance. The middle course is the best way for the welfare of every one.



#### श्लोकः
##### मूलम्
कच्चित्सर्वाणि दुर्गाणि धनधान्यायुधोदकैः।  
यन्त्रैश्च परिपूर्णानि तथा शिल्पिधनुर्धरैः॥2.100.53॥

##### शब्दार्थः
सर्वाणि all, दुर्गाणि the forts, धनधान्यायुधोदकैः with wealth, grains, weapons and water, यन्त्रैश्च with ammunitions or machines of war, तथा similarly, शिल्पिधनुर्धरैः with craftsmen and archers, परिपूर्णानि कच्चित् are adequately provided, I trust.

##### आङ्ग्लानुवादः
Hope all the forts are adequately provided with wealth, foodgrains, weapons and water, with machines of war and craftsmen and archers.



#### श्लोकः
##### मूलम्
आयस्ते विपुलः कच्चित्कच्चिदल्पतरो व्ययः।  
अपात्रेषु न ते कच्चित्कोशो गच्छति राघव॥2.100.54॥

##### शब्दार्थः
राघव O Bharata, ते your, आयः revenues, विपुलः कच्चित् are abundant, I trust, व्ययः expenditure, अल्पतरः कच्चित् is much less, I hope, ते your, कोशः treasury, अपात्रेषु to  undeserving people, न गच्छति कच्चित् does not pass, I trust.

##### आङ्ग्लानुवादः
O Bharata, I trust, your revenues are abundant and expenditure much less. I trust you do not give away your treasure to undeserving persons.



#### श्लोकः
##### मूलम्
देवतार्थे च पित्रर्थेब्राह्मणाभ्यागतेषु च।  
योधेषु मित्रवर्गेषु कच्चिद्गच्छति ते व्ययः॥2.100.55॥

##### शब्दार्थः
ते your, व्ययः expenditure, देवतार्थे च for the sake of the gods, पित्रर्थे for the sake of ancestors, ब्राह्मणाभ्यागतेषु for brahmins and guests, योधेषु on warriors, मित्रवर्गेषु on hordes of friends, गच्छति कच्चित् is being spent I hope.

##### आङ्ग्लानुवादः
I trust, you are spending only on gods, ancestors, brahmins, guests, warriors and hosts of friends.



#### श्लोकः
##### मूलम्
कच्चिदार्यो विशुद्धात्मा क्षारित श्चापरकर्मणा।  
अपृष्ट श्शास्त्रकुशलैर्न लोभाद्वध्यते शुचिः॥2.100.56॥

##### शब्दार्थः
विशुद्धात्मा of purehearted man, आर्यः venerable one, शुचिः honest, अपकर्मणा with  unworthy act, क्षारितः falsely accused of adultery, शास्त्रकुशलैः by those wellversed in scriptures, अपृष्टः without consulting, लोभात् out of avarice, न वध्यते कच्चित् I trust is not slain.

##### आङ्ग्लानुवादः
I trust a man who is honest, purehearted and venerable, falsely accused of adultery is not slain out of avarice without consulting experts in scriptures.



#### श्लोकः
##### मूलम्
गृहीतश्चैव पृष्टश्च काले दृष्टस्सकारणः।  
कच्चिन्न मुच्यते चोरो धनलोभान्नरर्षभ॥2.100.57॥

##### शब्दार्थः
नरर्षभ O best among men, काले at the time of committing theft, दृष्टः who has been caught redhanded, गृहीतश्चैव one who is arrested, पृष्टश्च one who has been interrogated, सकारणः one who has sufficient evidence, चोरः thief, धनलोभात् out of greed for money, न मुच्यते  कच्चित् I hope is not set free.

##### आङ्ग्लानुवादः
O best among men I trust that a thief, caught redhanded and interrogated and has sufficient proof is not set free, out of greed for money.



#### श्लोकः
##### मूलम्
व्यसने कच्चिदाढ्यस्य दुर्गतस्य च राघव।  
अर्थं विरागाः पश्यन्ति तवामात्या बहुश्रुताः॥2.100.58॥

##### शब्दार्थः
राघव O Bharata, बहुश्रुताः wellinformed, तव अमात्याः your ministers, आढ्यस्य of a rich man, दुर्गतस्य च to a poorman, व्यसने in times of hardship, अर्थम् any matter, विरागाः impartially, पश्यन्ति कच्चित् I trust they look at impartially.

##### आङ्ग्लानुवादः
O Bharata, I trust that your ministers are wellinformed and look into all matters in times of hardship pertaining to whether a man is rich or poor without any bias to either.



#### श्लोकः
##### मूलम्
यानि मिथ्याभिशस्तानां पतन्त्यश्रूणि राघव।  
तानि पुत्रान्पशून्घ्नन्ति प्रीत्यर्थमनुशासतः॥2.100.59॥

##### शब्दार्थः
राघव Bharata, मिथ्याभिशस्तानाम् of those who are falsely accused, यानि अश्रूणि those tears, पतन्ति fall, तानि they, प्रीत्यर्थम् for the sake of pleasure, अनुशासतः one who commands,  पुत्रान्पशून् his sons and cattle, घ्नन्ति they will destroy.

##### आङ्ग्लानुवादः
O Bharata, the tears falling from the eyes of persons, who are falsely accused and punished for the pleasure of the king will destroy his progeny and cattle as well.



#### श्लोकः
##### मूलम्
कच्चिद्वृद्धांश्च बालांश्च वैद्यामुख्यांश्च राघव।  
दानेन मनसा वाचा त्रिभिरेतैर्बुभूषसे॥2.100.60॥

##### शब्दार्थः
राघव Bharata, वृद्धांश्च the old, बालांश्च the children, वैद्यमुख्यांश्च foremost of learned people, दानेन with gifts, मनसा with affection, वाचा with kind words, एतैः these, त्रिभिः with  three,  बुभूषसे कच्चित् I trust you thrive.

##### आङ्ग्लानुवादः
O Bharata, I trust you wish to thrive by treating the old, children and foremost of learned people with the three expedients namely gifts, affection and kind words.



#### श्लोकः
##### मूलम्
कच्चिद्गुरूंश्च वृद्धांश्च तापसान् देवतातिथीन्।  
चैत्यांश्च सर्वान्सिध्दार्थान्ब्राह्मणांश्च नमस्यसि॥2.100.61॥

##### शब्दार्थः
गुरूंश्च prceptors, वृद्धांश्च the old, तापसान् the ascetics, देवतातिथीन् gods and guests, चैत्यांश्च shrines, सिध्दार्थान् acomplished men, ब्राह्मणांश्च brahmins, सर्वान् all, नमस्यसि कच्चित् I trust you are paying homage.

##### आङ्ग्लानुवादः
I trust you pay homage to the preceptors, the aged ones, ascetics, gods and guests, to shrines and to accomplished brahmins.



#### श्लोकः
##### मूलम्
कच्चिदर्थेन वा धर्ममर्थं धर्मेण वा पुनः।  
उभौ वा प्रीतिलोभेन कामेन च न बाधसे॥2.100.62॥

##### शब्दार्थः
अर्थेन with prosperity, धर्मं वा or righteousness, धर्मेण with righteousness, अर्थं वा prosperity, पुनः again, प्रीतिलोभेन longing for pleasure, कामेन with desire for sensual enjoyment, उभौ both, न बाधसे कच्चित् I trust you are not thwarting.

##### आङ्ग्लानुवादः
I trust, righteousness for the sake of prosperity or prosperity for the sake of righteousness or both for the sake of sensual pleasure are not thwarted by you.



#### श्लोकः
##### मूलम्
कच्चिदर्थं च धर्मं च कामं च जयतां वर।  
विभज्य काले कालज्ञ सर्वान्वरद सेवसे॥2.100.63॥

##### शब्दार्थः
जयताम् among the victorious, वर best, कालज्ञ one having the knowledge of time, वरद granter of boons (best of men), धर्मंच righteousness, कामंच legitimate pleasure, सर्वान् all of them, काले proper time, विभज्य dividing time for each, सेवसे कच्चित् I trust you are attending.

##### आङ्ग्लानुवादः
O Bharata, the best among the victorious, conversant with timely actions and a bestower of boons you are the best of men. I trust, you allocate adequate time for attending to all the three expedients of life like dharma, artha and kama.



#### श्लोकः
##### मूलम्
कच्चित्ते ब्राह्मणा श्शर्म सर्वशास्त्रार्थकोविदाः।  
आशंसन्ते महाप्राज्ञ पौरजानपदैस्सह॥2.100.64॥

##### शब्दार्थः
महाप्राज्ञ O highly sagacious one, सर्वशास्त्रार्थ कोविदाः those who can comprehend the meaning of all scriptures, ब्राह्मणाः brahmins, पौरजानपदैस्सह along with the inhabitants of the city and country too, ते your, शर्म happiness, आशंसन्ते कच्चित् I trust they are seeking.

##### आङ्ग्लानुवादः
O highly sagacious Bharata, those brahmins who can comprehend the meaning of all scriptures along with the inhabitants of the city and country, I trust, are seeking your happiness.



#### श्लोकः
##### मूलम्
नास्तिक्यमनृतं क्रोधं प्रमादं दीर्घसूत्रताम्।  
अदर्शनं ज्ञानवतामालस्यं पञ्चवृत्तिताम्॥2.100.65॥  
एकचिन्तनमर्थानामनर्थज्ञैश्च मन्त्रणम्।  
निश्चितानामनारम्भं मन्त्रस्यापरिरक्षणम्॥2.100.66॥  
मङ्गलाद्यप्रयोगं च प्रत्युत्थानं च सर्वतः।  
कच्चित्वं वर्जयस्येतान्राजदोषांश्चतुर्दश॥2.100.67॥

##### शब्दार्थः
नास्तिक्यम् atheism, अनृतम् falsehood, क्रोधम् anger, प्रमादम् inattention, दीर्घसूत्रताम्   procrastination, ज्ञानवताम् wise people's, अदर्शनम् evasion, आलस्यम् indolence, पञ्चवृत्तिताम् gratification of all five senses, अर्थानाम् relating to the affairs (of the kingdom), एकचिन्तनम् thinking alone, अनर्थज्ञैः by those proficient in worthless acts, मन्त्रणम् consultation, निश्चितानाम् of acts decided upon, अनारम्भम् not to implement, मन्त्रस्य counsel, अपरिरक्षणम् not protecting, मङ्लादि beginning of an auspicious note and the like, अप्रयोगं च not to practise, सर्वतः on all sides, प्रत्युत्थानं च attacking all the enemies at a time, एतान् all these, चतुर्दश fourteen, राजदोषान् defects of the king, त्वम् you, वर्जयसि कच्चित् I trust you eschew.

##### आङ्ग्लानुवादः
I trust you eschew the fourteen faults of kings, like atheism, falsehood, anger, inattention, procrastination, evading the wise, indolence, gratification of all five senses, planning alone in the affairs of the kingdom, consultation with people who are proficient in worthless acts, failure to implement decisious, inability to keep the counsel secret and omission of auspicious practices and setting out against all the enemies at a time.



#### श्लोकः
##### मूलम्
दशपञ्चचतुर्वर्गान्सप्तवर्गं च तत्त्वतः।  
अष्टवर्गं त्रिवर्गं च विद्यास्तिस्रश्च राघव॥2.100.68॥  
इन्द्रियाणां जयं बुद्ध्या षाड्गुण्यं दैवमानुषम्।  
कृत्यं विंशतिवर्गं च तथा प्रकृतिमण्डलम्॥2.100.69॥  
यात्रादण्डविधानं च द्वियोनी सन्धिविग्रहौ।  
कच्चिदेतान्महाप्राज्ञ यथावदनुमन्यसे॥2.100.70॥

##### शब्दार्थः
महाप्राज्ञः O highly sagacious, राघवः Bharata, दशपञ्चचतुर्वर्गान् the fifteen of the fourfold  divisions, सप्तवर्गं च the seven divisions, अष्टवर्गम् the eight divisions, त्रिवर्गं च the three  divisions, तिस्रः three, विद्याः च kinds of knowledge, इन्द्रियाणाम् of the senses, जयम् victory over, षाडगुण्यम् six qualities, दैवमानुषम् evils arising from destiny and human agency, कृत्यम् kritya, विंशतिवर्गं च division of twenty, तथा similarly, प्रकृतिमण्डलम् Prakriti and Mandalas, यात्रादण्डविधानं च practices of yatra and chastisement, द्वियोनिः two sources of, सन्धि विग्रहौ peace and war, तत्त्वतः the true nature, बुध्द्या by intellect, एतान् alone, यथावत्  
appropriately, अनुमन्यसे कच्चित् I trust you follow.

##### आङ्ग्लानुवादः
O highly sagacious Bharata, I trust, having understood their true nature you are appropriately following the ten, five and four divisions, the seven divisions, the eight divisions, the three divisions, three kinds of knowledge, victory over the senses, the six qualities, evils arising from destiny and human agency, kritya, division of twenty, similarly Prakriti and Mandalas and two sources of Yatra and chastisement and of peace and war.



#### श्लोकः
##### मूलम्
मन्त्रिभिस्त्वं यथोद्दिष्टैश्चतुर्भिस्त्रिभिरेव वा।  
कच्चित्समस्तैर्व्यस्तैश्च मन्त्रं मन्त्रयसे मिथः॥2.100.71॥

##### शब्दार्थः
त्वम् you, यथोद्दिष्टैः as adumbrated in sacred texts, चतुर्भिः by four, त्रिभिरेव वा or three, मन्त्रिभिः with counsellors, समस्तैः together, व्यस्तैश्च separately with each one, मिथः in secrecy, मन्त्रम्  counsel, मन्त्रयसे कच्चित् I trust you deliberate.

##### आङ्ग्लानुवादः
I trust you deliberate in secrecy on your counsel with three or four counsellors, together and separately with each one, as laid down in sacred texts.



#### श्लोकः
##### मूलम्
कच्चित्ते सफला वेदाः कच्चित्ते सफलाः क्रियाः।  
कच्चित्ते सफला दाराः कच्चित्ते सफलं श्रुतम्॥2.100.72॥

##### शब्दार्थः
ते your knowledge of, वेदाः Vedas, सफलाः कच्चित् I trust is fruitful, ते क्रियाः your acts,  सफला कच्चित् I trust are productive, ते दाराः your wife, सफलाः कच्चित् I trust is useful, ते श्रुतम् the scriptures you have heard, सफलं कच्चित् I trust, is useful.

##### आङ्ग्लानुवादः
I trust, the Vedas you have studied are fruitful, the acts which you commenced are productive, your wife is fruitful (blessed with a son) and the scriptures you studied are useful.



#### श्लोकः
##### मूलम्
कच्चिदेषैव ते बुद्धिर्यथोक्ता मम राघव।  
आयुष्या च यशस्या च धर्मकामार्थ संहिता॥2.100.73॥

##### शब्दार्थः
राघव O Bharata, ते बुद्धिः your intellect, आयुष्या is enhancing your life span, यशस्या च augmenting your fame, धर्मकामार्थ संहिता in accordance with righteousness, (legitimate) pleasure and prosperity, मम to (by) me, यथा as, उक्ता said, एषैव कच्चित् I trust it is in conformity with that.

##### आङ्ग्लानुवादः
O Bharata, I trust your intellect is in conformity with what I said conducive to long life, and fame in accordance with righteousness, (legitimate) pleasure and prosperity.



#### श्लोकः
##### मूलम्
यां वृत्तिं वर्तते तातो यां च नः प्रपितामहाः।  
तां वृत्तिं वर्तसे कच्चिद्याच सत्पथगा शुभा॥2.100.74॥

##### शब्दार्थः
तातः our father, याम् वृत्तिम् whichever course, वर्तते is following, याम् which course, नः our, प्रपितामहाः followed by ancestors, या च सत्पथगा which one walks the path of truth, शुभा auspicious, ताम् that, वृत्तिम् course, वर्तसे कच्चित् I trust, you follow.

##### आङ्ग्लानुवादः
I trust, you walk the auspicious path of truth (virtue) followed by our father and forefathers.



#### श्लोकः
##### मूलम्
कच्चित्स्वादु कृतं भोज्यमेको नाश्नासि राघव।  
कच्चिदाशंसमानेभ्यो मित्रेभ्यस् सम्प्रयच्छसि॥2.100.75॥

##### शब्दार्थः
राघव Bharata, स्वादुकृतम् prepared deliciously, भोज्यम् food, एकः alone, नाश्नासि कच्चित् I  trust you are not partaking, अशंसमानेभ्यः to those who desire them, मित्रेभ्यः to friends, सम्प्रयच्छसि कच्चित् I trust you are giving it.

##### आङ्ग्लानुवादः
O Bharata, I trust you do not partake delicious food all by yourself, and you share it with your friends when they want it.



#### श्लोकः
##### मूलम्
राजा तु धर्मेण हि पालयित्वा महामतिर्दण्डधरः प्रजानाम्।  
अवाप्य कृत्स्नां वसुधां यथावदितश्च्युतस् स्वर्गमुपैति विद्वान्॥2.100.76॥

##### शब्दार्थः
महामतिः one who has great wisdom, विद्वान् learned man, राजा तु as for the king, कृत्स्नां entire, वसुधाम् earth, अवाप्य having acquired, प्रजानाम् for people, दण्डधरः holding Danda in hand, यथावत् in accordance with tradition, धर्मेण righteously, पालयित्वा having ruled, इतः  from here, च्युतः having been released, स्वर्गम् heaven, उपैति हि will ascend.

##### आङ्ग्लानुवादः
The highly sagacious and learned king, having acquired the entire earth and punishing the people in accordance with tradition and righteously ruling the kingdom, will ascend the his release (from this world).  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे शततमस्सर्गः॥  
Thus ends the hundredth sarga in Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/07-rAma-darshanam/100_rAmasya_kushalaprashnaH.md">
<details><summary><h3>भूषणम् ...{Loading}...</h3></summary>



जटिलं चीरवसनं प्राञ्जलिं पतितं भुवि ।  

ददर्श रामो दुर्दर्शं युगान्ते भास्करं यथा  ॥  २।१००।१  ॥   

दर्शनमात्रेण भरतो राज्यं पालयतीति कृत्वा राज्यनीतिं पृच्छति
शततमे--जटिलमिति । यद्वा अथ भगवान् रामः प्रश्नव्याजेन
राज्यरक्षणनीतिप्रकारान् शिक्षयति,
पश्चाद्दशरथात्ययश्रवणभरतस्थण्डिलशयनादिव्यापारेण तदुपदेशावकाशाभावात् ।
जटिलमित्यादि । जटिलं, समीचीनमालिका दृष्टा चेदियं भरतस्य केशार्हेत्येवं
दशरथो वदति स एव जटां बद्ध्वा तिष्ठतीति रामो विस्मयते । चीरवसनं
श्लाघ्यचीनाम्बरं दृष्टं चेद्बालस्य भरतस्य वसनार्हमिदमिति पिता वदति स
एवेदानीं वल्कलधारी तिष्ठति । प्राञ्जलिं पिता याचनापूर्वकं दिशति चेत् यः
स्वीकरोति स सम्प्रति स्वाभिमतस्य स्वयमर्थी भवति । पतितं भुवि अङ्के
भरतमारोप्येति स्थितिर्न लब्धा । कुसुमशय्यापि कठिनीभवेदितिमत्वा उत्सङ्गे
एव पित्रा शायितः स सम्प्रति स्थले पतितः । ददर्श रामोदुर्दर्शं दत्तां
दृष्टिमनाकृष्य स्थितस्य रामस्य दर्शनायोग्यनतया स्थितम् । यद्वा दुर्दर्शं
जटिलत्वादिवेषेण स्नेहितजनस्य दुष्प्रेक्षम् । दुर्दुर्शं दुःखेन द्रष्टुं
योग्यम्, कृच्छ्रेणाप्यभिज्ञातुमयोग्यमिति यावत् । युगान्ते भास्करं यथा न
केवलं रामस्य सर्वस्यापि जनस्य दुर्दर्शतया स्थितमिति भावः । यद्वा
युगान्ते भास्करं यथा युगान्ते भुवि पतितं भास्करमिव स्थितम्, अनेन
पूर्ववन्महत्तरतेजोराहित्यं तादृशावस्थानर्हत्वं च व्यज्यते । (युगान्ते
भुवि पतितं भास्करं यथेत्यनेन महत्तरतेजोराशित्वं तादृशावस्थानर्हत्वं
चोच्यते ।) ननु गङ्गातीरे "अद्यप्रभृति भूमौ तु शयिष्ये ऽहं तृणेषु वा ।
फलमूलाशनो नित्यं जटाचीराणिधारयन्" इति जटावल्कलधारणं प्रतिज्ञातम् ।
पुनर्नवतितमे भरद्वाजदर्शनसमये ऽवसानो वाससी क्षौमेऽ इति क्षौमवस्त्रं
धृतवानित्युच्यते । अत्र तु जटिलं चीरवसनमिति सिद्धवदनूद्यते ।
कथमेतत्सङ्गच्छत इति चेत् ? अत्राहुः--प्रतिज्ञाया रात्रौ कृतत्वात्
परेद्युर्भरद्वाजदर्शनानन्तरं जटावल्कले धृतवानित्यविरोध इति । अयं च
परिहारः पुरैवास्माभिः प्रतिपादितः  ॥  २।१००।१  ॥   

  

कथञ्चिदभिविज्ञाय विवर्णवदनं कृशम् ।  

भ्रातरं भरतं रामः परिजग्राह बाहुना  ॥  २।१००।२  ॥   

आघ्राय रामस्तं मूर्ध्नि परिष्वज्य च राघवः ।  

अङ्के भरतमारोप्य पर्यपृच्छत् समाहितः  ॥  २।१००।३  ॥   

कथञ्चिदिति । कथंचिदभिविज्ञानत्वे हेतुद्वयम्विवर्णवदनं कृशमिति  ॥ 
२।१००।२३  ॥   

  

क्व नु ते ऽभूत् पिता तात यदरण्यं त्वमागतः ।  

न हि त्वं जीवतस्तस्य वनमागन्तुमर्हसि  ॥  २।१००।४  ॥   

अतिदुःखितस्य भरतस्य दुःखमपनेतुं प्रश्नव्याजेन
धर्मानुपदिशति--क्वन्वित्यादि । ते पिता क्वन्वभूत् इति प्रश्नभङ्ग्या
लोकान्तरं गतः किमिति सिद्ध्यति । तत्र हेतुः यदिति । तदुपपादयति नहीति ।
जीवतः जीवति । अनादरे षष्ठी । वनं नागन्तुमर्हसि, शुश्रूषणपरत्वादिति भावः
। यद्वा तस्य त्वद्विरहासहिष्णुत्वादिति रामस्य प्रश्नान्तरसम्बन्धदर्शनेन
भरतो नोत्तरमुक्तवानिति बोध्यम्  ॥  २।१००।४  ॥   

  

चिरस्य बत पश्यामि दूराद्भरतमागतम् ।  

दुष्प्रतीकमरण्ये ऽस्मिन् किं तात वनमागतः  ॥  २।१००।५  ॥   

चिरस्येति । बतेत्यद्भुते । "खेदानुकम्पासन्तोषविस्मयामन्त्रणे बत" इत्यमरः
। दूरात् दूरावस्थितकेकयनगरात् । दुष्प्रतीकं वैवर्ण्यादिना
दुर्ज्ञेयावयवम् । "अङ्गं प्रतीको ऽवयवः" इत्यमरः । किं किमर्थम्  ॥ 
२।१००।५  ॥   

  

कच्चिद्धारयते तात राजा यत्त्वमिहागतः ।  

कच्चिन्न दीनः सहसा राजा लोकान्तरं गतः  ॥  २।१००।६  ॥   

अस्मिन्नरण्ये तव किं प्रयोजनम् ? प्रयोजनं द्वेधा सम्भवति । राजनि जीवति
तदाज्ञया मम दर्शनम्, राजनि मृते स्वबाल्येन बलवद्भिरपहृतराज्यत्वं वा ।
आद्यमाह--कच्चिदिति । धारयत इति, प्राणानिति शेषः । यस्मात्त्वमिहागतः
तस्माद्राजा प्राणान् धारयते कच्चित् ? राजा जीवति चेत् त्वामत्रागच्छन्तं
न सहेतेति भावः । कच्चिन्न धरत इति पाठान्तरम् । तदा देहं धारयितुं न
शक्नोति कच्चिदित्यर्थः  ॥  २।१००।६  ॥   

  

कच्चित् सौम्य न ते राज्यं भ्रष्टं बालस्य शाश्वतम्  ॥  २।१००।७  ॥   

द्वितीयं पक्षं प्रश्नद्वयेन दर्शयति--कच्चिदित्यादि । राज्यं भ्रष्टं न
कच्चित्, प्रजानुरागो विद्यते कच्चिदित्यर्थः  ॥  २।१००।७  ॥   

  

कच्चिच्छुश्रूषसे तात पितरं सत्यविक्रमम्  ॥  २।१००।८  ॥   

कच्चिच्छुश्रूषस इति पितृशुश्रूषानादरेण किमागतो ऽसीति पक्षान्तरम्  ॥ 
२।१००।८  ॥   

  

कच्चिद्दशरथो राजा कुशली सत्यसङ्गरः ।  

राजसूयाश्वमेधानामाहर्त्ता धर्मनिश्चयः  ॥  २।१००।९  ॥   

अथ राज्ञः आरोग्यं पृच्छति--कच्चिद्दशरथ इति । कुशली अनामयः । राज्ञो
व्याधिपरिभूतत्वात् तत्कथनाय किमागतोसीति पक्षान्तरम् । सत्यसङ्गरः
सत्यप्रतिज्ञः । सत्यप्रतिज्ञां प्रेक्ष्य पश्चात्तापेन किमकुशलं प्राप्त
इति हार्दो भावः । आहर्त्ता सम्पादयिता, कर्तेति यावत् । धर्मे निश्चयो
यस्य स धर्मनिश्चयः  ॥  २।१००।९  ॥   

  

स कच्चिद् ब्राह्मणो विद्वान् धर्मनित्यो महाद्युतिः ।  

इक्ष्वाकूणामुपाध्यायो यथावत्तात पूज्यते  ॥  २।१००।१०  ॥   

स कच्चिदिति । सः प्रसिद्धः । ब्राह्मणः ब्रह्मवित् । "तदधीते तद्वेद"
इत्यण् । विद्वान् सर्वविद्यासु कुशलः । धर्मनित्यः
ज्ञानानुगुणमनुष्ठातेत्यर्थः । महाद्युतिः तत्कृतब्रह्मवर्चसयुक्तः ।
इक्ष्वाकूणामुपाध्यायः कुलगुरुः वसिष्ठः । यथावत् यथापूर्वम् ।
तातवत्संपूज्यते बहुमन्यते  ॥  २।१००।१०  ॥   

  

सा तात कच्चित्कौसल्या सुमित्रा च प्रजावती ।  

सुखिनी कच्चिदार्य्या च देवी नन्दति कैकयी  ॥  २।१००।११  ॥   

सा तातेति । सा पूर्वं दुःखिततया अनुभूता कौसल्या सुखिनी कच्चित् ।
प्रजावती सुपजाः सुमित्रा च सुखिनी कच्चिदित्यन्वयः । आर्येति स्वमातुरपि
बहुमानोक्तिः । कैकेयी नन्दति कच्चित्, राज्यलाभेनेति शेषः  ॥  २।१००।११
 ॥   

  

कच्चिद्विनयसम्पन्नः कुलपुत्रो बहुश्रुतः ।  

अनसूयुरनुद्रष्टा सत्कृतस्ते पुरोहितः  ॥  २।१००।१२  ॥   

कच्चिद्विनयसम्पन्न इति । विनयसम्पन्नः निरहङ्कारः । कुलपुत्रः
सत्कुलप्रसूतः । बहुश्रुतमवधारणं यस्य स तथा । अनसूयुः । छान्दस उप्रत्ययः
। अनुद्रष्टा वसिष्ठोपदिष्टानामुपद्रष्टा । ते पुरोहित इत्यनेन रामस्य
सुयज्ञ इव भरतस्यापि प्रातिस्विकः कश्चित्पुरोहितो ऽस्तीति गम्यते । सुयज्ञ
एवोच्यत इत्यप्याहुः । सत्कृतः पूजितः कच्चिदित्यन्वयः । अनेन पुरोहितः सदा
सत्कर्तव्य इति शिक्षितम् । एवमुत्तरत्रापि योजनीयम्  ॥  २।१००।१२  ॥   

  

कच्चिदग्निषु ते युक्तो विधिज्ञो मतिमानृजुः ।  

हुतं च होष्यमाणं च काले वेदयते सदा  ॥  २।१००।१३  ॥   

"पितृव्यपुत्रे सापत्ने परनारीसुतेषु च । विवाहदानयज्ञादौ परिवेदो न दूषणम्
 ॥ " इति स्मरणात् द्वैमातुरेष्वधिवेदनदोषाभावाद्यज्ञोऽपि कृत इत्यारोप्य
पृच्छति--कच्चिदग्निष्विति। अथवा अग्निषु अग्निकार्येषु युक्तः सावधानः
नियुक्तो वा, अग्निशुश्रूषणपर इत्यर्थः। विधिज्ञः
अग्निहोत्राद्यश्वमेधान्तसकलयागविधिज्ञः। मतिमान् ऊहापोहादिकल्पनचतुरः।
ऋजुः प्रत्यक्षपरोक्षयोरेकरूपानुष्ठानवान्, एकरूपकरणत्रय इति वार्थः।
पुरोहित इति शेषः। काले तत्तद्धोमकाले। वेदयते तुभ्यं ज्ञापयति कच्चित्  ॥ 
२।१००।१३  ॥   

  

कच्चिद्देवान् पितृ़न् मातृ़र्गुरून् पितृसमानपि ।  

वृद्धांश्च तत वैद्यांश्च ब्राह्मणांश्चाभिमन्यसे  ॥  २।१००।१४  ॥   

कच्चिद्देवानिति । अभिमन्यसे बहुमन्यसे । देवेषु
बहुमतिर्यज्ञादिभिराराधनम्, पितृषु मातृषु च वचनकरणशुश्रूषणे । भृत्यानिति
पाठे--तत्र बहुमतिः दानम् । गुरुष्वनुवर्तनाभिमतकरणादि, पितृसमेषु
ज्ञातिष्वर्थदानम् वृद्धादिषु नमस्कारादि । वृद्धाः ज्ञानशीलवयोभिः ।
विद्या येषां सन्तीति वैद्याः विद्धांसः तान् । ब्राह्मणान् ब्रह्मविदः ।
यद्वा वैद्यान् भिषजः तेषां बहुमतिश्च धनादिना परितोषणम् । ब्राह्मणानिति
जातिमात्रपरो वा । तदा विद्याशीलादिकमपरीक्ष्य ब्राह्मणत्वमात्रेण
यथायोग्यं बहुमानं विवक्षितम्  ॥  २।१००।१४  ॥   

  

इष्वस्त्रवरसम्पन्नमर्थशास्त्रविशारदम् ।  

सुधन्वानमुपाध्यायं कच्चित्त्वं तात मन्यसे  ॥  २।१००।१५  ॥   

इष्वस्त्रवरसम्पन्नमिति--इषवः अमन्त्रका बाणाः, अस्त्राणि समन्त्रकाः,
वरशब्दः प्रत्येकमभिसम्बध्यते । अर्थशास्त्रं नीतिशास्त्रम् । सुधन्वानं
सुधन्वनामकम् उपाध्यायं धनुर्वेदाचार्यम् । मन्यसे बहुमन्यसे  ॥  २।१००।१५
 ॥   

  

कच्चिदात्मसमाः शूराः श्रुतवन्तो जितेन्द्रियाः ।  

कुलीनाश्चेङ्गितज्ञाश्च कृतास्ते तात मन्त्रिणः  ॥  २।१००।१६  ॥   

आत्मसमाः विश्वसनीया इति यावत् । शूराः धीरा इति यावत् । श्रुतवन्तः
नीतिशास्त्रज्ञाः । "श्रुतं शास्त्रावधृतयोः" इत्यमरः । जितेन्द्रियाः
परैरलोभनीया इति यावत् । कुलीनाः प्रामाणिककुलोत्पन्नाः । ते त्वया  ॥ 
२।१००।१६  ॥   

  

मन्त्रो विजयमूलं हि राज्ञां भवति राघव ।  

सुसंवृतो मन्त्रधरैरमात्यैः शास्त्रकोविदैः  ॥  २।१००।१७  ॥   

एतादृशमन्त्रिकरणे किं कारणम् ? तत्राह--मन्त्र इति । सुसंवृतः सुतरां
गुप्तः । शास्त्रकोविदैः नीतिशास्त्रनिपुणैः । मन्त्रधरैः अमात्यैः ।
सुसंवृतो मन्त्रो हि विजयमूलं भवतीत्यन्वयः  ॥  २।१००।१७  ॥   

  

कच्चिन्निद्रावशं नैषीः कच्चित्काले प्रबुध्यसे ।  

कच्चिच्चापररात्रेषु चिन्तयस्यर्थनैपुणम्  ॥  २।१००।१८  ॥   

कच्चिदिति । अर्थनैपुणम् अर्थविषयसामर्थ्यमिति यावत्  ॥  २।१००।१८  ॥   

  

कच्चिन्मन्त्रयसे नैकः कच्चिन्न बहुभिः सह ।  

कच्चित्ते मन्त्रितो मन्त्रो राष्ट्रं न परिधावति  ॥  २।१००।१९  ॥   

कच्चिन्मन्त्रयस इति । एको न मन्त्रयसे कच्चित्, एकेन मन्त्रे क्रियमाणे
तस्य कुत्रचिदभिनिवेशेन गुणागुणयोर्याथार्थ्यग्रहणं न सिद्ध्येदिति भावः ।
बहुभिः सह न मन्त्रसये कच्चित् बहुभिस्सह मन्त्रणेपि प्रथमं तावदैकमत्यं न
घटते, मन्त्रभेदश्च भवेदिति भावः । राष्ट्रं जनपदं न परिधावति न व्याप्नोति
। पूर्वं मन्त्रसंवरणमन्यहेतुतयोक्तम्, अत्र तु स्वतन्त्रतयोच्यत इति न
पुनरुक्तिः  ॥  २।१००।१९  ॥   

  

कच्चिदर्थं विनिश्चित्य लघुमूलं महोदयम् ।  

क्षिप्रमारभसे कर्त्तुं न दीर्घयसि राघव  ॥  २।१००।२०  ॥   

कच्चिदर्थमिति । लघुमूलं लघुसाधनम् । महादेयं महाफलम् । अर्थं कार्यं
विनिश्चित्य क्षिप्रमारभसे कच्चित्, न दीर्घयसि न विलम्बसे कच्चित् ।
एवमन्वयव्यतिरेकाभ्यामुक्तम् "क्षिप्रमक्रियमाणस्य कालः पिबति तत्फलम्" इति
भावः  ॥  २।१००।२०  ॥   

  

कच्चित्ते सुकृतान्येव कृतरूपाणि वा पुनः ।  

विदुस्ते सर्वकार्याणि न कर्त्तव्यानि पार्थिवाः  ॥  २।१००।२१  ॥   

कच्चित्ते सुकृतानीति । पार्थिवाः सामन्तनृपाः । ते सर्वकार्य्याणि
मन्त्रितसर्वकार्य्याणि । सुकृतान्येव सुनिष्पन्नान्येव विदुः कच्चित्
कृतरूपाणि कृतप्रायाणि वा क्षिप्रमेव फलोन्मुखानीति यावत् । कर्त्तव्यानि न
विदुः मन्त्रेण कर्त्तव्यतया निश्चितानि करणात् पूर्वं न विदुरित्यर्थः  ॥ 
२।१००।२१  ॥   

  

कच्चिन्न तर्कैर्युक्त्या वा ये चाप्यपरिकीर्तिताः ।  

त्वया वा वा ऽमात्यैर्बुध्यते तात मन्त्रितम्  ॥  २।१००।२२  ॥   

कच्चिन्नेति । मन्त्रितं कार्य्यं त्वया वा तवामात्यैर्वा हेतुभिस्तर्कैः
ऊहैः युक्त्या वा अनुमानेन वा ये चाप्यपरिकीर्तिताः अनुक्ताः इङ्गितादयः
तैर्वा न बुद्ध्यते कञ्चित्, परैरिति शेषः । भवान् भवदीयामात्याश्च
मन्त्रितार्थविषयपराभ्यूह्यस्थानानि सूक्ष्माण्यपि स्थगयन्ति
कच्चिदित्यर्थः  ॥  २।१००।२२  ॥   

  

कच्चित् सहस्रान् मूर्खाणामेकमिच्छसि पण्डितम् ।  

पण्डितो ह्यर्थकृच्छ्रेषु कुर्य्यान्निःश्रेयसं महत्  ॥  २।१००।२३  ॥   

मूर्खाणां सहस्रात् मूर्खसहस्रं परित्यज्यापि । ल्यब्लोपे पञ्चमी । पण्डितं
विमृश्यकारिणमेकमिच्छसि कच्चित् । पण्डितपरिग्रहे हेतुमाह पण्डित इति ।
अर्थकृच्छ्रेषु कार्यसङ्कटेषु (पाठान्तरम् । अर्थकृच्छ्रेषु अर्थसङ्कटेषु)
महन्निःश्रेयसं प्रापयेदित्यर्थः । (महन्निःश्रेयसम्,
अव्यभिचारितफलसाधनोपायम्) कुर्यात् उपदिशेदित्यर्थः  ॥  २।१००।२३  ॥   

  

सहस्राण्यपि मूर्खाणां यद्युपास्ते महीपतिः ।  

अथवाप्ययुतान्येव नास्ति तेषु सहायता  ॥  २।१००।२४  ॥   

एवमन्वयेनोपपाद्य व्यतिरेकमुखेनोपपादयति--सहस्राणीति । उपास्ते आश्रयति,
संगृह्णातीत्यर्थः । नास्तीत्यस्मात्पूर्वं तथापीत्युपस्कार्यम् । सहायता
मन्त्रोपायसहायत्वम्  ॥  २।१००।२४  ॥   

  

एकोप्यमात्यो मेधावी शूरो दक्षो विचक्षणः ।  

राजानं राजमात्रं वा प्रापयेन्महतीं श्रियम्  ॥  २।१००।२५  ॥   

पण्डितशब्दार्थं विवृण्वन्नाह--एक इति । मेधा ऽस्यास्तीति मेधावी ।
"अस्मायामेधास्रजोविनिः" इति विनिः । झटिति
परोपन्यस्तार्थग्रहणपटुरित्यर्थः । शूरः स्थिरबुद्धिः । दक्षः विचारसमर्थः
। विचक्षणः अभ्यस्तनीतिशास्त्रः  ॥  २।१००।२५  ॥   

  

कच्चिन्मुख्या महत्स्वेव मध्यमेषु च मध्यमाः ।  

जघन्यास्तु जघन्येषु भृत्याः कर्मसु योजिताः  ॥  २।१००।२६  ॥   

कच्चिन्मुख्या इति । मुख्याः भृत्याः महत्सु मुख्येष्वेव कार्येषु
वचनपरिवेषणादिषु कच्चिन्नियोजिताः न तु हीनेषु कार्येषु । मध्यमाः
जात्यादिना मध्यमा भृत्याः मध्यमेष्वेव कार्येषु शय्यासनानयनादिषु
नियोजिताः नतूत्तमाधमकार्य्येषु । जघन्याः जात्यादिहीनाः भृत्याः
जघन्येष्वेव कार्येषु पादप्रक्षालनपादुकानयनपादसंवाहनादिषु नियोजिताः
नतूत्तममध्यमेषु कार्येषु योजिताः कच्चित्, अन्यथा महद्वैशसं भवेदिति भाव
 ॥  २।१००।२६  ॥   

  

अमात्यानुपधातीतान् पितृपैतामहाञ्छुचीन् ।  

श्रेष्ठान् श्रेष्ठेषु कच्चित्त्वं नियोजयसि कर्मसु  ॥  २।१००।२७  ॥   

भृत्येषूक्तं न्यायममात्येष्वतिदिशति--अमात्यानिति । उपधातीतान्
स्वव्यतिरिक्तेष्वर्थाद्युपाधिरहितान् । यद्वा सुपरीक्षातीतान् "उपधा
सुपरीक्षा स्यात्" इति वैजयन्ती । श्लाघ्यवस्त्राभरणादिकं पुरुषमुखेन
सम्प्रेष्य अन्तः पुरप्रेषितं परराजप्रेषितमिति प्रलोभ्य परीक्षां
कुर्वन्ति राजानः, तामतीतानित्यर्थः । पितृपैतामहान् कुलक्रमागतान् ।
शुचीन् करणत्रयशुद्धियुक्तान्  ॥  २।१००।२७  ॥   

  

कच्चिन्नोग्रेण दण्डेन भृशमुद्वेजितप्रजम् ।  

राष्ट्रं तवानुजानन्ति मन्त्रिणः कैकयीसुत  ॥  २।१००।२८  ॥   

कच्चिन्नोग्रेणेति । तव उग्रेण दण्डेन उद्वेजितप्रजं पीडितप्रजायुक्तं
राष्ट्रं राज्यं मन्त्रिणः नानुजानन्ति नानुमन्यन्ते कच्चित्, राजानं
त्वामुग्रदण्डात् निवर्तयन्ति कच्चिदित्यर्थः  ॥  २।१००।२८  ॥   

  

कच्चित्त्वां नावजानन्ति याजकाः पतितं यथा ।  

उग्रप्रतिग्रहीतारं कामयानमिव स्त्रियः  ॥  २।१००।२९  ॥   

कच्चित्त्वामिति । उग्रप्रतिग्रहीतारमित्युपमानोपमेययोः साधारणविशेषणम् ।
अग्रेण दण्डोपायेनादण्ड्येभ्यो धनग्रहणं कुर्वन्तं त्वाम्
उग्रप्रतिग्रहीतारम् उग्रेण दुर्दानेन धनप्रतिग्रहीतारं पतितं यष्टुकामं
पतितं याजका ऋत्विज इव, उग्रेण कर्मणा बलात्कारेण प्रतिग्रहीतारं कामयानं
पुरुषं स्त्रिय इव वचनाज्जानन्ति कच्चित्, प्रजा इति शेषः ।
प्रजावमानहेतुभूतं न्यायातिक्रमेण उग्रकरग्रहणं त्वयि नास्ति कच्चिदिति
भावः  ॥  २।१००।२९  ॥   

  

उपायकुशलं वैद्यं भृत्यसन्दूषणे रतम् ।  

शूरमैश्वर्यकामं च यो न हन्ति स वध्यते  ॥  २।१००।३०  ॥   

उपायेति । उपायेषु सामाद्युपायेषु । कुशलं निपुणं । वैद्यं
कणिकोक्तकुटिलनीतिविद्याविदम् (चाणक्याद्युक्तकुटिलनीतिशास्त्रविदम् ।)
भृत्यसन्दूषणे रतम् अन्तरङ्गभृत्यानां सन्दूषणे असद्दोषोद्घाटनेन तद्विघटने
रतम् । शूरं राजहिंसनेपि निर्भयम् । ऐश्वर्यकामं क्रमेण
राजैश्वर्याक्रमणकामं च पुरुषं यो न हन्ति स राजा तनैव वध्यते,
राज्याद्भ्रष्टो भवतीत्यर्थः । एवंविधः पुरुषः त्वत्सन्निधौ न वर्तते
कच्चिदित्यर्थः  ॥  २।१००।३०  ॥   

  

कच्चिद्धृष्टश्च शूरश्च मतिमान् धृतिमाञ्छुचिः ।  

कुलीनश्चानुरक्तश्च दक्षः सेनापतिः कृतः  ॥  २।१००।३१  ॥   

सङ्ग्राह्यसेनापतिगुणानाह--कच्चिद्धृष्ट इति । हृष्यतीति हृष्टः
राजकृतसत्कारेण सन्तुष्टः । यद्वा धृष्ट इति च्छेदः । धृष्टः व्यवहारेषु
प्रगल्भः । शूरः परनिग्रहपरः । मतिमान्
तत्तत्समयानुगुणस्वपरसेनाव्यूहतद्भेदनसेनानयनादिचतुरबुद्धियुक्तः ।
धृतिमान् विपदिप्रशस्तधैर्यः । शुचिः बाह्याभ्यन्तरशुद्धियुक्तः । यद्वा
शुचिः स्वामिनि सविश्वासः । कुलीनः सत्कुलप्रसूतः । अनुरक्तः
स्वस्मिन्निरवधिकप्रीतिमान् । दक्षः कार्यकुशलः एवंविधः सेनापतिः कृतः
कच्चित्, तादृशं पूर्वसेनापतिं विहायातादृशमन्यं न परिगृहीतवानसि
कच्चिदित्यर्थः  ॥  २।१००।३१  ॥   

  

बलवन्तश्च कच्चित्ते मुख्या युद्धविशारदाः ।  

दृष्टापदाना विक्रान्तास्त्वया सत्कृत्य मानिताः  ॥  २।१००।३२  ॥   

बलवन्त इति । बलवन्तः अत्यन्तबलाः । ते प्रसिद्धाः । मुख्याः गणमुख्याः ।
युद्धविशारदाः युद्धे समर्थाः । दृष्टं साक्षात्कृतम् अपदानं पूर्ववृत्तं
पौरुषं येषां ते तथोक्ताः । विक्रान्ताः शूराः । "शूरो वीरश्च विक्रान्तः"
इत्यमरः । सत्कृत्य मानिताः पारितोषिकदानपूर्वकं श्लाघिताः कच्चित्  ॥ 
२।१००।३२  ॥   

  

कच्चिद्बलस्य भक्तं च वेतनं च यथोचितम् ।  

सम्प्राप्तकालं दातव्यं ददासि न विलम्बसे  ॥  २।१००।३३  ॥   

कच्चिद् बलस्येति । बलस्य सैन्यस्य । सम्प्राप्तकालं कालप्राप्तम् ।
दातव्यं तत्तत्काले देयम् । भक्तमन्नं वेतनं प्रतिमासं देयां भृतिं च ।
यथोचितं तत्तकार्य्योचितं ददासि । न विलम्बसे कच्चित् कालातिक्रमणं विना
ददासि कच्चित्  ॥  २।१००।३३  ॥   

  

कालातिक्रमणाच्चैव भक्तवेतनयोर्भृताः ।  

भर्त्तुः कुप्यन्ति दुष्यन्ति सो ऽनर्थः सुमहान् स्मृतः  ॥  २।१००।३४  ॥   

विलम्बे दोषमाह--कालातिक्रमणादिति । भृताः भृतिजीविनः, भटा इति यावत् ।
भर्तुः कुप्यन्ति भर्तारं प्रति कुप्यन्ति । दुष्यन्ति कोपेन विकृता
भवन्ति, स विकारः सुमहाननर्थः स्मृतः अनर्थकरो भवेदित्यर्थः  ॥  २।१००।३४
 ॥   

  

कच्चित् सर्वे ऽनुरक्तास्त्वां कुलपुत्राः प्रधानतः ।  

कच्चित्प्राणांस्तवार्थेषु सन्त्यजन्ति समाहिताः  ॥  २।१००।३५  ॥   

कच्चित् सर्व इति । कुलपुत्राः क्षत्त्रियकुलप्रसूताः ज्ञातय इति वा ।
प्रधानतः प्रधानाः । सार्वविभक्तिकस्तसिः  ॥  २।१००।३५  ॥   

  

कच्चिज्जानपदो विद्वान् दक्षिणः प्रतिभानवान् ।  

यथोक्तवादी दूतस्ते कृतो भरत पण्डितः  ॥  २।१००।३६  ॥   

कच्चिज्जानपद इति । जानपदः स्वजनपदभवः । परजनपदभवश्चेत्पक्षपातमाचरेत् ।
विद्वान् पराभिप्रायज्ञः । दक्षिणः समर्थः । प्रतिभानवान्
प्रत्युत्पन्नमतिः, परोक्तस्याविलम्बमुचितोत्तरज्ञ इति यावत् । यथोक्तवादी
उक्तमनतिक्रम्य सन्देशप्रतिसन्देशवदनशीलः । कार्योपयोगितया बहुमुखं
व्याहरन्नपि स्वाम्युक्तमजहदेव व्यवहर्त्तेति यावत् । पण्डितः परिच्छेत्ता
। "परिच्छेदो हि पाण्डित्यम्" इत्युक्तेः  ॥  २।१००।३६  ॥   

  

कच्चिदष्टादशान्येषु स्वपक्षे दश पञ्च च ।  

त्रिभिस्त्रिभिरविज्ञातैर्वेत्सि तीर्थानि चारकैः  ॥  २।१००।३७  ॥   

कच्चिदष्टादशान्येष्विति । अन्येषु परपक्षेषु । अष्टादशतीर्थानि स्वपक्षे
पञ्चदशतीर्थानि च । अविज्ञातैः परस्परमन्यैश्चाविज्ञातैः । विज्ञातत्वे
तेषां साङ्केतिकव्यवहारः प्रादुष्यात् । एकस्मिन् तीर्थे त्रिभिस्त्रिभिः
चारकैः वेषान्तरधारिभिश्चारैः । कृत्रिमार्थे कप्रत्ययः । वेत्सि कच्चित्,
एतानि न्यायतो ऽन्यायतो वा प्रवर्तन्त इति जानासि कच्चिदित्यर्थः ।
तानीमानि अष्टादशनीतिशास्त्रोक्तानि
तीर्थानि--मन्त्रिपुरोहितयुवराजसेनापतिदौवारिकान्तर्वंशिककारागाराधिकृतार्थसञ्चयकृत्कार्यनियोजकप्राड्विवाकसेना
नायकनगराध्यक्षकर्मान्तिकसभ्यधर्माध्यक्षदण्डपालदुर्गपालराष्ट्रान्तपालाः ।
एष्वेव मन्त्रिपुरोहितयुवराजव्यतिरिक्तानि स्वपक्षे पञ्चदशतीर्थानि ।
मन्त्रिपुरोहितयुवराजसेनापतयः प्रसिद्धाः । दौवारिकः
अन्तःपुरादिद्वाररक्षणाधिकृतजननिर्वाहकः । अन्तर्वंशिकः
अन्तःपुरकार्यनिर्वाहकः । कारागारम् अपराधिनां बन्धनगृहम्, तत्राधिकृतः
कारागाराधिकृतः । अर्थसञ्चयकृत् धनाध्यक्षः । कार्यनियोजकः राजाज्ञाया बहिः
प्रचारकर्ता । प्राड्विवाकः व्यवहारप्रष्टा । तल्लक्षणमुक्तम्-- "विवादे
पृच्छति प्रश्नं प्रतिप्रश्नं तथैव च । प्रियपूर्वं प्राग्वदति
प्राड्विवाकस्ततः स्मृतः  ॥ " इति। सेनानायकः सेनायाः भृतिजीवनादि
दानाध्यक्षः। नगराध्यक्षः रात्रौ
नगरशोधननगरद्वारप्राकारादिरक्षणसंविधानादिकर्ता। कर्मान्तिकः कार्यान्ते
वेतनग्राहिणां सैनिकव्यतिरिक्तानां सर्वेषां राज्ञस्सकाशात् एकधा स्वयं
वेतनं गृहीत्वा प्रत्येकं तद्यो दापयति सः। सभ्यः प्रतिदिनं
सभालङ्करणराजमन्त्रिप्रभृतिसमुचितासनविधानसभ्यानयनासभ्यनिरोधनयथोचितनिवेशनसभानिश्शब्दीकरणसभारक्षणादिविधायिजननिर्वाहकः।
धर्माध्यक्षः दायभागादिविषये विवादं कुर्वतां विवादपदविशोधनपूर्वकं
यथाधर्मशास्त्रं विवादशमनकर्ता। दण्डपालः परस्वापहरणाद्यपराधकारिणां
राजाज्ञाप्रकारेण करशिरश्छेदादिविधायिजननियोजकः। दुर्गपालः
गिरिजलवनादिदुर्गसन्ततरक्षकजननिर्वाहकः। राष्ट्रान्तपालः
स्वराष्ट्रसीमान्ते सर्वासु दिक्षु परराजाक्रमणादिनिवारणाय सदा तद्रक्षणं
कुर्वतां निर्वाहकः। स्वकीयमन्त्रिपुरोहितयुवराजा न परीक्ष्याः, तेषां सदा
स्वसमीपवर्तित्वेन तत्स्वभावस्य स्वेनैव ज्ञातत्वात्। तथोक्तं
नीतिशास्त्रे-- "चारान् विचारनयेत्तीर्थेष्वात्मनश्च परस्य च।
पाषण्डादीनविज्ञातानन्योन्यमितरैरपि  ॥  मन्त्रिणं युवराजं च हित्वा स्वेषु
पुरोहितम्  ॥ " इति। स्वेषु मन्त्रिणं युवराजं पुरोहितं च हित्वेत्यन्वयः।
एषां तीर्थशब्दवाच्यत्वमुक्तं हलायुधे-- "योनौ जलावतारे च
मन्त्राद्यष्टादशस्वपि। पुण्यक्षेत्रे तथा पात्रे तीर्थं स्याद्दर्शनेष्वपि
 ॥ " इति  ॥  २।१००।३७  ॥   

  

कच्चिद्व्यपास्तानहितान् प्रतियातांश्च सर्वदा ।  

दुर्बलाननवज्ञाय वर्त्तसे रिपुसूदन  ॥  २।१००।३८  ॥   

कच्चिद्व्यपास्तानिति । व्यपास्तान् निष्कासितान् । प्रतियातान् पुनरागतान्
। अहितान् शत्रून् दुर्बलाननवज्ञाय वर्त्तसे कच्चित्, दुर्बला इत्यवज्ञां
कृत्वा न वर्त्तसे कच्चिदिति भावः । प्रतियानमवष्टम्भमन्तरेण न सम्भवतीति
मत्वा तेषु सावधानतया स्थातव्यमिति भावः  ॥  २।१००।३८  ॥   

  

कच्चिन्न लोकायतिकान् ब्राह्मणांस्तात सेवसे ।  

अनर्थकुशला ह्येते बालाः पण्डितमानिनः  ॥  २।१००।३९  ॥   

कच्चिन्नेति । लोकायतिकान् लोकेष्वायतं विस्तृतं लोकायतं प्रत्यक्षप्रमाणम्
। यद्वा लोकायतशब्दाभ्यां प्रत्यक्षमनुमानं चोच्यते । लोक्यते
साक्षात्क्रियते ऽनेनेति लोकेः प्रत्यक्षप्रमाणम्, आ समन्ताद्व्याप्य
धूमादिसमीपवर्ती वह्न्यादिर्यत्यते गृह्यते ऽनेनेति आयतमनुमानं
तदेषामस्तीति लोकायतिकाः । "अत इनिठनौ" इति ठन् प्रत्ययः । नास्तिका
बौद्धचार्वाकादयः तान् ब्राह्मणान् न सेवसे कच्चित् । असेवायां हेतुमाह
अनर्थेति । अर्थेषु तत्त्वार्थेषु कुशलाः यथावज्ज्ञानवन्तः ते न
भवन्तीत्यनर्थकुशलाः । यद्वा अनर्थः
धर्मानुष्ठानश्रद्धावैकल्यतन्मूलकसज्जनबहिष्कारनरकपतनादिः तत्र कुशलाः,
दूर्बोधनेन तत्सम्पादका इत्यर्थः । बालाः तत्त्वज्ञानविरोध्यज्ञानयुक्ताः ।
अथ च पण्डितमानिनः अपण्डितमात्मानं पण्डितं मन्वानाः । एते अनर्थकुशला हि
 ॥  २।१००।३९  ॥   

  

धर्मशास्त्रेषु मुख्येषु विद्यमानेषु दुर्बुधाः ।  

बुद्धिमान्वीक्षिकीं प्राप्य निरर्थं प्रवदन्ति ते  ॥  २।१००।४०  ॥   

अनर्थकुशलत्वमेवोपपादयति--धर्मशास्त्रेष्विति । दुर्बुधाः
वेदमार्गविपरीतबुद्धयः । ते मुख्येषु तामसस्मृतिपुराणादिव्यावृत्तेषु
सात्त्विकमहर्षिप्रणीतेषु सज्जनादरणीयेषु । धर्मशास्त्रेषु
धर्मप्रमापकशास्त्रेषु विद्यमानेषु तत्सम्प्रदायपरम्परया पठ्यमानेषु सत्सु
। आन्वीक्षिकीं बुद्धिं प्राप्य शुष्कतर्कविषयां बुद्धिमास्थाय । निरर्थं
निष्प्रयोजनं प्रवदन्ति । "आर्षं धर्मोपदेशं च वेदशास्त्राविरोधिना ।
यस्तर्केणानुसन्धत्ते स धर्मं वेद नेतरः  ॥ " इति स्मृतेः  ॥  २।१००।४०  ॥   

  

वीरैरध्युषितां पूर्वमस्माकं तात पूर्वकैः ।  

सत्यनामां दृढद्वारां हस्त्यश्वरथसङ्कुलाम्  ॥  २।१००।४१  ॥   

ब्राह्मणैः क्षत्ित्रयैर्वैश्यैः स्वकर्मनिरतैः सदा ।  

जितेन्द्रियैर्महोत्साहैर्वृतामार्यैः सहस्रशः  ॥  २।१००।४२  ॥   

प्रासादैर्विविधाकारैर्वृतां वैद्यजनाकुलाम् ।  

कच्चित्सुमुदितां स्फीतामयोध्यां परिरक्षसि  ॥  २।१००।४३  ॥   

वीरैरित्यादिश्लोकत्रयमेकं वाक्यम् । अयोध्यां सत्यनामां परिरक्षसि
कच्चित्, सत्यनामां "डाबुभाभ्यामन्यतरस्याम्" इति डाप् । अयोध्येति नाम
सत्यं यथा भवति तथा रक्षसि कच्चिदित्यर्थः । सत्यनामात्वमूलं
वीरैरध्युषितामित्यादि । तत्फलानि सत्यनामात्वादीनि । आर्यैः पूज्यैः ।
तत्र हेतवः स्वकर्मनिरतत्वादयः । वैद्यजनाकुलां वैद्यजनाः विद्वज्जनाः
तैरावृताम् । सुमुदितां सुसन्तुष्टजनामित्यर्थः । स्फीतां समृद्धाम्  ॥ 
२।१००।४१४३  ॥   

  

कच्चिच्चित्यशतैर्जुष्टः सुनिविष्टजनाकुलः ।  

देवस्थानैः प्रपाभिश्च तटाकैश्चोपशोभितः  ॥  २।१००।४४  ॥   

प्रहृष्टनरनारीकः समाजोत्सवशोभितः ।  

सुकृष्टसीमा पशुमान् हिंसाभिः परिवर्जितः  ॥  २।१००।४५  ॥   

अदेवमातृको रम्यः श्वापदैः परिवर्जितः ।  

परित्यक्तो भयैः सर्वैः खनिभिश्चोपशोभितः  ॥  २।१००।४६  ॥   

विवर्जितो नरैः पापैर्मम पूर्वैः सुरक्षितः ।  

कच्चिज्जनपदः स्फीतः सुखं वसति राघव  ॥  २।१००।४७  ॥   

कच्चिच्चित्यशतैरित्यादिश्लोकचतुष्टयमेकं वाक्यम् । चित्यशतैः चैत्यशतैरिति
च पाठः । उभयत्रापि अश्वमेधान्तमहायज्ञचयनप्रदेशसमूहैरित्यर्थः ।
सुनिविष्टजनाकुलः सुप्रतिष्ठितजनव्याप्तः । सुप्रतिष्ठितत्वं च
राजन्यत्वसुवृष्ट्यारोग्यादिदेशगुणाकृष्टचित्ततया देशान्तरजिगमिषाराहित्येन
तत्रैवासक्तत्वम् । देवस्थानैः देवालयैः । प्रपाभिः पानीयशालाभिः,
मार्गप्रवर्तिताभिरिति शेषः । "प्रपा पानीयशालिका" इत्यमरः । तटाकैः
सस्यादिवृद्धिनिमित्तैर्महाजलाशयैः । समाजोत्सवशोभितः समाजैः
धर्मनिर्णयार्थसभाभिः शोभितः । यद्वा नदीतटाकादितीरवनेषु
समस्तवस्तुविक्रयसौकर्याय निखिलजनविदिततया कृतवारसङ्केतः । कृतापणो वणिजां
समूहः समाज इत्युच्यते । यद्वा समाजयुक्तोत्सवशोभितः । सुकृष्टसीमा अकृष्टा
ईषत्कृष्टा च भूमिर्न तत्रास्तीत्यर्थः । यद्वा सर्वदा सुकृष्टप्रायसीमा,
अकृष्टपच्यभूमियुक्त इत्यर्थः । पशुमान् गवाजादिपशुसमृद्धः । हिंसाभिः
ईतिभिः षड्भिः "अतिवृष्टिरनावृष्टिर्मूषिकाः शलभाः खगाः । अत्यासन्नाश्च
राजानः षडेता ईतयः स्मृताः  ॥ " इत्युक्ताभिः परिवर्जितः। यद्वा
परस्परहिंसारहित इत्यर्थः। अदेवमातृकः देवमातृकदेशरहितः,
वृष्ट्येकनिष्पाद्यसस्यकदेशरहित इत्यर्थः। सरयूतीरस्थत्वेन सर्वतो नदीमातृक
इति यावत्। "नद्यम्बुजीवनो देशो नदीमातृक उच्यते। वृष्टिनिष्पाद्यसस्यस्तु
विज्ञेयो देवमातृकः  ॥ " इति हलायुधः । रम्यः आरामादिशोभितत्वेन रमणीयः ।
श्वापदैः व्याघ्रादिहिंस्रपशुभिः परिवर्जितः । भयैः सर्वैः
भयहेतुभिश्चोरादिभिः सर्वैः परित्यक्तः परितस्त्यक्तः, तत्समीपदेशेपि
चोरादिभयं नास्तीत्यर्थः । खनिभिः रत्नसुवर्णरजताद्याकरैः । "खनिः
स्त्रियामाकरः स्यात्" इत्यमरः । पुनः कच्चिच्छब्देन प्रतिविशेषणं प्रश्ना
इति गम्यते "आद्यन्तयोः प्रयुक्तो ऽयं कुतो नान्वेति मध्यतः ।
प्रष्टव्यतायां तुल्यायां केनार्धजरतीक्रमः । आदरातिशयो ऽनेन श्रीमत्
कोसलगोचरः । गम्यते रघुनाथस्य मुक्तिर्येनापिपीलिकम्  ॥  "  ॥  २।१००।४४४७
 ॥   

  

कच्चित्ते दयिताः सर्वे कृषिगोरक्षजीविनः ।  

वार्त्तायां संश्रितस्तात लोको हि सुखमेधते  ॥  २।१००।४८  ॥   

कच्चित्ते दयिता इति । कृषिगोरक्षजीविनः वैश्याः । दयिताः कश्चित्
अर्थसम्पादनद्वारा अभिमताः । वार्त्तायां क्रयविक्रयात्मकवाणिज्ये सति ।
"वार्त्ता वागिङ्गितोदन्तवाणिज्यादिषु वर्त्तते" इति वैजयन्ती । संश्रितो
लोकः त्वत्संश्रितो जनः सुखमेधते हि  ॥  २।१००।४८  ॥   

  

तेषां गुप्तिपरीहारैः कच्चित्ते भरणं कृतम् ।  

रक्ष्या हि राज्ञा धर्मेण सर्वे विषयवासिनः  ॥  २।१००।४९  ॥   

तेषामिति । गुप्तिपरीहारैः इष्टप्रापणानिष्टनिवारणैः । ते त्वया तेषां भरणं
पोषणं कृतं कच्चित् । तस्यावर्जनीयत्वमाह रक्ष्या हीति  ॥  २।१००।४९  ॥   

  

कच्चित् स्त्रियः सान्त्वयसि कच्चित्ताश्च सुरक्षिताः ।  

कच्चिन्न श्रद्दधास्यासां कच्चिद् गुह्यं न भाषसे  ॥  २।१००।५०  ॥   

कच्चित्स्त्रिय इति । स्त्रियः स्वस्त्रियः । सान्त्वयसि तदनुकूलतया
वर्त्तसे । सुरक्षिताः अन्यपुरुषसम्भाषणादिभ्य इति शेषः । आसां स्त्रीणाम्,
वचनमिति शेषः । न श्रद्धधासि आदरेण यथार्थबुद्ध्या न श्रृणोषीत्यर्थः ।
गुह्यं न भाषसे ताभ्य इति शेषः । स्त्रीणामतिचञ्चलमतित्वेन
रहस्यभेदप्रसङ्गादिति भावः  ॥  २।१००।५०  ॥   

  

कच्चिन्नागवनं गुप्तं कच्चित्ते सन्ति धेनुकाः ।  

कच्चिन्न गणिकाश्वानां कुञ्जराणां च तृप्यसि  ॥  २।१००।५१  ॥   

कच्चिन्नागवनमिति । नागवनं गजोत्पत्तिस्थानभूतं वनम् । तदरक्षणे
परैर्गजग्रहणप्रसङ्ग इति भावः । धेनुकाः गजग्रहणसाधनभूताः करिण्यः । "करिणी
धेनुका वशा" इत्यमरः । गणिकाश्वानां गणिकाः करिण्यः "वेश्याकरिण्योर्गणिका"
इति वैजयन्ती । गणिकाश्चाश्वाश्च गणिकाश्वाः तेषां गणिकाश्वानां कुञ्जराणां
च न तृप्यसि कच्चित् । तत्सम्पादनविषये तृप्तिं न प्राप्नोषि
कच्चिदित्यर्थः । "पूरणगुण--" इत्यादिना समासप्रतिषेधेन सूचिता षष्ठी  ॥ 
२।१००।५१  ॥   

  

कच्चिद्दर्शयसे नित्यं मनुष्याणां विभूषितम् ।  

उत्थायोत्थाय पूर्वाह्णे राजपुत्र महापथे  ॥  २।१००।५२  ॥   

कच्चिद्दर्शयस इति । विभूषितम्, आत्मानमिति शेषः । महापथे सभायामिति यावत्
। प्रातः सभायां स्थित्वा मनुष्याणां विभूषितमात्मानं दर्शयसे कच्चिदिति
सम्बन्धः । अन्यथा राजारोग्ये तेषां शङ्का स्यादिति भावः  ॥  २।१००।५२  ॥   

  

कच्चिन्न सर्वे कर्मान्ताः प्रत्यक्षास्ते ऽविशङ्कया ।  

सर्वे वा पुनरुत्सृष्टा मध्यमेवात्र कारणम्  ॥  २।१००।५३  ॥   

कच्चिन्न सर्व इति । कर्मान्ताः कर्मान्तिकाः, कर्मकरा इति यावत् ।
अविशङ्कया ते न प्रत्यक्षाः कच्चित्, निर्भयतया त्वत्सन्निधिं प्राप्ता न
कच्चिदित्यर्थः । अथवा ते सर्वे पुनः उत्सृष्टा न कच्चित्, दर्शनाप्रदानेन
परित्यक्ता न कच्चिदित्यर्थः । अविशङ्कया प्रवेशे अवज्ञादिकं सम्भवेत् ।
दर्शनाभावे कार्यहानिः स्यात् अतः अत्र कर्मान्तिकविषये मध्यमेव कारणम् ।
अतिदर्शनादर्शनयोर्मध्यमरीत्याश्रयणमेवार्थसिद्धिकारणम् । अतिदर्शने
दृप्तानां तेषां स्वामिन्यनादरः स्यात् । अत्यदर्शने
स्वकार्यविज्ञापनावसरालाभात्किमनेनेति कोपः स्यात् राजकार्यहानिश्च,
तस्माद्यथोचितसमये दर्शनप्रदानमेवोचितमिति भावः  ॥  २।१००।५३  ॥   

  

कच्चित् सर्वाणि दुर्गाणि धनधान्यायुधोदकैः ।  

यन्त्रैश्च परिपूर्णानि तथा शिल्पिधनुर्द्धरै  ॥  २।१००।५४  ॥   

कच्चित्सर्वाणीति । दुर्गाणि औदकपार्वतवार्क्षैरिणधान्वनानि ।
धनधान्यायुधोदकैः यन्त्रैः शिल्पिभिर्धनुर्द्धरैश्च परिपूर्णानि कच्चित् ।
अत्र कामन्दकः-- "औदकं पार्वतं वार्क्षमैरिणं धान्वनं तथा ।
जलान्नायुधयन्त्राढ्यं वीरयौधैरधिष्ठितम् । गुप्तिप्रधानमाचार्या दुर्गं
समनुमेनिरे  ॥ " इति  ॥  २।१००।५४  ॥   

  

आयस्ते विपुलः कच्चित् कच्चिदल्पतरो व्ययः ।  

अपात्रेषु न ते कच्चित्कोशो गच्छति राघव  ॥  २।१००।५५  ॥   

आय इति । आयः धनागमः कोशः सञ्चितधनम् । अपात्रेषु नटविटगायकेषु न गच्छति
कच्चित् । तेभ्योपरिमितं न देयमिति भावः  ॥  २।१००।५५  ॥   

  

देवतार्थे च पित्रर्थे ब्राह्मणाभ्यागतेषु च ।  

योधेषु मित्रवर्गेषु कच्चिद्गच्छति ते व्ययः  ॥  २।१००।५६  ॥   

धनव्ययस्योचितविषयमाह--देवतार्थ इत्यादिना  ॥  २।१००।५६  ॥   

  

कच्चिदार्य्यो विशुद्धात्मा ऽ ऽक्षारितश्चोरकर्मणा ।  

अपृष्टः शास्त्रकुशलैर्न लोभाद्वध्यते शुचिः  ॥  २।१००।५७  ॥   

कच्चिदार्य इति । विशुद्धात्मा विशुद्धस्वभावः । शुचिः करणत्रयशुद्धियुक्तः
। आर्य्यः सज्जनः । यदृच्छया चोरकर्मणा । आक्षारितः अभिशस्तः । "आक्षारितः
क्षारितोभिशस्तः" इत्यमरः । शास्त्रकुशलैः अपृष्टः प्रश्नेन अशोधितः सन् ।
लोभाद्धनलोभात् न वध्यते कच्चित्  ॥  २।१००।५७  ॥   

  

गृहीतश्चैव पृष्टश्च काले दृष्टः सकारणः ।  

कच्चिन्न मुच्यते चोरो धनलोभान्नरर्षभ  ॥  २।१००।५८  ॥   

गृहीत इति । पृष्टः प्रश्नैः शोधितः । काले कालविशेषे । दृष्टः सकारणः
चौर्यलब्धद्रव्यवत्तया वा दृष्टः । लोभात् मुषितं धनं तव दास्यामीति
तद्दत्तधनलोभान्न मुच्यते कच्चित्  ॥  २।१००।५८  ॥   

  

व्यसने कच्चिदाढ्यस्य दुर्गतस्य च राघव ।  

अर्थं विरागाः पश्यन्ति तवामात्या बहुश्रुताः  ॥  २।१००।५९  ॥   

व्यसन इति । आढ्यस्य दुर्गतस्य दरिद्रस्य च । व्यसने विवादरूपसङ्कटे
प्राप्ते । अर्थं व्यवहारम् । "अर्थः स्याद्विषये मोक्षे शब्दवाच्ये
प्रयोजने । व्यवहारे धने शास्त्रे वस्तुहेतुनिवृत्तिषु  ॥ " इति वैजयन्ती।
विरागाः विगतधनरागाः। पश्यन्ति परीक्षन्ते कच्चित्  ॥  २।१००।५९  ॥   

  

यानि मिथ्याभिशस्तानां पतन्त्यस्राणि राघव ।  

तानि पुत्रपशून् घ्नन्ति प्रीत्यर्थमनुशासतः  ॥  २।१००।६०  ॥   

यानीति । मिथ्याभिशस्तानां राज्ञाम् अविचार्यप्रवर्तितमिथ्याभियोगानां
प्रजानां यानि अस्राणि अश्रूणि पतन्ति तानि प्रीत्यर्थमनुशासतः राज्ये
न्यायान्यायावविचार्य्य केवलभोगार्थं राज्यं कुर्वत इत्यर्थः  ॥  २।१००।६०
 ॥   

  

कच्चिद् वृद्धांश्च बालांश्च वैद्यमुख्यांश्च राघव ।  

दानेन मनसा वाचा त्रिभिरेतैर्बुभूषसे  ॥  २।१००।६१  ॥   

कच्चिद्वृद्धानिति । दानेन अभिमतवस्तुप्रदानेन, मनसा स्नेहेन, वाचा
सान्त्ववचनेन एतैस्त्रिभिर्बुभूषसे, प्राप्तुमिच्छसि वशीकर्त्तुमिच्छसि
कच्चिदिति यावत् । भू प्राप्तावात्मनेपदी इति गणपाठे पठितत्वादात्मनेपदी  ॥ 
२।१००।६१  ॥   

  

कच्चिद्गुरूंश्च वृद्धांश्च तापसान् देवतातिथीन् ।  

चैत्यांश्च सर्वान् सिद्धार्थान् ब्राह्मणांश्च नमस्यसि  ॥  २।१००।६२  ॥   

कच्चिद्गुरूनिति । चैत्यान् देवतावासभूतचतुष्पथस्थमहावृक्षान् ।
सिद्धार्थान् निष्पन्नप्रयोजनान् । यागादिना लब्धामुष्मिकप्रयोजनानिति
यावत्  ॥  २।१००।६२  ॥   

  

कच्चिदर्थेन वा धर्ममर्थं धर्मेण वा पुनः ।  

उभौ वा प्रीतिलोभेन कामेन च न बाधसे  ॥  २।१००।६३  ॥   

कच्चिदर्थेनेति । अर्थेन धर्मं न बाधसे कच्चित् । धर्मार्जनयोग्ये
पूर्वाह्णे अर्थार्जनं कृत्वा धर्मं न बाधसे कच्चिदित्यर्थः । धर्मेणार्थं
न बाधसे अर्थार्जनयोग्ये अपराह्णे धर्मार्जनं कृत्वा अर्थं न नाशयसि
कच्चिदित्यर्थः । प्रीतिलोभेन सुखाभिलाषेण हेतुना । कामेन सायंकालविहितेन
कामेन उभौ वा न बाधसे कच्चित् । यद्वा अर्थेन हेतुना धर्मं न बाधसे
कच्चित्, धर्मं हित्वा अर्थं न गृह्णासीत्यर्थः । तथा धर्मेण हेतुना
कुटुम्बनिर्वाहाद्यपेक्षितमर्थं न बाधसे । धर्मार्थावुभावपि प्रीतिलोभेन
सुखेच्छया कामेन च हेतुना न बाधसे, गणिकादिसक्तावुभयमपिहि नश्यति  ॥ 
२।१००।६३  ॥   

  

कच्चिदर्थं च धर्मं च कामं च जयतां वर ।  

विभज्य काले कालज्ञ सर्वान् वरद सेवसे  ॥  २।१००।६४  ॥   

उक्तमर्थं सविशेषमाह--कच्चिदिति । अर्थं च धर्मं च कामं च सर्वान् काले
विभज्य सेवसे । प्रातर्दानादिधर्मकालः, तदनन्तरम् आस्थान्यां
राज्यविचारेणार्थकालः, रात्रौ कामकाल इत्येवं विभज्य सेवस इत्यर्थः । जयतां
वर तेषां कालान्तरे प्रवृत्तिनिवर्तनसमर्थेत्यर्थः  ॥  २।१००।६४  ॥   

  

कच्चित्ते ब्राह्मणाः शर्म सर्वशास्त्रार्थकोविदाः ।  

आशंसन्ते महाप्राज्ञ पौरजानपदैः सह  ॥  २।१००।६५  ॥   

कच्चित इति । शर्म सुखम् । आशंसन्ते प्रार्थयन्ते  ॥  २।१००।६५  ॥   

  

नास्तिक्यमनृतं क्रोधं प्रमादं दीर्घसूत्रताम् ।  

अदर्शनं ज्ञानवतामालस्यं पञ्चवृत्तिताम्  ॥  २।१००।६६  ॥   

नास्तिक्यमित्यादि । नास्ति परलोक इति मतिर्यस्य स नास्तिकः "अस्ति नास्ति
दिष्टं मतिः" इति ठञ् । तस्य भावः नास्तिक्यम् । अनृतमसत्यवचनम् । क्रोधं
मातापित्राचार्यब्राह्मणदुर्बलादिषु कृतापराधेष्वपि तद्विषयकं क्रोधम् ।
प्रमादम् अनवधानत्वम् । दीर्घसूत्रतां चिरक्रियत्वम् ।
"दीर्घसूत्रश्चिरक्रियः" इत्यमरः । ज्ञानवतां सज्जनानाम् । अदर्शनं
दर्शनाकरणम्, ज्ञानिनां दर्शनं हि निखिलश्रेयोमूलम् । आलस्यं
मदकरवस्तुसेवाजनितं कार्यापटुकरणकत्वमित्यर्थः । पञ्चवृत्तितां
पञ्चेन्द्रियपरवशताम्  ॥  २।१००।६६  ॥   

  

एकचिन्तनमर्थानामनर्थज्ञैश्च मन्त्रणम् ।  

निश्चितानामनारम्भं मन्त्रस्यापरिरक्षणम्  ॥  २।१००।६७  ॥   

अर्थानामेकचिन्तनं राज्यकार्याणां मन्त्र्यनादरेण स्वयमेक एव स्थित्वा
पार्यालोचनम् । अनर्थज्ञैः विपरीतार्थदर्शिभिः  ॥  २।१००।६७  ॥   

  

मङ्गलस्याप्रयोगं च प्रत्युत्थानं च सर्वतः ।  

कच्चित्त्वं वर्जयस्येतान् राजदोषांश्चतुर्दश  ॥  २।१००।६८  ॥   

मङ्गलस्य प्रातर्दर्पणाद्यवलोकनस्य । अप्रयोगम् अननुष्ठानम् ।
मङ्गलाद्यप्रयोगमिति पाठे--अमङ्गलाचरणमित्यर्थः । सर्वतः प्रत्युत्थानं नीच
स्यानीचस्याप्यागमने प्रत्युत्थानमित्यर्थः । यद्वा
सर्वदिगवस्थितशत्रूद्देशेन युगपद्दण्डयात्रामिति वा । एतांश्चतुर्दशेत्यनेन
अन्येषामपि बहूनां दोषाणां विद्यमानत्वम्, तेषु सर्वेषूक्तानामवश्यहेयत्वं
च ज्ञायते  ॥  २।१००।६८  ॥   

  

दश पञ्च चतुर्वर्गान् सप्तवर्गं च तत्त्वतः ।  

अष्टवर्गं त्रिवर्गं च विद्यास्तिस्रश्च राघव  ॥  २।१००।६९  ॥   

दशेत्यादि । दशवर्गादिकान् बुद्ध्वा यथावदनुमन्यसे कच्चित् दशवर्गादिकान्
त्याज्यत्वेनोपादेयत्वेन च ज्ञात्वा यथावदनुतिष्ठसि कच्चिदिति वाक्यार्थः ।
पूर्वोक्तसङ्ग्रहो ऽयमुपदेशः । दशवर्गस्तावत्-- "मृगयाक्षो दिवास्वापः
परिवादः स्त्रियो मदः । तौर्यत्रिकं वृथाट्या च कामजो दशको गुणः  ॥ " इति
मनुनोक्तः। तौर्यत्रिकं नृत्यगीतवाद्यम्। वृथाट्या वृथापर्यटनम्।
कामन्दकस्तु प्रकारान्तरेण
लोभक्रोधालस्यासत्यवचनत्वप्रमादभीरुत्वास्थिरत्वमौढ्यानयावमन्तृत्वानि
दशवर्ग इत्याशयेनाह-- "लुब्धः क्रूरोऽलसो सत्यः प्रमादी भीरुरस्थिरः।
मूढोऽनयोऽवमन्ता च सुखच्छेद्यो रिपुर्मतः  ॥ " इति । पञ्चवर्गः पञ्च
दुर्गाणि । तथाह मनुः-- "औदकं पार्वतं वार्क्षमैरिणं धान्वनं तथा । शस्तं
प्रशस्तमतिभिर्दुर्गं दुर्गोपचिन्तकैः  ॥ " इति यद्वा पञ्चवर्गः
पञ्चविधवैराणि। अत्रापि कामन्दकः "सापत्नं वस्तुजं स्त्रीजं
वाग्जातमपराधजम्। वैरप्रभेदनिपुणैर्वैरं पञ्चविधं स्मृतम्  ॥ " इति
चतुर्वर्गः सामदानभेददण्डाः । यथा कामन्दकीये "साम दानं च भेदश्च
दण्डश्चेति चतुर्विधम्" इति । यद्वा यतुर्विधमित्राणि वा । यथाह कामन्दकः--
"औरसं तन्तुसम्बन्धं तथा वंशक्रमागतम् । रक्षितं व्यसनेभ्यश्च मित्रं
ज्ञेयं चतुर्विधम्  ॥ " इति। यद्वा धनानां न्यायार्जनादिधर्मचतुष्टयं वा।
तदपि तत्रैवोक्तम्-- "न्यायेनार्जनमर्थस्य रक्षणं वर्धनं तथा। सत्पात्रे
प्रतिपत्तिश्च राज्यवृत्तं चतुर्विधम्  ॥ " इति । सप्तवर्गः
स्वाम्यमात्यादिः । यथोक्तम्-- "स्वाम्यमात्याश्च राष्ट्रं च दुर्गं कोशो
बलं सुहृत् । परस्परोपकारीदं राज्यं सप्ताङ्गमुच्यते  ॥ " इति यद्वा
स्वपक्षस्थ्ाजनावान्तरभेदसप्तकं वा। यथाह-- "निजोऽथ मैत्रश्च समाश्रितश्च
सुबन्धुजः कार्य्यसमुद्भवश्च। भृत्यो गृहीतो विविधोपचारैः पक्षं बुधाः
सप्तविधं वदन्ति  ॥ " इति । यद्वा प्रधानव्यूहाः सप्त वा सप्तवर्गः ।
यथा--"श्येनः सूची च वज्रश्च शकटो मकरस्तथा । दण्डाख्यः पद्मनामा च व्यूहाः
सप्त प्रधानतः  ॥ " इति अष्टवर्गमाह कामन्दकः-- "कृषिवाणिज्यदुर्गाणि सेतुः
कुञ्जरबन्धनम्। खन्याकरः करादानं शून्यानां च निवेशनम्। अष्टवर्गमिमं साधु
स्वस्थवृत्तो न लोपयेत्  ॥ " इति । यद्वा पैशुन्याद्यष्टकं वा अष्टवर्गः ।
यथा-- "पैशुन्यं साहसं द्रोहमीर्ष्यासूयार्थदूषणम् । वाग्दण्डयोश्च
पारुष्यं क्रोधजो ऽपि गुणो ऽष्टकः  ॥ " इति। ईर्ष्या क्षान्त्यभावः
क्षान्तिविरोधी वा कश्चिद्गुणः, अज्ञदुर्बलकृतापराधासहिष्णुत्वमिति यावत्।
असूया तु गुणेष्वपि दोषारोपः। वाक्पारुष्यं दण्डपारुष्यं च गुणद्वयम्। अथ
त्रिवर्गः धर्मार्थकामाः। यद्वा उत्साहप्रभुत्वमन्त्रशक्तयस्त्रिवर्गः।
यद्वा परेषां क्षयस्थानवृद्धयः। "क्षयः स्थानं च वृद्धिश्च त्रिवर्गो
नीतिवेदिनाम्" इत्यमरः। यद्वा अशक्यसमुद्यमादिकार्यव्यसनत्रयं वा। यथाह
कामन्दकः-- "वस्तुष्वशक्येषु समुद्यमश्च शक्येषु मोहादसमुद्यमश्च।
शक्येष्वकालेषु समुद्यमश्च त्रिधैव कार्य्यं व्यसनं वदन्ति  ॥ " इति ।
तिस्रो विद्याः त्रयीवार्त्तादण्डनीतयः "आन्वीक्षिकी त्रयी वार्त्ता
दण्डनीतिश्च" इति विद्यायाश्चतुर्विधत्वेपि
आन्वीक्षिक्यास्त्रय्यामन्तर्भावः । तथाह कामन्दकः "त्रयी वार्त्ता
दण्डनीतिरिति विद्या हि मानवाः । त्रय्या एव विशेषो ऽयमियमान्वीक्षिकी मता
 ॥ " इति। त्रयी वेदः, वार्ता कृषिगोरक्षवाणिज्यम्, दण्डनीतिः नीतिशास्त्रम्
 ॥  २।१००।६९  ॥   

  

इन्द्रियाणां जयं बुद्ध्वा षाङ्गुण्यं दैवमानुषम् ।  

कृत्यं विंशतिवर्गञ्च तथा प्रकृतिमण्डलम्  ॥  २।१००।७०  ॥   

इन्द्रियाणां जयं जयोपायम् । षड्गुणा एव षाड्गुण्यम् । स्वार्थे ष्यञ् । ते
च सन्धिविग्रहयानासनद्वैधीभावसमाश्रयाः । दैवमानुषं देवमनुष्येभ्य आगतं
व्यसनमित्यर्थः । दैवं मानुषं च व्यसनं प्रत्येकं पञ्चविधम् । यथाह
कामन्दकीये-- "हुताशनो जलं व्याधिर्दुर्भिक्षं मरणं तथा । इति पञ्चविधं
दैवं मानुषं व्यसनं परम्  ॥  आयुक्तकेभ्यश्चोरेभ्यः परेभ्यो राजवल्लभात् ।
पृथिवीपतिलोभाच्च व्यसनं पञ्चधा भवेत्  ॥ " इति आयुक्तकाः अधिकारिणः।
कृत्यम् अलब्धवेतनावमानितकोपितभीषितेषु शत्रुसम्बन्धिष्वभिमतवस्तुप्रदानेन
कर्त्तव्यं भेदनम्। अत्राप्याह कामन्दकः-- "अलब्धवेतनो लुब्धो मानी
चाप्यवमानितः। क्रुद्धश्च कोपितोऽकस्मात्तथा भीतश्च भीषितः। यथाभिलषितैः
कामैर्भिन्द्यादेतांश्चतुर्विधान्  ॥ " इति । असन्धेयाः विग्राह्याः
बालवृद्धादयो विंशतिविधाः । प्रतिपक्षनृपतयो विंशतिवर्ग इत्युच्यते । यथाह
कामन्दकीये-- "बालो वृद्धो दीर्घरोगी तथा ज्ञातिबहिष्कृतः । भीरुको
भीरुजनको लुब्धो लुब्धजनस्तथा । विरक्तप्रकृतिश्चैव विषयेष्वतिसक्तिमान् ।
अनेकचित्तमन्त्रश्च देवब्राह्मणनिन्दकः । दैवोपहतकश्चैव दैवचिन्तक एव च ।
दुर्भिक्षव्यसनोपेतो बलव्यसनसङ्कुलः । अदेशस्थो बहुरिपुर्युक्तो ऽकालेन
यश्च सः । सत्यधर्मव्यपेतश्च विंशतिः पुरुषा अमी । एतैः सन्धिं न कुर्वीत
विगृह्णीयात्तु केवलम्  ॥  " इति ज्ञातिबहिष्कृतः बन्धुजनबहिष्कृतः । भीरवः
जनाः मन्त्रिसेनापतियोधाः यस्य सः भीरुजनकः । एवमेव लुब्धजन इत्यत्रापि ।
लुब्धाः अत्यन्तधनाशापराः । दैवोपहतकः महर्षिशापाद्यभिहतः । दैवचिन्तकः
दैवमेव सर्वं कुर्यादिति मत्वा पुरुषव्यापारमकुर्वाणः । बलव्यसनं सेनाविलयः
। अदेशस्थः प्रोषितः । अकालेन युक्तः क्रूरग्रहदशाभागादियुक्तः । यद्वा
विग्रहकारणभूतो राज्यापहारादिर्विंशतिवर्गः । अत्र च कामन्दकः--
"राज्यस्त्रीस्थानदेशानां ज्ञातीनां च धनस्य च । अपहारो मदो मानः पीडा
वैषयिकी तथा । ज्ञानार्थशक्तिधर्माणां विघातो दैवमेव च ।
मित्रार्थयोश्चावमानस्तथा बन्धुविनाशनम् । भूतानुग्रहविच्छेदस्तथा
मण्डलदूशणम् । एकार्थाभिनिवेशित्वमिति विग्रहयोनयः  ॥ " इति। अत्रापहारशब्दः
पूर्वैः षड्भिः सम्बध्यते। वैषयिकी पीडा विषयपारवश्यम्। विघातशब्दो
ज्ञानादिभिश्चतुर्भिरन्वेति। दैवशब्देन देवा इन्द्रादय उच्यन्ते। तेषां
विरोध्यपि विग्राह्यः। यथा दशरथस्य इन्द्रविरोधी शम्बरः।
मित्रार्थयोरित्यत्र मित्रं मित्रार्थस्तदनुबन्धी चेत्यर्थः। यद्वा मित्रं
मित्रस्यार्थः तद्धनम्। अर्थस्यावमानो हरणमेव। भूतानुग्रहविच्छेदः
लोकानुग्रहराहित्यम्। मण्डलदूषणं मण्डलशब्देन
स्वमन्त्रिसेनापतिसुहृदादिरुच्यते, तस्य दूषणं तद्विघटनम्।
एकार्थाभिनिवेशित्वं स्वाभिमतविषयाभिलाषित्वम्। प्रकृतयश्च मण्डलं च
प्रकृतिमण्डलम्। प्रकृतयस्तावत्-- "अमात्यराष्ट्रदुर्गाणि कोशो दण्डश्च
पञ्चमः। एताः प्रकृतयस्तज्ज्ञैर्विजिगीषोरुदाहृताः  ॥ " इति कामन्दकोक्ताः ।
मण्डलं द्वादशविधराजात्मकम्--मध्यतो विजिगीषुः तस्य शत्रु मित्रं
शत्रोर्मित्रं मित्रमित्रं शत्रुमित्रमित्रं चेति पुरोवर्तिनः पञ्च ।
पार्ष्णिग्राहः आक्रन्दः पार्ष्णिग्राहासारः आक्रन्दासारश्चेति
पृष्ठभागस्थाश्चत्वारः । पार्श्वस्थो मध्यमः तेषां बहिरवस्थित उदासीनश्चेति
। तथाच कामन्दकः-- "सम्पन्नस्तु प्रकृतिभिर्महोत्साहः कृतश्रमः ।
जेतुमेषणशीलश्च विजिगीषुरिति स्मृतः  ॥  अरिर्मित्रमरेर्मित्रं
मित्रमित्रमतः परम् । तथारिमित्रमित्रं च विजिगीषोः पुरस्सराः  ॥ 
पार्ष्णिग्राहस्ततः पश्चादाक्रन्दस्तदनन्तरः । आसारावनयोश्चैव विजिगीषोस्तु
पृष्ठतः  ॥  अरेश्च विजिगीषोश्च मध्यमो भूम्यनन्तरः । अनुग्रहे
संहतयोर्व्यस्तयोर्निग्रहे प्रभुः  ॥  मण्डलाद्बहिरेतेषामुदासीनो बलाधिकः ।
अनुग्रहे संहतानां व्यस्तानां च वधे प्रभुः  ॥  " इति अत्र शत्रुमित्रशब्दौ
पुरस्तादव्यवहितानन्तरराष्ट्राधिपतिमेकव्यवहितानन्तरराष्ट्राधिपतिं च
क्रमेण वदतः । पार्ष्णिग्राहाक्रन्दशब्दावपि पृष्ठतस्तादृशौ क्रमेण वदतः
नतु प्रसिद्धशत्रुमित्रपरौ । "विषयानन्तरो राजा शत्रुर्मित्रमतः परम् ।
उदासीनः परतरः पार्ष्णिग्राहस्तु पृष्ठतः  ॥ " इत्यमरः। आसारः सुहृद्बलम्।
"आसारः स्यान्मित्रबले" इति रत्नमाला। मध्यमशब्देन च
अरिविजिगीषोर्व्यस्तयोः समस्तयोश्च निग्रहानुग्रहसमर्थः। पार्श्वदेशस्थः
कश्चिदुक्तेभ्योऽन्यो राजोच्यते न तु मध्यवर्ती। उदासीनशब्देन च एतेषां
सर्वेषामपि व्यस्तानां समस्तानां च निग्रहानुग्रहसमर्थः
कश्चिद्विप्रकृष्टदेशस्थो राजोच्यते  ॥  २।१००।७०  ॥   

  

यात्रादण्डविधानञ्च द्वियोनी सन्धिविग्रहौ ।  

कच्चिदेतान् महाप्राज्ञ यथावदनुमन्यसे  ॥  २।१००।७१  ॥   

यात्रा दण्डविधानं यात्रा यानं दण्डस्य सैन्यस्य विधानं संविधानं
व्यूहभेदविधानम् । यद्वा दण्डः शत्रुनिरसनं तस्य विधानं प्रकारः । यात्रा च
दण्डविधानं च यात्रादण्डविधानम् । प्रकृतिमण्डलमित्यत्रात्रचैकवद्भावः ।
सेनाव्यूहभेदाः पूर्वमुक्ताः शत्रुनिरसनप्रकाराश्च स्फुटाः सुज्ञेया इति
यात्राशब्दितं यानं प्रदर्श्यते । तच्च पञ्चविधम्--बलातिशयेन
पार्ष्णिग्राहादिभिर्विगृह्य शत्रूद्देशेन यानं विगृह्ययानम्,
पार्ष्णिग्राहादिभिः सन्धिं कृत्वा शत्रूद्देशेन यानं सन्धाययानम्,
सामन्तैः समेत्य यानं सम्भूययानम्, अन्योद्देशेन यात्राप्रसङ्गमुत्पाद्य
अन्यं प्रति यानं प्रसङ्गतो यानम्, अन्यप्रसङ्गं कृत्वा बलवत्तया
तमुपेक्ष्य तन्मित्रोद्देशेन यानमुपेक्ष्ययानमिति । यथा कामन्दकीये--
"विगृह्य सन्धाय तथा सम्भूयाथ प्रसङ्गतः । उपेक्ष्य चेति निपुणैर्यानं
पञ्चविधं स्मृतम्  ॥ " इति। द्वियोनी इति।
सन्धिविग्रहयानासनद्वैधीभावसमाश्रयाः षड्गुणाः पृथक् पृथक् प्रतिपादिताः।
इदानीं द्वैगुण्यमतावलम्बनेन यानादीन् सन्धिविग्रहयोरन्तर्भाव्य वदति।
यानासने विग्रहस्य स्वरूपं द्वैधीभावसमाश्रयौ सन्धे रूपम्। तत्र
विजिगीषोररिं प्रति यात्रायानं तयोर्मिथः प्रतिबद्धशक्त्योः कालप्रतीक्षया
तूष्णीमवस्थानमासनम्। दुर्बलस्य प्रबलयोर्द्विषतोर्वाचिकमात्मसमर्पणं
द्वैधीभावः। तथाह-- "बलिनोर्द्विषतोर्मध्ये वाचात्मानं समर्पयन्।
द्वैधीभावेन वर्तेत काकाक्षिवदलक्षितः  ॥ " इति । अरिणा पीड्यमानस्य
बलवदाश्रयणं समाश्रय इति विवेकः । तदुक्तं कामन्दकेन-- "यानासने विग्रहस्य
रूपं सद्भिरिति स्मृतम् । सन्धेश्च सन्धिमार्गज्ञैर्द्वैधीभावसमाश्रयौ  ॥ "
इति। एतान् पूर्वोक्तान् यथावदनुमन्यसे अनुतिष्ठसि कच्चिदित्यर्थः।
उक्तदशवर्गादीनां तत्त्वं ज्ञात्वा हेयान् जहासि ग्राह्यान् गृह्णासि
कच्चिदिति यावत्  ॥  २।१००।७१  ॥   

  

मन्त्रिभिस्त्वं यथोद्दिष्टैश्चतुर्भिस्त्रिभिरेव वा ।  

कच्चित् समस्तैर्व्यस्तैश्च मन्त्र मन्त्रयसे मिथः  ॥  २।१००।७२  ॥   

मन्त्रिभिरिति । यथोद्दिष्टैः शास्त्रोक्तमन्त्रिलक्षणलक्षितैः ।
यथोद्दिष्टमिति पाठे--नीतिशास्त्रोक्तमन्त्रविचारमार्गमनतिक्रम्येत्यर्थः ।
बहुभिर्मन्त्रकरणे मन्त्रभिन्नत्वसम्भवादैकमत्याभावाच्च
ऽचतुर्भिस्त्रिभिरेव वाऽ इत्युक्तम् । व्यस्तैस्तत्तन्मतं परिज्ञाय
समस्तैश्चतुर्भिस्त्रिभिर्वा परिगणितैर्मन्त्रिभिः मिथः रहसि मन्त्रं
मन्त्रयसे कच्चित्  ॥  २।१००।७२  ॥   

  

कच्चित्ते सफला वेदाः कच्चित्ते सफलाः क्रियाः ।  

कच्चित्ते सफला दाराः कच्चित्ते सफलं श्रुतम्  ॥  २।१००।७३  ॥   

राज्ञामवश्यं सम्पादनीयानर्थान् पृच्छति--कच्चित्ते सफला वेदा इति । ते
वेदाः त्वदधीता वेदाः सफलाः कच्चित् । अग्निहोत्राद्यनुष्ठानेन सफलीकृताः
कच्चित् । क्रियन्ते साध्यन्त इति क्रियाः धनानि । धनानि त्वत्सम्पादितानि
दानभोगाभ्यां सफलीकृतानि कच्चित् । ते दाराः सफलाः कच्चित् रतिपुत्राभ्यां
सफलाः कच्चित् ।  

ते श्रुतं शास्त्रश्रवणं सफलं कच्चित् शीलवृत्ताभ्यां सफलं कच्चित् । तथा च
महाभारते-- "अग्निहोत्रफला वेदा दत्तभुक्तफलं धनम् । रतिपुत्रफला दाराः
शीलवृत्तफलं श्रुतम्  ॥  " इति  ॥  २।१००।७३  ॥   

  

कच्चिदेषैव ते बुद्धिर्यथोक्ता मम राघव ।  

आयुष्या च यशस्या च धर्मकामार्थसंहिता  ॥  २।१००।७४  ॥   

कच्चिदेषैवेति । आयुष्या यशस्या धर्मकामार्थसंहिता उक्ता एषा बुद्धिर्मम
यथा तथैव ते तव वर्तते कच्चित्  ॥  २।१००।७४  ॥   

  

यां वृत्तिं वर्त्तते तातो यां च नः प्रपितामहाः ।  

तां वृत्तिं वर्त्तसे कच्चिद्या च सत्पथगा शुभा  ॥  २।१००।७५  ॥   

अथ उक्तानुक्तं सकलं सङ्ग्रहेण दर्शयति--यामित्यादिना । वृत्तिमाचरन्
वर्तते अवर्तिष्ट । यद्वा दशरथमरणस्याज्ञातत्वात् वर्तत इत्युक्तिः ।
पितामहस्य अजस्य चिरं राज्यपरिपालनाभावात् प्रपितामहा इत्युक्तम् ।
प्रपितामहाः प्रपितामहप्रभृतयः । यथा "सप्तमी शौण्डैः" इत्यत्र
"शौण्डादिभिः" इति वृत्तिकारः । अत्र अवर्तन्तेत्यध्याहार्यम् ।
पित्राद्यननुष्ठितस्याननुष्ठाने प्राप्ते आह--या च सत्पथगा शुभेति ।
सत्पथगा सन्मार्गानुसारिणी । शुभा अनिन्दिता  ॥  २।१००।७५  ॥   

  

कच्चित् स्वादु कृतं भोज्यमेको नाश्नासि राघव ।  

कच्चिदाशंसमानेभ्यो मित्रेभ्यः सम्प्रयच्छसि  ॥  २।१००।७६  ॥   

कच्चिदिति । स्वादुकृतं मधुरतया सिद्धम् । आशंसमानेभ्यः, धनमिति शेषः  ॥ 
२।१००।७६  ॥   

  

राजा तु धर्मेण हि पालयित्वा महामतिर्दण्डधरः प्रजानाम् ।  

अवाप्य कृत्स्नां वसुधां यथावदितश्च्युतः स्वर्गमुपैति विद्वान्  ॥ 
२।१००।७७  ॥   

एवमाचरतो राज्ञः ऐहिकामुष्मिकफले दर्शयति--राजा त्वित्यादिना । तुशब्देन
राजवैलक्षण्यमुच्यते । हिः प्रसिद्धौ । पालयित्वा, महीमिति शेषः । महामतिः
उक्तनीतिधर्मज्ञः । दण्डधरः युक्तदण्डधरः । यथावत् पूर्वराजवत् । इतः
अस्माल्लोकात् च्युतः प्रारब्धकर्मावसाने मृत इत्यर्थः । विद्वान्
शरीरभिन्नात्मज्ञानवान्  ॥  २।१००।७७  ॥   

  

इत्यार्षे श्रीरामायणे वाल्मीकीये आदिकाव्ये श्रीमदयोध्याकाण्डे शततमः
सर्गः  ॥  १००  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने शततमः सर्गः  ॥  १००  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/07-rAma-darshanam/100_rAmasya_kushalaprashnaH.md">
<details><summary><h3>शिरोमणी ...{Loading}...</h3></summary>



रामोक्तिं वर्णयितुमुपक्रमते-- जटिलमिति । जटिलं
रामवृत्तान्तश्रवणोत्तरकाले धृतजटं चीरवसनं युगान्ते भास्करमिव भुवि पतितं
प्राञ्जलिं भरतं रामो ददर्श  ॥  २।१००।१  ॥   

  

कथञ्चिदिति । विवर्णवदनं वियोगदुःखातिशयेन
प्राप्तविवर्णताविशिष्टमुखविशिष्टं कृशं भ्रातरं भरतं कथञ्चित् अनुमानादिना
अभिविज्ञाय पाणिना जग्राह  ॥  २।१००।२  ॥   

  

आघ्रायेति । राघवं भरतं मूर्ध्नि आघ्राय अङ्के आरोप्य सादरं पर्यपृच्छत  ॥ 
२।१००।३  ॥   

  

प्रश्नाकारमाह-- क्वेत्यादिभि । हे तात ते पिता क्व अभूत् प्राप्नोत् यत्
येन हेतुना त्वमरण्यमागतः । प्रश्ने हेतुमाह-- जीवतः प्रजाः पालयतः तस्य
राज्ञः हित्वा वनमागन्तुं नार्हसि सम्बन्धसामान्यविवक्षया षष्ठी, एतेन पिता
ध्रुवं लोकान्तरं गत इति स्वनिश्चयः सूचितः  ॥  २।१००।४  ॥   

  

चिरस्येति । दूरात् अतिदूरदेशस्थितमातुलगृहादागतं दुष्प्रतीकं
ज्ञानाभावप्रापककृशत्वादिप्रतीत्या दुरवयवं भरतं त्वां चिरस्य
बहुकालानन्तरं पश्यामि हे तात अस्मिन् अरण्ये गजादिसेवितमहावेन विद्यमानं
वनमाम्रादिवृक्षसमूहं किं किमर्थमागतः "अङ्गं प्रतीको ऽवयवः" इत्यमरः  ॥ 
२।१००।५  ॥   

  

कच्चिदिति । यत् यं त्यक्त्वेति शेषः, त्वमिहागतः सः राजा धरते प्रजाः
पाल्यत्वेन स्वीकरोति कच्चित् राजा दीनः सँल्लोकान्तरं न गतः कच्चित्  ॥ 
२।१००।६  ॥   

  

कच्चिदिति । शाश्वतं सार्वकालिकं बालस्य ते तव राज्यं भ्रष्टं न कच्चित्,
हे सत्यपराक्रम हे तात पितुः शुश्रूषसे कच्चित् कर्मणः शेषत्वविचक्षया
षष्ठी  ॥  १००।७  ॥   

  

कच्चिदिति । सत्यसङ्गरः निष्कपटयोद्धा राजसूयाश्वमेधानामाहर्ता कर्ता धर्मे
निश्चितं निश्चयो यस्य सः राजा कुशली कच्चित्  ॥  २।१००।८  ॥   

  

स इति । धर्मनित्यः धर्मः नित्यो यस्य सनित्यं धर्मविशिष्ट इत्यर्थः,
विद्वान् निखिलनिगमागमज्ञाता ब्राह्मणः कृतपरब्रह्मसाक्षात्कारः
ब्रह्मपुत्रो वा स वसिष्ठः यथावत् पूज्यते, त्वयेति शेषः  ॥  २।१००।९  ॥   

  

तातेति । हे तात कौसल्यादिः सुखिनी कच्चित्  ॥  २।१००।१०  ॥   

  

कच्चिदिति । विनयसम्पन्नः विनीतियुक्तः कुलपुत्रः शुद्धकुलप्रसूतः अनसूयुः
असूयारहितः अनुद्रष्टा सकलसत्कर्मनिपुणः ते तव स्वयस्कः पुरोहितः
वसिष्ठपुत्रः सत्कृतः कच्चित् सवयस्क इति षष्ठीमहिम्ना लब्धम्  ॥  २।१००।११
 ॥   

  

कच्चिदिति । विधिज्ञो हवनविधिज्ञाता मतिमान् प्रशस्तबुद्धिः ऋजुः
सरलस्वभावः अग्निकार्येषु ते त्वया युक्तो नियुक्तः पुरोहितः हुतं
होष्यमाणं च वह्निं काले यथोचितसमये वेदयते यथाविधि चेतयते  ॥  २।१००।१२
 ॥   

  

कच्चिदिति । देवादीनभिमन्यसे कच्चित्  ॥  २।१००।१३  ॥   

  

इष्विति । इष्वस्त्रवरसम्पन्नमिषुषु अस्त्रवरेषु च सम्पन्न
तद्विषयकातिज्ञानवन्तमर्थशास्त्रविशारदं राजनीतिप्रतिपाकेषु निपुणं
सुधन्वानं तन्नामकमुपाध्यायं मन्यसे कच्चित् । अस्त्रवरशब्देनैवेषूणां
ग्रहणे सिद्धे पुनरिषूपादानं तद्विषयकज्ञानवत्ताया अतिशयत्वप्रतिपादनाय  ॥ 
२।१००।१४  ॥   

  

कच्चिदिति । आत्मसमाः स्वसदृशाः शूराः शौर्यविशिष्टाः श्रुतवन्तो
बहुश्रुताः इङ्गितज्ञाः कथनमन्तराप्यभिप्रायविज्ञातारः मन्त्रिणः ते त्वया
कृताः सम्पादिताः कच्चित्  ॥  २।१००।१५  ॥   

  

मन्त्रिसम्पादने प्रयोजनं वदन्नाह-- मन्त्र इति । हे राघव मन्त्रः राज्ञां
विजयमूलं भवति अतो मन्त्रिधुरैः मन्त्रिनिपुणैः अमात्यैः सुसंवृतो भवति
राजेति शेषः  ॥  २।१००।१६  ॥   

  

कच्चिदिति । निद्रावशं न एषि प्राप्नोषि, काले यथोचितसमये अवबुध्यसे
जागर्षि अपररात्रेषु  

रात्रिपरभागेषु अर्थनैपुण्यमर्थसम्पादनरीतिं चिन्तयसि विचारयसि  ॥  २।१००।१७
 ॥   

  

कच्चिदिति । नैकः न एकः स्वान्यसाधारणजनो यस्य स त्वं मन्त्रयसे बहुभिः सह
न मन्त्रयसे अत एव ते मन्त्रितो मन्त्रः राष्ट्रं न परिधावति अन्ये न
जानन्तीत्यर्थः  ॥  २।१००।१८  ॥   

  

कच्चिदिति । अर्थं स्वार्थं विनिश्चित्य लघुमूलमल्पयत्नसाध्यं महोदयं
महाफलकं कर्म क्षिप्रमारभसे दीर्घयसि विलम्बयसि तु न  ॥  २।१००।१९  ॥   

  

कच्चिदिति । कृतरूपाणि प्रारम्भविषयीभूतानीत्यर्थः, ते तव सर्वकार्याणि
सुकृतानि सुनिष्पादितान्येव पार्थिवाः खण्डमण्डलेश्वराः विदुः कर्तव्यानि
कर्तुं योग्यानि करिष्यमाणानीत्यर्थः, न विदुः कच्चित्  ॥  २।१००।२०  ॥   

  

कच्चिदिति । अपरिकीर्तिता अकथिता अपि ये तव मन्त्रास्ते तर्कैर्युक्त्या वा
न बुध्यन्ते परैरिति शेषः, मन्त्रितमन्यमन्त्रविषयीभूतं त्वया
तवामात्यैर्वा बुध्यते, बुध्यते इत्यस्य वचनविपरिणामेनान्यत्राप्यन्वयः  ॥ 
२।१००।२१  ॥   

  

कच्चिदिति । मूर्खाणां सहस्रैः सहस्राणि परित्यज्येति शेषः, एकं
पण्डितमिच्छसि । ननु किमेतेनेत्यत आह-- अर्थकृछ्रेषु अर्थसङ्कटेषु
प्राप्तेषु सत्सु पण्डितो महत् निःश्रेयसं कल्याणं कुर्यात्  ॥  २।१००।२२
 ॥   

  

सहस्राणीति । मूर्खाणां सहस्राणि अथवा अयुतानि दशसहस्राणि महीपतिः
यद्युपास्ते तदापि तेषु उपासितेषु सहायता साहाय्यकर्तृत्वं नास्ति, एतेन
मूर्खजनेष्वतिस्नेहो न कार्य इति ध्वनितम्  ॥  २।१००।२३  ॥   

  

एक इति । मेधावी शास्त्रसंस्कारजनितमेधाविशिष्टः अत एव विचक्षणः नीतिनिपुणः
एकोप्यमात्यः महतीं श्रियं प्रापयेत्  ॥  २।१००।२४  ॥   

  

कच्चिदिति । महदादिषु कर्मसु मुख्यादयः भृत्याः क्रमेणैव योजिताः । तत्र
मुख्या महान्तः जघन्याः निकृष्टाः, एतेन विपरीतयोजना न कर्तव्येति सूचितम्
 ॥  २।१००।२५  ॥   

  

अमात्यानिति । उपधातीतान् उपधा सुपरीक्षा अतीता व्यतीता येषां तान्
सुपरीक्षितानित्यर्थः, शुचीन् कापट्यरहितान् अमात्यान् श्रेष्ठेषु कर्मसु
त्वं नियोजयसि कच्चित् "उपधा सुपरीक्षा स्यात्" इति वैजयन्ती । उपधा
उत्कोचः तमतीतान् तदग्राहिण इति भट्टाः  ॥  २।१००।२६  ॥   

  

कच्चिदिति । उग्रेण शास्त्रातिवर्तिना दण्डेन उद्वेजिताः भयं प्रापिताः
प्रजाः मन्त्रिणो वा तव त्वामनुजानन्ति अवमन्यन्ते न कच्चित्  ॥  २।१००।२७
 ॥   

  

कच्चिदिति । याजकाः पतितं सुरापानादिना यागानर्हमिव त्वां नावजानन्ति
कच्चित् । तत्र दृष्टान्तः-- उग्रप्रतिग्रहीतारं
हीनजातिस्त्रीस्वीकारकारिणमत एव कामयानं कामयमानं तत्रैवासक्तमित्यर्थः,
जनं स्त्रियः पाणिगृहीत्य इव  ॥  २।१००।२८  ॥   

  

उपायेति । ऐश्वर्यकामं स्वातन्त्र्येण राजैश्वर्यभोगेच्छावन्तमत एव
भृत्यसन्दूषणे भृत्यचित्तचालकयत्ने रतमुपायेषु रोगप्रवर्तननिर्वर्तनयत्नेषु
कुशलं निपुणं शूरं वैद्यं भिषजं यो न हन्ति स हन्यते तेन वैद्येनेति शेषः
 ॥  २।१००।२९  ॥   

  

कच्चिदिति । हृष्टः युद्धोत्साहविशिष्टः धृतिमान् धैर्यवान् अनुरक्तः
स्वविषयकानुरागविशिष्टः दक्षः सामदानादिसमर्थः सेनापतिः कृतः कच्चित्  ॥ 
२।१००।३०  ॥   

  

बलवन्त इति । दृष्टापदानाः दृष्टानि पूर्वं बहुवारमनुभूतानि अपदानानि
वृत्तानि येषां ते विक्रान्ताः स्वसमीपं प्राप्ताः बलवन्तः सत्कृत्य
वचनसत्कारं कृत्वा मानिताः वस्त्राभरणादिदानेन सन्तोषिताः  ॥  २।१००।३१  ॥   

  

कच्चिदिति । सम्प्राप्तः कालो दानसमयो यस्य तत् अत एव दातव्यं द्रुतं देयं
बलस्य सैन्यजनस्य भक्तं प्रतिदिनं देयमन्नादिकं वेतनं च यथोचितं ददासि
विलम्बसे तु न  ॥  २।१००।३२  ॥   

  

विलम्बे दोषमाह-- कालेति । भृताः भृतिजीवनवन्तो भृत्या भक्तवेतनयोः
नियुक्तान्नभृत्योः कालातिक्रमणे सति भर्तुः भर्त्रे अतिकुप्यन्ति स कोपः
सुमहान् अनर्थः अर्थविघातकः स्मृतः  ॥  २।१००।३३  ॥   

  

कच्चिदिति । प्रधानतः प्रधानाः कुलपुत्राः तव कुलप्रसूताः त्वामनुरक्ताः
त्वद्विषयकानुरागवन्तः सन्तीति शेषः, अत एव तवार्थेषु प्रयोजनेषु समाहिताः
सन्तः प्राणान् संन्त्यजन्ति त्यागानुकूलव्यापारानुकूलकृतिमन्तो
भवन्तीत्यर्थः  ॥  २।१००।३४  ॥   

  

कच्चिदिति । विद्वान् नीतिज्ञः दक्षिणः चतुरः प्रतिभानवान् विस्मृतिरहितः
पण्डितः सदसत्कार्यविवेकी अत एव यथोक्तवादी सन्देशप्रतिसन्देशयोर्यथोक्तं
वक्ता दूतस्ते त्वया कृतः  ॥  २।१००।३५  ॥   

  

कच्चिदिति । अविज्ञातैः परस्परमन्यैर्वा ज्ञानरहितैः त्रिभिस्त्रिभिः
एकैकस्मिन्विषये नियुक्तैरिति शेषः, चारणैः चारैः, अन्येषु अन्यराजसमीपेषु
अष्टादशतीर्थानि मन्त्र्यादीनि स्वपक्षे स्वसमीपे दशपञ्च
मन्त्रिपुरोहितयुवराजान् सन्त्यज्य दशपञ्चसङ्ख्याकानि तीर्थानि त्वं वेत्सि
परीक्षया जानासि कच्चित् । मन्त्र्यादयस्तु १ मन्त्री, २ पुरोहितः, ३
पुवराजः, सेनापतिः, ५ दौवारिकः, ६ अन्तःपुराधिकृतः, ७ बन्धनागाराधिकृतः, ८
धनाध्यक्षः, ९ राजाज्ञाया आज्ञाप्येषु वक्ता, १० प्राड्विवाकसञ्ज्ञो
व्यवहारप्रष्टा, ११ धर्मासनाधिकृतः, १२ व्यवहारनिर्णेता सभ्याख्यः, १३
सेनाया जीवितभृतिदानाध्यक्षः, १४ कर्मान्ते वेतनग्राही, १५ नगराध्यक्षः, १६
राष्ट्रान्तःपालः अयमेवाटविकः, १७ दुष्टानां दण्डनाधिकारी, १८
जलगिरिवनदुर्गस्थलपालः इति । "योनौ जलावतारे च मन्त्र्याद्यष्टादशस्वपि ।
पुण्यक्षेत्रे तथा पात्रे तीर्थं स्याद्दर्शनेष्वपि" इति कोशः  ॥  २।१००।३६
 ॥   

  

कच्चिदिति । व्यपास्तान् देशविशेषात् निष्काशितान् अत एव दुर्बलान्
प्रतियातान् पुनः स्वदेशं कथञ्चित्प्राप्तान् अहितान् शत्रून् अवज्ञाय
अतिदुर्बलत्वान्न कञ्चिदपकारं कर्तुं समर्था इमे इति बुद्ध्या अनुपेक्ष्य
वर्तसे कच्चित्  ॥  २।१००।३७  ॥   

  

कच्चिदिति । ब्राह्मणान् ब्राह्मणकुलोत्पन्नान् अपि लोकायतिकान्
प्रत्यक्षमात्रप्रमाणकान् शुष्कतर्कवादिनश्च तदुपलक्षितचार्वाकबौद्धादीनपि
न सेवसे कच्चित् । तत्सेवने दोषमाह-- बालाः परलोकविषयकज्ञानाभाववन्तः
पण्डितमानिनः पडितंमन्याः एते लोकायतिकप्रभृतयः अनर्थकुशलाः अनर्थे
सर्वार्थविघातके परमार्थबुद्धिनिवर्तने कुशलाः निपुणाः सन्तीति शेषः  ॥ 
२।१००।३८  ॥   

  

अनर्थकुशलत्वं प्रकटयन्नाह-- धर्मेति । मुख्येषु प्रमाणप्रधानेषु
धर्मशास्त्रेषु विद्यमानेषु सत्सु दुर्बुधाः वेदविरुद्धज्ञानवन्तस्ते
लोकायतिकादयः आन्वीक्षिकीं शुष्कतर्कजनितां बुद्धिं प्राप्य निरर्थं
परमार्थशून्यं प्रवदन्ति । एतेन स्वहिताकाङ्क्षिभिः बौद्धादिसंसर्गः दूरतः
परहिर्तव्य इति सूचितम्  ॥  २।१००।३९  ॥   

  

वीरैरिति । हे तात अस्माकं पूर्वकैः वीरैः पूर्वमध्युषितामधिष्ठितां
दृढद्वारां दृढानि द्वाराणि यस्यास्तां हस्त्यश्वरथसङ्कुलां
हस्त्यादिव्याप्तां स्वकर्मनिरतैः जितानि इन्द्रियाणि यैस्तैः महोत्साहैः
दुःखास्पृष्टत्वेनात्युत्साहविशिष्टैः अत एव आर्यैः श्रेष्ठैः सहस्रशो
ब्राह्मणादिभिः वृतां विविधाकारैः अनेकविधाकारविशिष्टैः प्रासादैर्वृतां
वैद्यजनैः वैद्यानां जनकैर्मुख्यभिषग्भिरित्यर्थः, आकुलां व्याप्तां
समुदितां सम्यगुदितं स्वकल्याणार्थमुच्चारणं यस्यास्तां सत्यनामां
सत्यमन्वर्थं नाम यस्यास्तां स्फीतामतिसमृद्धामयोध्यां परिरक्षसे कच्चित् ।
श्लोकत्रयमेकान्वयि सत्यनामामित्यत्र "डाबुभाभ्यां--"  

इति डाप्  ॥  २।१००।४०४२  ॥   

  

कच्चिदिति । चैत्यशतैः शतशो ऽग्निचयनैः अनेकविधयागैरित्यर्थः, जुष्टः
सेवितः प्रीतो वा सुनिविष्टजनैः सुनिविष्टाः सर्वत्र प्रविष्टबुद्धय एव
जनास्तैः आकुलः व्याप्तः देवस्थानादिभिरुपशोभितः तत्र प्रपाः पानीयशालाः
"प्रपापानीयशाला स्यात्" इति हलायुधः । प्रहृष्टाः नरनार्यो यस्मिन् सः
समाजोत्सवशोभितः समाजेषु सभासु य उत्सवास्तैः शोभितः सुकृष्टाः विदारिताः
सीमा यैस्ते एव पशवः तद्वान् हिंसाभिः अभिवर्जितो रहितः अदेवमातृकः
वृष्टिनिष्पाद्यसस्यविशिष्टदेशभिन्नः नद्यम्बुजीवन इत्यर्थः,
"नद्यम्बुजीवनो देशो नदीमातृक उच्यते । वृष्टिनिष्पाद्यसस्यस्तु विज्ञेयो
देवमातृकः" इति हलायुधः । रम्यः रमणीयः श्वापदैः क्रूरजन्तुभिः परिवर्जितः
सर्वैर्भयैः परित्यक्तः खनिभिः स्वर्णाद्याकरैः उपशोभित पापैः पापविशिष्टैः
नरैः विवर्जितः स्फीतः स्वच्छः जनपदः कोशलदेशः सुखं वसति "खनिः
स्त्रियामाकरः स्यात्" इत्यमरः । श्लोकचतुष्टयमेकान्वयि  ॥  २।१००।४३४६  ॥   

  

कच्चिदिति । ते दयिताः प्रियाः कृषिगोरक्षजीविनः वैश्याः वार्तायां
कृषिगोरक्षवाणिज्यकुसीदात्मिकायां वर्तन्ते इति शेषः, संश्रितो यदाश्रितः
अयं लोकः सुखमेधते  ॥  २।१००।४७  ॥   

  

तेषामिति । तेषां वैश्यानां गुप्तिपरीहारैः गुप्तयः इष्टप्रापणानि परीहाराः
अनिष्टनिवारणानि तैर्भरणं रक्षणं कच्चित्ते कृतं हि यतः विषयवासिनः
स्वदेशवर्तिनः सर्वे जनाः राज्ञा धर्मेण रक्ष्याः  ॥  २।१००।४८  ॥   

  

कच्चिदिति । स्त्रियः स्वभार्याः सान्त्वयसे कच्चित् ताः स्त्रियः ते त्वया
सुरक्षिताः आसां स्त्रीणां न श्रद्दधासि अतिविश्वासं करोषि कच्चित् अत एव
गुह्यमप्राकाश्यं न भाषसे कच्चित्  ॥  २।१००।४९  ॥   

  

कच्चिदिति । नागवनं गजसेव्यारण्यं गुप्तं छेदकेभ्यः रक्षितं कच्चित्,
धेनुकाः धेनवः सन्ति कुशलिन्य इति शेषः, स्वार्थे कः । गणिकाश्वानां करिणी
तुरङ्गमानां कुञ्जराणां च कच्चिन्न तृप्यसि एतत्सम्पादने तृप्तिं न
प्राप्नोषि "वेश्याकरिण्योर्गणिका" इति वैजयन्ती  ॥  २।१००।५०  ॥   

  

कच्चिदिति । मानुषाणां मानुषैः भृत्यवर्गैरित्यर्थः,
विभूषितमलङ्कृतमात्मानमिति शेषः, पूर्वाह्णे उत्थायोत्थाय महापथे राजमार्गे
दर्शयसे कच्चित् प्रतिदिनं दर्शनेन प्रजानां सन्तोषातिशयो भवतीति सूचितम्
 ॥  २।१००।५१  ॥   

  

कच्चिदिति । सर्वे कर्मान्ताः कर्मसु नियुक्ताः अविशङ्कया शङ्काराहित्येन
ते प्रत्यक्षाः अतिसमीपवर्तिनस्तु न वा अथवा सर्वे ते उत्सृष्टाः अतिदूरं
प्रापितास्तु न मध्यभाग एव संस्थाप्या इत्यर्थः । तत्र हेतुः-- अत्र
अतिनिकटादिषु मध्यं मध्यस्थितिरेव कारणं प्रयोजनसाधकम्  ॥  २।१००।५२  ॥   

  

कच्चिदिति । सर्वाणि दुर्गाणि धनादिभिः यन्त्रैः शतघ्न्यादिभिश्च
शिल्पिधनुर्धरैः क्रियाकुशलधनुर्धारिभिश्च पूर्णानि सन्तीति शेषः  ॥ 
२।१००।५३  ॥   

  

आय इति । आयो धनागमः विपुलः अधिकः कच्चिद्व्ययः भोगाद्यर्थं त्यागः अल्पतरः
आयापेक्षया न्यूनः कच्चित्, अपात्रेषु दानानर्हेषु ते कोशः न गच्छति
अपात्रेभ्यो न ददासीत्यर्थः  ॥  २।१००।५४  ॥   

  

देवतेति । देवतार्थादौ ते व्ययः त्यागाश्रयीभूतद्रव्यं गच्छति प्राप्नोति
कच्चित्  ॥  २।१००।५५  ॥   

  

कच्चिदिति । अपकर्मणा स्तेयादिदोषेण आक्षारितः मिथ्याभिशस्तः किञ्च
क्षारितस्त्यक्तः अत  

एव शास्त्रकुशलैः अदृष्टः अदृष्टप्रापकः अत एव शुद्धात्मा शुद्धमनस्कः अत
एव शुचिः अत एव आर्यः श्रेष्ठः लोभाद्बध्यते तु न "आक्षारितो ऽभिशस्तः
स्यात्" इत्यमरः  ॥  २।१००।५६  ॥   

  

गृहीत इति । काले चुरासमये दृष्टः वस्तुस्वामिना ऽवलोकितः अत एव सकारणः
बन्धनकारणविशिष्टः अत एव गृहीतः चोरोचितबन्धनेन बद्धः पृष्टः
प्रश्नेनाप्यवधारितचौर्यः चोरः धनलोभाच्चोराद्धनलाभवाञ्छया मुच्यते तु न
कच्चित्  ॥  २।१००।५७  ॥   

  

व्यसन इति । आढ्यस्य प्रचुरद्रव्यवतः दुर्बलस्य द्रव्यरहितत्वेन बलरहितस्य
व्यसने परस्परनिमित्तकदुःखप्राप्तिहेतुकविवादे सति बहुश्रुताः तवामात्याः
विरागाः आकोचविषयकानुरागरहिताः सन्तः अर्थं यथार्थं पश्यन्ति कच्चित्  ॥ 
२।१००।५८  ॥   

  

मृषाभिशंसने दोषमाह-- यानीति । हे राघव मिथ्याभिशस्तानां दोषवत्त्वाभावे
ऽपि दोषवत्तया कथितानां जनानां यानि अस्राणि अश्रूणि पतन्ति तानि
प्रीत्यर्थमेकत्र प्रीतिसम्पादनार्थम् अनुशासतः पुरुषस्य पुत्रपशून्
पुत्रान् पशूंश्च घ्नन्ति विनाशयन्ति  ॥  २।१००।५९  ॥   

  

कच्चिदिति । दानेन ईप्सितप्रापणेन मनसा अभिलाषातिशयेन वाचा मृदुवचनेन च
एभिः त्रिभिः वृद्धादीन् बुभूषसे प्राप्तुमिच्छसि कच्चित्  ॥  २।१००।६०  ॥   

  

कच्चिदिति । गुर्वादीन् नमस्यसि कच्चित् तत्र चैत्याः अग्निचयनस्य स्थलानि
सिद्धः अर्थो येभ्यस्तानिति बहुव्रीहिः  ॥  २।१००।६१  ॥   

  

कच्चिदिति । अर्थेन धर्मोचितब्राह्म्यमुहूर्तादौ द्रव्यादिप्रयत्नेन धर्मं
धर्मेण द्रव्याद्यर्जनकाले धर्मचिन्तनेन अर्थं वा प्रीतिलोभेन प्रीत्या
लोभो विमोहनं यस्मिंस्तेन कामेन धर्मार्थार्जनसमये कामसेवनेन उभौ धर्मार्थौ
वा कच्चिन्न विबाधसे  ॥  २।१००।६२  ॥   

  

कच्चिदिति । सर्वानर्थादीन् त्रीन् काले तत्तत्सेवनोचितसमये विभज्य सेवसे
कच्चित्  ॥  २।१००।६३  ॥   

  

कच्चिदिति । पौरादिभिः सह सर्वशास्त्रार्थकोविदा ब्राह्मणास्ते शर्म
कल्याणमाशंसन्ते कच्चित्  ॥  २।१००।६४  ॥   

  

नास्तिक्यमिति । नास्तिक्यं परलोको नास्तीति वादमनृतं लोभादिना मिथ्याभाषणं
क्रोधं ब्राह्मणसंप्रदानकं कोपानुचितान्यसम्प्रदानकं वा यागादौ
सर्वसंप्रदानकं वा कोपं प्रमादमनवधानतां दीर्घसूत्रतां चिरक्रियत्वं
ज्ञानवतां परमार्थविषयकज्ञानिनामदर्शनं कामाद्यासक्त्या दर्शनाभावमालस्यं
पञ्चवृत्तितां चक्षुरादिपञ्चेद्रियवशत्वम् "दीर्घसूत्रश्चिरक्रियः" इत्यमरः
 ॥  २।१००।६५  ॥   

  

अर्थानां राजनिर्वाहकवस्तूनामेकचिन्तनमेकेन द्वितीयराहित्येन चिन्तनं
विचारमनर्थज्ञैः विरुद्धार्थबोधकजनैः मन्त्रणं संमतिकरणं निश्चितानां
श्वकर्तव्यत्वेन निश्चयं प्राप्तानां कार्याणामनारम्भं मन्त्रस्य
मन्त्रविषयीभूतार्थस्य अपरिरक्षणं परिरक्षणाभावं प्रकटनमित्यर्थः  ॥ 
२।१००।६६  ॥   

  

मङ्गलाद्यप्रयोगं मङ्गलानां माङ्गलिकशब्दानामादौ कार्यप्रारम्भसमये
अप्रयोगं सर्वतः नीचेभ्यो ऽपि प्रत्युत्थानमेतान् चतुर्दश राजदोषान्
वर्जयसि कच्चित् । श्लोकत्रयमेकान्वयि । "मङ्गलातिप्रयोगम्" इति भूषणपाठः
 ॥  २।१००।६७  ॥   

  

दशेति । दशपञ्चचतुर्वर्गान् दशवर्गान् पञ्चवर्गान् चतुर्वर्गांश्च
सप्तवर्गादिकं च तिस्रो विद्याश्च इन्द्रियाणां जयं जयोपायं च दैवं देवकृतं
व्यसनं मानुषं मनुष्यकृतं च व्यसनं कृत्यं नृपकृत्यं च विंशतिवर्गं च
प्रकृतिमण्डलं पञ्चप्रकृतीश्च द्वादशमण्डलानि च यात्रादण्डविधानं
यात्राविधानं दण्डविधानं च द्वियोनी सन्धिविग्रहौ च एतान् प्रसिद्धान्
बुद्ध्वा यथावत् अनुमन्यसे कांश्चिदुपादेयत्वेन कांश्चित् हेयत्वेन
चावबुध्यसे । दशवर्गास्तु-- "मृगया ऽक्षा २ दिवास्वप्नः ३ परिवादः  

४ स्त्रियो ५ मदः । ६ तौर्यत्रिकं ९ वृथाट्या १० च कामजो दशको गणः  ॥ " इति
मनुनोक्तः तत्र तौर्यत्रिकमतिनृत्यगीतवाद्यम्। वृथाट्या अकारणकपर्यटनम्।
पञ्चवर्गास्तु-- "औदकं पार्वतं वार्क्षमैरिणं धान्वनं तथा। इति दुर्गं
पञ्चविधं पञ्चवर्ग उदाहृतः" इति मनुः। तत्र इरिणं सर्वसस्यशून्यप्रदेशः
तत्सम्बन्धिदुर्गमैरिणं तस्यापि परैर्गन्तुमशक्यत्वेन दुर्गत्वमक्षतम्।
चतुर्वर्गस्तु-- "साम दानं च भेदश्च दण्डश्चेति चतुर्गणः" इति कामन्दकीये।
सप्तवर्गस्तु "स्वाम्यमात्यश्च राष्ट्रं च दुर्गकोशौ बलं सुहृत्।
परस्परोपकारीदं राज्यं सप्ताङ्गमुच्यते" इति। अष्टवर्गस्तु "पैशून्यं साहसं
द्रोहमीर्ष्यासूयार्थदूषणम्। वाक्दण्डयोश्च पारुष्यं क्रोधजोऽपि गणोऽष्टकः"
इति। कामन्दकस्तु "कृष्टिर्वणिक्पथो दुर्गं सेतुः कुञ्जरबन्धनम्।
खन्याकरकरादानं शून्यानां च निवेशनम्। अष्टवर्गमिमं साधुः स्वस्थवृत्तिर्न
लोपयेत्" इति। त्रिवर्गो धर्मार्थकामाः,
प्रभुशक्तिरुत्साहशक्तिर्मन्त्रशक्तिश्चेति वा। तिस्रो विद्यास्तु त्रयी
वार्ता दण्डनीतिरिति, तत्र त्रयी वेदत्रयी वार्ता कृष्यादिचतुष्टयं
नीतिर्दण्डनिर्णायकशास्त्रम्। षड्गुगुणास्तु "सन्धिर्ना विग्रहो यानमासनं
द्वैधमाश्रयः" इति। तत्र द्वैधं शत्रुवर्ग्याणां दूरीकरणम्। दैवकृतव्यसनं
तु-- "हुताशनो जलं व्याधिर्दुर्भिक्षो मरकस्तथा" इति। तत्र मरको
मरणनिमित्तं महामार्यादि, मानुषं तु-- "आयुक्तकेभ्यश्चौरेभ्यः परेभ्यो
राजवल्लभात्। पृथिवीपतिलोभाच्च व्यसनं मानुषं त्विदम् ॥   

" इति । तत्र आयुक्तकाः अधिकारिणः । कृत्यं तु-- "अलब्धवेतनो लुब्धो मानी
चाप्यवमानितः । क्रुद्धश्च कोपितो ऽकस्मात्तथाभीतश्च भीषितः । भेद्याः
शत्रौ च चत्वारो नृपकृत्यमिदं स्मृतम्  ॥ " इति कामन्दकः। विंशतिवर्गस्तु--
"बालो वृद्धो दीर्घरोगी तथा ज्ञातिबहिष्कृतः। भीरुको भीरुजनको लुब्धो
लुब्धजनस्तथा ॥   

विरक्तप्रकृतिश्चैव विषयेष्वतिसक्तिमान् । अनेकचित्तमन्त्रश्च
देवब्राह्मणनिन्दकः  ॥  दैवोपहतकश्चैव दैवचिन्तक एव च । दुर्भिक्षव्यसनोपेतः
बलव्यसनसंयुतः  ॥  अदेशस्थो बहुरिपुर्युक्तो कालेन यश्च सः ।
सत्यधर्मारतश्चैव विंशतिः पुरुषा अमी । एतैः सख्यं न कुर्वीत
विगृह्णीयात्तु केवलम्  ॥ " इति कामन्दकप्रदिष्टाः। प्रकृतयस्तु--
"अमात्यराष्ट्रदुर्गाणि कोशो दण्डश्च पञ्चमः। एताः
प्रकृतयस्तज्ज्ञैर्विजिगीषोरुदाहृताः" इति कामन्दकोक्तेः। मण्डलानि
द्वादशात्मकानि तत्र मध्ये विजिगीषुः "अरिर्मित्रमरेर्मित्रं मित्रमित्रमतः
परम्। मित्रारिंमित्रमित्रं च विजिगीषोः पुरःसराः ॥   

पार्ष्णिग्राहस्ततः पश्चादाक्रन्दस्तदनन्तरम् । आसारावनयोश्चैव
विजिगीषोस्तु पृष्ठतः  ॥  अत्र आसाराविति द्विवचनान्तेन तयोर्द्वैविध्यम्
पार्ष्णिग्राहासार आक्रन्दासारश्च । आसारपृष्ठभागस्थौ मध्यमोदासीनौ । तथाहि
"अरेश्च विजिगीषोश्च मध्यमो भूम्यनन्तरः । अनुग्रहे
संहतयोर्व्यस्तयोर्निग्रहे प्रभुः" इति । "मण्डलाद्बहिरेतेषामुदासीनो
बलाधिकः । अनुग्रहे संहतानां व्यस्तानां च वधे प्रभुः" इति । यात्राविधानं
पञ्चविधं, तथाहि-- "विगृह्य सन्धाय तथा सम्भूयाथ प्रसङ्गतः ।
उपेक्ष्यश्चेति निपुणैर्यानं पञ्चविधं स्मृतम्  ॥ " इति। तत्र बलवत्तया
पार्ष्णिग्राहादिभिर्विगृह्य शत्र्वन्तरे गमनं विगृह्य यानं, तैः सन्धिं
कृत्वाऽन्यत्र गमनं सन्धाय यानम्, सामन्तैः सह गमनं सम्भूय यानम्,
अन्योद्देशेन यात्रोद्योगं कृत्वा अन्यं प्रति गमनं प्रसङ्गतो यानम्,
अतिप्रौढतया शत्रुमुपेक्ष्य तन्मित्रं प्रति गमनमुपेक्ष्य यानम्।
दण्डविधानम् दण्डः सैन्यं तद्विधानं व्यूहरचनया तत्संस्थापनम्। "दण्डो
धर्मे मानभेदे लकुटे मदसैन्ययोः" इति कोशः। द्वियोनी द्विहेतुकौ
सन्धिविग्रहाविति। "सन्धिर्ना विग्रहो यानम्" इत्यादिना षड्गुणानां मध्ये
यद्यप्युक्तौ तथापि षड्गुणान्तःपातिनौ द्वैधीभावसमाश्रयपराविति भेदः तत्र
द्वैधीभावो नाम "बलिनोर्द्विषतोर्मध्ये वाचात्मानं समर्पयन्। द्वैधीभावेन
वर्तेत काकाक्षिवदलक्षितम् ॥   

" इति । अरिभिः पीड्यमानस्य बलवदाश्रयणं समाश्रयः । कालप्रतीक्षया
तूष्णीमवस्थानमासनम् । श्लोकत्रयमेकान्वयि  ॥  २।१००।६८७०  ॥   

  

मन्त्रिभिरिति । यथोद्दिष्टं शास्त्रमनतिक्रम्य समस्तैर्मिलितैः
व्यस्तैरमिलितैश्च चतुर्भिः त्रिभिर्वा  

मन्त्रिभिर्मन्त्रं संमतिं मन्त्रयसे करोषि  ॥  २।१००।७१  ॥   

  

कच्चिदिति । वेदा अधीतसामादयः सफलाः तदनुष्ठानादिरूपफलसहिताः कच्चित् ते
क्रिया अनुष्ठानानि सफलाः महत्समागमरूपफलसहिताः कच्चित्, दाराः सफलाः
सत्पुत्रादिरूपफलसहिताः श्रुतं शास्त्रश्रवणं सफलं
विनम्रताप्रापणरूपफलसहितं कच्चित्  ॥  २।१००।७२  ॥   

  

कच्चिदिति । उक्ता कथिता एष बुद्धिर्निश्चयः यथा मम तथा ते तवापि अस्तीति
शेषः  ॥  २।१००।७३  ॥   

  

यामिति । या सत्पथगा सत्पथैर्महात्मभिः सेव्या अत एव शुभा शुभमूलम् अत एव
यामेव नः प्रपितामहाः वर्तन्ते अत एव यामेव तातो वर्तते तां वृत्तिं
कच्चिद्वर्तसे  ॥  २।१००।७४  ॥   

  

कच्चिदिति । स्वादुकृतं स्वादुपूर्णं भोज्यम् एको नाश्नासि कच्चित् ।
आशंसमानेभ्यः प्रशंसापूर्वकमिच्छद्भ्यः मित्रेभ्यः सम्प्रयच्छसि  ॥ 
२।१००।७५  ॥   

  

राजेति । राजा सर्वत्र प्रकाशमानेन धर्मेणोपलक्षितः प्रजानां दण्डधरो
महीपतिः कृत्स्नां सकलां वसुधामवाप्य सम्प्राप्य यथावत् पालयित्वा इतो
लोकाच्च्युतो गतो ऽपि स्वर्गमुपैति  ॥  २।१००।७६  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे शततमः
सर्गः  ॥  २।१००  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/07-rAma-darshanam/100_rAmasya_kushalaprashnaH.md">
<details><summary><h3>तिलकम् ...{Loading}...</h3></summary>



जटिलमिति । अद्यप्रभृति भूमौ तु शयिष्ये, जटाचीराणि धारयन् इत्यष्टाशीतितमे
भरतोक्तेर्भरतस्य जटिलत्वम् । यद्यपि नवतितमे सर्गे वसानो वाससीक्षौमे इति
भरद्वाजदर्शनवेलायां श्रूयते, तधापि गुहग्रामे प्रतिज्ञातस्य
भरद्वाजाश्रमनिर्गमनानन्तरं धारणमिति न विरोधः । युगान्ते भास्करं यथेति
भुवि पतितमिति शेषः  ॥  २।१००।१,२  ॥   

  

ऽपर्यपृच्छत्समाहितःऽ इति पाठे समाहितः कुशलप्रश्नद्वारा धर्मबोधने
सावधानचित्तः  ॥  २।१००।३  ॥   

  

हे तात ते पिता क्वाभूत् इह परत्र वेत्यर्थः, कुत एवं संशयस्तत्राह--न हीति
। जीवतस्तस्य सेवां हित्वेति शेषः, नार्हसि भदसंनिधौ तवैव पितृशुश्रूषाया
अवश्यकर्तव्यत्वादिति भावः  ॥  २।१००।४  ॥   

  

दूरान्मातामहदेशाच्चिरस्यागतं भरतं पश्यामि । बतेति हर्षे । दुष्प्रतीकमिति
भरतविशेषणं वनविषेषणं च । आद्ये कार्श्यवैवर्ण्यादिना दुर्ज्ञेयताकारम्,
वनमपि भीषणतया । तथा ईदृशं वनं किमागतः किमागमनप्रयोजनमीदृशारण्ये
इत्यर्थः, अरण्यं गजाद्युपभोग्यम् तद्वर्ति वनमाम्नादियुतं मनुष्यभोग्यम्
 ॥  २।१००।५  ॥   

  

अथ भरतागमनं राजाज्ञया वा स्याद्राजमरणे दुःखाद्वा ।
तत्राद्यमुपन्यस्यतिकच्चिन्त्विति । धरते प्राणान्धारयति अथवा लोकान्तरं
गतः यत्त्वमिहागत इत्यनुकर्षः  ॥  २।१००।६  ॥   

  

अन्त्यमेव पक्षमवलम्ब्याहन ते राज्यं भ्रष्टमिति ।
मूलप्रभोरत्ययात्प्राप्तभ्रंशकम् अनिश्चयाल्लोकप्रतारणाय वा ।
पुनर्जीवनपक्षमवलम्ब्याहकच्चिच्छूश्रूषस इति  ॥   

२।१००।७  ॥   

धर्मनिश्चितो धर्मे निश्चितं निश्चये यस्य सः  ॥  २।१००।८  ॥   

  

उपाध्यायो वसिष्ठः  ॥  २।१००।९  ॥   

  

नन्दति मद्वनवासत्वद्राज्यलाभाभ्यामिति व्यङ्ग्यम्  ॥  २।१००।१०  ॥   

  

कुलपुत्रो नहाकुलप्रसूतस्ते पुरोहितस्तावकसकलहितकृत्यानुष्ठाता । एतेन
वसिष्ठपुत्रः कश्चिदुक्तः  ॥  २।१००।११  ॥   

  

विधिज्ञः सकलहोमविधिज्ञः युक्तो नियुक्तः, काले होमकाले वेदयते हुतं
होष्यमाणं चाग्रिम्  ॥  २।१००।१२  ॥   

  

वैद्या विद्यासु सर्वासु निपुणास्तान्ब्राह्मणानभिमन्यसे बहु मन्यसे,
ब्राह्मणसामान्यविषयः प्रस्नो ऽग्रे भविष्यति, यद्वा
वैद्यांस्चिकित्साप्रववीणान्ब्राह्मणानित्यर्थः । "अपूतो ह्येषो मेध्यो यो
ऽभिषज्यति" इति श्रुत्युक्तनिन्दा तु शास्त्रानभिज्ञचिकित्साप्रवृत्तपरा ।
शास्त्राभिज्ञस्य भैषज्यं महते पुण्याय । तज्जीविकापरो वा निषेध इति दिक्
 ॥  २।१००।१३  ॥   

  

इषुरमन्त्रो बाणप्रयोगः, अस्त्रं समन्त्रः सः । वरशब्द उभयसंबद्धः ।
अर्थशास्त्रं राजनीतिशास्त्रं तत्र विशारदं पण्डितं सुधन्वानं
तन्नामानमुपाध्यायं धनुर्वेदाचार्यम्  ॥  २।१००।१४,१५  ॥   

  

मन्त्रिधुरैर्मन्त्रिश्रेष्ठैः शास्त्रकोविदैर्नीतिशास्त्रज्ञैः सुसंवृतः
सुतरां गुप्तः  ॥  २।१००।१६  ॥   

  

अर्थनैपुणमर्थप्राप्त्युपायम्  ॥  २।१००।१७  ॥   

  

नैकः एकेन मन्त्रे क्रियमाणे स्वकार्याभिनेवेशेन
गुणागुणयोर्याथार्थ्यग्रहणं न सिध्यति, बहुभिर्मन्त्रणे प्रथममैकमत्यमेव न
घटेत, मन्त्रभेदश्च भवेदिति भावः । राष्ट्रं न पिरधावति लोकैर्न ज्ञायत
इत्यर्थः  ॥  २।१००।१८  ॥   

  

लघुमूलमल्पयत्नसाध्यम्, महोदयं महाफलम्, न दीर्घयसि न विलम्बयसि  ॥ 
२।१००।१९  ॥   

  

पार्थिवाः सामन्तास्ते मन्त्रितानि सर्वकार्याणि सुकृतानि निष्पन्नान्येव
कृतरूपाणि कृतकल्पानि वा विदन्ति, न कर्तव्यानि भावित्वेनेत्यर्थः  ॥ 
२।१००।२०  ॥   

  

ये त्वदीया मन्त्रास्त्व ऽयामात्यैश्चापरिकीर्तिता अपि युक्त्यार्थापत्त्या
तर्कैस्तत्साध्यैरनुमानैर्वा यद्वा तर्कास्तत्कारणानुमापकाः, युक्तयः
साक्षात्तदनुमापिकाः परैर्न बुध्यन्ते किल । किं च परकृतं मन्त्रितं त्वया
त्वदमात्यैर्वा बुध्यते किल  ॥  २।१००।२१  ॥   

  

सहस्रैः त्यक्तैरपीति शेषः । पण्डितपरिग्रहे हेतुमाहपण्डित इति ।
अर्थकृच्छ्रेष्वर्थसंकटेषु निःश्रेयसं कुर्मात् ।
अव्यभिचरितनिस्तारोपायबोधनेनेति शेषः  ॥   

२।१००।२२  ॥   

सहायता सहायकार्यक्षमता  ॥  २।१००।२३  ॥   

  

विचक्षणो ऽभ्यस्तनीतिशास्त्रः  ॥  २।१००।२४  ॥   

  

मुख्या महान्तः  ॥  २।१००।२५  ॥   

  

उपधा उत्कोचस्तमतीतांस्तदग्राहिणः, यद्वोपाधिप्रयुक्तसंश्रयरहितान् अत एव
पितृपैतामहान् शुचीन्बाह्यान्तरेन्द्रियशुद्धान्  ॥  २।१००।२६  ॥   

  

उद्वेजिताः प्रजा मन्त्रिणश्च राष्ट्रे तव त्वां नावजानन्ति नावमन्यन्ते  ॥ 
२।१००।२७  ॥   

  

याजकाः किंचित्पापनुसंधानेन पतितमिव त्वामयाज्यो ऽयमिति मत्वा नावजानन्ति
किल । तत्र दृष्टान्तः--उग्रेत्यादि । स्त्रियः कुलिस्त्रियः
उग्राख्यहीनजातीयस्त्रीप्रतिग्रहीतारम् । तां च कामयानं कामयमानं
तस्यामत्यन्तासक्तं यथावजनन्तीत्यर्थ इति कतकः । ऽउग्रप्रतिऽ इति पाठः
उग्रेण कर्मणा बछात्कारादिना प्रतिग्रहीतारं कामयानं कामुकं स्त्रिय इव
याजकाः पतितमिव च नावजानन्ति प्रजा इति शेषः । प्रजातिक्रमणमुग्रकरग्रहणं च
त्वयि नास्ति कच्चिदिति भाव इति तीर्थः । परे तुउग्रप्रतिग्रहीतारम् उग्रः
शिवस्तत्प्रतिग्रहीतारमल्पपुंस्त्वम्, तत्प्रतिग्रहीतुरीदृशपण्ढतायाः
कर्मविषयकशास्त्रे उक्तेरित्याहुः  ॥  २।१००।२८  ॥   

  

उपायकुशलं सामाद्युपायचतुरम् । वैद्यं विद्याविदं राजनीतिशास्त्रज्ञं
भृत्यं संदूषणे रतं येन केनापि हेतुना ऽ ऽप्तभृत्यविघटने रतं शूरं
मरणनिर्भयं ऐश्वर्यकामं राज्याभिलाषिणं यो न हन्ति स हन्यते वध्यते
इत्यर्थः इति तीर्थः । उपायकुशलं राज्ञः सकाशादर्थग्रहणार्थं
व्याधिवर्धनोपायकुशलं वैद्यं भिषजं स्वामिसंदूषणे रतं भृत्यं सेवकं च
राजानमपच्छिद्य तदैश्वर्यकामं शूरं सेवकरूपं प्रभुं च यो न हन्ति स राजा
तैरेव भिषजादिभिर्हन्यते इत्यर्थं कतक आह  ॥  २।१००।२९  ॥   

  

शूराः परयोधाभिभवनसमर्थाः, वृतिमान्विपदि प्रशस्तधैर्यः, दक्षश्चतुरः  ॥ 
२।१००।३०  ॥   

  

मुख्या गणमुख्याः, दृष्टापदाना दृष्टं द्वित्रिवारानुभूतमपदानं पूर्ववृत्तं
पौरुषं येषां ते विक्रान्ताः शूराः  ॥  २।१००।३१  ॥   

  

भक्तं दैनंदिनदेयान्नम्, वेतनं प्रतिमासदेयम्  ॥  २।१००।३२  ॥   

  

भृता भृतिजीविनो भृत्याः  ॥  २।१००।३३  ॥   

  

कुलपुत्रा ज्ञातयः । प्रधानतः प्रधानाः  ॥  २।१००।३४  ॥   

  

प्रतिभानवान्प्रत्युत्पन्नमतिः यथोक्तवादी यथोक्तसंदेशप्रतिसंदेशवक्ता
पण्डितः परिच्छेत्ता ऽदूतं चैव प्रकुर्वीत सर्वशास्त्रविशारदम् ।
इङ्गिताकारचेष्टाज्ञं शुचिं दक्षं कुलोद्भवम्  ॥  इति मनुः  ॥  २।१००।३५  ॥   

  

कच्चिदष्टादशेति । तानि चमन्त्री, पुरोहितः, युवरोजा, सेनापतिः, दौवारिकः,
अन्तःपुराधिकृतः, बन्धनागाराधिकृतः, धनाध्यक्षः, राजाज्ञया आज्ञाप्येषु
वक्ता, प्राड्विवाकसंज्ञो  

व्यवहारप्रष्टा, धर्मासनाधिकृतः, व्यवहारनिर्णेता सभ्याख्यः, सेनाया
जीवितभृतिदानाध्यक्षः, कर्मान्ते वेतनग्राहिणः, नगराध्यक्षः,
राष्ट्रन्तःपालः अयमेवाटविकः, दृष्टानां दण्डनाधिकारी,
जलगिरिवनस्थलदुर्गपालाः, एतान्येव स्वपक्षे मन्त्रिपुरोहितयुवराजान्हित्वा
च पञ्चदश । एकैकस्मिन्विषये त्रिभिस्त्रिभिरज्ञातैः
परस्परमितरैश्चाभिज्ञातैरेतान्यष्टादश तीर्थानि वेत्सि कच्चित् । ऽ योनौ
जलावतारे च मन्त्र्याद्यष्टादशस्वपि । पुण्यक्षेत्रे तथा पात्रे तीर्थं
स्याद्दर्शनेष्वपि  ॥ ऽ इति । स्वदेशेऽप्येतैर्न्यायतो व्यवहारः प्रवर्त्यते
न वेति विचारणीयं परदेशे चेति भावः  ॥   

२।१००।३६  ॥   

व्यपास्तान्निष्कासितान् प्रतियातान्पुनरागतान् दुर्बलान्दुर्बलानपि
अनवज्ञायेति दुर्बलो ऽयमहितः किमस्माकं करिष्यतीत्युपेक्षां न करोपि
कच्चित्  ॥  २।१००।३७  ॥   

  

लोकायतिकांश्चार्वाकमतानुचारिणः प्रत्यक्षमात्रप्रमाणकान् अपरे लोकायतिकाः
शुष्कतर्कवावदुकाः । ब्राह्मणत्वे ऽपि तदपरिग्रहे हेतुमाहअनर्थेति ।
परलोकतत्साधनाभावरूपानर्थप्रतिपादनकुशलाः अत एव बाला अज्ञाः
वेदज्ञसंनिधाविति शेषः, पण्डितमानिनः स्वयूत्येष्वेव केवलमात्मनः
पण्डितान्मन्यन्ते नान्यत्र  ॥  २।१००।३८  ॥   

  

द्वितीयलोकायतानां त्यागे हेतुमाहधर्मेत्यादि । मुख्येषु मुख्यप्रमाणभूतेषु
। आन्वीक्षिकी तर्कविद्या । शुष्कतर्कविद्याजनितां बुद्धिमवलम्ब्य निरर्थं
निष्प्रयोजनं वदन्ति । "यथात्मनो ज्ञानाश्रयत्वमीशो जगन्निमित्तकारणं
नित्यज्ञानादिगुणकश्च" इत्यादिश्रुतिविरुद्धवादाभिप्रायमिदम्  ॥  २।१००।३९
 ॥   

  

सत्यनामामयोध्येत्यन्वर्थनामाम्  ॥  २।१००।४०  ॥   

  

आर्यैरुक्तत्रैवर्णिकैः  ॥  २।१००।४१  ॥   

  

समुदितां सिद्धाम्, स्फीतां समृद्धाम्  ॥  २।१००।४२  ॥   

  

चैत्यशतैरश्वमेधान्तयागानेकचयनप्रदेशैः ऽकच्चिच्चेत्यशतैःऽ इति पाठः ।
सुनिविष्टैः सुप्रतिष्ठितैर्जनैराकुलो निबिडः  ॥  २।१००।४३  ॥   

  

ऽप्रभिन्ननरनारीकःऽ इति पाठे प्रभेदः संतोषः । सुकृष्टाः
सीमास्तत्तत्क्षेत्रप्रान्तदेशाः पशवश्च यस्मिन्स तथा  ॥  २।१००।४४  ॥   

  

अदेवमातृक इति । नदीमातृक इत्यर्थः । ऽनद्यम्बुजीवनो देशो नदीमातृक उच्ते ।
वृष्टिनिष्पाद्यसस्यस्तु विज्ञेयो देवमातृकः  ॥ ऽ इति । खनिः
स्वर्णरत्नाद्याकरः ईदृशो जनपदः सर्वैर्भयैः परित्यक्तः कच्चिदस्ति  ॥   

२।१००।४५  ॥   

स च सुखं वसति कच्चिदित्यर्थः  ॥  २।१००।४६  ॥   

  

कृषिगोरक्ष्यजीविनो वैश्याः वार्ता ऽकृषिगोरक्ष्यवाणिज्यक्रेयं
वार्तेत्युदाहृतम्ऽ तत्र सांप्रतं वर्तन्ते इति शेषः । लोको जीवलोकः
कृष्यादौ स्थितः सुखमेधते कच्चित्  ॥  २।१००।४७  ॥   

  

गुप्तिपरीहारैः गुप्तिरिष्टप्रापणम्, परीहारो ऽनिष्टपरिहारः, तैः । तैषां
कृष्यादिजीविनां भरणं कृतं कच्चिदिति तीर्थः । ऽगुप्तपरीहारैःऽ इति पाठः
गुप्र्यर्थनियुक्तै राजमनुष्यैः क्रियमाणतस्कराद्यनर्थपरिहारैस्ते त्वया
भरणं कृतं कच्चिदिति कतकः  ॥  २।१००।४८  ॥   

  

ताः स्त्रियः सुरक्षिताः, त्वयेत्यर्थः । न श्रद्दधास्यासामिति वचनादिकं
वास्तवमिति शेषः, गुह्यमप्रकाश्यवृत्तान्तमिष्टेति मत्वा न भाषसे कच्चित्
 ॥  २।१००।४९  ॥   

  

नागवनं गजोत्पत्तिस्थानभूतं वनम् । धेनुका धेनवः स्वार्थे कः । गणिकाः
करिण्यः ऽवेश्याकरिण्योर्गणिकाऽ करिण्यादिसंपादनविषये तृप्तिं नाप्नोषि
कच्चित्  ॥  २।१००।५०  ॥   

  

भूषितम् सभायां स्थित्वात्मनामिति शेषः, तथा महापथे चात्मानं दर्शयसे  ॥ 
२।१००।५१  ॥   

  

कर्मान्ताः कर्मकरा अविशङ्कया निर्भयतया ते प्रत्यक्षान किल । वाथवा सर्वे
ते उत्सृष्टाः परित्यक्तदर्शना न । अत्र कर्मकरविषये मध्यमे
वनातिदर्शनादर्शनयोर्मध्यरीत्या करणमेव कारणमर्थप्राप्तिकारणम्  ॥ 
२।१००।५२,५३  ॥   

  

आयो धनागमः व्ययो भोगबलरक्षाद्यर्थं त्यागः, अपात्रेषु नटगायकादिषु  ॥ 
२।१००।५४  ॥   

  

अभ्यागतो ऽतिथिर्यः कच्चित् । व्ययः आयान्न्यून इति शेषः  ॥  २।१००।५५  ॥   

  

आर्यः साधुः शुद्धात्मापि सन्नपकर्मणास्तेयागम्यागमनादिदोषेण क्षारितो
ऽभिशस्तः शास्त्रकुशलैर्धर्मशास्त्रकुशलैरदृष्ट एवानिर्णोतदोष एव
लोभाद्धनलोभाच्छुचिरपि न बध्यते न दण्ड्यते कच्चित्  ॥  २।१००।५६  ॥   

  

गृहीतः पालकैर्धनस्वामिना वा सकारणो दृष्टस्चोरत्वेन ग्रहणकारणैर्युक्तो
दृष्टः पृष्टः प्रश्नेनापि निश्चितचौर्यः धनलोभाच्चोरेणैवोत्कोचतया
दीयमानधनलोभात्पालकैर्न मुच्यते कच्चित्  ॥  २।१००।५७  ॥   

  

आढ्यस्य धनिकस्य दुर्बलस्य दरिद्रस्य च व्यसने विवादरूपसंकटे
राजकीयैकनिवर्त्यै प्राप्ते तवामात्या विरागाः सन्तो विगतधनरागाः सन्तो
ऽर्थं तयोर्व्यवहारं पश्यन्ति कच्चित्  ॥  २।१००।५८  ॥   

  

मिथ्याभिशस्तानां राज्ञा विचार्यानिवर्तितमिथ्याभियोगानां प्रजानां
यान्यश्रूणि पतन्ति । ऽपादन्यासानिऽ इति पाठान्तरम् । तदा जायन्ते इति
शेषः, आर्षं नपुंसकत्वम् । तानि प्रीत्यर्थं राज्यभोगजप्रीतिमात्रार्थं
राज्यमनुशासतो राज्ञः पुत्रादीन्घ्रन्ति  ॥  २।१००।५९  ॥   

  

वैद्या भिषजः । दानमभिमतवस्तुनः मनः स्नेहयुतम् वाक्सान्त्वयुता,
एतैस्त्रिभिः प्रत्येकं बुभूषसे प्राप्तुमिच्छसि वशीकर्तुमिच्छसि
संभावयितुमिच्छसि वा कच्चित्  ॥  २।१००।६०  ॥   

  

चैत्यांश्चतुष्पथस्थमहावृक्षान्देवतावासभृतान् ।
सिद्धार्थान्विद्यावृत्ततपोभिः कृतार्थितजन्मनो ब्राह्मणान्  ॥  २।१००।६१
 ॥   

  

कच्चिदर्थेनेति । धर्मार्जनयोग्यपूर्वाह्णे ऽर्थार्जनेन धर्मबाधः, तथा
तद्योग्यमध्याह्ने धर्मार्जनेन तद्बाधः, प्रीतिलोभेन कामेन
विषयसंतोषलोभरूपेण कामेन तदुभयकालसेवितेन तयोर्बाध इति तीर्थः ।
अर्थप्राप्तिरूपेण हेतुना धर्मं न बाधसे धर्मं हित्वार्थं न
गृह्णासीत्यर्थः । धर्मेण धर्मप्राप्तिहेतुनार्थं
कुटुम्बनिर्वाहापेक्षितमर्थं न बाधसे, उभयमपि विषयसंतोषलोभेन
गणिकाद्यासक्त्या बाधसे नेत्यर्थ इति कतकः  ॥  २।१००।६२  ॥   

  

विभज्य सेवसे । काले पूर्वाह्णतदुत्तरकालसार्धयामोत्तररात्रिरूपेण क्रमेण
धर्मार्थकामसेवाकाले  ॥  २।१००।६३  ॥   

  

शर्म सुखमाशंसते प्रार्थयते  ॥  २।१००।६४  ॥   

  

ऽप्रमादो ऽनवधानताऽ ऽदीर्घसूत्रश्चिरक्रियःऽ तद्भावः अवश्यकर्तव्यस्य
विचारादिना कालविलम्बनम् । ज्ञानवतां विदुषामदर्शनम्, आलस्य
नित्यकृत्यालस्यम्, पञ्चवृत्तितां चक्षुरादिपञ्चोन्द्रियपरवशताम्  ॥ 
२।१००।६५  ॥   

  

अर्थानां राज्यप्रयोजनानामेकेन चिन्तनम् । अनर्थज्ञैर्विपरीतदर्शिभिः ।
निश्चितानां मन्त्रिभिः सह कर्तव्यत्वेन निश्चितानामनारम्भम्  ॥  २।१००।६६
 ॥   

  

मङ्गलस्यादौ प्रातःकाले ऽप्रयोगमननुष्ठानम् । सर्वतः प्रत्युत्थानं
सर्वदिगवस्थितरिपूद्देशेन युगपद्दण्डयात्रामित्यर्थ इति तीर्थः । कंचन
प्रत्युत्थानायोग्यं पुरुषमुद्दिश्यापि प्रभावमुक्त्वा
चापल्यादासनाच्चलनमित्यर्थ इति कतकः  ॥  २।१००।६७  ॥   

  

दशवर्गादीन्बुद्धा यथावदनुमन्यसे । तेषु त्याज्यांशमुपादेयांशं च ज्ञात्वा
ऽनुजानासीति  

तृतीयस्थने संबन्धः । दशवर्गस्तुऽमृगयाक्षा दिवास्वापः परिवादः स्त्रियो
मदः । तौर्यत्रिकं वृथाट्या च कामजो दशको गणः  ॥ ऽ इति मनूक्तः ।
तौर्यत्रिकं नृत्यगीतवाद्यम्, वृथाट्या वृथापर्यटनम् । पञ्चवर्गस्तुऽ औदकं
वार्वतं वार्क्षमैरिणं धान्वनं तथा । इति दुर्गं पञ्चविधं पञ्चवर्ग उदाहृतः
 ॥   

ऽ ईरिणं सर्वसस्यशून्यप्रदेशः । तत्संबन्धिदुर्गमैरिणं तस्यापि
परैर्गन्तुमशक्यत्वात् । धान्वनमुष्णकाले दुर्गं भवति । चतुर्वर्गस्तुऽसाम
दानं च भेदश्च दण्डश्चेति चतुर्गुणःऽ । सपवर्गस्तुऽस्वाम्यमात्यश्च
राष्ट्रं च दुर्गकोशौ बलं सुहृत् । परस्परोपकारीदं राज्यं सप्ताह्गमुच्यते
 ॥ ऽ अष्टवर्गस्तुऽपैशुन्यं साहसं द्रोहमीर्ष्यासूयार्थदूषणम् ।
वाग्दण्डयोश्च पारुष्यं क्रोधजोऽपि गणोऽष्टकः, इति ।
कृषिवाणिज्यदुर्गसेतुकुञ्जरबन्धनखन्याकरकरादानशून्यनिवेशनान्यष्टवर्ग इति
तीर्थः । त्रिवर्गो धर्मार्थकामाः, उत्साहप्रभुमन्त्रशक्तित्रयं वा ।
तिस्रो विद्यास्त्रयी वार्ता दण्डनीतिः । त्रयी वेदत्रयी, वार्ता कृष्यादि,
दण्डनीतिर्नीतिशास्त्रम्  ॥   

२।१००।६८  ॥   

इन्दिरयाणां जयं जयोपायम् । स च योगाभ्यास एव । षाङ्गण्यं षङ्गणाः ।
ऽसंधिर्ना विग्रहो यानमासनं द्वैधमाश्रयःऽ इति । द्वैधं
शत्रुवर्ग्याणामुपजापः । दैवमानुषम् दैवं मानुषं च व्यसनमित्यर्थः ।
ऽहुताशनो जनं व्याधिर्दुर्बिक्षो मरकस्तथाऽ इत्येतद्दैवम् । मरको
मरणनिमित्तं मार्यादि मानुषं तुऽआयुक्तकेभ्यश्चोरेभ्यः परेभ्यो राजवल्लभात्
। पृथिवीपतिलोभाच्च व्यसनं मानुषं त्विदम्ऽ इति । आयुक्तकाः अधिकारिणः ।
कृत्यं तुऽअलब्धवेतनो लुब्धो मानी चाप्यवमानितः । क्रुद्धश्च कोपितो
ऽकस्मात्तथा भीतश्च भीषितः । भेद्याः शत्रौ तु चत्वारो नृपकृत्यमिदं
स्मृतम्ऽ विंशतिवर्गस्तु असंधेयो ऽविग्राह्य एव । स चऽबालो वृद्धो
दीर्गरोगी तथा ज्ञातिबहिष्कृतः । भीरुको भीरुजनको लुब्धो लुब्धजनस्तथा  ॥ 
विरक्तप्रकृतिश्चैव विषयेष्वतिसक्तिमान् । अनेकचित्तमन्त्रश्च
देवब्राह्मणनिन्दकः  ॥  दैवोपहतकश्चैव दैवचिन्तक एव च । दुर्भिक्षव्यसनोपेतो
बलव्यसनसंयुतः  ॥  अदेशस्थो बहुरिपुर्युक्तो कालेन यश्य वै ।
सत्यधर्मरतश्चैव विंशतिः पुरुषा अमी । एतैः संधिं न कुर्वीत विगृह्णीयात्तु
केवलम्  ॥ ऽ इति । कतकस्तुराज्यस्त्रीस्थानदेशानां ज्ञातिधनयोश्च
यस्यापहारस्ते षट् मदमानदेशपीडावन्तस्त्रयः,ज्ञानार्थशक्तिधर्माणां येषां
विघातस्ते चत्वारः, दैवचिन्तकः, रिपुमित्रावमन्तारौ, बन्धुविनाशनं यस्य,
लोकानुग्रहरहितः,दूषितमण्डलः, एकार्थाभिनिवेशित्वं यस्य, एते विग्रह्य
इत्याह । प्रकृतयश्च मण्डलं च प्रकृतिमण्डलम् । प्रकृतिवर्गस्तुऽअमात्यो
रा,्ट्रदुर्गाणि कोशो दण्डश्च पञ्चमः । एताः
प्रकृतयस्तज्ज्ञैर्विजिगीषोरुदाहृताः।ऽ इति मण्डलं द्वादशराजमण्डलम् । तत्र
विजिगीषुर्मध्ये । ऽअरिर्मित्रमरेर्मित्रं मित्रमित्रमतः परम् ।
मित्रारिमित्रमित्रं च विजिगीषोः पुरःसराः  ॥   

पार्ष्णिग्राहस्ततः  

पश्चादाक्रन्दस्तदनन्तरम् । आसारावनयोश्चैव विजिगीषोस्तु पृष्ठतः  ॥ ऽ आसारौ
पार्ष्णिग्रागहासाराक्रन्दासाराविति । आसारपृष्ठभागस्थौ मध्यमोदासीनाविति
ऽअरेश्च विजिगीषोश्च मध्यमो भूम्यनन्तरः । अनुग्रहे
संहतयोर्व्यस्तयोर्निग्रहे प्रभुः  ॥   

ऽ इति । ऽमण्डलाद्बहिरेतेषामुदासीनो बलाधिकः । अनुग्रहे संहतानां
व्यस्तानां च वधे प्रभुः  ॥ ऽ इति  ॥   

२।१००।६९  ॥   

यात्रा यानम् । तच्च पञ्चविधम्ऽविगृह्य संधाय तथा संभूयाथ प्रसङ्गतः ।
उपेक्ष्य चेति निपुणैर्यानं पञ्चविधंस्मृतम्  ॥ ऽ बलवत्तया
पार्ष्णिग्राहादिभिर्विगृह्यान्यत्र शत्रौ यानं विगृह्यानम्, तैः
संधायान्यत्र यानं संधाययानम्, सामन्तैः सह यानं संभूययानम्, अन्योद्देशेन
यात्राप्रसङ्गमुत्पाद्यान्यं प्रति यानं प्रसङ्गयानम्, बलवत्तया
शत्रुमुपेक्ष्य तस्य मित्रेषु यानमुपेक्ष्ययानम्, दण्डविधानं दण्डः सेना
तद्विधानं व्यूहरचनाभेदः । ऽदण्डोधर्मे मानभेदे लकुटे मदसैन्ययोःऽ ।
ऽद्वियोनी संधिविग्रहौऽ इति । संधिविग्रहयानेत्यादिषह्गणानां मध्ये
संधिविग्रहौ द्वयोर्योनी । तत्र द्वैधीभावसमाश्रयौ संधियोनिकौ  

यानासने विग्रहयोनिके इति भेदः । तत्र द्वैधीभावो
नाम--ऽबलिनोर्द्विषतोर्मध्ये वाचात्मानं समर्पयन् । द्वैधीभावेन वर्तेत
काकाक्षिवदलक्षितम्  ॥ ऽ इति । अरिभिः पीड्यमानस्य बलवदाश्रयणं समाश्रयः ।
काल प्रतीक्षया तूष्णीमवस्थानमासनम्  ॥   

२।१००।७०  ॥   

यथोद्दिष्टं नीतिशास्त्रोक्तमन्त्रविचारमार्गमनतिक्रम्येत्यर्थः ।
ऽयथोद्दिष्टैःऽ इति पाठे मन्त्रिलक्षणलक्षितैरित्यर्थः । व्यस्तैरेकैकशः ।
एवं हि तत्तन्मनःपरिज्ञानं भवति । त्रिभिश्चतुर्भिरित्यनेन बहुभिर्नैकेनेति
सूचितम्  ॥  २।१००।७१  ॥   

  

वेदाः सफलास्तद्विहितकर्मप्रवत्त्या । क्रिया राजकार्याणि
तत्तदुद्देश्यफलयुक्तानि । यद्वा क्रियाः संपादितधनादीनि क्रियास्तेषां
सफलत्वं च दानभोगाभ्याम् । दाराणां सफलत्वं धर्मरतिप्रजाभिः । श्रुतसाफल्यं
विनीतत्वम्  ॥  २।१००।७२  ॥   

  

उक्ता एषा बुद्धिर्यथा मम तथैव तवापि वर्तते कच्चित् । ऽकच्चिदष्वेवऽ इति
पाठान्तरम्  ॥  २।१००।७३  ॥   

  

सत्पथगा शिष्टानुष्ठानमार्गगा  ॥  २।१००।७४  ॥   

  

स्वादुकृतं स्वादुतया कृतं सिद्धम् । आशंसमानेभ्यः
स्नेहवृद्ध्यपेक्षयेच्छद्भ्यः मित्रेभ्यः स्निग्धेभ्यः  ॥  २।१००।७५  ॥   

  

महीपती राजा क्षत्रियः इतश्च्युत एवद्देहलोकाभ्याम्  ॥  २।१००।७६  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे ऽशततमः सर्गः  ॥  २।१००  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/07-rAma-darshanam/100_rAmasya_kushalaprashnaH.md">
<details><summary><h3>द्राविडपाठः ...{Loading}...</h3></summary>


जटिलं चीरवसनं प्राञ्जलिं पतितं भुवि।  
ददर्श रामो दुर्दर्शं युगान्ते भास्करं यथा ॥ 2.100.1 ॥   
कथञ्चिदभिविज्ञाय विवर्णवदनं कृशम्।  
भ्रातरं भरतं रामः परिजग्राह बाहुना ॥ 2.100.2 ॥   
आघ्राय रामस्तं मूर्ध्नि परिष्वज्य च राघवः।  
अङ्के भरतमारोप्य पर्यपृच्छत् समाहितः ॥ 2.100.3 ॥   
क्व नु तेऽभूत् पिता तात यदरण्यं त्वमागतः।  
न हि त्वं जीवतस्तस्य वनमागन्तुमर्हसि ॥ 2.100.4 ॥   
चिरस्य बत पश्यामि दूराद्भरतमागतम्।  
दुष्प्रतीकमरण्येऽस्मिन् किं तात वनमागतः ॥ 2.100.5 ॥   
कच्चिद्धारयते तात राजा यत्त्वमिहागतः।  
कच्चिन्न दीनः सहसा राजा लोकान्तरं गतः ॥ 2.100.6 ॥   
कच्चित् सौम्य न ते राज्यं भ्रष्टं बालस्य शाश्वतम् ॥ 2.100.7 ॥   
कच्चिच्छुश्रूषसे तात पितरं सत्यविक्रमम् ॥ 2.100.8 ॥   
कच्चिद्दशरथो राजा कुशली सत्यसङ्गरः।  
राजसूयाश्वमेधानामाहर्त्ता धर्मनिश्चयः ॥ 2.100.9 ॥   
स कच्चिद् ब्राह्मणो विद्वान् धर्मनित्यो महाद्युतिः।  
इक्ष्वाकूणामुपाध्यायो यथावत्तात पूज्यते ॥ 2.100.10 ॥   
सा तात कच्चित्कौसल्या सुमित्रा च प्रजावती।  
सुखिनी कच्चिदार्य्या च देवी नन्दति कैकयी ॥ 2.100.11 ॥   
कच्चिद्विनयसम्पन्नः कुलपुत्रो बहुश्रुतः।  
अनसूयुरनुद्रष्टा सत्कृतस्ते पुरोहितः ॥ 2.100.12 ॥   
कच्चिदग्निषु ते युक्तो विधिज्ञो मतिमानृजुः।  
हुतं च होष्यमाणं च काले वेदयते सदा ॥ 2.100.13 ॥   
कच्चिद्देवान् पितॄन् मातॄर्गुरून् पितृसमानपि।  
वृद्धांश्च तत वैद्यांश्च ब्राह्मणांश्चाभिमन्यसे ॥ 2.100.14 ॥   
इष्वस्त्रवरसम्पन्नमर्थशास्त्रविशारदम्।  
सुधन्वानमुपाध्यायं कच्चित्त्वं तात मन्यसे ॥ 2.100.15 ॥   
कच्चिदात्मसमाः शूराः श्रुतवन्तो जितेन्द्रियाः।  
कुलीनाश्चेङ्गितज्ञाश्च कृतास्ते तात मन्त्रिणः ॥ 2.100.16 ॥   
मन्त्रो विजयमूलं हि राज्ञां भवति राघव।  
सुसंवृतो मन्त्रधरैरमात्यैः शास्त्रकोविदैः ॥ 2.100.17 ॥   
कच्चिन्निद्रावशं नैषीः कच्चित्काले प्रबुध्यसे।  
कच्चिच्चापररात्रेषु चिन्तयस्यर्थनैपुणम् ॥ 2.100.18 ॥   
कच्चिन्मन्त्रयसे नैकः कच्चिन्न बहुभिः सह।  
कच्चित्ते मन्त्रितो मन्त्रो राष्ट्रं न परिधावति ॥ 2.100.19 ॥   
कच्चिदर्थं विनिश्चित्य लघुमूलं महोदयम्।  
क्षिप्रमारभसे कर्त्तुं न दीर्घयसि राघव ॥ 2.100.20 ॥   
कच्चित्ते सुकृतान्येव कृतरूपाणि वा पुनः।  
विदुस्ते सर्वकार्याणि न कर्त्तव्यानि पार्थिवाः ॥ 2.100.21 ॥   
कच्चिन्न तर्कैर्युक्त्या वा ये चाप्यपरिकीर्तिताः।  
त्वया वा वाऽमात्यैर्बुध्यते तात मन्त्रितम् ॥ 2.100.22 ॥   
कच्चित् सहस्रान् मूर्खाणामेकमिच्छसि पण्डितम्।  
पण्डितो ह्यर्थकृच्छ्रेषु कुर्य्यान्निःश्रेयसं महत् ॥ 2.100.23 ॥   
सहस्राण्यपि मूर्खाणां यद्युपास्ते महीपतिः।  
अथवाप्ययुतान्येव नास्ति तेषु सहायता ॥ 2.100.24 ॥   
एकोप्यमात्यो मेधावी शूरो दक्षो विचक्षणः।  
राजानं राजमात्रं वा प्रापयेन्महतीं श्रियम् ॥ 2.100.25 ॥   
कच्चिन्मुख्या महत्स्वेव मध्यमेषु च मध्यमाः।  
जघन्यास्तु जघन्येषु भृत्याः कर्मसु योजिताः ॥ 2.100.26 ॥   
अमात्यानुपधातीतान् पितृपैतामहाञ्छुचीन्।  
श्रेष्ठान् श्रेष्ठेषु कच्चित्त्वं नियोजयसि कर्मसु ॥ 2.100.27 ॥   
कच्चिन्नोग्रेण दण्डेन भृशमुद्वेजितप्रजम्।  
राष्ट्रं तवानुजानन्ति मन्त्रिणः कैकयीसुत ॥ 2.100.28 ॥   
कच्चित्त्वां नावजानन्ति याजकाः पतितं यथा।  
उग्रप्रतिग्रहीतारं कामयानमिव स्त्रियः ॥ 2.100.29 ॥   
उपायकुशलं वैद्यं भृत्यसन्दूषणे रतम्।  
शूरमैश्वर्यकामं च यो न हन्ति स वध्यते ॥ 2.100.30 ॥   
कच्चिद्धृष्टश्च शूरश्च मतिमान् धृतिमाञ्छुचिः।  
कुलीनश्चानुरक्तश्च दक्षः सेनापतिः कृतः ॥ 2.100.31 ॥   
बलवन्तश्च कच्चित्ते मुख्या युद्धविशारदाः।  
दृष्टापदाना विक्रान्तास्त्वया सत्कृत्य मानिताः ॥ 2.100.32 ॥   
कच्चिद्बलस्य भक्तं च वेतनं च यथोचितम्।  
सम्प्राप्तकालं दातव्यं ददासि न विलम्बसे ॥ 2.100.33 ॥   
कालातिक्रमणाच्चैव भक्तवेतनयोर्भृताः।  
भर्त्तुः कुप्यन्ति दुष्यन्ति सोऽनर्थः सुमहान् स्मृतः ॥ 2.100.34 ॥   
कच्चित् सर्वेऽनुरक्तास्त्वां कुलपुत्राः प्रधानतः।  
कच्चित्प्राणांस्तवार्थेषु सन्त्यजन्ति समाहिताः ॥ 2.100.35 ॥   
कच्चिज्जानपदो विद्वान् दक्षिणः प्रतिभानवान्।  
यथोक्तवादी दूतस्ते कृतो भरत पण्डितः ॥ 2.100.36 ॥   
कच्चिदष्टादशान्येषु स्वपक्षे दश पञ्च च।  
त्रिभिस्त्रिभिरविज्ञातैर्वेत्सि तीर्थानि चारकैः ॥ 2.100.37 ॥   
कच्चिद्व्यपास्तानहितान् प्रतियातांश्च सर्वदा।  
दुर्बलाननवज्ञाय वर्त्तसे रिपुसूदन ॥ 2.100.38 ॥   
कच्चिन्न लोकायतिकान् ब्राह्मणांस्तात सेवसे।  
अनर्थकुशला ह्येते बालाः पण्डितमानिनः ॥ 2.100.39 ॥   
धर्मशास्त्रेषु मुख्येषु विद्यमानेषु दुर्बुधाः।  
बुद्धिमान्वीक्षिकीं प्राप्य निरर्थं प्रवदन्ति ते ॥ 2.100.40 ॥   
वीरैरध्युषितां पूर्वमस्माकं तात पूर्वकैः।  
सत्यनामां दृढद्वारां हस्त्यश्वरथसङ्कुलाम् ॥ 2.100.41 ॥   
ब्राह्मणैः क्षत्त्रियैर्वैश्यैः स्वकर्मनिरतैः सदा।  
जितेन्द्रियैर्महोत्साहैर्वृतामार्यैः सहस्रशः ॥ 2.100.42 ॥   
प्रासादैर्विविधाकारैर्वृतां वैद्यजनाकुलाम्।  
कच्चित्सुमुदितां स्फीतामयोध्यां परिरक्षसि ॥ 2.100.43 ॥   
कच्चिच्चित्यशतैर्जुष्टः सुनिविष्टजनाकुलः।  
देवस्थानैः प्रपाभिश्च तटाकैश्चोपशोभितः ॥ 2.100.44 ॥   
प्रहृष्टनरनारीकः समाजोत्सवशोभितः।  
सुकृष्टसीमा पशुमान् हिंसाभिः परिवर्जितः ॥ 2.100.45 ॥   
अदेवमातृको रम्यः श्वापदैः परिवर्जितः।  
परित्यक्तो भयैः सर्वैः खनिभिश्चोपशोभितः ॥ 2.100.46 ॥   
विवर्जितो नरैः पापैर्मम पूर्वैः सुरक्षितः।  
कच्चिज्जनपदः स्फीतः सुखं वसति राघव ॥ 2.100.47 ॥   
कच्चित्ते दयिताः सर्वे कृषिगोरक्षजीविनः।  
वार्त्तायां संश्रितस्तात लोको हि सुखमेधते ॥ 2.100.48 ॥   
तेषां गुप्तिपरीहारैः कच्चित्ते भरणं कृतम्।  
रक्ष्या हि राज्ञा धर्मेण सर्वे विषयवासिनः ॥ 2.100.49 ॥   
कच्चित् स्त्रियः सान्त्वयसि कच्चित्ताश्च सुरक्षिताः।  
कच्चिन्न श्रद्दधास्यासां कच्चिद् गुह्यं न भाषसे ॥ 2.100.50 ॥   
कच्चिन्नागवनं गुप्तं कच्चित्ते सन्ति धेनुकाः।  
कच्चिन्न गणिकाश्वानां कुञ्जराणां च तृप्यसि ॥ 2.100.51 ॥   
कच्चिद्दर्शयसे नित्यं मनुष्याणां विभूषितम्।  
उत्थायोत्थाय पूर्वाह्णे राजपुत्र महापथे ॥ 2.100.52 ॥   
कच्चिन्न सर्वे कर्मान्ताः प्रत्यक्षास्तेऽविशङ्कया।  
सर्वे वा पुनरुत्सृष्टा मध्यमेवात्र कारणम् ॥ 2.100.53 ॥   
कच्चित् सर्वाणि दुर्गाणि धनधान्यायुधोदकैः।  
यन्त्रैश्च परिपूर्णानि तथा शिल्पिधनुर्द्धरै ॥ 2.100.54 ॥   
आयस्ते विपुलः कच्चित् कच्चिदल्पतरो व्ययः।  
अपात्रेषु न ते कच्चित्कोशो गच्छति राघव ॥ 2.100.55 ॥   
देवतार्थे च पित्रर्थे ब्राह्मणाभ्यागतेषु च।  
योधेषु मित्रवर्गेषु कच्चिद्गच्छति ते व्ययः ॥ 2.100.56 ॥   
कच्चिदार्य्यो विशुद्धात्माऽऽक्षारितश्चोरकर्मणा।  
अपृष्टः शास्त्रकुशलैर्न लोभाद्वध्यते शुचिः ॥ 2.100.57 ॥   
गृहीतश्चैव पृष्टश्च काले दृष्टः सकारणः।  
कच्चिन्न मुच्यते चोरो धनलोभान्नरर्षभ ॥ 2.100.58 ॥   
व्यसने कच्चिदाढ्यस्य दुर्गतस्य च राघव।  
अर्थं विरागाः पश्यन्ति तवामात्या बहुश्रुताः ॥ 2.100.59 ॥   
यानि मिथ्याभिशस्तानां पतन्त्यस्राणि राघव।  
तानि पुत्रपशून् घ्नन्ति प्रीत्यर्थमनुशासतः ॥ 2.100.60 ॥   
कच्चिद् वृद्धांश्च बालांश्च वैद्यमुख्यांश्च राघव।  
दानेन मनसा वाचा त्रिभिरेतैर्बुभूषसे ॥ 2.100.61 ॥   
कच्चिद्गुरूंश्च वृद्धांश्च तापसान् देवतातिथीन्।  
चैत्यांश्च सर्वान् सिद्धार्थान् ब्राह्मणांश्च नमस्यसि ॥ 2.100.62 ॥   
कच्चिदर्थेन वा धर्ममर्थं धर्मेण वा पुनः।  
उभौ वा प्रीतिलोभेन कामेन च न बाधसे ॥ 2.100.63 ॥   
कच्चिदर्थं च धर्मं च कामं च जयतां वर।  
विभज्य काले कालज्ञ सर्वान् वरद सेवसे ॥ 2.100.64 ॥   
कच्चित्ते ब्राह्मणाः शर्म सर्वशास्त्रार्थकोविदाः।  
आशंसन्ते महाप्राज्ञ पौरजानपदैः सह ॥ 2.100.65 ॥   
नास्तिक्यमनृतं क्रोधं प्रमादं दीर्घसूत्रताम्।  
अदर्शनं ज्ञानवतामालस्यं पञ्चवृत्तिताम् ॥ 2.100.66 ॥   
एकचिन्तनमर्थानामनर्थज्ञैश्च मन्त्रणम्।  
निश्चितानामनारम्भं मन्त्रस्यापरिरक्षणम् ॥ 2.100.67 ॥   
मङ्गलस्याप्रयोगं च प्रत्युत्थानं च सर्वतः।  
कच्चित्त्वं वर्जयस्येतान् राजदोषांश्चतुर्दश ॥ 2.100.68 ॥   
दश पञ्च चतुर्वर्गान् सप्तवर्गं च तत्त्वतः।  
अष्टवर्गं त्रिवर्गं च विद्यास्तिस्रश्च राघव ॥ 2.100.69 ॥   
इन्द्रियाणां जयं बुद्ध्वा षाङ्गुण्यं दैवमानुषम्।  
कृत्यं विंशतिवर्गञ्च तथा प्रकृतिमण्डलम् ॥ 2.100.70 ॥   
यात्रादण्डविधानञ्च द्वियोनी सन्धिविग्रहौ।  
कच्चिदेतान् महाप्राज्ञ यथावदनुमन्यसे ॥ 2.100.71 ॥   
मन्त्रिभिस्त्वं यथोद्दिष्टैश्चतुर्भिस्त्रिभिरेव वा।  
कच्चित् समस्तैर्व्यस्तैश्च मन्त्र मन्त्रयसे मिथः ॥ 2.100.72 ॥   
कच्चित्ते सफला वेदाः कच्चित्ते सफलाः क्रियाः।  
कच्चित्ते सफला दाराः कच्चित्ते सफलं श्रुतम् ॥ 2.100.73 ॥   
कच्चिदेषैव ते बुद्धिर्यथोक्ता मम राघव।  
आयुष्या च यशस्या च धर्मकामार्थसंहिता ॥ 2.100.74 ॥   
यां वृत्तिं वर्त्तते तातो यां च नः प्रपितामहाः।  
तां वृत्तिं वर्त्तसे कच्चिद्या च सत्पथगा शुभा ॥ 2.100.75 ॥   
कच्चित् स्वादु कृतं भोज्यमेको नाश्नासि राघव।  
कच्चिदाशंसमानेभ्यो मित्रेभ्यः सम्प्रयच्छसि ॥ 2.100.76 ॥   
राजा तु धर्मेण हि पालयित्वा महामतिर्दण्डधरः प्रजानाम्।  
अवाप्य कृत्स्नां वसुधां यथावदितश्च्युतः स्वर्गमुपैति विद्वान् ॥ 2.100.77 ॥   

</details>
</div>
