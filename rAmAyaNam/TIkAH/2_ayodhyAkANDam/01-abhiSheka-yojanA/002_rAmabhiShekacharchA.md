+++
title = "००२ रामभिषेकचर्चा"
title_english = "002 Dasaratha s Desire"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-002-Ramabhisheka_Charcha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/01-abhiSheka-yojanA/002_rAmabhiShekacharchA.md">
<details><summary><h3>IITK ...{Loading}...</h3></summary>

Dasaratha commends to the assembly of elders and counsellors for
installation of Rama as Prince Regent-- Assembly approves the proposal
of Dasaratha with delight describing the virtues of Rama in support of
their approval.



#### श्लोकः
##### मूलम्
ततः परिषदं सर्वामामन्त्र्य वसुधाधिपः।  
हितमुद्धर्षणं चैवमुवाच प्रथितं वचः॥2.2.1॥

##### शब्दार्थः
ततः thereafter, वसुधाधिपः lord of the earth (king Dasaratha), सर्वाम् entire, परिषदम् assembly, आमन्त्र्य having invited, हितम् aimed at their welfare, उर्द्धर्षणम् thrilling, प्रथितम् pleasing, वचः words, एवं in this manner, उवाच spoke.

##### आङ्ग्लानुवादः
Thereafter, the lord of the earth (king Dasaratha) addressed the entire assembly of  invitees. He spoke these pleasing words aimed at their welfare which thrilled and delighted the hearts (of the assembled kings)ः



#### श्लोकः
##### मूलम्
दुन्दुभिस्वनकल्पेन गम्भीरेणानुनादिना।  
स्वरेण महता राजा जीमूत इव नादयन्॥2.2.2॥  
राजलक्षणयुक्तेन कान्तेनानुपमेन च।  
उवाच रसयुक्तेन स्वरेण नृपतिर्नृपान्॥2.2.3॥

##### शब्दार्थः
नृपतिः lord of men, राजा king (Dasaratha), दुन्दुभिस्वनकल्पेन resonant as the sound of a kettledrum, गम्भीरेण with a deep (voice), अनुनादिना echoing, महता great, स्वरेण with voice, जीमूतः इव like the cloud, नादयन् thundering, राजलक्षणयुक्तेन having traits of royalty, कान्तेन  
with an attractive voice, अनुपमेन च and with an incomparable, रसयुक्तेन delightful, स्वरेण with voice, नृपान् addressing kings, उवाच said.

##### आङ्ग्लानुवादः
Lord of men (king Dasaratha) addressed the feudatory kings with words deep, resonant, loud like the kettledrum or the rumbling cloud, in a delightful, incomparable and attractive voice that carried all the dignity of royaltyः



#### श्लोकः
##### मूलम्
विदितं भवतामेतद्यथा मे राज्यमुत्तमम्।  
पूर्वकैर्मम राजेन्द्रैस्सुतवत्परिपालितम्॥2.2.4॥

##### शब्दार्थः
मे my, उत्तमम् greatest, राज्यम् kingdom, मम my, पूर्वकैः by the predecessors, राजेन्द्रैः by great kings, सुतवत् like children, यथा like, परिपालितम् were ruled, एतत् all this, भवताम् to you, विदितम् is wellknown.

##### आङ्ग्लानुवादः
It is wellknown to all of you that people of this greatest kingdom were ruled by my predecessors who were great kings, who looked after the subjects as though they were their own children.



#### श्लोकः
##### मूलम्
सोऽहमिक्ष्वाकुभिस् सर्वैर्नरेन्द्रैः परिपालितम्।  
श्रेयसा योक्तुकामोऽस्मि सुखार्हमखिलं जगत्॥2.2.5॥

##### शब्दार्थः
सः such, अहम् I, इक्ष्वाकुभिः belonging to the Ikshvaku race, सर्वैः by all, नरेन्द्रैः by kings, परिपालितम् ruled, सुखार्हम् worthy of happiness, अखिलम् entire, जगत् world, श्रेयसा with welfare, योक्तुकामः अस्मि desire to  accomplish.

##### आङ्ग्लानुवादः
I desire to  accomplish the welfare of this entire world which deserves the happiness brought about by the rule of all the Ikshvaku kings.



#### श्लोकः
##### मूलम्
मयाप्याचरितं पूर्वैः पन्थानमनुगच्छता।  
प्रजा नित्यमनिद्रेण यथाशक्त्यभिरक्षिताः॥2.2.6॥

##### शब्दार्थः
पूर्वैः by my predecessors, आचरितम् trodden, पन्थानम् path,  अनुगच्छता while following,  
नित्यम् always, अनिद्रेण vigilant, मयापि by me also, प्रजाः people, यथाशक्ति to the best of my  ability, अभिरक्षिताः were protected.

##### आङ्ग्लानुवादः
Following the path of my forefathers I protected the people to the best of my ability by being ever vigilant.



#### श्लोकः
##### मूलम्
इदं शरीरं कृत्स्नस्य लोकस्य चरता हितम्।  
पाण्डुरस्याऽतपत्रस्यच्छायायां जरितं मया॥2.2.7॥

##### शब्दार्थः
कृत्स्नस्य of the entire, लोकस्य world's, हितम् welfare, चरता observing, मया by me, इदम् this, शरीरम् body, पाण्डुरस्य white, आतपत्रस्य royal parasol's, छायायाम् under the shadow, जरितम् attained old age.

##### आङ्ग्लानुवादः
My body has attained old age after ruling the entire world ensuring the welfare of the people under the shade of royal white parasol.



#### श्लोकः
##### मूलम्
प्राप्य वर्षसहस्राणि बहून्यायूंषि जीवतः।  
जीर्णस्यास्य शरीरस्य विश्रान्तिमभिरोचये॥2.2.8॥

##### शब्दार्थः
बहूनि several, वर्षसहस्राणि thousands of years, आयूंषि lifespan, प्राप्य having reached,    जीवतः while living, जीर्णस्य of the decayed, अस्य शरीरस्य for this body, विश्रान्तिम् rest, अभिरोचये I desired.

##### आङ्ग्लानुवादः
Having lived for thousands of years this body is now worn out  due to old age and therefore I want rest.



#### श्लोकः
##### मूलम्
राजप्रभावजुष्टां हि दुर्वहामजितेन्द्रियैः।  
परिश्रान्तोऽस्मि लोकस्य गुर्वीं धर्मधुरं वहन्॥2.2.9॥

##### शब्दार्थः
राजप्रभावजुष्टां with royal qualities (might, courage etc.,), अजितेन्द्रियैः by those who have not controlled their senses, दुर्वहाम् difficult to sustain, गुर्वीम् heavy, लोकस्य world's, धर्मधुरम् burden of duty, वहन् carrying, परिश्रान्तः अस्मि I have become weary.

##### आङ्ग्लानुवादः
I am weary of carrying on the heavy burden of duty and find it difficult to sustain the rule of dharma. It can be shouldered by those who have royal qualities (of might, courage etc) and not by those who have not controlled their senses.



#### श्लोकः
##### मूलम्
सोऽहं विश्रममिच्छामि पुत्रं कृत्वा प्रजाहिते।  
सन्निकृष्टानिमान्सर्वाननुमान्य द्विजर्षभान्॥2.2.10॥

##### शब्दार्थः
सः अहम् such as I am, सन्निकृष्टान् assembled, इमान् these, द्विजर्षभान् the best among (learned) brahmins, सर्वान् all, अनुमान्य after convincing them, पुत्रम् my son, प्रजाहिते for the welfare of the people, कृत्वा having consecrated, विश्रमम् rest, इच्छामि am desiring.

##### आङ्ग्लानुवादः
Therefore, after convincing all of you, the best of (learned) brahmins present here, I intend to take rest by installing my son to look after the welfare of the people.



#### श्लोकः
##### मूलम्
अनुजातो हि मां सर्वैर्गुणैर्ज्येष्ठो ममात्मजः।  
पुरन्दरसमो वीर्ये रामः परपुरञ्जयः॥2.2.11॥

##### शब्दार्थः
वीर्ये in prowess, पुरन्दरसमः equal to Indra, परपुरञ्जयः conqueror of enemy cities, मम my , ज्येष्ठः आत्मजः eldest son, रामः Rama, सर्वैः by all, गुणैः virtues, माम् me, अनुजातः हि inherited indeed.

##### आङ्ग्लानुवादः
My eldest son Rama, inheriting every virtue of mine, is a conqueror of enemy cities  and is equal to Indra in prowess.



#### श्लोकः
##### मूलम्
तं चन्द्रमिव पुष्येण युक्तं धर्मभृतां वरम्।  
यौवराज्ये नियोक्ताऽस्मि प्रीतः पुरुषपुङ्गवम्॥2.2.12॥

##### शब्दार्थः
पुष्येण by the Pushya star, युक्तम् in conjunction, चन्द्रमिव resembling moon, धर्मभृताम् among upholders of righteousness, वरम् best, पुरुषपुङ्गवम् foremost among men, तम् him (Rama), प्रीतः pleased, यौवराज्ये as heirapparent, नियोक्ताऽस्मि propose to install.

##### आङ्ग्लानुवादः
I propose to install him (Rama), foremost among upholders of righteousness and the best of men who resembles the Moon in brightness when in conjunction with Pushya star, as heirapparent to the throne.



#### श्लोकः
##### मूलम्
अनुरूपस्स वै नाथो लक्ष्मीवान् लक्ष्मणाग्रजः।  
त्रैलोक्यमपि नाथेन येन स्यान्नाथवत्तरम्॥2.2.13॥

##### शब्दार्थः
नाथेन as lord, येन by whom, त्रैलोक्यमपि even the three worlds, नाथवत्तरम् स्यात् will have  better protector, सः he, लक्ष्मीवान् a man possessing signs of greatness, लक्ष्मणाग्रजः elder  brother of Lakshmana, अनुरूपः befitting, नाथः वै is the lord.

##### आङ्ग्लानुवादः
With him (Rama) as ruler, all the three worlds will also have a better protector.That elder brother of Lakshmana with signs of greatness is certainly the most befitting to rule this kingdom.



#### श्लोकः
##### मूलम्
अनेन श्रेयसा सद्यस्संयोज्यैवमिमां महीम्।  
गतक्लेशो भविष्यामि सुते तस्मिन्निवेश्य वै॥2.2.14॥

##### शब्दार्थः
तस्मिन् when such, सुते son (Rama), इमाम् this, महीम् earth, निवेश्य entrusting, अनेन श्रेयसा  to ensure the welfare of the world, एवम् thus, सद्यः without any delay, संयोज्य having united, गतक्लेशः relieved of my anxieties, भविष्यामि shall become.

##### आङ्ग्लानुवादः
I shall be relieved of my anxiety  by entrusting the land (ruled by me) to my son (Rama) without any more delay and thus ensure the continued welfare of this world.



#### श्लोकः
##### मूलम्
यदिदं मेऽनुरूपार्थं मया साधु सुमन्त्रितम्।  
भवन्तो मेऽनुमन्यन्तां कथं वा करवाण्यहम्॥2.2.15॥

##### शब्दार्थः
मया by me, सुमन्त्रितम् well thoughtover, इदम् this word, साधु proper, मे my, अनुरूपार्थं यदि if  worthy of me, भवन्तः you, मे to me, अनुमन्यन्ताम् your consent shall be given, अहम् I, कथं वा how else, करवाणि I shall do?

##### आङ्ग्लानुवादः
Although it (this decision) is personally favourable to me and I have decided after seeking good counsel, you should also give me your consent and tell me what I should do.



#### श्लोकः
##### मूलम्
यद्यप्येषा मम प्रीतिर्हितमन्यद्विचिन्त्यताम्।  
अन्या मध्यस्थचिन्ता हि विमर्दाभ्यधिकोदया॥2.2.16॥

##### शब्दार्थः
एषा this, मम my, प्रीतिः यद्यपि even though I like, अन्यत् any alternative, हितम् means of welfare, विचिन्त्यताम् let it be thought over, मध्यस्थचिन्ता opinion of those without partiality, अन्या alternative, विमर्दाभ्यधिकोदया deliberations may bring good.

##### आङ्ग्लानुवादः
Although this is what I would like to do, please suggest alternative ways of achieving the welfare (of this kingdom). Deliberations by the unbiased (on this issue) may bring good.



#### श्लोकः
##### मूलम्
इति ब्रुवन्तं मुदिताः प्रत्यनन्दन्नृपा नृपम्।  
वृष्टिमन्तं महामेघं नर्दन्त इव बर्हिणः॥2.2.17॥

##### शब्दार्थः
इति thus, ब्रुवन्तम् speaking, नृपम् king Dasaratha, नृपाः kings, मुदिताः delighted, वृष्टिमन्तम् raining, महामेघम् thick cloud, नर्दन्तः making sounds, बर्हिणः इव like peacocks, प्रत्यनन्दन् acclaimed.

##### आङ्ग्लानुवादः
Having thus heard king Dasaratha speak, the kings acclaimed him with delight, like peacocks crying (in joy) to see thick clouds.



#### श्लोकः
##### मूलम्
स्निग्धोऽनुनादी संजज्ञे तत्र हर्षसमीरितः।  
जनौघोद्घुष्टसन्नादो विमानं कम्पयन्निव॥2.2.18॥

##### शब्दार्थः
तत्र there, स्निग्धः affectionate, अनुनादी echoing, हर्षसमीरितः filled with pleasure, जनौघोद्घुष्टसन्नादः sounds of rapturous cries of multitude of people, विमानम् that palace, कम्पयन्निव seemed as if shaking, संजज्ञे emanated.

##### आङ्ग्लानुवादः
There emanated cries of love and joy from the multitude of people (conveying their approval) whose reverberation seemed to shake the palace.



#### श्लोकः
##### मूलम्
तस्य धर्मार्थविदुषो भावमाज्ञाय सर्वशः।  
ब्राह्मणा जनमुख्याश्च पौरजानपदैस् सह॥2.2.19॥  
समेत्य मन्त्रयित्वा तु समतागतबुद्धयः।  
ऊचुश्च मनसा ज्ञात्वा वृद्धं दशरथं नृपम्॥2.2.20॥

##### शब्दार्थः
ब्राह्मणाः brahmins, पौरजानपदैः सह along with the inhabitants of towns and villages, जनमुख्याः च prominent men also, धर्मार्थविदुषः conversant with dharma (righteousness) and artha (state craft), तस्य his (Dasaratha's), भावम् views, सर्वशः entirely, आज्ञाय having known, समेत्य having joined together, मन्त्रयित्वा having deliberated, मनसा with mind, ज्ञात्वा having ascertained, समतागतबुद्धयः unanimous in their thinking, वृद्धम् addressing the aged man (Dasaratha), ऊचुः spoke.

##### आङ्ग्लानुवादः
Brahmins, kings and other prominent men, inhabitants of towns and villages  having  fully known the views of Dasaratha who was conversant with artha and dharma  joined together and deliberated. They thought out well and having arrived at unanimity in their thinking thus addressed the aged king Dasaratha.



#### श्लोकः
##### मूलम्
अनेकवर्षसाहस्रो वृद्धस्त्वमसि पार्थिव।  
स रामं युवराजानमभिषिञ्चिस्व पार्थिवम्॥2.2.21॥

##### शब्दार्थः
पार्थिव O mighty king त्वम् you, अनेकवर्षसाहस्रः many thousands of years old, वृद्धः असि have become old, सः such as you are, रामम् Rama, पार्थिवम् as ruler of the earth, युवराजानम् as prince regent, अभिषिञ्चिस्व coronate him.

##### आङ्ग्लानुवादः
O mighty king, you have grown many thousands of years old. Therefore, you should coronate Rama as prince regent of this kingdom.



#### श्लोकः
##### मूलम्
इच्छामो हि महाबाहुं रघुवीरं महाबलम्।  
गजेन महताऽयान्तं रामं छत्रावृताननम्॥2.2.22॥

##### शब्दार्थः
महाबाहुम् mightyarmed, रघुवीरम् hero among the Raghus, महाबलम् mighty, रामम् Rama, छत्रावृताननम् his countenance shadowed by the royal parasol, महता great, गजेन on an elephant, यान्तम् riding, इच्छामः हि are desiring.

##### आङ्ग्लानुवादः
We cherish to see the mightyarmed hero among the Raghus, Rama, riding on a majestic elephant, his countenance shadowed by the royal parasol.



#### श्लोकः
##### मूलम्
इति तद्वचनं श्रुत्वा राजा तेषां मनःप्रियं।  
अजानन्निव जिज्ञासुरिदं वचनमब्रवीत्॥2.2.23॥

##### शब्दार्थः
इति in this way, तद्वचनम् those words, श्रुत्वा having heard, राजा the king, तेषाम् their, मनः प्रियम् pleasing to their mind, अजानन्निव as if he did not know earlier, जिज्ञासुः with a wish to ascertain, इदम् these, वचनम् words, अब्रवीत् spoke.

##### आङ्ग्लानुवादः
Having heard them king Dasaratha, pretending as though he was not aware of their heart's desire but was now wishing to ascertain it, spoke these wordsः



#### श्लोकः
##### मूलम्
श्रुत्वैव वचनं यन्मे राघवं पतिमिच्छथ।  
राजानस् संशयोऽयं मे किमिदं ब्रूत तत्त्वतः॥2.2.24॥

##### शब्दार्थः
राजानः O kings, मे my, वचनम् words, श्रुत्वैव soon after listening, यत् since, राघवम् son of the Raghus (Rama), पतिम् as king, इच्छथ wish, मे to me, अयम् this,  संशयः doubt, तत् इदम् this, तत्त्वतः truly, ब्रूत you may tell.

##### आङ्ग्लानुवादः
O kings, soon after listening to my words, all of you wish Rama to be king. (But) I doubt (in my mind) whether you have said it from your heart৷৷



#### श्लोकः
##### मूलम्
कथं नु मयि धर्मेण पृथिवीमनुशासति।  
भवन्तो द्रष्टुमिच्छन्ति युवराजं ममात्मजम्॥2.2.25॥

##### शब्दार्थः
मयि by me, धर्मेण righteously, पृथिवीम् this earth, अनुशासति while governing, भवन्तः you, मम my, आत्मजम् son, युवराजम् as princeregent, द्रष्टुम् to see, कथं नु why indeed, इच्छन्ति wish

##### आङ्ग्लानुवादः
When the earth is being ruled righteously by me why indeed you intend to see my son as prince regent?



#### श्लोकः
##### मूलम्
ते तमूचुर्महात्मानं पौरजानपदैस्सह।  
बहवो नृप कल्याणा गुणाः पुत्रस्य सन्ति ते॥2.2.26॥

##### शब्दार्थः
पौरजानपदैः सह along with inhabitants of towns and villages, ते those (kings), महात्मानम् that magnanimous, तम् addressing him, ऊचुः said, नृप O king, ते your, पुत्रस्य son's, बहवः many, कल्याणाः auspicious, गुणाः सन्ति are virtues indeed.

##### आङ्ग्लानुवादः
Those kings along with the inhabitants of towns and villages answered the  magnanimous kingः O king your son, indeed has many auspicious and admirable  virtues.



#### श्लोकः
##### मूलम्
गुणान् गुणवतो देव देवकल्पस्य धीमतः।  
प्रियानानन्दनान्कृत्स्नान्प्रवक्ष्यामोऽद्य तान् शृणु॥2.2.27॥

##### शब्दार्थः
देव O king, गुणवतः of the man endowed with virtues, देवकल्पस्य resembling devatas, धीमतः sagcious Rama's, प्रियान् dear, आनन्दनान् causing delight, कृत्स्नान् all, तान् गुणान् his virtues, अद्य now, वक्ष्यामः we shall speak, शृणु listen.

##### आङ्ग्लानुवादः
O king, we shall now speak about those great virtues of the sagacious (Rama). Comparable to those of the gods, they are dear and a source of delight for every one. Please listen.



#### श्लोकः
##### मूलम्
दिव्यैर्गुणैश्शक्रसमो रामस्सत्यपराक्रमः।  
इक्ष्वाकुभ्योऽपि सर्वेभ्यो ह्यतिरिक्तो विशांपते॥2.2.28॥

##### शब्दार्थः
विशांपते O lord of the people (Dasaratha), रामः Rama, दिव्यैः by the divine, गुणैः by virtues, शक्रसमः equal to Indra, सत्यपराक्रमः one with proven valour, सर्वेऽभ्योपि among all also, इक्ष्वाकुभ्यः among the descendents of Iksvaku, अतिरिक्तः distinguished.

##### आङ्ग्लानुवादः
Lord of the people Rama with his divine virtues is equal to Indra. He with his  proven valour is exceptional among all the descendents of the Iksvakus.



#### श्लोकः
##### मूलम्
रामस् सत्पुरुषो लोके सत्यधर्मपरायणः।  
साक्षाद्रामाद्विनिर्वृत्तो धर्मश्चापि श्रिया सह॥2.2.29॥

##### शब्दार्थः
लोके in this world, रामः Rama, सत्पुरुषः a venerable man, सत्यधर्मपरायणः devoted to truth and righteousness, रामात् from Rama, धर्मः च अपि righteousness also, श्रिया सह along with prosperity, साक्षात् directly, विनिर्वृत्तः flows.

##### आङ्ग्लानुवादः
Devoted to truth and righteousness Rama is the most venerable among men in this world. Even righteousness along with prosperity flows directly from Rama.



#### श्लोकः
##### मूलम्
प्रजासुखत्त्वे चन्द्रस्य वसुधायाः क्षमागुणैः।  
बुद्ध्या बृहस्पतेस्तुल्यो वीर्ये साक्षाच्छचीपतेः॥2.2.30॥

##### शब्दार्थः
प्रजासुखत्त्वे in causing happiness to the people, चन्द्रस्य of the Moon, क्षमागुणैः in the virtue of forbearance, वसुधायाः of the earth, बुद्ध्या by wisdom, बृहस्पतेः of Brihaspati, वीर्ये in prowess, शचीपतेः of  Indra, साक्षात् directly, तुल्यः equal.

##### आङ्ग्लानुवादः
He is equal to the Moon in causing happiness to the people, to the earth in forbearance, to Brihaspati in wisdom and to Indra in prowess.



#### श्लोकः
##### मूलम्
धर्मज्ञस् सत्यसन्धश्च शीलवाननसूयकः।  
क्षान्तस् सान्त्वयिता श्लक्ष्णः कृतज्ञो विजितेन्द्रियः॥2.2.31॥

##### शब्दार्थः
धर्मज्ञः knower of righteousness, सत्यसन्धः true to his vows, शीलवान् one with good character, अनसूयकः free from envy, क्षान्तः one with forbearance, सान्त्वयिता one who  
consoles others, श्लक्ष्णः gentle, कृतज्ञः grateful, विजितेन्द्रियः one who has conquered  the senses.

##### आङ्ग्लानुवादः
Rama knows the ways of righteousness. He is true to his word and free from envy. He possesses a sound character with forbearance, gentleness and a sense of gratitude. With his senses under control, he is a source of consolation (in stressful  
times).



#### श्लोकः
##### मूलम्
मृदुश्च स्थिरचित्तश्च सदा भव्योऽनसूयकः।  
प्रियवादी च भूतानां सत्यवादी च राघवः॥2.2.32॥  
बहुश्रुतानां वृद्धानां ब्राह्मणानामुपासिता।  
तेनास्येहाऽतुला कीर्तिर्यशस्तेजश्च वर्धते॥2.2.33॥

##### शब्दार्थः
राघवः son of the Raghus (Rama), मृदुः च softspoken, स्थिरचित्तः च steadfast, सदा always, भव्यः serene, अनसूयकः free from envy, भूतानाम् for living beings, प्रियवादी pleasing  सत्यवादी च one who always speaks the truth, बहुश्रुतानाम् of those learned in a number of  shastras, वृद्धानाम् of elderly persons, ब्राह्मणानाम् of brahmins, उपासिता serves, तेन with these, अस्य his, अतुला incomparable, कीर्तिः glory, यशः fame, तेजश्च splendour, इह in this world, वर्धते growing.

##### आङ्ग्लानुवादः
This son of the Raghus (Rama) is softspoken, steadfast, always serene, truthful and  free from envy. He is pleasing to all beings. He serves those elderly brahmins versed in many lores. With these virtues his incomparable glory, fame and splendour have steadily grown.



#### श्लोकः
##### मूलम्
देवासुरमनुष्याणां सर्वास्त्रेषु विशारदः।  
सम्यग्विद्याव्रतस्नातो यथावत्साङ्गवेदवित्॥2.2.34॥

##### शब्दार्थः
देवासुरमनुष्याणाम् among devatas, asuras and men, सर्वास्त्रेषु in wielding all kinds of weapons, विशारदः expert, सम्यक् properly, विद्याव्रतस्नातः completed the vow of acquiring various branches of learning, यथावत् duly, साङ्गवेदवित् has learnt the Vedas and their supplementary sciences.

##### आङ्ग्लानुवादः
He is an expert in wielding all kinds of weapons available to devas, asuras and  men. He has achieved mastery over all sciences and has appropriately acquired knowledge of the Vedas and its ancillary sciences.



#### श्लोकः
##### मूलम्
गान्धर्वे च भुवि श्रेष्ठो बभूव भरताग्रजः।  
कल्याणाभिजनस् साधुरदीनात्मा महामतिः॥2.2.35॥

##### शब्दार्थः
भरताग्रजः the elder brother of Bharata (Rama), गान्धर्वे in music, भुवि on this earth, श्रेष्ठः  बभूव became greatest, कल्याणाभिजनः having a noble descent, साधुः a pious man, अदीनात्मा with his mind free from meanness, महामतिः possessing great intellect.

##### आङ्ग्लानुवादः
This elder brother of Bharata is the greatest exponent in music on earth. Pious, sagacious, free from meanness, he is of noble descent.



#### श्लोकः
##### मूलम्
द्विजैरभिविनीतश्च श्रेष्ठैर्धर्मार्थनैपुणैः।  
यदा व्रजति सङ्ग्रामं ग्रामार्थे नगरस्य वा॥2.2.36॥  
गत्वा सौमित्रिसहितो नाऽविजित्य निवर्तते।

##### शब्दार्थः
धर्मार्थनैपुणैः distinguished in the twin aspects of dharma and artha श्रेष्ठैः by the best, द्विजैः by brahmins, अभिविनीतः wellinstructed in all the matters, ग्रामार्थे for the sake of a village, नगरस्य वा or a town, यदा when, सङ्ग्रामम् the battle, व्रजति proceeds, सौमित्रिसहितः along with Lakshmana, गत्वा having gone, अविजित्य without conquering, न निवर्तते does not return.

##### आङ्ग्लानुवादः
Whenever he, wellinstructed in all matters by the best of brahmins wellversed in dharma and artha proceeds along with Lakshmana to wage a war for the sake of a village or a town, he never returns without conquering the enemy.



#### श्लोकः
##### मूलम्
सङ्ग्रामात्पुनरागम्य कुञ्जरेण रथेन वा।2.2.37॥  
पौरान् स्वजनवन्नित्यं कुशलं परिपृच्छति॥  
पुत्रेष्वग्निषु दारेषु प्रेष्यशिष्यगणेषु च।2.2.38॥  
निखिलेनानुपूर्व्याच्च पितापुत्रानिवौरसान्॥

##### शब्दार्थः
सङ्ग्रामात् from the battlefield, कुञ्जरेण mounting on elephant, रथेन वा or on a chariot, पुनः आगम्य having returned, पौरान् citizens, स्वजनवत् like his own kith and kin, पिता father, औरसान् पुत्रानिव like sons of his own blood, पुत्रेषु with respect to their children, अग्निषु sacred fires, दारेषु wives, प्रेष्यशिष्यगणेषु च multitudes of their servants and disciples, निखिलेन in detail, आनुपूर्व्याच्च by following the proper order (protocol), नित्यम् always, कुशलम् welfare, परिपृच्छति enquires.

##### आङ्ग्लानुवादः
While returning from the battlefield, either on a chariot or an elephant Rama stops and  enquires in detail and in order, the welfare of the citizens as he would do for his kith and kin. He enquires about the welfare of their children, sacred  rituals, wives, their servants and disciples as a father would enquire of his sons.



#### श्लोकः
##### मूलम्
शुश्रूषन्ते च व श्शिष्याः कच्चित्कर्मसु दंशिताः॥2.2.39॥  
इति नः पुरुषव्याघ्रस् सदा रामोऽभिभाषते।

##### शब्दार्थः
वः your, शिष्याः disciples, कर्मसु in their tasks, दंशिताः perform, शुश्रूषन्ते are serving, इति like this, पुरुषव्याघ्रः a tiger among men, रामः Rama, सदा always, नः us, अभिभाषते enquires.

##### आङ्ग्लानुवादः
Rama, a tiger among men, always enquires whether our disciples discharge their duties.



#### श्लोकः
##### मूलम्
व्यसनेषु मनुष्याणां भृशं भवति दुःखितः॥2.2.40॥  
उत्सवेषु च सर्वेषु पितेव परितुष्यति।

##### शब्दार्थः
मनुष्याणाम् of people, व्यसनेषु in misfortunes, भृशम् profoundly, दुःखितः भवति is grieved, सर्वेषु among all, उत्सवेषु on festive occasions, पितेव like father, परितुष्यति rejoices.

##### आङ्ग्लानुवादः
He grieves profoundly whenever people are afflicted by misfortunes (and) rejoices like a father on festive occasions.



#### श्लोकः
##### मूलम्
सत्यवादी महेष्वासो वृद्धसेवी जितेन्द्रियः॥2.2.41॥  
स्मितपूर्वाभिभाषी च धर्मं सर्वात्मना श्रितः।

##### शब्दार्थः
सत्यवादी one who speaks the truth, महेष्वासः one who is a great archer, वृद्धसेवी one who serves the aged, जितेद्रियः one who has conquered his senses,  स्मितपूर्वाभिभाषी च   speaks with a smiling face, सर्वात्मना wholeheartedly, धर्मं श्रितः takes refuge in dharma.

##### आङ्ग्लानुवादः
.  
He is one who speaks the truth. He is a great archer, one who has conquered his senses and serves the aged. He speaks with a  smile and protects dharma with all his heart.



#### श्लोकः
##### मूलम्
सम्यग्योक्ता श्रेयसां च न विगृह्य कथारुचिः॥2.2.42॥  
उत्तरोत्तरयुक्तौ च वक्ता वाचस्पतिर्यथा।

##### शब्दार्थः
सम्यक् rightly, श्रेयसां योक्ता does good, विगृह्य creating dissention, कथारुचिः न not interested in conversation, उत्तरोत्तरयुक्तौ in debates, वाचस्पतिर्यथा like Brihastpati, वक्ता orator.

##### आङ्ग्लानुवादः
He helps those who take refuge in him. He is not  interested in conversation leading to  dissentions. But during debates he is eloquent like Brihaspati (establing the truth on the basis of reasoning).



#### श्लोकः
##### मूलम्
सुभ्रूरायत ताम्राक्षस् साक्षाद्विष्णुरिव स्वयम्॥2.2.43॥  
रामो लोकाभिरामोऽयं शौर्यवीर्यपराक्रमैः।

##### शब्दार्थः
लोकाभिरामः one who is the delight of the worlds, अयम् he, रामः Rama, सुभ्रूः having charming eyebrows, आयतताम्राक्षः having large coppercoloured eyes, शौर्यवीर्यपराक्रमैः   with heroism, bravery and valour, साक्षात् manifesting, स्वयम् personally, विष्णुः इव like Visnu.

##### आङ्ग्लानुवादः
Rama, who is the source of delight to the world, has charming eyebrows and large coppercoloured eyes. He is endowed with heroism, bravery and valour like Visnu  
manifested.



#### श्लोकः
##### मूलम्
प्रजापालनतत्त्वज्ञो न रागोपहतेन्द्रियः॥2.2.44॥  
शक्तस्त्रैलोक्यमप्येको भोक्तुं किन्नु महीमिमाम्।

##### शब्दार्थः
प्रजापालनतत्वज्ञः proficient in the ways and means of ruling the people, रागोपहतेन्द्रियः senses not overpowered by passion,  न not, एकः alone, त्रैलोक्यमपि three worlds, भोक्तुम् to enjoy, शक्तः capable, इमाम् this, महीम् earth, किन्नु why to say?

##### आङ्ग्लानुवादः
He is proficient in the ways and means of ruling the people. His senses are not overpowered by passion. He alone is capable of ruling the three worlds, what to speak the earth



#### श्लोकः
##### मूलम्
नास्य क्रोधः प्रसादश्च निरर्थोऽस्ति कदाचन॥2.2.45॥  
हन्त्येव नियमाद्वध्यानवध्ये न च कुप्यति।

##### शब्दार्थः
अस्य his, कोपः anger, प्रसादश्च favour also, कदाचन ever, निरर्थ(क)ः in vain, नास्ति is not, नियमात् in accordance with justice, वध्यान् those who deserve to be killed, हन्ति एव is punishable, अवध्ये those who should not be killed, न कुप्यति does not get angry.

##### आङ्ग्लानुवादः
His anger or favour never goes in vain. He kills those who rightly deserve to be killed  and flares not at those whose life is to be spared.



#### श्लोकः
##### मूलम्
युनक्त्यर्थैः प्रहृष्टश्च तमसौ यत्र तुष्यति॥2.2.46॥  
शान्तैस् सर्वप्रजाकान्तैः प्रीतिसञ्जननैर्नृणाम्।  
गुणैर्विरुरुचे रामो दीप्तस् सूर्य इवांशुभिः॥2.2.47॥

##### शब्दार्थः
असौ he (this Rama), यत्र wherever, तुष्यति is pleased, तम् him, प्रहृष्टः pleased, अर्थैः with wealth, युनक्ति bestows, शान्तैः with tranquil, सर्वप्रजाकान्तैः charming to all men, नृणाम् for men, प्रीतिसञ्जननैः causing delight to the good, गुणैः with virtues, रामः Rama, अंशुभिः with rays, दीप्तः shining, सूर्यः इव like Sun, विरुरुचे shines.

##### आङ्ग्लानुवादः
When pleased, Rama bestows wealth. Like the Sun shining with his rays, He shines  with his qualities of tranquil, charming and loving nature.



#### श्लोकः
##### मूलम्
तमेवंगुणसम्पन्नं रामं सत्यपराक्रमम्।  
लोकपालोपमं नाथमकामयत मेदिनी॥2.2.48॥

##### शब्दार्थः
मेदिनी the earth, एवं गुणसम्पन्नम्  richly endowed with such virtues, सत्यपराक्रमम् with proven  prowess, लोकपालोपमम् comparable to Indra and other regents of the world, (तं)रामम् Rama, नाथम् as lord, अकामयत desired.

##### आङ्ग्लानुवादः
The earth desired to have Rama, richly endowed with such virtues, possessing proven  prowess, comparable to Indra and other regents of the world, as her lord.



#### श्लोकः
##### मूलम्
वत्सश्श्रेयसि जातस्ते दिष्ट्याऽसौ तव राघव।  
दिष्ट्या पुत्रगुणैर्युक्तो मारीच इव काश्यपः॥2.2.49॥

##### शब्दार्थः
राघव O son of the Raghus (Dasaratha), तव your, दिष्ट्या fortunately असौ this Rama, श्रेयसि for your welfare , ते to  you, वत्सः as son , जातः was born,मारीचः son of Maricha ,काश्यपःइव like Kasyapa ,दिष्ट्या  fortunately, पुत्रगुणैः by the  virtues  a son should possess, युक्तः is endowed with.

##### आङ्ग्लानुवादः
O son of the Raghus (Dasaratha), because of  your good  fortune that Rama, endowed with the qualities of an ideal son like Kasyapa to Maricha was born to you for the welfare of this world.



#### श्लोकः
##### मूलम्
बलमारोग्यमायुश्च रामस्य विदितात्मनः।  
देवासुरमनुष्येषु सगन्धर्वोरगेषु च॥2.2.50॥  
आशंसते जनस्सर्वो राष्ट्रे पुरवरे तथा।  
आभ्यन्तरश्च बाह्यश्च पौरजानपदो जनः॥2.2.51॥

##### शब्दार्थः
सगन्धर्वोरगेषु along with gandharvas, uragas, देवासुरमनुष्येषु among devas, asuras and men, विदितात्मनः wellknown, रामस्य Rama's, बलम् strength, आरोग्यम् health, आयुश्च long life, राष्ट्रे in the country, तथा also, पुरवरे in the foremost of towns,  सर्वः जनः all men, आभ्यन्तरः च in the neighbourhood, बाह्यश्च or distant, पौरजानपदः जनः inhabitants of towns and  
villages, आशंसते are wishing for.

##### आङ्ग्लानुवादः
Gandharvas, uragas, devas, asuras, the inhabitants of towns and villages, all men living  in neighbouring or distant regions are wish the illustrious Rama strength, health and long life.



#### श्लोकः
##### मूलम्
स्त्रियो वृद्धास्तरुण्यश्च सायं प्रातस्समाहिताः।  
सर्वान् देवान् नमस्यन्ति रामस्यार्थे यशस्विनः॥2.2.52॥

##### शब्दार्थः
वृद्धाः the aged, तरुण्यश्च young, स्त्रियः women, सायम् at dusk, प्रातः at dawn, समाहिताः with steadfast minds, यशस्विनः illustrious, रामस्य of Rama, अर्थे on account of, सर्वान् all, देवान् the gods, नमस्यन्ति are invoking.

##### आङ्ग्लानुवादः
Women, young and old alike devoutly invoke at dusk and at dawn all the gods for the sake of the celebrated Rama.



#### श्लोकः
##### मूलम्
तेषामायाचितं देव त्वत्प्रसादात्समृद्ध्यताम्।  
राममिन्दीवरश्यामं सर्वशत्रुनिबर्हणम्॥2.2.53॥  
पश्यामो यौवराज्यस्थं तव राजोत्तमात्मजम्।

##### शब्दार्थः
देव O king, त्वत्प्रसादात् by your grace, तेषाम् their, आयाचितम् prayer, समृद्ध्यताम् be fulfilled, राजोत्तम great among kings, इन्दीवरश्यामम् complexion like blue lotus, सर्वशत्रुनिबर्हणम् destroyer of foes, तव your, आत्मजम् son, रामम् Rama, यैवराज्यम् as prince regent, पश्यामः shall see.

##### आङ्ग्लानुवादः
O Lord let the peoples' prayer be fulfilled by your blessings. We would like to see your son Rama of the complexion of a bluelotus and destroyer of enemies as prince regent.



#### श्लोकः
##### मूलम्
तं देव देवोपममात्मजं ते  
सर्वस्य लोकस्य हिते निविष्टम्।  
हिताय नः क्षिप्रमुदारजुष्टं  
मुदाऽभषेक्तुं वरद त्वमर्हसि॥2.2.54॥

##### शब्दार्थः
वरद O bestower of boons, देवदेवोपमम् equal to god of the gods, सर्वस्य for the entire, लोकस्य for the world, हिते in the welfare, निविष्टम् intent upon, उदारजुष्टम् one who welcomes nobility, तम् that, ते आत्मजम् your son, त्वम् you, नः for our, हिताय welfare, क्षिप्रम् without delay, मुदा cheerfully, अभिषेक्तुम् to enthrone as heirapparent, अर्हसि behoves you.

##### आङ्ग्लानुवादः
O bestower of boons it behoves you to install with delight and without delay your son (Rama) endowed with all virtues equal to god of the gods and committed to our wellbeing and to the welfare of this world, as your heirapparent.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे द्वितीयस्सर्गः॥  
Thus ends the second sarga of Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/01-abhiSheka-yojanA/002_rAmabhiShekacharchA.md">
<details><summary><h3>भूषणम् ...{Loading}...</h3></summary>



ततः परिषदं सर्वामामन्त्र्य वसुधाधिपः ।  

हितमुद्धर्षणं चैवमुवाच प्रथितं वचः  ॥  २।२।१  ॥   

अथ रामाभिषेकस्य सर्वसम्मतत्वं दर्शयति द्वितीये-- तत इत्यादि । ततः
राजादिनिवेशानन्तरम् । परिषदं पौरजानपदसमूहम् । आमन्त्र्य अभिमुखीकृत्य ।
हितं श्रेयस्करम् । उद्धर्षणं उत्कूलहर्षजनकम् । प्रथितं प्रकटार्थम् । एवं
वक्ष्यमाणरीत्या  ॥  २।२।१  ॥   

  

दुन्दुभिस्वनकल्पेन गम्भीरेणानुनादिना ।  

स्वरेण महता राजा जीमूत इव नादयन्  ॥  २।२।२  ॥   

राजलक्षणयुक्तेन कान्तेनानुपमेन च ।  

उवाच रसयुक्तेन स्वरेण नृपतिर्नृपान्  ॥  २।२।३  ॥   

प्रथितमुवाचेत्युक्तं विशदयति----दुन्दुभिस्वनकल्पेनेति ।
दुन्दुभिस्वनकल्पेन भेरीस्वनसदृशेन । ईषदसमाप्तौ कल्पप्प्रत्ययः । गम्भीरेण
गम्भीरार्थेन । अनुनादिना दिशः प्रतिध्वनयता । स्वरेण महता-- महता स्वरेण
नादयन् जीमूत इव मेघ इव स्थितः राजा उवाच । पुनः स्वरः कीदृशः ?
राजलक्षणयुक्तेन प्रभावानुरूपेण कान्तेन मृदुना रसयुक्तेन माधुर्यवता  ॥ 
२।२।२,३  ॥   

  

विदितं भवतामेतद्यथा मे राज्यमुत्तमम् ।  

पूर्वकैर्मम राजेन्द्रैः सुतवत्परिपालितम्  ॥  २।२।४  ॥   

स्वकृतराज्यपरिपालनस्य पूर्वकृतपालनादविशेषं सूचयन्नाह-- विदितमिति । अन्ते
इतिकरणं द्रष्टव्यम् । उत्तमं विपुलं मे एतद्राज्यं मम पूर्वकैः पूर्वैः
राजेन्द्रैः रघुप्रभृतिभिः सुतवत्परिपालितम् । अतिप्रेम्णा
सुरक्षितमित्येतद्भवतां विदितं "क्तस्य च वर्त्तमाने " इति षष्ठी ।
भवद्भिर्विदितमित्यर्थः  ॥  २।२।४  ॥   

  

सो ऽहमिक्ष्वाकुभिः पूर्वैर्नरेन्द्रैः परिपालितम् ।  

श्रेयसा योक्तुकामो ऽस्मि सुखार्हमखिलं जगत्  ॥  २।२।५  ॥   

अस्तु, ततः किमित्यत्राह-- सो ऽहमिति । सः तद्वंश्यो ऽहम् । इक्ष्वाकुभिः
इक्ष्वाकुवंश्यैः । सर्वैः नरेन्द्रैः परिपालितम्, अत एव सुखार्हं अखिलं
जगत् राज्यं श्रेयसा सुखेन अधुनापि योक्तुं कामयत इति योक्तुकामः अस्मि ।
"तुं काममनसोरपि " इति मकारलोपः । योक्तुमिच्छामीत्यर्थः  ॥  २।२।५  ॥   

  

मयाप्याचरितं पूर्वैः पन्थानमनुगच्छता ।  

प्रजा नित्यमनिद्रेण यथाशक्त्यभिरक्षिताः  ॥  २।२।६  ॥   

ननु भवत्कृतं पालनमेवास्माकं श्रेय इत्यत्राह-- मयापीति । पूर्वैः राजभिः
आचरितं क्षुण्णं पन्थानं मर्यादाम् अनुगच्छता अनुसरता । नित्यं अनिद्रेण
जागरूकेण मयापि प्रजाः यथाशक्त्यभिरक्षिताः । यथा शक्तीति विनयोक्तिः  ॥ 
२।२।६  ॥   

  

इदं शरीरं कृत्स्नस्य लोकस्य चरता हितम् ।  

पाण्डरस्यातपत्रस्य च्छायायां जरितं मया  ॥  २।२।७  ॥   

तर्हीदानीमपि तथैव रक्ष्यतामित्यत्राह-- इदमिति । कृत्स्नस्य लोकस्य जनस्य
हितं चरता कुर्वता मया इदं शरीरं भवतां प्रत्यक्षं हीति भावः ।
पाण्डरस्यातपत्रस्य श्वेतस्य छत्रस्य । छायायां जरितं सञ्जातजरं कृतम्,
जरापर्यन्तमेकच्छत्रतया पराक्रमनिधिर्भूत्वा मया नियमेन
लोकहितमाचरितमित्यर्थः  ॥  २।२।७  ॥   

  

प्राप्य वर्षसहस्राणि बहून्यायूंषि जीवतः ।  

जीर्णस्यास्य शरीरस्य विश्रान्तिमभिरोचये  ॥  २।२।८  ॥   

तर्हि सम्प्रति किं कर्त्तव्यमित्यत्राह-- प्राप्य वर्षसहस्राणीति । बहूनि
वर्षसहस्राणि षष्टिवर्षसहस्रपरिमितान्यायूंषि प्राप्य जीवतः क्रमेण
जीर्णस्यास्य शरीरस्य । विश्रान्तिं राज्यभाराद्विरतिम् । अभिरोचये इच्छामि
। एतेन ययातिवद्विषयचापलेन न राज्याद्विरम्यत इति दर्शितम्  ॥  २।२।८  ॥   

  

राजप्रभावजुष्टां हि दुर्वहामजितेन्द्रियैः ।  

पिरश्रान्तो ऽस्मि लोकस्य गुर्वीं धर्मधुरं वहन्  ॥  २।२।९  ॥   

इतःपरं राज्यवहनाशक्तौ । निमित्तमाह-- राजेति । राजप्रभावैः शौर्यादिभिः
जुष्टां सेवितुमर्हाम् । अजितेन्द्रियैः विषयपरैः । दुर्वहां
तादशृप्रभावरहितैर्वोढुमशक्याम् । गुर्वीं बहुसाधननिर्वाह्याम् । लोकस्य
धर्मधुरं धर्मस्थापनरूपभारं वहन्नहं परिश्रान्तो ऽस्मि  ॥  २।२।९  ॥   

  

सो ऽहं विश्रममिच्छामि पुत्रं कृत्वा प्रजाहिते ।  

सन्निकृष्टानिमान् सर्वाननुमान्य द्विजर्षभान्  ॥  २।२।१०  ॥   

विवक्षितमर्थं दर्शयति-- स इति । सः एवं श्रान्तो ऽहं प्रजाहिते
प्रजारक्षणविषये । पुत्रं कृत्वा नियम्य । सन्निकृष्टान् अन्तरङ्गभूतान्
इमान् सर्वान् द्विजर्षभान् ब्राह्मणश्रेष्ठान् । अनुमान्य कृतानुमतिकान्
कृत्वा । मानयतेर्ण्यन्ताल्ल्यप् । विश्रमं श्रान्तिनिवृत्तिमिच्छामि  ॥ 
२।२।१०  ॥   

  

अनुजातो हि मां सर्वैर्गुणैर्ज्येष्ठो ममात्मजः ।  

पुरन्दरसमो वीर्ये रामः परपुऱञ्जयः  ॥  २।२।११  ॥   

कस्ते पुत्रो यौवराज्ये नियोज्योभिमतस्तत्राह-- अनुजात इति । वीर्य्ये
विषये पुरन्दरसमः इन्द्रतुल्यः । तौल्यमेवाह परेषां शत्रूणां पुराणि जयति
स्वाधीनीकरोतीति परपुरञ्जयः । असंज्ञायामपि जेः खजार्षः । रामः रामनामकः
पुरन्दरसमः आत्मजः । सर्वैर्गुणैः शौर्यादिभिः मामनुजातः "अनुर्लक्षणे "
इत्यनुः कर्मप्रवचनीयः । तद्योगान्मामिति द्वीतीया । मद्गुणान्
सर्वाननुप्राप्य जात इत्यर्थः । ननु मत्तश्च गुणवत्तरः । अपरिमेयैश्च लोके
लोकोत्तरैर्गुणैःऽ इति पूर्वमुक्तम्, कथमिदानीमनुजातो हि मां
सर्वैर्गुणैरित्युच्यते पुरन्दरसम इति च । उच्यते-- " "अन्या मध्यस्थचिन्ता
हि विमर्दाभ्यधिकोदया" इतिन्यायेन पौरमुखेन रामस्य सर्वाभ्यधिकगुणतां
वक्तुमेवमुक्तमिति ध्येयम् । अत अव वक्ष्यति-- " वहवो नृप कल्याणा गुणाः
पुत्रस्य सन्ति ते" इति  ॥  २।२।११  ॥   

  

तं चन्द्रमिव पुष्येण युक्तं धर्मभृतां वरम् ।  

यौवराज्ये नियोक्तास्मि प्रीतः पुरुषपुङ्गवम्  ॥  २।२।१२  ॥   

तमिति । तं स्वगुणतुल्यगुणम् । धर्मभृतां धार्मिकाणां वरं पुरुषपुङ्गवम् ।
पुष्येण नक्षत्रेण युक्तं चन्द्रमिव स्थितं तद्वदत्युज्ज्वलम् । यद्वा
पुष्यनक्षत्रे ऽभिषेककरणात् पुष्येण चन्द्रमिवेत्युक्तम् । यौवराज्ये
नियोक्तास्मि । यद्वा चन्द्रमिव स्थितं तं श्वः पुष्येण यौवराज्ये
नियोक्तास्मीत्यर्थः  ॥  २।२।१२  ॥   

  

अनुरूपः स वै नाथो लक्ष्मीवाल्लँक्ष्मणाग्रजः ।  

त्रैलोक्यमपि नाथेन येन स्यान्नाथवत्तरम्  ॥  २।२।१३  ॥   

दशरथवचनं वाल्मीकिस्तत्त्वज्ञतया श्लाघते-- अनुरूप इति । स रामः अनुरूपः
अनुगुणः नाथः, लोकस्येति शेषः । अनुरूपत्वे हेतुः लक्ष्मीवानिति ।
अपरिच्छिन्नतेजस्क इत्यर्थः । तत्रापि हेतुर्लक्ष्मणाग्रज इति । "लक्ष्मणो
लक्ष्मिवर्द्धनः" इत्युक्तम् । यद्वा अनुरूपत्वे हेतुर्लक्ष्मणाग्रज इति ।
लक्ष्मण इव सर्वत्र स्वाश्रिते प्रेमशालीत्यर्थः । अथवा अनुरूप इत्यादि
नित्यानपायिन्या लक्ष्म्या विशिष्टः परिजनपर्यन्तो रामः सर्वस्य निरुपाधिकः
शेषी । दशरथस्तु राज्यपालनोपाधिकशेषी । वै इति श्रुत्यादिप्रसिद्धिं
द्योतयति " दासभूताः स्वतः सर्वे ह्यात्मानः परमात्मनः " इत्याद्युक्तेः ।
तस्य निरूपाधिकशेषित्वे निमित्तमाह त्रैलोक्यमिति । त्रयो लोका एव
त्रैलोक्यम् । चतुर्वर्णादित्वात्स्वार्ते षञ् । त्रैलोक्यमपि येन नाथेन
नाथवत्तरम् अतिशयेन नाथवत् । रामस्य रक्षकत्वावलोकने कियन्मात्रं
त्रैलोक्यमिति भातीत्यर्थः । अथवा अनेन श्लोकेन रामस्य परत्वमुच्यते-- सः
रामः अनुरूपो नाथः सहजशेषी जगतः, अन्ये तु कर्मानुगुणतयौपाधिकाः । अनुकूलं
रूपं यस्य सो ऽनुरूपः । "समः समविभक्ताङ्गः । चन्द्रकान्ताननम् "
इत्याद्युक्त निरुपमसौन्दर्य्यशालिदिव्यमङ्गलविग्रह इत्यर्थः । अनुकूलं
स्वरूपं यस्यासावनुरूपः । शतगुणितोत्तरक्रमेण निरतिशयदशाशिरस्कतया
ऽभ्यस्यमानानन्दरूप इत्यर्थः । " आनन्दो ब्रह्म" इति ह्युक्तम् । अनुगतं
रूपं यस्यासावनुरूपः, सर्वव्यापीत्यर्थः । अनुरूपः
अनुप्रविष्टचराचरादिकशरीरः, सर्वशरीरीत्यर्थः । अनुरूपः अनुस्यूतरूपः ।
परव्यूहविभवान्तर्याम्यर्चावताररूपेण नानावतारशालीत्यर्थः । अनुरूपः ओः
रुद्रस्य रूपं शरीरं तद्विलक्षणशरीरः । "वपुर्विरूपाक्षमलक्ष्यजन्मता
दिगम्बरत्वेन निवेदितं वसु" इत्याद्युक्तरूपविलक्षणरूपः
पुण्डरीकाक्षत्वादियुक्तः । उस्वरूपभिन्न इति त्रिमूर्तिसाम्यं च निरस्यते
। वीनां पक्षिणां नाथो विनाथः हंसः तत्सम्बन्धी वैनाथः । अण्यादिवृद्धिः ।
हंसवाहनः चतुर्मुखः तत्सहितः सवैनाथः नाभिपद्मस्थलस्थितचतुर्मुख इत्यर्थः ।
वैनाथो गरुडवाहनो वा । नाथत्वे हेतुर्लक्ष्मीवानिति । नित्योगे मतुप् ।
"हीश्च ते लक्ष्मीश्च पत्न्यौ " अप्रमेयं हि तत्तेजो यस्य सा जनकात्मजा "
"वेदान्तास्तत्त्वचिन्तां मुरभिदुरसि यत्पादचिह्नैस्तरन्ति " इति ।
पत्नीविशिष्टत्ववत् परिजनविशिष्टत्वमाह लक्ष्मणाग्रज इति । लक्ष्मणशब्दः
कैङ्कर्यपरमात्रोपलक्षणार्थः । अग्रज इति तन्निरूप्यत्वोक्त्या
आश्रितपारतन्त्र्यमुक्तम् । ननु कथमयमनुरूपो नाथः ? ब्रह्मरुद्रादयोपि हि
सन्ति नाथा इत्यत्राह त्रैलोक्यमपीति । कृतकमकृतकं कृतकाकृतकमित्युक्तं
समस्तंज गदित्यर्थः । येन नाथेन नाथवदित्यनेनेन्द्रादिव्यावृत्तिः । तरपा
ब्रह्मरुद्रादिव्यावृत्तिः । तन्नाथत्वस्यैतन्मूलत्वात् "युगकोटिसहस्राणि
विष्णुमाराध्य पद्मभूः । पुनस्त्रैलोक्यधातृत्वं प्राप्तवानिति शुश्रुम  ॥ 
महादेवः सर्वमेधे महात्मा हुत्वात्मानं देवदेवो बभूव" इत्यादि स्मृतयः तत्र
मानम् । त्रैलोक्यं नाथवत्तरं रक्ष्यापेक्षया रक्षकत्वराधिकेत्यर्थः  ॥ 
२।२।१३  ॥   

  

अनेन श्रेयसा सद्यः संयोज्यैवमिमां महीम् ।  

गतक्लेशो भविष्यामि सुते तस्मिन्निवेश्य वै  ॥  २।२।१४  ॥   

अनेनेति । इमां मया चिरकालधृतां महीं तस्मिन् ज्येष्ठे सुते निवेश्य,
महीपालनभारं निक्षिप्येत्यर्थः । अनेन तन्निवेशरूपेण श्रेयसा च महीमेवं
सद्यः संयोज्य गतक्लेशः गतराज्यभरणक्लेशो भविष्यामि । रामाभिषेकस्य द्वे
फले, मह्याः श्रेयो मम विश्रान्तिश्चेति भावः  ॥  २।२।१४  ॥   

  

यदीदं मे ऽनुरूपार्थं मया साधु सुमन्त्रितम् ।  

भवन्तो मे ऽनुमन्यन्तां कथं वा करवाण्यहम्  ॥  २।२।१५  ॥   

यदीति । इदं रामाभिषेकरूपं कार्यं मे राज्यभरणश्रान्तस्य वृद्धस्य मे
यद्यनुरूपार्थं उचितप्रयोजनकं चेत् मया वा साधु सुमन्त्रितं यदि सम्यक्
विचार्यारब्धं चेदित्यर्थः । तदा भवन्तः मे मह्यम् । अनुमन्यन्तां अनुमतिं
कुर्वन्तु । इदं मे अनुकूलार्थं चेत्कथं वान्यत्करवाणि  ॥  २।२।१५  ॥   

  

यद्यप्येषा मम प्रीतिर्हितमन्यद्विचिन्त्यताम् ।  

अन्या मध्यस्थचिन्ता हि विमर्दाभ्यधिकोदया  ॥  २।२।१६  ॥   

यत्ते प्रियं तत् क्रियतामित्यत्राह-- यद्यपीति । एषा रामाभिषेकविषया
प्रीतिर्यद्यप्यस्ति तथाप्यन्यद्धितमस्ति चेच्चिन्त्यताम् । ननु
कस्त्वत्तोधिकदर्शीत्यत्राह अन्येति । मध्यस्थानां रागद्वेषरहितानां
चिन्ताविचारः अन्या अन्यादृशी स्वमात्रचिन्तातो विलक्षणा । तदेव
वैलक्षण्यमाह विमर्दाभ्यधिकोदयेति । विमर्देन पूर्वापरपक्षसङ्घर्षणेन
हेतुना अभ्यधिकोदया अधिकार्थप्रादुर्भावा हि  ॥  २।२।१६  ॥   

  

इति ब्रूवन्तं मुदिताः प्रत्यनन्दन्नृपा नृपम् ।  

वृष्टिमन्तं महामेघं नर्दन्त इव बर्हिणः  ॥  २।२।१७  ॥   

इतीति । इति पूर्वोक्तप्रकारेण । ब्रुवन्तं नृपं दशरथम् । नृपाः परिषद्गता
राजानः । वृष्टिमन्तं वर्षुकं महामेघं नर्दन्तः केकाङ्कुर्वन्तः बर्हिण इव
मयूरा इव । मुदिताः सन्तः प्रत्यनन्दन् प्राशंसन्  ॥  २।२।१७  ॥   

  

स्निग्धोनुनादी सञ्जज्ञे तत्र हर्षसमीरितः ।  

जनौघोद्घुष्टसन्नादो विमानं कम्पयन्निव  ॥  २।२।१८  ॥   

स्निग्ध इति । तत्र सभायाम् । स्निग्धः स्नेहाभिव्यञ्जकः । अनुनादी
प्रतिध्ननिकारी । जनौघोद्दुष्टः जनसमूहोत्पादितः सन्नादः समीचीनशब्दः ।
विमानं तदास्थानमण्डपविमानं कम्पयन्निव सञ्जज्ञे, न केवलं राजान एव सर्वे
ऽपि जनाः तच्छ्रुत्वा सन्तुष्टा इत्यर्थः  ॥  २।२।१८  ॥   

  

तस्य धर्मार्थविदुषो भावमाज्ञाय सर्वशः ।  

ब्राह्मणा जनमुख्याश्च पौरजानपदैः सह  ॥  २।२।१९  ॥   

समेत्य मन्त्रयित्वा तु समतांगतबुद्ध्यः ।  

ऊचुश्च मनसा ज्ञात्वा वृद्धं दशरथं नृपम्  ॥  २।२।२०  ॥   

तस्येत्यादि श्लोकद्वयमेकान्वयम् । ब्राह्मणाः वसिष्ठाद्याः जनमुख्याः
राजानश्च पौरैर्नागरिकैः जानपदैश्च । समेत्य संयुज्य । मन्त्रयित्वा
युक्तायुक्तं विचार्य । धर्मार्थविदुषः स्वस्य वार्द्धके युवराजस्थापनं
धर्मः प्रजानामर्थसाधनं चेति जानतः तस्य दशरथस्य । भावं वचनमूलतात्पर्यम् ।
सर्वशः सर्वप्रकारेण, देशकालेङ्गितादिभिः । आज्ञाय आ समन्तात् ज्ञात्वा ।
समतां साम्यं बुद्धयो येषां ते तथोक्ताः । ऐकमत्यं प्राप्ताः सन्तः मनसा च
ज्ञात्वा प्रत्येकं स्वस्वहृदयेन निश्चित्य वृद्धं नृपं वक्ष्यमाणवचनार्हं
दशरथमूचुः  ॥  २।२।१९,२०  ॥   

  

अनेकवर्षसाहस्रो वृद्धस्त्वमसि पार्थिव ।  

स रामं युवराजानमभिषिञ्चस्व पार्थिवम्  ॥  २।२।२१  ॥   

वृद्धं नृपमिति कविना सूचितमर्थं दर्शयति-- अनेकेति । हे पार्थिव त्वं
अनेकवर्षसाहस्रः सहस्राण्येव साहस्राणि । स्वार्थे अण् । अनेकानि
वर्षसाहस्राणि यस्य स तथा । वृद्धो ऽसीति विशेषणमहिम्ना अतिवृद्धोसीति
गम्यते । सः तादृशवृद्धस्त्वं पार्थिवं पृथिवीशासनार्हं युवराजानं युवराजम्
। समासान्तस्यानित्यत्वान्न "राजाहःसखि--" इत्यादिना टच् । अभिषिञ्चस्व यता
रामो युवराजो भवति तथाभिषञ्चेत्यर्थः  ॥  २।२।२१  ॥   

  

इच्छामो हि महाबाहुं रघुवीरं महाबलम् ।  

गजेन महतायान्तं रामं छत्रावृताननम्  ॥  २।२।२२  ॥   

ननु रक्षके मयि विद्यमाने किमर्थं रामाभिषेको ऽपेक्ष्यत इत्याशङ्कायां न हि
वयं रक्षणार्थं तमपेक्षामहे किन्तु सौन्दर्यविशेषानुभवार्थमित्याहुः----
इच्छाम इति । इच्छाम इति बहुवचनेन सर्वेषामिच्छावैषम्याभाव उक्तः ।
महाबाहुमिति "आयताश्च सुवृत्ताश्च" इत्युक्तरीत्या सहजबाहुसौन्दर्यं
तत्कालाङ्कुशाकर्षणादिव्यापारविशेषश्चोच्यते । (इच्छाम इत्यादि) इच्छामः
अभिषेकपट्टबन्धादियुक्ततया स्थितं द्रष्टुमिच्छामः । इच्छामात्रमस्माकम्,
कार्यनिर्वहणं भवदधीनम् । इच्छामः अस्माकमिच्छा वर्त्तते श्रेयांसि
बहुविघ्नानि" इत्येवंविधश्रेयो ऽस्माभिर्लभ्यते किम् । इच्छामः अभिषेकः
सिद्ध्यतु वा न वा, इच्छा निष्प्रतिबन्धा । सुन्दरवस्तुदर्शने इच्छा
प्रवर्त्तते खलु । इच्छामः सर्वप्रकारेण रक्षकत्वाद्वाचा प्रार्थयितुमशक्ता
मनसा इच्छामः । भवदभिप्रायज्ञानेन इदानीमिच्छाम इति वदामः । केषाञ्चिदस्ति
न केषांचिदिति न, किन्तु सर्वे इच्छामः । हि सर्वलोकप्रसिद्धं खलु ।
जनौघोद्दुष्टसन्नादो विमानं कम्पयन्निवऽ इति सर्वजनकोलाहलेन तव गृहं
विश्लिष्टबन्धं खलु । अकामयत मेदिनी त्वयि निर्वाहके सत्येव भूमिः
स्वयम्वरं कृतवती खलु । त्वयि करग्रहं कुर्वति रामकामना न युक्तेति
ध्वन्यते । कामुकीनां न मर्यादा खलु । लोकपालोपमं विष्णुसदृशम् । अतएव
वृतवती भूमिः । मेदिनी मधुकैटभवसाविस्रगन्धेनोपहता "सर्वगन्धः" इति
रामसौगन्ध्येन वासयितुमकामयत कर्पूरचन्दनादिकमिव स्वशेषकोटौ कृतवती । नाथं
सौगन्ध्यासौगन्ध्ययोः स्वस्यैव शेषिणो भोग्यतया तद्विप्रवासनानिवर्तनेन
स्वशेषरक्षकम् । महाबाहुं बाहुबलस्यालक्ष्या खल्वियम् ।
शक्तस्त्रैलोक्यमप्येकःऽ इति । न केवलं कोसलराज्यं लङ्काराज्यमपि रक्षितुं
शक्तिरस्ति । महाबाहुं "आयताश्चेति आजानुबाहुश्च" इति न
महापुरुषलक्षणदर्शनेन न ज्ञायते किम् । विभूतिद्वयनिर्वाहकबाहुः खलु ।
महाबाहुं बाहुच्छायामवष्टभ्यऽ इति छायास्मद्रक्षणे न पर्य्याप्ता किम् । "
ररक्ष धर्मेण बलेन चैव " इति धर्मबलमप्यस्तीत्याहुः रघुवीरम् । दीनान्
दानेन राघवःऽ इति प्रसिद्धः खलु । आनृशंस्यं परो धर्मःऽ इति
परेषामप्युपदेशपर्य्यन्तं खलु रक्षणम् । रघुवीरं रघ्वपेक्षयास्यैव
धर्मिष्ठता ज्ञायते खलु । रघुं प्रति क्षुधार्तस्य मरणे तव पापं न
भवतीत्युक्ते तूष्णीं स्थितवान् । अयन्तु "अप्यहं जीवितं जह्याम् " इति
खलूक्तवान् । महाबलं मनोबलयुक्तम् " नहि प्रतिज्ञां संश्रुत्य । न त्यजेयं
। एतद्व्रतं मम " इति वक्ष्यति । गजेन महातायान्तं गजेन
त्वयादत्तकिरीटपट्टबन्धादियुक्तः शत्रुञ्जयेनागच्छति चेत्तदा ज्ञायते ।
गजेन न रथादिना, मत्तमातङ्गगामिनमिति तद्गमनोपमानगतिमता । महता अत्युन्नतेन
सर्वशक्तिमता । आयान्तं महावीथीमध्ये प्रतिगृहाङ्गणमागतम् । आयान्तं "एकः
स्वादु न भुञ्जीत " इति पुत्रकलत्रादिभिः सहानुभवरसरमास्वादयामः । रामं
सौन्दर्यगुणैः सकलमनोरञ्जकम् । छत्रावृताननं दृष्टिदोषपरिहारायान्तरेण
छत्रेणावृतमुखम् । दृश्यादृश्यैकदेशतया साकल्येन
मुखदर्शनाभिलाषमुत्पादयन्तम् । अन्तरङ्गसुहृद्भिर्वातातपपरिम्लानताशङ्कया
भूचक्रच्छत्रेणाच्छादितमुखपङ्कजम् । छत्रावृताननं "एकच्छत्रां महीं
भुङ्क्ते " इति लक्षणशास्त्रकथितसमवृत्तविशालोत्तमाङ्गत्वव्यञ्जकेन
निरङ्कुशप्रशासनवशीकृतनिखिलभूपालवलयतानिरूपकेण छत्रेण पाण्डरेण
परभागभावमापन्नेन नितरां प्रकाशितेन्दीवरसदृशमुखं, विशदीकृतमुक्तम् ।
रघुवीरमिति गजस्कन्धावस्थानसूचितो वीर्यविशेष उच्यते । महाबलं
मत्तमातङ्गमपि तृणीकृत्य गमनसमर्थम् । महागजेन शत्रुञ्जयेनायान्तं
गच्छन्तमित्यनुभवसाक्षिकः सुषमाविशेषः सूच्यते । रामं स्वसौन्दर्येण
गजमलङ्कुर्वाणमिव स्थितम् । छत्रावृताननं वदनप्रभामण्डलेनेव छत्रावरणेन
जनितसौन्दर्यम् । एतैरभिषेकानन्तरभाविभिर्विशेषणैरभिषेकः कर्त्तव्य इति
व्यञ्जनावृत्त्या प्रार्थ्यते  ॥  २।२।२२  ॥   

  

इति तद्वचनं श्रुवा राजा तेषां मनः प्रियम् ।  

अजानन्निव जिज्ञासुरिदं वचनमब्रवीत्  ॥  २।२।२३  ॥   

इतीति । इति पूर्वोक्तप्रकारेण । तद्वचनं तेषां पौरादीनां वचनं श्रुत्वा
तद्वचनभङ्ग्यैव तेषां मनः प्रियं मनः सन्तोषं जानन्नप्यजानन्निव ।
जिज्ञासुः तन्मुखेनैव ज्ञातुमिच्छुः । इदं वक्ष्यमाणं वचनमब्रवीत्  ॥ 
२।२।२३  ॥   

  

श्रुत्वैव वनचं यन्मे राघवं पतिमिच्छथ ।  

राजानः संशयो ऽयं मे किमिदं ब्रूत तत्त्वतः  ॥  २।२।२४  ॥   

श्रुत्वेति । हे राजनः मे वचनं श्रुत्वैव न तु पूर्वापरं पर्यालोच्य राघवं
रामं पतिं राजानं इच्छथेति यत्, अयं मे संशयः संशयहेतुः । विधेयापेक्षया
पुल्लिङ्गता । संशयप्रकारमाह किमिदमिति । इदं राघवाभिषेकप्रार्थनं किम्
किंनिमित्तकमिति तत्त्वतो ब्रूत, अत्र निमित्तं याथातथ्येन कथयतेत्यर्थः  ॥ 
२।२।२४  ॥   

  

कथं नु मयि धर्मेण पृथिवीमनुशासति ।  

भवन्तो द्रष्टुमिच्छन्ति युवराजं ममात्मजम्  ॥  २।२।२५  ॥   

पुनः संशयं विशिनष्टि--कथमिति । मयि धर्मेण पृथिवीमनुशासति भवन्तः
ममात्मजम् अतिमुग्धं युवराजं द्रष्टुं कथमिच्छन्ति ? मयि चिरं
स्वसुखनिरभिलाषतया राज्यपरिपालनजागरूके तिष्ठति ममापत्यं पतिमभिलषथ, को वा
मे ऽपराध इति भावः  ॥  २।२।२५  ॥   

  

ते तमूचुर्महात्मानं पौरजानपदैः सह ।  

बहवो नृप कल्याणा गुणाः पुत्रस्य सन्ति ते  ॥  २।२।२६  ॥   

न ते कश्चिदपराधः किन्तु तव पुत्रस्य गुणानामपराध इत्याहुः त इति । ते
राजानः । पौरजानपदैः सह पण्डितपामराविशेषेण सर्वे ऐकमत्यं प्राप्येत्यर्थः
। महात्मानं महाबुद्धिं तं गुणग्राहिणं दशरथं ऊचुः । हे नृपेतिसम्बोधनेन
तारतम्यज्ञतोक्ता । ते पुत्रस्य बहवः कल्याणा गुणास्सन्ति । तव तु
नृपरिपालनमेको गुण इति भावः । रामप्रशंसया तस्यासूया माभूदिति ते
पुत्रस्येत्युक्तम् । तदतिशयस्सर्वोपि त्वत्सम्बन्धकृत इति भावः । गुणा इति
बहुवचनेन बहुत्वे सिद्धेपि बहव इत्युक्त्या असङ्ख्येयगुणत्वमुक्तम् ।
पुत्रस्य गुणा इत्यनेन जन्मसिद्धत्वोक्त्या गुणानां स्वाभाविकत्वमुक्तम् ।
कल्याणाः अखिलहेयप्रत्यनीकाः । आश्रयसम्बन्धेन शुभीभूता वा "गुणाः
सत्यज्ञानप्रभृतय उत त्वद्गततया शुभीभूयं याताः " इत्यभियुक्तोक्तः । अत्र
"स्वाभाविकानवधिकातिशयासङ्ख्येयकल्याणगुणगणः" इति (वाक्यमिदं
भगवद्रामानुजमुनिविरचिते गद्यत्रयेपि विद्यते ।
स्वाभाविकानवधिकातिशयेशितृत्वम्ऽ इति च यामुनाचार्यवचनं प्रतिभाति)
यामुनाचार्यवचनमनुसन्धेयम्  ॥  २।२।२६  ॥   

  

गुणान् गुणवतो देव देवकल्पस्य धीमतः ।  

प्रियानानन्दनान् कृत्स्नान् प्रवक्षामो ऽद्य तान् श्रृणु  ॥  २।२।२७  ॥   

के ते गुणा इत्याकांक्षायां तान् वक्तुं प्रतिजानीते--गुणानिति । हे देव हे
राजन् । गुणवतः प्रशस्तबहुगुणकस्य देवकल्पस्य देवतुल्यस्य । धीमतः रामस्य
प्रियान् इष्टान् । आनन्दनान् प्रीतिजनकान् । तान् प्रसिद्धान् ।
कृत्स्नान् गुणान् । अद्य प्राप्तकाले श्रृणु प्रवक्ष्यामः । गुणवतो
गुणानित्यनेन गुणानामनारोपितत्वेन स्वाभाविकत्वमुक्तम् । देवकल्पस्येत्यनेन
गुणानां सम्भावितत्वम् । धीमत इत्यनेन गुणानां मध्ये ज्ञानस्य
प्राधान्यमुक्तम्, ब्राह्मणा आगता वसिष्ठोप्यागत इत्यत्र वसिष्ठस्येव ।
प्रियानित्यनेन कल्याणत्वम्, आनन्दनानित्यनेन निरतिशयत्वम्,
कृत्स्नानित्यनेनासंख्येयत्वं च विवक्षितम् । एतावत्पर्यन्तं किमर्थं
नोक्तमित्यपेक्षायां भवत्प्रश्नकाल एवास्मदुक्तेरवसर इत्यद्येत्यनेन
सूचयन्ति प्रवक्ष्याम इति । प्रवचनोक्त्या भगवद्गुणोपदेशे ऽधिकारितारतम्यं
नास्ति । अजानता जानद्भिः श्रोतव्यमित्येवेति सूचितम् । श्रृण्वित्यनेन
रामगुणश्रवणे निरतिशयानन्दमग्नो भविष्यसि । कथञ्चिन्मनः संस्तभ्य
श्रोतव्यमित्युक्तम्  ॥  २।२।२७  ॥   

  

दिव्यैर्गुणैः शक्रसमो रामः सत्यपराक्रमः ।  

इक्ष्वाकुभ्यो ऽपि सर्वेभ्यो ह्यतिरिक्तो विशांपते  ॥  २।२।२८  ॥   

दिव्यैरिति । दिव्यैः अमानुषैः । गुणैः शौर्यवीर्यादिभिः । शक्रसमः
इन्द्रसमः । सत्यपराक्रमः अमोघविक्रमः ।  

इक्ष्वाकुभ्यः इक्ष्वाकुवंश्येभ्यः । सर्वेभ्योतिरिक्तः समधिकः " अतिरिक्तः
समधिकः " इत्यमरः । शौर्यादिभिरिति शेषः । राज्ञो मनःप्रीणनाय सम्बोधयन्ति
विशांपत इति । विशां प्रजानां पते  ॥  २।२।२८  ॥   

  

रामः सत्पुरुषो लोके सत्यधर्मपरायणः ।  

साक्षाद्रामाद्विनिर्वृत्तो धर्मश्चापि श्रिया सह  ॥  २।२।२९  ॥   

राम इति । लोके राम एव सत्पुरुषः, रिपूणामपि वत्सल इत्यर्थः । सत्यधर्मावेव
परायणं परमा गतिर्यस्य सः सत्यधर्मपरायणः । सत्यधर्मैकनिरत इत्यर्थः ।
किञ्च धर्मः श्रिया तत्फलभूतया संपदा सह रामात्साक्षादव्यवधानेन
विनिर्वृत्तः निष्पन्न, धर्मार्थयोरितरनिरुपेक्षतया निर्वाहक इत्यर्थः  ॥ 
२।२।२९  ॥   

  

प्रजासुखत्वे चन्द्रस्य वसुधायाः क्षमागुणैः ।  

बुद्ध्या बृहस्पतेस्तुल्यो वीर्ये साक्षाच्छचीपतेः  ॥  २।२।३०  ॥   

रामनिष्ठगुणसमुदायस्यैकत्रासम्भवादेकैकगुणयोगेन चन्द्रादीन्
दृष्टान्तयन्ति-- प्रजेति । प्रजासुखत्वे प्रजानां सुखकरत्वे चन्द्रस्य
तुल्यः । क्षमागुणविषये वसुधायाः भूमेः तुल्यः । बुद्ध्या
बुद्ध्यसाधारणधर्मैण बृहस्पतेस्तुल्यः । वीर्ये विषये शचीपतेः
साक्षात्तुल्यः । "साक्षात्प्रत्यक्षतुल्ययोः " इत्यमरः  ॥  २।२ ३०  ॥ ऀ  

  

धर्मज्ञः सत्यसन्धश्च शीलवाननसूयकः ।  

क्षान्तः सान्त्वयिता श्लक्ष्णः कृतज्ञो विजितेन्द्रियः  ॥  २।२।३१  ॥   

धर्मज्ञ इति । धर्मं सामान्यविशेषरूपमशेषं जानातीति धर्मज्ञः । सत्या अमोघा
सन्धा प्रतिज्ञा यस्यासौ सत्यसन्धः । "सन्धा प्रतिज्ञा मर्यादा" इत्यमरः ।
शीलवान् शीलं हि नाम महतो मन्दैः सह नैरन्ध्र्येण संश्लेषः तद्वान् ।
अनसूयकः गुणेषु दोषाविष्करणमसूया तद्रहितः । बहुव्रीहौ कप् । क्षान्तः
क्षमावान् । क्षमा अत्राश्रितापराधसहिष्णुत्वम् । क्षमेरूदित्वात् पक्षे
नेट् । न केवलं सहिष्णुः अपराधिषु, सान्त्वयिता कुपितान् दुःखितांश्च प्रति
सान्त्ववादी । श्लक्ष्णः प्रियंवदः । "समौ श्लक्ष्णप्रियंवदौ" इत्यमरः ।
कृतज्ञः स्वल्पमपि सकृत्कृतमुपकारं बहुतया जानन्नित्यर्थः । विजितेन्द्रियः
विषयचापलरहितः  ॥  २।२।३१  ॥   

  

मुदुश्च स्थिरचित्तश्च सदा भव्यो ऽनसूयकः  ॥  २।२।३२  ॥   

मृदुरिति । मृदुत्वं समाश्रितजनविश्लेषभीरुत्वम् । चित्तस्थैर्यं नाम
अतिसङ्कटेप्यङ्गीकृतविषयपरित्यागराहित्यम् । सदा भव्यः कुशलः आश्रिताधीनो
वा  ॥  २।२।३२  ॥   

  

प्रियवादी च भूतानां सत्यवादी च राघवः ।  

बहुश्रुतानां वृद्धानां ब्राह्मणानामुपासिता  ॥  २।२।३३  ॥   

प्रियवादी "सत्यं ब्रूयात् प्रियं ब्रूयान्न ब्रूयात्सत्यमप्रियम्"
इत्युक्तरीत्या प्रियवादित्वेपि सत्यवादीत्यर्थः । प्रियवादी च, चकारो
ऽवधारणार्थः । प्रियवाद्येव न तु सत्यमप्यप्रियं वदतीत्यर्थः । ऽन ब्रूयात्
सत्यमप्रियम्ऽ इति स्मरणात् । भूतानां भवनमात्रोपाधिकानां सर्वेषां जनानां
सत्यवादी । सत्यं ब्रूयादिति विहितसत्यवचनः । चकारेण प्रियमप्यसत्यं न
वदतीत्यवधार्यते । यद्वा सत्यमिति परलोकहितमुच्यते । "सत्येन लोकान् जयति"
इति प्रयोगानुसारात् । प्रियवचनस्य निषिद्धसाधारणत्वाददृष्टविरोधिप्रियं न
वदतीत्यर्थः । राघवः रघुराक्षससंवादादिषु प्रियसत्यवचनं प्रसिद्धमिति
कुलागतो धर्म इत्यर्थः । एतादृशज्ञानवत्त्वं पुस्तकनिरीक्षणादिना
पण्डितंमन्यतया वा न भवतीत्याह बहुश्रुतानामिति । बहुभ्य आचार्येभ्यो
बहुभिः शास्त्रैः बहुधा बहुप्रकारेण श्रुतमेषामस्तीति तेषाम् । वृद्धानां
शीलवयोवृद्धानाम् । ब्राह्मणानां उक्तलक्षणेषु क्षत्रियेषु सत्स्वपि
ब्राह्मणानेव ज्ञानार्थमुपास्त इत्यर्थः । प्रियवादीत्यादि । प्रियवादी
ग्रीष्मधर्मसन्तप्तस्थले प्रवर्षी बलाहक इव सुशीतलं वचनं वक्तीत्यर्थः ।
किमीदृशवचनं दिव्यान्तःपुरस्य मातापित्रादीनां वसिष्ठादीनां वा ?
नेत्याहभूतानां सत्तायोगिसकलपदार्थानां च प्रियवादी । किं सर्वत्र प्रियमेव
वदति ? नेत्याहसत्यवादी भूतहितादृष्टार्थवचन इत्यर्थः । प्रियहितवादीति
भावः । किमिदं विरुद्धंद्वयमघटितघटनासामर्थ्यादित्यपेक्षायां न तथा किन्तु
कुलप्रभावादित्याहराघव इति । एवंविधगुणः किं सगर्वो वर्तते ?
नेत्याहबह्विति । सम्भावितगुणैरतृप्तस्सन् पुनरप्यति शयाय ज्ञानिनां
प्राङ्गणं गत्वा तिष्ठतीत्यर्थः । यत्किंचिच्छ्रवणमात्रेण तृप्तानां
ज्ञानादिवृद्धानां "सर्वतः सारमादद्यात्पुष्येभ्य इव षट्पदः"
इत्युक्तरीत्या बहुभ्यः सारग्रहणं कृतवानित्यर्थः । ब्राह्मणानां "सा
विद्या या विमुक्तये" इत्युक्तब्रह्मविद्यानिष्ठानां न तु "विद्या ऽन्या
शिल्पनैपुणम्" इत्युक्तान्यविद्यानिष्ठानाम् । उपासिता तद्गृहं
गत्वानुवर्तयिता न तु स्वगृहे तानानीय श्रोता  ॥  २।२।३३  ॥   

  

तेनास्येहातुला कीर्तिर्यशस्तेजश्च वर्द्धते ।  

देवासुरमनुष्याणां सर्वास्त्रेषु विशारदः  ॥  २।२।३४  ॥   

वृद्धोपासनसिद्धान् गुणानाह--तेनेति । तेन समृद्धोपासनेन । कीर्तिः
औदार्यादिगुणनिमित्ता प्रथा, यशः पराक्रमादिनिबन्धना प्रथा । यद्वा कीर्तिः
प्रथा । यशस्तत्कारणबलादानादिकम्, तेजः पराभिभवनसामर्थ्यम्  ॥  २।२।३४  ॥   

  

सम्यग्विद्याव्रतस्नातो यथावत् साङ्गवेदवित्  ॥  २।२।३५  ॥   

सम्यगिति । विद्याव्रतस्नातः । "वेदमधीत्य स्नायात्" इति स्मृतिप्रक्रियया
निखिलवेदाध्ययनव्रतावरणानन्तरभाविस्नानकर्मयुक्तः । सम्यक्
गुरुकुलवासाद्यङ्गसहिततया साङ्गवेदवित् । "शिक्षा व्याकरणं छन्दो निरुक्तं
ज्यौतिषं तथा । कल्पश्चेति व्याहृतानि वदाङ्गानि मनीषिभिः  ॥ "
इत्युक्ताङ्गसहितवेदार्थज्ञः। यथावत् यथासम्प्रदायम्  ॥  २। २। ३५  ॥   

गान्धर्वे च भुवि श्रेष्ठो बभूव भरताग्रजः ।  

कल्याणाभिजनः साधुरदीनात्मा महामतिः  ॥  २।२।३६  ॥   

गान्धर्वे च सङ्गीतशास्त्रे ऽपि । सामगानोपयुक्तत्वादितिभावः ।
कल्याणाभिजनः परिशुद्धोभयवंशः । साधुः स्वयं परिशुद्धः । अदीनात्मा
क्षोभहेतुष्वप्यक्षोभ्यान्तःकरणः  ॥  २।२।३६  ॥   

  

द्विजैरभिविनीतश्च श्रेष्ठैर्धर्मार्थनैपुणैः  ॥  २।२।३७  ॥   

द्विजैरिति । धर्मार्थनैपुणैः धर्मार्थप्रतिपादनकुशलैः । स्वार्थे
अण्प्रत्ययः । श्रेष्ठैः अभिजनविद्यावृत्तयुक्तैः । अभिविनीतः सर्वतः
सुशिक्षितः  ॥  २। २। ३७  ॥   

  

यदा व्रजति सङ्ग्रामं ग्रामार्थे नगरस्य वा ।  

गत्वा सौमित्रिसहितो नाविजित्य निवर्त्तते  ॥  २।२।३८  ॥   

यदेति । ग्रामार्थ इत्यत्र ग्रामेत्यविभक्तिकनिर्देशः । ग्रामस्य नगरस्य
वार्थे प्रयोजने निमित्ते नाविजित्य निवर्तते इत्यभिधानात् रामस्य
सुबाहुमारीचविषये जेतृत्ववदन्यत्रापि शत्रुविषये जेतृत्वमभूदित्यवगम्यते  ॥ 
२।२।३८  ॥   

  

सङ्ग्रामात्पुनरागम्य कुञ्जरेण रथेन वा ।  

पौरान् स्वजनवन्नित्यं कुशलं परिपृच्छति  ॥  २।२।३९  ॥   

संग्रामादिति । स्फुटम्  ॥  २।२।३९  ॥   

  

पुत्रेष्वग्निषु दारेषु प्रेष्यशिष्यगणेषु च ।  

निखिलेनानुपूर्व्याच्च पिता पुत्रानिवौरसान्  ॥  २।२।४०  ॥   

कुशलप्रश्नप्रकारमाह--पुत्रेष्विति । प्रेष्यः भृत्यः । निखिलेन
कार्त्स्न्येन । आनुपूर्व्यात् प्रधानक्रमेण पृच्छतीत्यनुषज्यते  ॥  २।२।४०
 ॥   

  

शुश्रूषन्ते च वः शिष्याः कच्चित् कर्मसु दंशिताः ।  

इति नः पुरुषव्याघ्रः सदा रामो ऽभिभाषते  ॥  २।२।४१  ॥   

शुश्रूषन्त इति । दंशिताः सन्नद्धाः "सन्नद्धो वर्मितः सज्जो दंशितः"
इत्यमरः  ॥  २।२।४१  ॥   

  

व्यसनेषु मनुष्याणां भृशं भवति दुःखितः ।  

उत्सवेषु च सर्वेषु पितेव परितुष्यति  ॥  २।२।४२  ॥   

सत्पुरुषसम्भावितगुणानभिधाय रामस्य साधारणगुणानाह--व्यसनेष्विति ।
मनुष्याणां  

दिव्यान्तःपुरस्थितमातृप्रभृतीनां न भवति किन्तु मनुष्याणाम्
आढ्यदरिद्रद्विजादितारतम्यानादरेण मनुष्यजात्याक्रान्तानाम् । व्यसनेषु
अल्पानल्पविचारमन्तरेण व्यसनपदार्थेषु । भृशं व्यसनवतो यादृशं न किन्तु
पङ्कमग्नगज इव स्वमाहात्म्यानुगुणं यावत्सत्ताकं च दुःखितो भवति न तु
दिनक्रमेण विस्मरति, इदं दुःखं मत्परिपालनवैगुण्येन खल्वागतमिति नितरां
दुःखितो भवति । "ह्रीरेषा तु ममातुला" इति वक्ष्यति । उत्सवेषु
पुत्रजननादिषु सर्वेषु पुत्रीजननाद्यनादरविरहेण द्वारि
चूतकिसलयमालाबन्धनमुपधीकृत्य प्रवृत्तेष्वित्यर्थः । पितेव पुत्रादीनां
पुत्राद्युत्सवेषु यः पितुः परितोषो जायते स द्विविधः ।
पामराणामर्थलाभलौकिकसहायनिमित्तः, पण्डितानां स्वोत्तारकत्वनिमित्तश्च ।
एवमुभयविधपरितोषो रामस्याप्यस्ति "प्रनृत्यन्ति पितामहाः । यद्येको ऽपि
गयां व्रजेत्" इतिवत् । "मनुष्याणां सहस्रेषु कश्चिद्यतति सिद्धये ।
बहुजन्मसहस्रान्ते दिष्ट्या यस्तु प्रपद्यते  ॥ " इति प्रत्याशासम्भवात्।
अत्र परिशब्दो वीप्सायां वर्तते। अत्रापि भृशमित्यनुवर्तते ॥  २।२।४२  ॥   

  

सत्यवादी महेष्वासो वृद्धसेवी जितेन्द्रियः ।  

स्मितपूर्वाभिभाषी च धर्मं सर्वात्मना श्रितः  ॥  २।२।४३  ॥   

सत्यवादीति । अतिसङ्कटावस्थायामपि सत्यवचनशीलः । सर्वात्मना धर्मं श्रितः
अतिदुर्घटदशायामपि धर्मं न त्यजतीत्यर्थः  ॥  २।२।४३  ॥   

  

सम्यग्योक्ता श्रेयसां च न विगृह्यकथारुचिः ।  

उत्तरोत्तरयुक्तौ च वक्ता वाचस्पतिर्यथा  ॥  २।२।४४  ॥   

सम्यगिति । श्रेयसां सम्यग्योक्ता सम्पादकः । न विगृह्यकथारुचिः "न
विगृह्यकथां कुर्यात्" इति निषिद्धयोर्जल्पवितण्डयोर्निवृत्तरागः ।
निवृत्तरागत्वं किमवक्तृत्वात् ? नेत्याह उत्तरेति  ॥  २।२।४४  ॥   

  

सुभ्रूरायतताम्राक्षः साक्षाद्विष्णुरिव स्वयम् ।  

रामो लोकाभिरामो ऽयं शौर्यवीर्यपराक्रमैः  ॥  २।२।४५  ॥   

उक्तकल्याणगुणानुरूपाकारसौभाग्यमाह--सुभ्रूरिति । शूरस्य भावः शौर्यम्,
तच्च मरणनिर्भयत्वम् । "शूरो मरणनिर्भयात्" इतिवचनात् । वीर्यं
स्वयमविकृतस्सन् परान् विविधमीरयति विद्रावयतीति वीरः, तस्य भावो वीर्यम् ।
दुष्प्रवेशचक्रव्यूहादिविशिष्टसैन्ययुक्तान् देवासुरानपि
येनोत्साहेनाक्रमति स पराक्रमः  ॥  २।२।४५  ॥   

  

प्रजापालनतत्त्वज्ञो न रागोपहतेन्द्रियः ।  

शक्तस्त्रैलोक्यमप्येको भोक्तुं किन्नु महीमिमाम्  ॥  २।२।४६  ॥   

प्रजेति । "रामो राज्यमुपासित्वा" इत्युक्तरीत्या प्रजापालनतत्वज्ञः । न
रागोपहतेन्द्रियः इन्द्रियचापलरहित इति न समासः । भोक्तुं पालयितुम्  ॥ 
२।२।४६  ॥   

  

नास्य क्रोधः प्रसादश्च निरर्थो ऽस्ति कदाचन ।  

हन्त्येव नियमाद्वध्यान्न वध्ये न च कुप्यति  ॥  २।२।४७  ॥   

नेति । नियमात् नियमेन वध्यान् शास्त्रतो वध्यान् हन्त्येव । अवध्ये
शास्त्रतः अवध्ये विषये  ॥  २।२।४७  ॥   

  

युनक्त्यर्थैः प्रहृष्टश्च तमसौ यत्र तुष्यति  ॥  २।२।४८  ॥   

युनक्तीति । यत्र यस्मिन् पुरुषे तुष्यति तं तुष्टो ऽसौ
अर्थैरभिलषितपदार्थैः युनक्ति योजयति  ॥  २।२।४८  ॥   

  

शान्तैः सर्वप्रजाकान्तैः प्रीतिसञ्जननैर्नृणाम् ।  

गुणैर्विरुरुचे रामो दीप्तः सूर्य इवांशुभिः  ॥  २।२।४९  ॥   

शान्तैरिति । शान्तैः शमप्रधानैः सर्वप्रजानां कान्तैः काम्यमानैः ।
सर्वजनभोग्यैरित्यर्थः । अत एव प्रीतिसञ्जननैः । दान्त इति
पाठे--यमनियमादिरूपतपःक्लेशसहः । "तपः क्लेशसहो दान्तः" इत्यमरः । दीप्तः
ग्रीष्मादिकालिकः  ॥  २।२।४९  ॥   

  

तमेवङ्गुणसम्पन्नं रामं सत्यपराक्रमम् ।  

लोकपालोपमं नाथमकामयत मेदिनी  ॥  २।२।५०  ॥   

तमिति । मेदिनी मेदिनीस्थ जनता  ॥  २।२।५०  ॥   

  

वत्सः श्रेयसि जातस्ते दिष्ट्यासौ तव राघव ।  

दिष्ट्या पुत्रगुणैर्युक्तो मारीच इव काश्यपः  ॥  २।२।५१  ॥   

वत्स इति । तव दिष्ट्या भाग्येन । श्रेयसि श्रेयोनिमित्तम् । वत्सः पुत्रो
जातः । पुत्रगुणैर्युक्तः ऽपुन्नाम्नो नरकात्त्रायतेऽ इति
व्युत्पत्तिसिद्धपितृतारकगुणैर्युक्तः । मारीचः मरीचेः पुत्रः । काश्यपः
कश्यपगोत्रः  ॥  २।२।५१  ॥   

  

बलमारोग्यमायुश्च रामस्य विदितात्मनः ।  

देवासुरमनुष्येषु सगन्धर्वोरगेषु च  ॥  २।२।५२  ॥   

आशंसते जनः सर्वो राष्ट्रे पुरवरे तथा ।  

आभ्यन्तरश्च बाह्यश्च पौरजानपदो जनः  ॥  २।२।५३  ॥   

बलमिति श्लोकद्वयमेकान्वयम् । देवासुरमनुष्येषु सर्वो जनः राष्ट्रे
इतरराष्ट्रे पुरवरे इतरपुरवरे च वर्त्तमानो जनः । आभ्यन्तरः अन्तःपुरचारी
जनः । पौरजानपदः स्वपुरस्वजनपदस्थो जनश्च । विदितात्मनः प्रसिद्धशीलस्य
रामस्य बलादिकमाशंसते प्रार्थयते । मनुष्यशब्दो ऽत्र
देवादिसाहचर्यादृषिवचनः  ॥  २।२।५२५३  ॥   

  

स्त्रियो वृद्धास्तरुण्यश्च सायंप्रातः समाहिताः ।  

सर्वान् देवान्नमस्यन्ति रामस्यार्थे यशस्विनः  ॥  २।२।५४  ॥   

स्त्रिय इति । स्त्रियः अतिगम्भीरतया स्वहृदयं व्यक्तमनाविष्कुर्वन्त्यः ।
वृद्धाः करणपाटवरहिताः, अत्यलसतया सर्वत्रानादरं कुर्वन्त्यः । तरुण्यः
यौवनमदान्धतया विवेकशून्याः । सायंप्रातरित्युपलक्षणम्,
त्रिसन्ध्यमित्यर्थः । तेन मङ्गलाशासनकालनियमोक्तिः । समाहिताः सावधानाः ।
अनेन रामगुणगृहीततया स्वारसिकप्रेमकत्वेन समनस्कत्वमुक्तम् । सर्वान्
देवानिति प्रेमकलुषिततया न्यूनाधिकविभागमन्तरेण लौकिकवैदिकविभागमन्तरेण च
नमस्यन्तीति रामरक्ष्यानेव देवान् रामरक्षकान् मन्यन्त इति
प्रेमान्ध्यकाष्ठा दर्शिता । रामस्यार्थे रामस्य
बलारोग्यादिप्रयोजनसिद्ध्यैव स्वप्रयोजनं नान्तरीयकमिति तस्यैव
प्रयोजनमुद्दिश्य । यशस्विनः देवतान्तरनमस्कारस्य रामप्रयोजनपर्यवसितत्वात्
रामप्रेमपारवश्येन कृतत्वाच्च स्वरूपविरुद्धदेवतान्तरभजनरूपमयशो
नास्तीत्यर्थः  ॥  २।२।५४  ॥   

  

तेषामायाचितं देव त्वत्प्रसादात्समृद्ध्यताम्  ॥  २।२।५५  ॥   

तेषामिति । आयाचितं रामाभिषेकरूपाभिमतार्थप्रार्थनम् । समृद्ध्यतां सफलं
भवतु  ॥  २।२।५५  ॥   

  

राममिन्दीवरश्यामं सर्वशत्रुनिबर्हणम् ।  

पश्यामो यौव राज्यस्थं तव राजोत्तमात्मजम्  ॥  २।२।५६  ॥   

राममिति । इन्दीवरश्याममिति समुदायशोभोक्ता । सर्वशत्रुनिबर्हणमिति
स्वसौन्दर्यातिशयदर्शनमग्नचित्तत्वरूपकामादिशत्रुनिबर्हणमित्यर्थः ।
पश्यामः द्रक्ष्यामः । "वर्तमानसामीप्ये वर्तमानवद्वा" इति भविष्यदर्थे लट्
 ॥  २।२।५६  ॥   

  

तं देवदेवोपममात्मजं ते सर्वस्य लोकस्य हिते निविष्टम् ।  

हिताय नः क्षिप्रमुदारजुष्टं मुदाभिषेक्तुं वरद त्वमर्हसि  ॥  २।२।५७  ॥   

तमिति । देवेति सम्बुद्धिः । देवदेवः विष्णुः तत्सदृशमिति वा । निविष्टं
दत्तावधानमित्यर्थः । उदारजुष्टं औदार्ययुक्तम् । भावप्रधानो निर्देशः ।
उदारैर्जुष्टं सेवितमिति वा  ॥  २।२।५७  ॥   

  

इत्यार्षे श्रीरामायणे वाल्मीकीये आदिकाव्ये अयोध्याकाण्डे द्वितीयः सर्गः
 ॥  २  ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने द्वितीयः सर्गः  ॥  २  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/01-abhiSheka-yojanA/002_rAmabhiShekacharchA.md">
<details><summary><h3>शिरोमणी ...{Loading}...</h3></summary>



आहूतराजाद्यागमनौत्तरकालिकं वृत्तमाह-- तत इत्यादिभिः । ततः
आहूतराजाद्यागमनानन्तरं परिषदं राजादिसमूहमामन्त्र्य हितं सर्वोपकारकमत एव
उद्धर्षणं सर्वहर्षजनकमेवमिदं वचः प्रथितं सर्वश्रोतव्यं यथा स्यात्तथोवाच
 ॥  २।२।१  ॥   

  

वचनप्रकारमेवाह-- दुन्दुभीत्यादिश्लोकद्वयेन । दुन्दुभिर्भेरी
तत्स्वरसदृशेन अनुनादिना प्रतिध्वनिनिष्पादनशीलेन स्वरेण स्वस्य
आत्मीयराज्यस्य रः समर्पणं यस्मिन् तेन राजलक्षणयुक्तेन अत एव कान्तेन
कमनीयेन अनुपमेन उपमारहितेन रसयुक्तेन आनन्दजनकेन स्वरेण अनुनादयन्
सभामण्डलं पूरयन् सन् राजा सर्वानुरागनिष्पादको नृपतिश्चक्रवर्ती नृपानुवाच
। द्वयोरेकत्रान्वयः  ॥  २।२।२३  ॥   

  

तद्वचनमेवाह-- विदितमित्यादिभिः । मे एतद्राज्यं मम पूर्वकैः सुतवत् यथा
यथावत्परिपालितमेतद्भवतां विदितम् । एतदित्युभयान्वयि  ॥  २।२।४  ॥   

  

स इति । श्रेयसा अतिकल्याणेन योक्तुं संयोजयितुम्  ॥  २।२।५  ॥   

  

रामेणावश्यं प्रजाः पालनीया इत्यत्र हेतुं प्रतिपादयन्नाह-- मयेत्यादिभिः ।
पूर्वैः मनुप्रभृतिभिराचरितं पन्थानमनुगच्छता अनुसरता मयापि प्रजाः नित्यं
यथाशक्ति  

शक्तिमनतिक्रम्याभिरक्षिताः  ॥  २।२।६  ॥   

  

इदानीं स्वकर्तृकप्रजापालनेच्छा नास्तीत्यत्र हेतुं वदन्नाह--
इदमित्यादिश्लोकचतुष्टयेन । कृत्स्नस्य लोकस्य हितं चरता मया पाण्डुरस्य
श्वेतस्य आतपत्रस्य छत्रस्य छायायामिदं शरीरं जरितं प्रतीयमानजरां
प्रापितम्, एतेनेदानीं राज्यश्रीभोगाकाङ्क्षा नास्तीति व्यञ्जितम्  ॥  २।२।७
 ॥   

  

तदेव भङ्ग्यन्तरेण बोधयन्नाह-- प्राप्येति । बहूनि षष्टिं वर्षसहस्राणि
आयूंषि प्राप्य जीवतः इह लोके वर्तमानस्य अत एव जीर्णस्य
प्रतीयमानजीर्णताविशिष्टस्य अस्य शरीरस्य विश्रान्तिमभिरोचये इच्छामि  ॥ 
२।२।८  ॥   

  

राजेति । राज्ञां मनुप्रभृतीनां ये प्रभावाः
सर्वदिग्वजयकारकशौर्यादयस्तैर्जुष्टामत एवाजितेन्द्रियैर्दुर्वहां लोकस्य
गुर्वीं धर्मधुरं धर्मपूर्वकरक्षणभारं वहन् सन् परिश्रान्तो ऽस्मि हिर्हेतौ
 ॥  २।२।९  ॥   

  

स इति । सन्निकृष्टानात्महितकारकान्  ॥  २।२।१०  ॥   

  

रामस्य राज्ययोग्यत्वं प्रतिपादयन्नाह-- अन्विति । ज्येष्ठो ममात्मजः
सर्वैर्गुणैर्मामनुजातः । "अनुर्लक्षणे" इति कर्मप्रवचनीयत्वाद्द्वितीया ।
अत्राप्युपमानोपमेयभाव इषुवत्सविता गच्छतीतिवद्बोध्यः  ॥  २।२।११  ॥   

  

तमिति । पुष्येण युक्तं चन्द्रमिव
पुण्यनक्षत्रयुक्तचन्द्रसदृशकार्यसाधकमित्यर्थः । किंच चन्द्रमिव
प्रकाशमानं युक्तं निखिलशक्तिविशिष्टं पुष्येण नक्षत्रेण यौवराज्ये
नियोक्तास्मीत्यर्थः  ॥  २।२।१२  ॥   

  

अन्विति । येन नाथेनैव त्रैलोक्यमूर्ध्वमध्याधोलोको नाथवत्तरमस्ति स एव
अनुरूपः नाथत्वयोग्यो रामो वो नाथः स्यात् । अपिवैशब्दावेवार्थौ  ॥  २।२।१३
 ॥   

  

अनेनेति । अत एव श्रेयसा सर्वमङ्गलहेतुना अनेन रामेण इमां महीं संयोक्ष्ये
 ॥  २।२।१४  ॥   

  

यदिति । मे मम अनुरूपः योग्यः अर्थो यस्मिन् तत् इदं रामाभिषेचनं यत् यदि
मया साधु सुमन्त्रितं तदा भवन्तः अनुमन्यन्तामनुमतिं कुर्वन्तु । कथं केन
प्रकारणे अहं करवाणीत्यपि वदन्त्विति शेषः । वाशब्द इत्यर्थे  ॥  २।२।१५
 ॥   

  

यद्यपीति । यद्यपि एषा रामाभिषेकविषया मम प्रीतिरस्ति तथापि अन्यत् अतो
भिन्नं हितं चेद्भवद्भिर्विचिन्त्यताम् । तत्र हेतुः मध्यस्थचिन्ता
मध्यस्थानां निर्णायकत्वेन स्थापितानां चिन्ता  

विचारः अन्या एकनिष्ठविचारतो विलक्षणा । तत्र हेतुः विमर्देन
पूर्वपक्षोत्तरपक्षाभ्यां गृहीतत्वेन अभ्यधिकः उदयो यया सा । तुशब्द
एवार्थे चेदित्यध्याहृतम्  ॥  २।२।१६  ॥   

  

इतीति । वृष्टिमन्तं महामेघं दृष्ट्वा बर्हिणो मयूरा इव नर्दन्तः
प्रत्यनन्दन्  ॥  २।२।१७  ॥   

  

तत्रत्यराजप्रमोदमुक्त्वा तत्रस्थजनप्रमोदं वर्णयन्नाह-- स्निग्ध इति ।
स्निग्धः स्नेहसूचकः अनुनादः प्रतिध्वनिजनकः हर्षसमीरितः सकलहर्षहेतुः
जनौघैरुद्घुष्टः उच्चारितः सन्नादः शोभनशब्दः विमानमतिपूज्यसभामण्डपं
कम्पयन्निव तत्र तस्यां सभायां संजज्ञे "मेदिनीम्" इति भट्टसंमतः पाठः  ॥ 
२।२।१८  ॥   

  

तस्येति । जनमुख्याः नृपतयः "बलमुख्याश्च" इति भट्टसंमतः पाठः  ॥  २।२।१९
 ॥   

  

समेत्येति । मन्त्रयित्वा कर्तव्यं निश्चित्यैव । तुशब्द एवार्थे
समतामेकविषयत्वं गताः प्राप्ता बुद्धयो येषां ते वृद्धं समृद्धम् । "ते
मन्त्रयितुं" इति भट्टसंमतः पाठः  ॥  २।२।२०  ॥   

  

तद्वचनमेवाह-- अनेकेति । हे पार्थिव अनेकानि बहूनि वर्षसहस्राणि यस्य सः
बहुवर्षसहस्राणि राज्यकर्तेत्यर्थः । वृद्धः सकलसम्पत्तिविशिष्टस्त्वमसि स
त्वं पार्थिवं पृथिवीपालनयोग्यं रामं युवराजानमभिषिञ्चस्व
युवराजत्वेनाभिषेकं कारयेत्यर्थः । सहस्रशब्दः स्वार्थिकाण्णन्तः
युवराजानमित्यत्र समासान्तविधेरनित्यत्वाट्टजभावः
संज्ञापूर्वकविधेरनित्यत्वात्परस्मैपदाभावः किंच स्वेति भिन्नं
पदमात्मीयेत्यर्थः । स्वश्चासौ पार्थिवश्चेति कर्मधारयो वा  ॥  २।२।२१  ॥   

  

इच्छाम इति । छत्रावृत्ताननं युवराजत्वेनाभिषिक्तमित्यर्थः । द्रष्टुमिति
शेषः  ॥  २।२।२२  ॥   

  

इतीति । मनःप्रियं स्वेप्सितं तद्वचनमेवाह-- श्रुत्वेति । हे राजानः । मे
वचनं श्रुत्वैव श्रवणोत्तरं विचारमकृत्वैव यत् यूयं राघवं रामं पतिं
राजानमिच्छथ तदिदं किं किमर्थमयं मे संशयः अतो यूयं तत्त्वतो ब्रूत हेतुं
वदतेत्यर्थः  ॥  २।२।२३२४  ॥   

  

संशयं प्रकटयन्नाह-- कथमिति । महाबलं रामं युवराजमेव भवन्तः कथमिच्छन्ति
अत्र हेतुं वदन्त्वित्यर्थः  ॥  २।२।२५  ॥   

  

ते इति । हे नृपते तव पुत्रस्य बहवो ऽसंख्येया कल्याणगुणाः सन्ति नृपोचिताः
कल्याणगुणा इति वा  ॥  २।२।२६  ॥   

  

ननु के ते गुणा इत्यत आह-- गुणानिति । देव हे राजन् गुणवतः
प्राकृतविलक्षणगुणविशिष्टस्य देवकल्पस्य देवोपलक्षितसर्वसामर्थ्यदातुः
धीमतः समाधिकरहितबुद्धिविशिष्टस्य रामस्य प्रियान् सर्वप्रीतिविषयीभूतान्
आनन्दनान् सर्वानन्ददातृ़न् कृत्स्नान् अस्मज्ज्ञानविषयीभूतनिःशेषान्
गुणान् अद्य प्रवक्ष्यामः तान् त्वं श्रृणु  ॥  २।२।२७  ॥   

  

गुणानेवाह-- दिव्यैरित्यादिभिः । अत्र प्रकरणे ऽप्युपमानोपमेयभावः
इषुवत्सविता गच्छतीतिवद्बोध्यः  ॥  २।२।२८  ॥   

  

राम इति । लोके अतलादिभूरादिवैकुण्ठादिषु सत्पुरुषो राम एव । च शब्द
एवार्थे अत एव पौरुषे चाप्रतिद्वन्द्वः शरैनमित्यादिसङ्गच्छते  ॥  २।२।२९
 ॥   

  

प्रजेति । चन्द्रस्येत्यादेस्तुल्य इत्यत्रान्वयः  ॥  २।२।३०  ॥   

  

धर्मज्ञ इति । अनसूयकः किंचिद्विषयकासूयानाश्रयः
उत्तरपद्यघटकीभूतानसूयकपदार्थस्तु सर्वकर्तृकवास्तवासूयाया अविषय इत्यर्थः
। अत एवोभयोर्न पौनरुक्त्यम् । वस्तुतस्त्वनसूयकपदार्थः बालकाण्डे
प्रथमसर्गे व्याख्यातः  ॥  २।२।३१३२  ॥   

  

बह्विति । बहुश्रुतादित्रयाणां उपासिता सत्कारकारी तेन उपासनेन  ॥  २।२।३३
 ॥   

  

देवेति । देवादीनां सर्वास्त्रेषु
देवादिज्ञानविषयीभूतनिखिलास्त्रोपलक्षितशस्त्रास्त्रादिषु विशारदो  

निपुणः  ॥  २।२।३४  ॥   

  

गान्धर्व इति । गान्धर्वे गानप्रकारबोधकसंगीतशास्त्रज्ञाने भुवि
वैकुण्ठादिभूमिषु श्रेष्ठः कल्याणः अतिशयकल्याणविशिष्टः आभी अतिप्रकाशवान्
जनः तत्सखादिर्यस्य स बभूव  ॥  २।२।३५  ॥   

  

द्विजैरिति । धर्मार्थनैपुणैः श्रेष्ठैः द्विजैः ब्राह्मणैरित्यर्थः ।
अभिविनीतः सर्वकार्यविषयकशिक्षां प्राप्तः सौमित्रिसहितो रामः ग्रामार्थे
विवादास्पदीभूतग्रामादिप्राप्त्यर्थं यदा संग्रामं व्रजति तदैव नगरस्य
विवादकारणीभूतराजपुरस्य समीपं गत्वा प्राप्य अविजित्य स्वविजयमलब्ध्वा न
निवर्तते राजपुरस्य समीपं प्राप्येत्युक्त्या विवादकारणीभूतराजानां
रामसंग्रामस्थितौ सामर्थ्याभावः सूचितः तेन रामस्य प्रतापातिशयः सूचितः ।
नैपुणशब्दः स्वार्थाण्णन्तः वाशब्द एवार्थे सार्धश्लोक एकान्वयी  ॥  २।२।३६
 ॥   

  

संग्रामादिति । स्वजनवत् स्वसखादिवत् नित्यं परिपृच्छति  ॥  २।२।३७  ॥   

  

पुत्रेष्विति । पुत्रादिषु आनुपूर्व्या ज्येष्ठादिक्रमेण निखिलेन
कार्त्स्येन औरसान् पुत्रान् पितेव कुशलं परिपृच्छतीत्यनुकृष्यते तत्र
प्रेष्याः भृत्याः  ॥  २।२।३८  ॥   

  

प्रश्नान्तरमाह-- शुश्रूषन्ते इति । धर्मेषु दंशिताः अनवधानतारहिताः वः
शिष्याः वो युष्मान् कच्चित् शुश्रूषन्ते इति एवं प्रकारेण पुरुषव्याघ्रो
रामः सदा यथोचितसमये अभिभाषते पृच्छतीत्यर्थः  ॥  २।२।३९  ॥   

  

व्यसनेष्विति । मनुष्याणां भृत्यादिवर्गाणां व्यसनेषु प्राप्तेषु सत्सु
भृशं दुःखितो भवति सर्वेषु उत्सवेषु च पितेव परितुष्यति  ॥  २।२।४०  ॥   

  

सत्येति । सत्यवादी सत्यमेव वदति तच्छीलः स्मितपूर्वाभिभाषी
स्मितपूर्वमभिभाषते तच्छीलः सर्वात्मना सर्वप्रयत्नेन धर्ममाश्रितः  ॥ 
२।२।४१  ॥   

  

सम्यगिति । श्रेयसां कल्याणानां सम्यग्योक्ताप्रापक इत्यर्थः ।
विगृह्यकथारुचिः विगृह्यकथायां विरोधपूर्वकजल्पादौ रुचिर्न
उत्तरोत्तरयुक्तौ वाचस्पतिः बृहस्पतिरेव वक्ता "न विगर्ह्यकथारुचिः" इति
पाठे निन्द्यकथारुचिरित्यर्थ इति भट्टः  ॥  २।२।४२  ॥   

  

सुभ्रूरिति । शोभने भ्रुवौ यस्य सः आयतताम्राक्षः आयते विस्तृते ताम्रे
अरुणे अक्षिणी यस्य सः ताम्रशब्दस्य कमलपरत्वे
आयतकमलपत्रसदृशनेत्रवानित्यर्थः । अयं लोकाभिरामो राम इव
शौर्यवीर्यपराक्रमैरुपलक्षितः साक्षात्स्वयं विष्णुः  ॥  २।२।४३  ॥   

  

प्रजेति । प्रजापालनसंयुक्तो ऽपि रागोपहतेन्द्रियः रागेण अत्यनुरागेण
उपहतानि पराभूतानि इन्द्रियाणि यस्य स न अत एव एष रामः त्रैलोक्यं भोक्तुं
पालयितुं शक्तः समर्थः इमां महीं भोक्तुं समर्थश्चेत्किंनु वक्तव्यम्  ॥ 
२।२।४४  ॥   

  

नेति । निरर्थः निष्प्रयोजनः अस्य रामस्य क्रोधः प्रसादश्च कदाचन नास्ति एष
रामः नियमाद्वध्यान् हन्ति अवध्येषु अवध्येभ्यः न कृप्यति "नावध्ये खलु"
इति भूषणपाठः  ॥  २।२।४५  ॥   

  

युनक्तीति । असौ रामः यत्र यस्मिन् जने तुष्यति तं जनं प्रहृष्टः सन्
अर्थैस्तदीप्सितवस्तुभिर्युनक्ति संयोजयति । अर्धं पृथक्-- दान्तैरिति ।
सर्वप्रजाकान्तैः निखिलजनेच्छाविषयीभूतैः अत एव नृणां प्रीतिसंजननैः
प्रीत्युत्पादकैः दान्तैः यथोचितदण्डकारणीभूतैः गुणैः अंशुभिर्दीप्तः सूर्य
इव रामो विरोचते शोभते "शान्तैः" इति पाठान्तरम्  ॥  २।२।४६  ॥   

  

तमिति । एवंगुणसम्पन्नं रामं मेदिनी पृथ्वीनाथं स्वपतिमकामयत ऐच्छत्  ॥ 
२।२।४७  ॥   

  

वत्स इति । ते वत्सः श्रेयसि सर्वकल्याणार्थं तव दिष्ट्या भाग्यवशेन जातः
प्रादुर्भूतः दिष्ट्या भाग्यवशेनैव असौ राघवः मारीचः मरीचिपुत्रः कश्यप इव
पुत्रगुणैर्युक्तः आसीदिति शेषः  ॥  २।२।४८  ॥   

  

बलमिति । देवादिषु विद्यमानः सर्वो जनः विदितात्मनो रामस्य बलादि आशंसते
कथयति । सार्धश्लोक एकान्वयी  ॥  २।२।४९  ॥   

  

आभ्यन्तर इति । पौरजानपदः पुरभवो जनपदभवश्च आभ्यन्तरः सेवकः बाह्यः
तद्भिन्नश्च जनवृद्धास्तरुण्यश्च स्त्रियः रामस्यार्थे सर्वान् देवान्
नमस्यन्ति अतस्तेषां सेवकादीनामायाचितं प्रार्थितं त्वत्प्रसादात्
त्वत्कृपया समृध्यतां सम्पद्यताम् अत एव हे देव हे राजोत्तम
सर्वशत्रुनिबर्हणं रामं यौवराज्यस्थं पश्यामः द्रष्टा स्मः ।
"वर्तमानसामीप्य?" इति भविष्यति लट् तेषामित्यत्र "पुमान्स्त्रिया--"
इत्येकशेषः । एतेन रामे सर्वेषां परमानुरागः सूचितः  ॥  २।२।५१५३  ॥   

  

तमिति । देवदेवोपमं देवदेवो विष्णुरुपमा उपमेयं यस्य तं सर्वस्य लोकस्य
हिते निविष्टं संस्थितमुदारजुष्टं महद्भिः सेवितं ते आत्मजं रामं नो
ऽस्माकं हिताय क्षिप्रमभिषेक्तुं त्वमर्हसि  ॥  २।२।५४  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे द्वितीयः
सर्गः  ॥  २।२  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/01-abhiSheka-yojanA/002_rAmabhiShekacharchA.md">
<details><summary><h3>तिलकम् ...{Loading}...</h3></summary>



अथ राज्याभिषेकस्य सर्वप्रजार्थत्वात्तदनुमतय आह राजेत्याह तत इति ।
आमन्त्र्याभिमुखीवत्यहितं श्रेयस्करम् अत एवोद्धर्षणमुत्कृष्टहर्षजनकम्
प्रथितं सर्वजनश्राव्यं यथा भवति तथोवाच  ॥  २।२।१  ॥   

  

तदेवाह दुन्दुभीति । अनुनादः प्रतिध्वनिः नादयन् दिश इति शेषः  ॥  २।२।२ ॥   

  

स्वरे राजलक्षणयुक्तत्वं स्निग्धगम्भीरत्वादियुक्तत्वम् । कान्तत्वं
मृदुमधुरत्वादिना रसयुक्तेनाद्भुतरसयुक्तेन  ॥  २।२।३  ॥   

  

मे राज्यं मया संप्रति पाल्यमानम् मम पूर्वैर्मन्वादिभिः पालितमिति
विदितमित्यन्वयः  ॥  २।२।४  ॥   

  

ततः किं तत्राह सो ऽहमिति । श्रेयसा रामराज्याभिषेकद्वारा विशिष्टेन सुखेन
यत इक्ष्वाकुभिः प्रतिपालितमत एव सुखार्हम्  ॥  २।२।५  ॥   

  

पूर्वैर्मन्वादिभिः पन्थानं प्रजापालनमार्गम् अनिद्रेण स्वसुखनिरपेक्षेण ।
यथाशक्तीति विनयप्रदर्शनम्  ॥  २।२।६  ॥   

  

जरितं प्रापितजरं कृतम् । न कदापि प्रजापालनविरोधेन विषयासक्तिः कृतेति
भावः  ॥  २।२।७  ॥   

  

वर्षसहस्राणि षष्टिवर्षसहस्राणि बहून्यायूंषि वत्सरशथरूपानेकपुरुषायूंषि
विश्रान्तिं प्रजाचिन्ताराहित्यरूपिणीम्  ॥  २।२।८ ॥   

  

राजप्रभावाः शौर्यादयस्तद्युक्तैर्जुष्टाम् । वहन्निति हेतौ शता  ॥  २।२।९
 ॥   

  

प्रजाहिते पुत्रं कृत्वा तं निपुज्य । अनुमान्य कृतानुमतिकान्कृत्वा  ॥ 
२।२।१०  ॥   

  

राज्यार्हत्वं पुत्रस्य दर्शयति अनुजात इति । मत्सम्बन्धि सर्वगुणविशिष्टो
जात इत्यर्थः । इत्थंभूताख्यानविषये ऽनुः "कर्मप्रवचनीय" इति मामिति
द्वितीया । स्ववृत्तिगुणाधिकगुणवत्तामप्याह पुरदरेति  ॥  २।२।११  ॥   

  

पुष्येण युक्तं चन्द्रमिव सर्वकार्यसिद्धिदक्षम् यौवराज्ये तत्पदे
प्रतिर्नियोक्तास्मीति लुट् । पुङ्गवं श्रेष्ठम्  ॥  २।२।१२  ॥   

  

स वो युष्माकं राजानुरूपो योग्यः । येन राज्ञा न केवलं यूयमेव नाथवन्तः,
अपि तु त्रैलोक्यमपि नाथवत्तरम् एवंप्रभावो राम इति भावः  ॥  २।२।१३  ॥   

  

श्रेयसा प्रशस्ततरेण रामेण महीं संयोक्ष्ये, राज्याभिषेकद्वारेणेत्यर्थः ।
एवं सति तस्मिन्सुते तत्पालनभारं निवेश्य गतक्लेशो भविष्यामि  ॥  २।२।१४
 ॥   

  

म इदमभिषेकरूपं कार्यं यद्यदि मया साधु सुमन्त्रितं
भवतामनुरूपार्थमनुकूलप्रयोजनावहं च तदा भवन्तो मे ममानुमन्यन्तामनुमतिं
प्रयच्छन्तु । हर्षयुक्तत्वाद्वक्तुरस्मच्छब्दपौनरुक्त्यमदोषाय । इतो
ऽतिरिक्तं वा कथं केन  

प्रकारेण किं करवाणि तद्वदन्त्विति शेषः  ॥  २।२।१५  ॥   

  

ननु त्वदधिकः को हिताहितविचारसमर्थो ऽत आह यद्यपीति । एषा चिन्ता यद्यपि मम
प्रीतिस्तद्विषया तथाप्यन्यद्धितं यद्यस्ति तदा विचिन्त्यताम् । यतो
मध्यस्थानां रागद्वेषहीनानां चिन्ता तु  

विचारस्तु तद्वतां चिन्तापेक्षयान्या विलक्षणा । तदेवाह-- विमर्देन
पूर्वापरपक्षसंघर्षेणाभ्यधिकोदयाधिकार्थप्रादुर्भाववती  ॥  २।२।१६  ॥   

  

वृष्टिमन्तं महामेघं दृष्ट्वा नर्दन्तो बर्हिण इव मुदिता नृपा नृपं
प्रत्यनन्दन्प्रशंसापूर्वकमङ्गीचक्रुः  ॥  २।२।१७  ॥   

  

अनुनादः सामन्तकृतहर्षजवाक्यप्रतिध्वनिः सञ्जज्ञे सभायामिति शेषः ।
जनौघानामुद्घुष्टेन शब्देन सन्सम्भवन्नादः प्रतिध्वनिः पृथिवीं कम्पयन्निव
सञ्जज्ञे बहिरिति शेषः । "विमानम्" इति पाठे राजस्थानमित्यर्थः  ॥  २।२।१८
 ॥   

  

भावं धर्मविषयमभिप्रायम् बलं सेना तपोबलं वा चान्नृपाः  ॥  २।२।१९  ॥   

  

समतामेकरूपतां गताः प्राप्ता बुद्धयो येषां ते मन्त्रयितुं प्रवृत्ता इति
शेषः । मन्त्रिणोत्तरं ज्ञात्वा पुनः पुनः पर्यालोचनेन निश्चित्य  ॥  २।२।२०
 ॥   

  

अनेकत्यादिपदं बहुव्रीहिः । साहस्रो स्वार्थिको ऽण् । युवराजानमिति
समासान्तविधेरनित्यत्वाट्टजभावः  ॥  २।२।२१  ॥   

  

इच्छामः कृताभिषेकं द्रष्टुमिति शेषः  ॥  २।२।२२  ॥   

  

अजानन्निव तदभिषेकस्य सर्वमनःप्रियत्वं जामन्नप्यजानन्निव
प्रजामुखात्स्पष्टं जिज्ञासुः  ॥  २।२।२३  ॥   

  

हे राजानः मे वचनं श्रुत्वा तन्निर्बन्धादेव केवलं रामं पतिमिच्छथ, न
वस्तुत इति संशयः  ॥  २।२।२४  ॥   

  

संशयबीजमाह कथं न्विति । युवराजम् तेन युवत्वात्तत्र
नानाविधाधर्माणामभिसंभव इति भावः  ॥  २।२।२५  ॥   

  

अस्मिन्नाधर्मलेशसंभावनापीत्याशयेनोत्तरयन्ति त इति । ते नृपाः कल्याणगुणाः
प्रजाकल्याणजनका गुणाः  ॥  २।२।२६  ॥   

  

देवकल्पस्य देवतुल्यस्य रामस्य
प्रियाञ्छत्रूणामप्यानन्दनाननिष्टनिवारणपूर्वकेष्टप्रापकत्वेनानन्दजनकान्
 ॥  २।२।२७  ॥   

  

दिव्यैरमानुषैः इक्ष्वाकुभ्यस्तद्वंश्येभ्यः अतिरिक्तो ऽधिकः  ॥  २।२।२८
 ॥   

  

साक्षाद्रामाद्विनिर्वृत्तः रामेणैव प्रतिष्ठापित इत्यर्थः श्रियार्थेन  ॥ 
२।२।२९  ॥   

  

सुखत्व इत्यादेस्तुल्य इत्यनेनान्वयः ।
प्रत्येकगुणेष्वेकैकस्योपमानत्वदर्शनेन
रामनिष्ठगुणानामन्यत्रैकत्रवासासंभवो दर्शितः  ॥  २।२।३०  ॥   

  

सन्धा प्रतिज्ञा अनसूयको ऽन्यविषयासूयारहितः सान्त्वयित्वा दुःखितानां
दुःखशमयिता श्लक्ष्णः प्रियवचनः  ॥  २।२।३१  ॥   

  

मृदुः सुकरोपासनः स्थिरचित्तत्वमतिसङ्कटे ऽप्यङ्गीकृतापरित्यागः भव्यो
दृश्यः अनसूयको ऽन्यनिष्ठासूयाया अविषयः । भूतानां प्राणिनाम्  ॥  २।२।३२
 ॥   

  

तेनोक्तगुणसमूहेन कीर्तिः शौर्यादिजा, यशो दानादिजा प्रसिद्धिः, तेजः
शौर्यम्  ॥  २।२।३३  ॥   

  

देवासुरेत्यादि निर्धारणे षष्ठी  ॥  २।२।३४  ॥   

  

गान्धर्वे संगीतशास्त्रे कल्याणानामभिजनो वासस्थानम् । अदीनः
क्षोभहेतावप्यक्षुभित आत्मा चित्तं यस्य  ॥  २।२।३५  ॥   

  

अभिविनीतः शिक्षितः धर्मे ऽर्थे च नैपुणं नैपुण्यं येषां तैः । ग्रामेति
लुप्तषष्ठीकं पृथक्पदम् । ग्रामस्य नगरस्य वा रक्षार्थे संग्रामं यदा
व्रजतीत्यर्थः  ॥  २।२।३६३८  ॥   

  

पिता औरसान्पुत्रानिव पौरान्कुशलं पृच्छतीत्यन्वयः । शुश्रूषन्ते च वः
शिष्या इति ब्राह्मणान्प्रतिप्रश्नः । वर्मसु दंशिता अवहिता भृत्या वः
सेवन्त इति क्षत्रियान्प्रति प्रश्नः । कच्चिदिति प्रश्ने । क्कचित्
"धर्मेषु दंशिताः" इति पाठः  ॥  २।२।३९  ॥   

  

व्यसनं दुःखम्  ॥  २।२।४०  ॥   

  

यथा पुत्रसुखेन पितानन्दवान्भवति तथा प्रजासुखेन राम इति भावः  ॥ 
२।२।४१ ॥   

  

न विगृह्यकथारिचिर्विग्रहो वृथाकलहस्तं कृत्वा जल्पवितण्डादिकथारुचिर्यथा
प्राकृतस्तथा नेत्यर्थः । "न विगर्ह्यकथारुचिः" इतिपाठे
निन्द्यकथारुचिर्नेत्यर्थः  ॥  २।२।४२,४३  ॥   

  

शौर्यं युद्धे निर्भयप्रवेशसामर्थ्यम् वीर्यं स्वस्याविकार एव परस्य
विकारापादनम् पराक्रमो युद्धे लघुसंचारः रागो विषयेच्छा  ॥  २।२।४४,४५  ॥   

  

कोधप्रसादसार्थक्यमेवोपपादयति हन्तीत्यादि । यत्र यस्मिन्विषये
सन्तोषस्तमर्थैः पूरयतीत्यर्थः  ॥  २।२।४६  ॥   

  

दान्तौः स्वमनोदमनैः  ॥  २।२।४७  ॥   

  

मेदिनी तत्स्थो जनः  ॥  २।२।४८  ॥   

  

असौ ते वत्सो दिष्ट्यास्मद्भाग्येन श्रेयसि प्रजारक्षणरूपे समर्थो जातः ।
किं चासौ राघवस्तव दिष्ट्या भाग्येन मरीचिप्रजापतेः पुत्रः कश्यप इव
पुत्रगुणैर्युक्तो जात इत्यर्थः  ॥  २।२।४९  ॥   

  

देवासुरादिषु राष्ट्रे पुरवरे च वर्तमानः सर्वो ऽपि जनो रामस्य
बलाद्याशंसते । आभ्यन्तरः सेवकः  ॥  २।२।५०।५१  ॥   

  

रामस्यार्थे रामस्य बलादिप्रयोजनार्थे याचितमभिप्रार्थितं रामाभिषेकरूपं
समृद्ध्यतां सम्पद्यताम्  ॥  २।२।५२  ॥   

  

राजोत्तमेति संबोधनम्  ॥  २।२।५३  ॥   

  

देवदेवो विष्णुस्तत्सदृशमत एव सर्वलोकहिते निविष्टमुदारैर्गुणैर्जुष्टं
युक्तमुदारैर्महद्भिश्च परिगृहीतम्  ॥  २।२।५४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
अयोध्याकाण्डे द्वितीयः सर्गः  ॥  २।२  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/01-abhiSheka-yojanA/002_rAmabhiShekacharchA.md">
<details><summary><h3>द्राविडपाठः ...{Loading}...</h3></summary>



  
ततः परिषदं सर्वामामन्त्र्य वसुधाधिपः।  
हितमुद्धर्षणं चैवमुवाच प्रथितं वचः ॥ 2.2.1 ॥   
दुन्दुभिस्वनकल्पेन गम्भीरेणानुनादिना।  
स्वरेण महता राजा जीमूत इव नादयन् ॥ 2.2.2 ॥   
राजलक्षणयुक्तेन कान्तेनानुपमेन च।  
उवाच रसयुक्तेन स्वरेण नृपतिर्नृपान् ॥ 2.2.3 ॥   
विदितं भवतामेतद्यथा मे राज्यमुत्तमम्।  
पूर्वकैर्मम राजेन्द्रैः सुतवत्परिपालितम् ॥ 2.2.4 ॥   
सोऽहमिक्ष्वाकुभिः पूर्वैर्नरेन्द्रैः परिपालितम्।  
श्रेयसा योक्तुकामोऽस्मि सुखार्हमखिलं जगत् ॥ 2.2.5 ॥   
मयाप्याचरितं पूर्वैः पन्थानमनुगच्छता।  
प्रजा नित्यमनिद्रेण यथाशक्त्यभिरक्षिताः ॥ 2.2.6 ॥   
इदं शरीरं कृत्स्नस्य लोकस्य चरता हितम्।  
पाण्डरस्यातपत्रस्य च्छायायां जरितं मया ॥ 2.2.7 ॥   
प्राप्य वर्षसहस्राणि बहून्यायूंषि जीवतः।  
जीर्णस्यास्य शरीरस्य विश्रान्तिमभिरोचये ॥ 2.2.8 ॥   
राजप्रभावजुष्टां हि दुर्वहामजितेन्द्रियैः।  
पिरश्रान्तोऽस्मि लोकस्य गुर्वीं धर्मधुरं वहन् ॥ 2.2.9 ॥   
सोऽहं विश्रममिच्छामि पुत्रं कृत्वा प्रजाहिते।  
सन्निकृष्टानिमान् सर्वाननुमान्य द्विजर्षभान् ॥ 2.2.10 ॥   
अनुजातो हि मां सर्वैर्गुणैर्ज्येष्ठो ममात्मजः।  
पुरन्दरसमो वीर्ये रामः परपुरञ्जयः ॥ 2.2.11 ॥   
तं चन्द्रमिव पुष्येण युक्तं धर्मभृतां वरम्।  
यौवराज्ये नियोक्तास्मि प्रीतः पुरुषपुङ्गवम् ॥ 2.2.12 ॥   
अनुरूपः स वै नाथो लक्ष्मीवाल्लँक्ष्मणाग्रजः।  
त्रैलोक्यमपि नाथेन येन स्यान्नाथवत्तरम् ॥ 2.2.13 ॥   
अनेन श्रेयसा सद्यः संयोज्यैवमिमां महीम्।  
गतक्लेशो भविष्यामि सुते तस्मिन्निवेश्य वै ॥ 2.2.14 ॥   
यदीदं मेऽनुरूपार्थं मया साधु सुमन्त्रितम्।  
भवन्तो मेऽनुमन्यन्तां कथं वा करवाण्यहम् ॥ 2.2.15 ॥   
यद्यप्येषा मम प्रीतिर्हितमन्यद्विचिन्त्यताम्।  
अन्या मध्यस्थचिन्ता हि विमर्दाभ्यधिकोदया ॥ 2.2.16 ॥   
इति ब्रूवन्तं मुदिताः प्रत्यनन्दन्नृपा नृपम्।  
वृष्टिमन्तं महामेघं नर्दन्त इव बर्हिणः ॥ 2.2.17 ॥   
स्निग्धोनुनादी सञ्जज्ञे तत्र हर्षसमीरितः।  
जनौघोद्घुष्टसन्नादो विमानं कम्पयन्निव ॥ 2.2.18 ॥   
तस्य धर्मार्थविदुषो भावमाज्ञाय सर्वशः।  
ब्राह्मणा जनमुख्याश्च पौरजानपदैः सह ॥ 2.2.19 ॥   
समेत्य मन्त्रयित्वा तु समताङ्गतबुद्ध्यः।  
ऊचुश्च मनसा ज्ञात्वा वृद्धं दशरथं नृपम् ॥ 2.2.20 ॥   
अनेकवर्षसाहस्रो वृद्धस्त्वमसि पार्थिव।  
स रामं युवराजानमभिषिञ्चस्व पार्थिवम् ॥ 2.2.21 ॥   
इच्छामो हि महाबाहुं रघुवीरं महाबलम्।  
गजेन महतायान्तं रामं छत्रावृताननम् ॥ 2.2.22 ॥   
इति तद्वचनं श्रुवा राजा तेषां मनः प्रियम्।  
अजानन्निव जिज्ञासुरिदं वचनमब्रवीत् ॥ 2.2.23 ॥   
श्रुत्वैव वनचं यन्मे राघवं पतिमिच्छथ।  
राजानः संशयोऽयं मे किमिदं ब्रूत तत्त्वतः ॥ 2.2.24 ॥   
कथं नु मयि धर्मेण पृथिवीमनुशासति।  
भवन्तो द्रष्टुमिच्छन्ति युवराजं ममात्मजम् ॥ 2.2.25 ॥   
ते तमूचुर्महात्मानं पौरजानपदैः सह।  
बहवो नृप कल्याणा गुणाः पुत्रस्य सन्ति ते ॥ 2.2.26 ॥   
गुणान् गुणवतो देव देवकल्पस्य धीमतः।  
प्रियानानन्दनान् कृत्स्नान् प्रवक्षामोऽद्य तान् श्रृणु ॥ 2.2.27 ॥   
दिव्यैर्गुणैः शक्रसमो रामः सत्यपराक्रमः।  
इक्ष्वाकुभ्योऽपि सर्वेभ्यो ह्यतिरिक्तो विशाम्पते ॥ 2.2.28 ॥   
रामः सत्पुरुषो लोके सत्यधर्मपरायणः।  
साक्षाद्रामाद्विनिर्वृत्तो धर्मश्चापि श्रिया सह ॥ 2.2.29 ॥   
प्रजासुखत्वे चन्द्रस्य वसुधायाः क्षमागुणैः।  
बुद्ध्या बृहस्पतेस्तुल्यो वीर्ये साक्षाच्छचीपतेः ॥ 2.2.30 ॥   
धर्मज्ञः सत्यसन्धश्च शीलवाननसूयकः।  
क्षान्तः सान्त्वयिता श्लक्ष्णः कृतज्ञो विजितेन्द्रियः ॥ 2.2.31 ॥   
मुदुश्च स्थिरचित्तश्च सदा भव्योऽनसूयकः ॥ 2.2.32 ॥   
प्रियवादी च भूतानां सत्यवादी च राघवः।  
बहुश्रुतानां वृद्धानां ब्राह्मणानामुपासिता ॥ 2.2.33 ॥   
तेनास्येहातुला कीर्तिर्यशस्तेजश्च वर्द्धते।  
देवासुरमनुष्याणां सर्वास्त्रेषु विशारदः ॥ 2. 2. 34 ॥   
सम्यग्विद्याव्रतस्नातो यथावत् साङ्गवेदवित् ॥ 2. 2. 35 ॥   
गान्धर्वे च भुवि श्रेष्ठो बभूव भरताग्रजः।  
कल्याणाभिजनः साधुरदीनात्मा महामतिः ॥ 2. 2. 36 ॥   
द्विजैरभिविनीतश्च श्रेष्ठैर्धर्मार्थनैपुणैः ॥ 2. 2. 37 ॥   
यदा व्रजति सङ्ग्रामं ग्रामार्थे नगरस्य वा।  
गत्वा सौमित्रिसहितो नाविजित्य निवर्त्तते ॥ 2. 2. 38 ॥   
सङ्ग्रामात्पुनरागम्य कुञ्जरेण रथेन वा।  
पौरान् स्वजनवन्नित्यं कुशलं परिपृच्छति ॥ 2. 2. 39 ॥   
पुत्रेष्वग्निषु दारेषु प्रेष्यशिष्यगणेषु च।  
निखिलेनानुपूर्व्याच्च पिता पुत्रानिवौरसान् ॥ 2. 2. 40 ॥   
शुश्रूषन्ते च वः शिष्याः कच्चित् कर्मसु दंशिताः।  
इति नः पुरुषव्याघ्रः सदा रामोऽभिभाषते ॥ 2. 2. 41 ॥   
व्यसनेषु मनुष्याणां भृशं भवति दुःखितः।  
उत्सवेषु च सर्वेषु पितेव परितुष्यति ॥ 2.2.42 ॥   
सत्यवादी महेष्वासो वृद्धसेवी जितेन्द्रियः।  
स्मितपूर्वाभिभाषी च धर्मं सर्वात्मना श्रितः ॥ 2.2.43 ॥   
सम्यग्योक्ता श्रेयसां च न विगृह्यकथारुचिः।  
उत्तरोत्तरयुक्तौ च वक्ता वाचस्पतिर्यथा ॥ 2.2.44 ॥   
सुभ्रूरायतताम्राक्षः साक्षाद्विष्णुरिव स्वयम्।  
रामो लोकाभिरामोऽयं शौर्यवीर्यपराक्रमैः ॥ 2.2.45 ॥   
प्रजापालनतत्त्वज्ञो न रागोपहतेन्द्रियः।  
शक्तस्त्रैलोक्यमप्येको भोक्तुं किन्नु महीमिमाम् ॥ 2.2.46 ॥   
नास्य क्रोधः प्रसादश्च निरर्थोऽस्ति कदाचन।  
हन्त्येव नियमाद्वध्यान्न वध्ये न च कुप्यति ॥ 2.2.47 ॥   
शान्तैः सर्वप्रजाकान्तैः प्रीतिसञ्जननैर्नृणाम्।  
गुणैर्विरुरुचे रामो दीप्तः सूर्य इवांशुभिः** ॥ 2.2.48 ॥   
तमेवङ्गुणसम्पन्नं रामं सत्यपराक्रमम्।  
लोकपालोपमं नाथमकामयत मेदिनी** ॥ 2.2.49 ॥   
वत्सः श्रेयसि जातस्ते दिष्ट्यासौ तव राघव।  
दिष्ट्या पुत्रगुणैर्युक्तो मारीच इव काश्यपः** ॥ 2.2.50 ॥   
बलमारोग्यमायुश्च रामस्य विदितात्मनः।  
देवासुरमनुष्येषु सगन्धर्वोरगेषु च** ॥ 2.2.51 ॥   
आशंसते जनः सर्वो राष्ट्रे पुरवरे तथा।  
आभ्यन्तरश्च बाह्यश्च पौरजानपदो जनः** ॥ 2.2.52 ॥   
स्त्रियो वृद्धास्तरुण्यश्च सायम्प्रातः समाहिताः।  
सर्वान् देवान्नमस्यन्ति रामस्यार्थे यशस्विनः** ॥ 2.2.53 ॥   
तेषामायाचितं देव त्वत्प्रसादात्समृद्ध्यताम्** ॥ 2.2.54 ॥   
राममिन्दीवरश्यामं सर्वशत्रुनिबर्हणम्।  
पश्यामो यौव राज्यस्थं तव राजोत्तमात्मजम्** ॥ 2.2.55 ॥   
तं देवदेवोपममात्मजं ते सर्वस्य लोकस्य हिते निविष्टम्।  
हिताय नः क्षिप्रमुदारजुष्टं मुदाभिषेक्तुं वरद त्वमर्हसि** ॥ 2.2.56 ॥   

</details>
</div>
