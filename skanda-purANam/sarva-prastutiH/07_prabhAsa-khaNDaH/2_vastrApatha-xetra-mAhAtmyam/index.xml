<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ वस्त्रापथ-क्षेत्र-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/</link>
    <description>Recent content in &#43;२ वस्त्रापथ-क्षेत्र-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/001/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ ते सम्प्रवक्ष्यामि क्षेत्रगर्भं महोदयम् ॥&lt;br&gt;&#xA;तद्वस्त्रापथमाहात्म्यं यत्र रैवतको गिरिः ॥ १ ॥&lt;br&gt;&#xA;दामोदरं रैवतके भवं वस्त्रापथे तथा ॥&lt;br&gt;&#xA;एतद्रैवतकं क्षेत्रं वस्त्रापथमिति स्मृतम् ॥ २ ॥&lt;br&gt;&#xA;सुवर्णरेवा यत्रस्था नदी पातकनाशनी ॥&lt;br&gt;&#xA;यत्र साक्षात्स्थितः कृष्णो दामोदर इति स्मृतः ॥ ३ ॥&lt;br&gt;&#xA;यत्र स्थितं मृगीकुण्डं महापातकनाशनम् ॥&lt;br&gt;&#xA;सकृच्छ्राद्धे कृते यत्र कल्पकोटिसहस्रकम् ॥&lt;br&gt;&#xA;पितॄणां जायते तृप्तिरपुनर्भवकाङ्क्षिणी ॥ ४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;भगवन्विस्तराद्ब्रूहि दामोदरमहोदयम् ॥&lt;br&gt;&#xA;क्षेत्रगर्भस्य माहात्म्यं कर्णिकारूपसंस्थितम् ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि दामोदरहरिं प्रति ॥&lt;br&gt;&#xA;इतिहासं पुराख्यातमृषिभिः कल्पवासिभिः ॥ ६ ॥&lt;br&gt;&#xA;गङ्गातीरे शुभे रम्ये पुण्ये जनपदाकुले ॥&lt;br&gt;&#xA;ऋषिभिः सेविते नित्यं स्वर्गमार्गप्रदे ध्रुवम् ॥ ७ ॥&lt;br&gt;&#xA;तत्र ज्ञानविदो विप्रा यजन्ति विविधैर्मखैः ॥&lt;br&gt;&#xA;ऋषयः साङ्ख्ययोगेन दानेनैवेतरे जनाः ॥ ८ ॥&lt;br&gt;&#xA;ब्राह्मणाः क्षत्रिया वैश्याः शूद्रा स्वर्गमभीप्सवः ॥&lt;br&gt;&#xA;सेवन्ते तज्जलं दिव्यं देवानामपि दुर्लभम् ॥ ९ ॥&lt;br&gt;&#xA;तत्र राजा गजोनाम बली सर्वजनाधिपः ॥&lt;br&gt;&#xA;गङ्गाजलाभिषेकार्थं त्यक्वा राज्यं जगाम ह ॥ 7.2.1.१० ॥&lt;br&gt;&#xA;भार्या तस्य सती साध्वी पुत्रिणी रूपसंयुता ॥&lt;br&gt;&#xA;साऽप्ययात्सह तेनैव भर्त्रा वै भर्तृवत्सला ॥ ११ ॥&lt;br&gt;&#xA;सङ्गता नाम नाम्ना च दक्षा दाक्षायणी यथा ॥&lt;br&gt;&#xA;एवं निवसतोस्तत्र वर्षाणामयुतं गतम् ॥ १२ ॥&lt;br&gt;&#xA;आजगाम ऋषिस्तत्र भद्रोनाम महायशाः ॥&lt;br&gt;&#xA;सहितो बहुभिर्विप्रैर्जपहोमपरायणैः ॥ १३ ॥&lt;br&gt;&#xA;त्यक्त्वा संसारमार्गं तु स्वर्गमार्गजिगीषवः ॥&lt;br&gt;&#xA;गङ्गानिषेवणं कृत्वा स्फोटयित्वाऽऽत्मजं मलम् ॥ १४ ॥&lt;br&gt;&#xA;जलं दत्त्वा तु भूतेभ्यः पूजयित्वा जनार्द्दनम्॥&lt;br&gt;&#xA;यावद्यान्ति नदीतीर ऋषयो भद्रकादयः ॥&lt;br&gt;&#xA;तावत्पश्यन्ति राजानं गजं वरगजोपमम् ॥१५॥&lt;br&gt;&#xA;तेनैव दृष्टा मुनयो राज्ञा निहतकल्मषाः ॥&lt;br&gt;&#xA;सप्तर्षयो यथा स्वर्गे सुरराजेन धीमता ॥१६॥&lt;br&gt;&#xA;तमृषिं स च सम्प्रेक्ष्य पदानि दश पञ्च च ॥&lt;br&gt;&#xA;आगच्छन्त्वत्र पूजार्हा भवतो मम मन्दिरम्॥ १७ ॥&lt;br&gt;&#xA;पश्यन्तु सङ्गतां सर्वे मम भार्यां यशस्विनीम् ॥&lt;br&gt;&#xA;तस्याः पूजां समादाय यो मार्गो मनसि स्थितः ॥ १८ ॥&lt;br&gt;&#xA;तं गच्छध्वं महाभागाः पुण्याः पुण्यमभीप्सवः ॥&lt;br&gt;&#xA;एवमुक्तास्तु ते राज्ञा ऋषयः कौतुकान्विताः ॥&lt;br&gt;&#xA;आजग्मुर्मन्दिरं शुभ्रं पुरन्दरपुरोपमम् ॥ १९ ॥&lt;br&gt;&#xA;आसनानि विचित्राणि दत्त्वा तेषां मनस्विनी ॥&lt;br&gt;&#xA;सङ्गता राजराजेन सार्द्धमग्रे व्यवस्थिता ॥7.2.1.२०॥&lt;br&gt;&#xA;कृत्वा करपुटं राजा ऋषीणां पुण्यकर्मणाम् ॥&lt;br&gt;&#xA;बभाषे वचनं राजा भद्रो भद्रं सुसङ्गतम्॥२१॥&lt;br&gt;&#xA;वसुधा वसुसम्पूर्णा मण्डिता नगरी पुरी ॥&lt;br&gt;&#xA;पर्वतैश्च समुद्रैश्च सरिद्भिश्च सरोवरैः ॥२२॥&lt;br&gt;&#xA;ग्रामैश्चतुष्पथैर्घोरैर्गोकुलैराकुलीकृता ॥&lt;br&gt;&#xA;नररत्नैरश्वरत्नैर्गजरत्नैस्तु सङ्कुला ॥ २३ ॥&lt;br&gt;&#xA;दुस्त्यजा भोगभोक्तृणां परं ज्ञानमजानताम् ॥&lt;br&gt;&#xA;संसारेऽत्र महाघोरे पुनरावृत्तिकारिणि ॥ २४ ॥&lt;br&gt;&#xA;पतन्ति पुरुषा भद्र पत्राणीव पुनःपुनः ॥&lt;br&gt;&#xA;कृतेन येन विप्रेन्द्र स्वर्गं प्राप्नोति निर्मलम् ॥&lt;br&gt;&#xA;दानेन तपसा चैव तत्त्वमा चक्ष्व सुव्रत ॥ २५ ॥&lt;br&gt;&#xA;॥ भद्र उवाच ॥ ॥&lt;br&gt;&#xA;तीर्थानि तोयपूर्णानि देवाः पाषाणमृन्मयाः ॥&lt;br&gt;&#xA;आत्मस्थं ये न पश्यन्ति ते न पश्यन्ति तत्परम् ॥ २६ ॥&lt;br&gt;&#xA;सन्ति तीर्थान्यनेकानि पुण्यान्यायतनानि च ॥&lt;br&gt;&#xA;पुण्यतोया पवित्रश्च सरितः सागरास्तथा ॥&lt;br&gt;&#xA;बहुपुण्यप्रदा पृथ्वी स्थानेस्थाने पदेपदे ॥ २७ ॥&lt;br&gt;&#xA;यद्यस्ति तव राजेन्द्र ज्ञानं ज्ञानवतां वर ॥&lt;br&gt;&#xA;विष्णुं जिष्णुं हृषीकेशं शङ्खिनं गदिनं तथा ॥ २८ ॥&lt;br&gt;&#xA;चतुर्भुजं महाबाहुं प्रभासे दैत्यसूदनम् ॥&lt;br&gt;&#xA;वाराहं वामनं चैव नारसिंहं बलार्जुनम् ॥ २९ ॥&lt;br&gt;&#xA;रामं रामं च रामं च पुरुषोत्तममेव च ॥&lt;br&gt;&#xA;पुण्डरीकेक्षणं चैव गदापाणिं तथैव च ॥ 7.2.1.३० ॥&lt;br&gt;&#xA;राघवं शक्रदमनं गोविन्दं बहुपुण्यदम् ॥&lt;br&gt;&#xA;जयं च भूधरं चैव देवदेवं जनार्द्दनम् ॥ ३१ ॥&lt;br&gt;&#xA;सुरोत्तमं श्रीधरं च हरिं योगीश्वरं तथा ॥&lt;br&gt;&#xA;कपिलेशं भूतनाथं श्वेतद्वीपपतिं हरिम् ॥ ३२ ॥&lt;br&gt;&#xA;बदर्याश्रमवासौ च नरनारायणौ तथा ॥&lt;br&gt;&#xA;पद्मनाभं सुनाभं च हयग्रीवं विशां पते ॥ ३३ ॥&lt;br&gt;&#xA;द्विजनाथं धरानाथं खड्गपाणिं तथैव च ॥&lt;br&gt;&#xA;दामोदरं जलावासं सर्वपापहरं हरिम् ॥३४॥&lt;br&gt;&#xA;एतान्येव हि स्थानानि देवदेवस्य चक्रिणः ॥&lt;br&gt;&#xA;गच्छते यत्र तत्रैव मुच्यते सर्वपातकैः ॥ ३५ ॥&lt;br&gt;&#xA;गङ्गा च यमुना चैव तथा देवी सरस्वती ॥&lt;br&gt;&#xA;दृषद्वती गोमती च तापी कावेरिणी तथा ॥ ३६ ॥ ॥&lt;br&gt;&#xA;नर्मदा शर्मदा चैव नदी गोदावरी तथा ॥&lt;br&gt;&#xA;शतद्रुश्च तथा विन्ध्या पयोष्णी वरदा तथा ॥ ३७ ॥&lt;br&gt;&#xA;चर्मण्वती च सरयूर्गण्डकी चण्डपापहा ॥&lt;br&gt;&#xA;चन्द्रभागा विपाशा च शोणश्चैव पुनःपुनः ॥ ३८ ॥&lt;br&gt;&#xA;एताश्चान्याश्च बहवो हिमवत्प्रभवाः शुभाः ॥&lt;br&gt;&#xA;तासु स्नातो नरः स्वर्गं याति पातकवर्जितः ॥ ३९ ॥&lt;br&gt;&#xA;वनानि नन्दनादीनि पर्वता मन्दरादयः ॥&lt;br&gt;&#xA;नामोच्चारेण येषां हि पापं याति रसातले ॥7.2.1.४० ॥&lt;br&gt;&#xA;॥ गज उवाच ॥ ॥&lt;br&gt;&#xA;भद्रं हि भाषितं भद्र आख्यानममृतोपमम् ॥&lt;br&gt;&#xA;पृच्छामि सर्वधर्मज्ञ त्वामहं किञ्चिदेव हि ॥ ४१ ॥&lt;br&gt;&#xA;यस्मिन्मासे दिने यस्मिंस्तीर्थे यस्मिन्क्रमान्नरैः ॥&lt;br&gt;&#xA;अक्षयं सेव्यते स्वर्गस्तन्ममाचक्ष्व सुव्रत ॥ ४२ ॥&lt;br&gt;&#xA;स्नानं दानं जपो होमः स्वाध्यायो देवतार्चनम् ॥&lt;br&gt;&#xA;अक्षयो येन वै स्वर्गस्तन्मे गदितुमर्हसि ॥ ४३ ॥&lt;br&gt;&#xA;॥ भद्र उवाच ॥ ॥&lt;br&gt;&#xA;श्रूयतां राजशार्दूल कथां कथयतो मम ॥&lt;br&gt;&#xA;यां श्रुत्वा मुच्यते पापान्नरो नरवरोत्तम ॥ ४४ ॥&lt;br&gt;&#xA;ऋषीणां कथितं पूर्वं नारदेन महात्मना ॥ ४५ ॥&lt;br&gt;&#xA;एवं पृष्टश्च तैः सर्वैर्नारदो मुनिसत्तमः ॥&lt;br&gt;&#xA;कथयामास संहृष्टो मेघदुदुभिनिस्वनैः ॥ ४६ ॥&lt;br&gt;&#xA;रम्ये हिमवतः पृष्ठे समवाये मया श्रुतम्॥&lt;br&gt;&#xA;तदहं तव वक्ष्यामि श्रोतुकामं नरर्षभ ॥ ४७ ॥&lt;br&gt;&#xA;तीर्थान्येव हि सर्वाणि पुनरावर्त्तकानि तु ॥&lt;br&gt;&#xA;अक्षयाल्ँलभते लोकांस्तत्तीर्थं कथयामि ते ॥ ४८ ॥&lt;br&gt;&#xA;मार्गशीर्षे कान्यकुब्ज उषित्वा राजसत्तम ॥&lt;br&gt;&#xA;न शोचति नरो नारी स्वर्गं याति परावरम् ॥४९॥&lt;br&gt;&#xA;पौषस्य पौर्णमासी या यदि सा क्रियतेऽर्बुदे ॥&lt;br&gt;&#xA;वर्षाणामर्बुदं स्वर्गे मोदते पितृभिः सह ॥7.2.1.५०॥&lt;br&gt;&#xA;माघ्यां यदि गयाश्राद्धं पितॄणां यच्छते नरः ॥&lt;br&gt;&#xA;त्रयाणामपि देवानां चतुर्थः स प्रजायते ॥५१॥&lt;br&gt;&#xA;फाल्गुन्यां हिमवत्पृष्ठे वसन्नेकां निशां नरः ॥&lt;br&gt;&#xA;स याति परमं स्थानं यत्र देवो जनार्द्दनः ॥ ५२ ॥&lt;br&gt;&#xA;चैत्र्यां श्राद्धं प्रभासे तु ये कुर्वन्ति मनीषिणः ॥&lt;br&gt;&#xA;न ते मर्त्त्या भवन्तीह कुलजैः सह सत्तमाः ॥ ५३ ॥&lt;br&gt;&#xA;चतुर्भुजे तु वैशाख्यां ये कुर्वन्ति जलप्रिये ॥&lt;br&gt;&#xA;तथावन्त्यां नरः कश्चित्स याति परमां गतिम् ॥ ५४ ॥&lt;br&gt;&#xA;ज्यैष्ठ्यां ज्येष्ठर्क्षयुक्तायां श्राद्धं च त्रितकूपके ॥&lt;br&gt;&#xA;कुर्युर्युगानि ते त्रीणि वसन्ति नाकसद्मनि ॥ ५५ ॥&lt;br&gt;&#xA;यो व्रजेशवने नद्यां दिनानि नव पञ्च च ॥&lt;br&gt;&#xA;तिष्ठते च नरः स्वर्गं वैकुण्ठमभिगच्छति ॥ ५६ ॥&lt;br&gt;&#xA;श्रावणस्य तु मासस्य पूर्णायां पूर्वसागरे ॥&lt;br&gt;&#xA;स्नानं दानं जपं श्राद्धं नरः कुर्वन्न शोचति ॥ ५७ ॥&lt;br&gt;&#xA;तथा भाद्रपदे क्षेत्रे प्रभासे शशिभूषणम् ॥&lt;br&gt;&#xA;पूजयित्वा नरो लिङ्गं देवलिङ्गी भवेत्ततः ॥ ५८ ॥&lt;br&gt;&#xA;आश्विने चन्द्रभागायां श्राद्धं स्नानं करोति यः ॥&lt;br&gt;&#xA;स्थानं युगसहस्राणां कृतं तेन त्रिविष्टपे ॥ ५९ ॥&lt;br&gt;&#xA;अष्टाक्षरैश्चतुर्बाहुं ध्यायन्ति मुनिसत्तमाः ॥&lt;br&gt;&#xA;बहुनाऽत्र किमुक्तेन गजाहं प्रवदामि ते ॥ 7.2.1.६० ॥&lt;/p&gt;</description>
    </item>
    <item>
      <title>००२ वस्त्रापथक्षेत्रभवमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/002_vastrApathaxetrabhavamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/002_vastrApathaxetrabhavamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि क्षेत्रं वस्त्रापथं पुनः ॥&lt;br&gt;&#xA;यत्प्रभासस्य सर्वस्वं क्षेत्रं नाभिः प्रियं मम ॥ १ ॥&lt;br&gt;&#xA;यत्र साक्षाद्भवो देवः सृष्टिसंहारकारकः ॥&lt;br&gt;&#xA;पृथिव्यां स त्वधिष्ठाता तत्त्वानामादिमः प्रभुः ॥ २ ॥&lt;br&gt;&#xA;स स्वयम्भूः स्थितस्तत्र प्रभासे भूतिदो भवः ॥&lt;br&gt;&#xA;भवतीदं जगद्यस्मात्तस्माद्भव इति स्मृतः ॥ ३ ॥&lt;br&gt;&#xA;यः सकृत्कुरुते यात्रां क्षेत्रे वस्त्रापथे पुनः ॥&lt;br&gt;&#xA;विगाह्य तत्र तीर्थानि कृतकृत्यः स जायते ॥ ४ ॥&lt;br&gt;&#xA;अथ दृष्ट्वा भवं देवं सकृत्पूज्यविधानतः ॥&lt;br&gt;&#xA;केदारयात्राफलभाक्स भवेन्मनुजोत्तमः ॥ ५ ॥&lt;br&gt;&#xA;चैत्रे मासि भवं दृष्ट्वा न पुनर्जायते भुवि ॥&lt;br&gt;&#xA;वैशाख्यामथवा सम्यग्भवं दृष्ट्वा विमुच्यते ॥ ६ ॥&lt;br&gt;&#xA;वाराणस्यां कुरुक्षेत्रे नर्मदायां तु यत्फलम् ॥&lt;br&gt;&#xA;तत्फलं निमिषार्द्धेन भवं दृष्ट्वा दिनेदिने ॥ ७ ॥&lt;br&gt;&#xA;दुर्ल्लभस्तत्र वासस्तु दुर्ल्लभं भवदर्शनम् ॥&lt;br&gt;&#xA;प्रेतत्वं नैव तस्यास्ति न याम्या नारकी व्यथा ॥ ८ ॥&lt;br&gt;&#xA;येषां भवालये प्राणा गता वै वरवर्णिनि ॥&lt;br&gt;&#xA;धन्यानामपि धन्यास्ते देवानामपि देवताः ॥ ९ ॥&lt;br&gt;&#xA;वस्त्रापथे मतिर्येषां भवे येषां मतिः स्थिरा ॥&lt;br&gt;&#xA;गोदानं तत्र शंसन्ति ब्राह्मणानां च भोजनम्॥&lt;br&gt;&#xA;पिण्डदानं च तत्रैव कल्पान्तं तृप्तिमा वहेत्॥ 7.2.2.१० ॥&lt;br&gt;&#xA;इति सङ्क्षेपतः प्रोक्तं माहात्म्यं ते भवोद्भवम् ॥&lt;br&gt;&#xA;श्रुतं पापोपशमनं यज्ञायुतफलप्रदम् ॥ ११ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये वस्त्रापथक्षेत्रभवमाहात्म्यवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ प्रवरतीर्थानुकीर्तन</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/003_pravaratIrthAnukIrtana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/003_pravaratIrthAnukIrtana/</guid>
      <description>&lt;p&gt;॥ ईश्वर उवाच ॥&lt;br&gt;&#xA;अथ वस्त्रापथे क्षेत्रे सन्ति तीर्थानि कोटिशः॥&lt;br&gt;&#xA;तथापि सारं ते वच्मि सर्वतीर्थमहोदयम् ॥ १ ॥&lt;br&gt;&#xA;दामोदरे नदी प्रोक्ता स्वर्णरेषेति या स्मृता ॥&lt;br&gt;&#xA;ब्रह्मकुण्डं च तत्रैव तथा ब्रह्मेश्वरः स्मृतः ॥ २ ॥&lt;br&gt;&#xA;कालमेघश्च सम्प्रोक्तो भवो दामोदरः स्मृतः ॥&lt;br&gt;&#xA;गव्यूतिद्वितयेनैव कालिका तत्र कीर्तिता ॥ ३ ॥&lt;br&gt;&#xA;इन्द्रेश्वरश्च तत्रैव रैवतः पर्वतस्तथा ॥&lt;br&gt;&#xA;उज्जयन्तश्च तत्रैव देवः कुम्भीश्वरः स्मृतः ॥ ४ ॥&lt;br&gt;&#xA;भीमेश्वरश्च तत्रैव ततः क्षेत्रं महाप्रभम् ॥&lt;br&gt;&#xA;तैलसारणिकन्नाम त्रेतायां हैममारकम् ॥ ५ ॥&lt;br&gt;&#xA;पञ्चगव्यूतिमात्रं तु तत्क्षेत्रं सम्प्रकीर्तितम् ॥&lt;br&gt;&#xA;मृगीकुण्डं च तत्रैव सर्वपातकनाशनम् ॥ ६ ॥&lt;br&gt;&#xA;एतद्वस्त्रापथं क्षेत्रं रत्नधात्वोस्तथाऽऽकरम् ॥&lt;br&gt;&#xA;कथितं तव देवेशि पुनः सङ्क्षेपतो मया ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये प्रवरतीर्थानुकीर्तननाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४ दुन्नाविल्लहृद्गिरिस्थानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/004_dunnAvillahRdgiristhAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/004_dunnAvillahRdgiristhAnamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि दुन्नाविल्लेति विश्रुतम् ॥&lt;br&gt;&#xA;योजनस्यान्तरे देवि पश्चिमे मङ्गलस्थितेः ॥ १ ॥&lt;br&gt;&#xA;दुन्नको यत्र भीमेन भुक्त्वा त्यक्तः पुरा प्रिये ॥&lt;br&gt;&#xA;तत्रैव विवरं दिव्यं महा पातालमार्गदम् ॥ २ ॥&lt;br&gt;&#xA;तस्य कल्पः पुरा प्रोक्तः पातालोत्तरसङ्ग्रहे ॥&lt;br&gt;&#xA;तत्र लिङ्गान्यनेकानि सिद्धस्थानानि षोडश ॥ ३ ॥&lt;br&gt;&#xA;सुवर्णस्याकरः पूर्वं तत्स्थानमभवत्प्रिये ॥&lt;br&gt;&#xA;तस्मिन्स्थाने नरैर्देवि गन्तव्यं भूतिलिप्सया ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये दुन्नाविल्लहृद्गिरिस्थानमाहात्म्यवर्णनन्नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ गङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/005_gangeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/005_gangeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मङ्गलात्पश्चिमे स्थितम् ॥&lt;br&gt;&#xA;गङ्गास्रोतस्तथा लिङ्गं सुरार्कं च विशेषतः ॥ १ ॥&lt;br&gt;&#xA;तान्गच्छेद्विधिवद्देवि यदि यात्राफलेप्सुता ॥&lt;br&gt;&#xA;स्नात्वा पिण्डप्रदानं च कुर्यात्तत्र यथार्थतः ॥&lt;br&gt;&#xA;ब्राह्मणेभ्यस्तथा देयमन्नं भूरि सदक्षिणम् ॥ २ ॥&lt;br&gt;&#xA;इति ते कथितं मया प्रिये कलिपापौघविनाशनं शुभम् ॥&lt;br&gt;&#xA;निखिलं तीर्थमहोदयोदयं पठितं सद्विनिहन्ति पापसंहतिम् ॥ ३ ॥&lt;br&gt;&#xA;इदं न देयं दुर्बुद्धेः सुतरां पापनाशनम् ॥&lt;br&gt;&#xA;श्रोतव्यं विधिना तद्वद्भविष्योक्तविधानतः ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गङ्गेश्वरमाहात्म्यवर्णनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ मृगाननाकथितोभयप्राक्सप्तजन्मवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/006_mRgAnanAkathitobhayaprAksaptajanmavRttAntavarN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/006_mRgAnanAkathitobhayaprAksaptajanmavRttAntavarN/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अधुना सम्प्रवक्ष्यामि मङ्गलात्पश्चिमे व्रजेत् ॥&lt;br&gt;&#xA;तत्र सिद्धेश्वरं पश्येत्सर्वसिद्धिप्रदायकम् ॥ १ ॥&lt;br&gt;&#xA;तत्रैव चक्रतीर्थं तु तीर्थकोटिफलप्रदम् ॥&lt;br&gt;&#xA;लोकेश्वरं स्वयम्भूतं पूर्वमिन्द्रेश्वरेति च ॥ २ ॥&lt;br&gt;&#xA;दृष्ट्वा तं विधिवद्देवि ततो यक्षवनं व्रजेत् ॥&lt;br&gt;&#xA;मङ्गलात्पश्चिमे भागे यत्र देवी स्वयं स्थिता ॥ ३ ॥&lt;br&gt;&#xA;यक्षेश्वरी महाभागा वाञ्छितार्थप्रदायिनी ॥&lt;br&gt;&#xA;तां सम्पूज्य विधानेन ततो वस्त्रापथं पुनः ॥ ४ ॥&lt;br&gt;&#xA;गिरिं रैवतकं गत्वा कुर्याद्यात्राविधानतः ॥&lt;br&gt;&#xA;मृगीकुण्डादितीर्थानि सन्ति तत्रैव कोटिशः ॥ ५ ॥&lt;br&gt;&#xA;यद्भुक्तिशिखरे देवि सीमालिङ्गं हि तत्स्मृतम् ॥&lt;br&gt;&#xA;दशकोटिस्तु तीर्थानि तत्र सन्ति वरान ने ॥ ६ ॥&lt;br&gt;&#xA;यत्र वै यादवाः सिद्धाः कलौ ये बुद्धिरूपिणः ॥&lt;br&gt;&#xA;शतसहस्रार्बुदं च लिङ्गं तत्रैव तिष्ठति ॥ ७ ॥&lt;br&gt;&#xA;गजेन्द्रस्य पदं तत्र तत्रैव रसकूपिकाः ॥&lt;br&gt;&#xA;सप्त कुण्डानि तत्रैव रैवते पर्वतोत्तमे ॥ ८ ॥&lt;br&gt;&#xA;अम्बिका च स्थिता देवी प्रद्युम्नः साम्ब एव च ॥&lt;br&gt;&#xA;लिङ्गाकारे पर्वते तु तत्र तीर्थानि कोटिशः ॥ ९ ॥&lt;br&gt;&#xA;मृगीकुण्डं च तत्रैव कालमेघस्तथैव च ॥&lt;br&gt;&#xA;क्षेत्रपालस्वरूपेण महोदधि स्वयं स्थितः ॥&lt;br&gt;&#xA;दामोदरश्च तत्रैव भवो ब्रह्माडनायकः ॥ 7.2.6.१० ॥ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;श्रुतानि तव तीर्थानि देवेश वदतस्तव ॥&lt;br&gt;&#xA;गङ्गा सरस्वती पुण्या यमुना च महानदी ॥ ११ ॥&lt;br&gt;&#xA;गोदावरी गोमती च नदी तापी च नर्मदा ॥&lt;br&gt;&#xA;सरयूः स्वर्णरेखा च तमसा पापनाशिनी ॥ १२ ॥&lt;br&gt;&#xA;नद्यः समुद्रसंयोगाः सर्वाः पुण्याः श्रुता मया ॥&lt;br&gt;&#xA;मोक्षारण्यानि दिव्यानि। दिव्यक्षेत्राणि यानि च ॥ १३ ॥&lt;br&gt;&#xA;नगर्यो मुक्तिदायिन्यस्ताः श्रुतास्त्वत्प्रसादतः ॥&lt;br&gt;&#xA;ब्रह्मविष्णुशिवादीनां सूर्येन्दुवरुणस्य च ॥ १४ ॥&lt;br&gt;&#xA;देवताना मृषीणां च सन्ति स्थानान्यनेकशः ॥&lt;br&gt;&#xA;परं देव त्वया पुण्यं प्रभासं कथितं मम ॥ १५ ॥&lt;br&gt;&#xA;तस्माद्यच्चाधिकं प्रोक्तं क्षेत्रं वस्त्रापथं त्वया ॥&lt;br&gt;&#xA;शृण्वन्त्या च मया पूर्वं न पृष्टं कारणं तदा ॥ १६ ॥&lt;br&gt;&#xA;इदानीं च श्रुतं सर्वं स्वस्थाहं कारणं वद ॥&lt;br&gt;&#xA;प्रभावं प्रथमं ब्रूहि क्षेत्रस्य च भवस्य च ॥ १७ ॥&lt;br&gt;&#xA;कस्मिन्देशे च तत्तीर्थं शिवः केनात्र संस्थितः ॥&lt;br&gt;&#xA;स्वयम्भूर्भगवान्रुद्रः कथं तत्र स्थितः स्वयम् ॥&lt;br&gt;&#xA;प्रभो मे महदाश्चर्यं वर्तते तद्वदाधुना ॥ १८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वस्त्रापथस्य क्षेत्रस्य प्रभावं प्रथमं शृणु ॥&lt;br&gt;&#xA;पश्चाद्भवस्य माहात्म्यं शृणु त्वं च वरानने ॥ १९ ॥&lt;br&gt;&#xA;कान्यकुब्जे महाक्षेत्रे राजा भोजेति विश्रुतः ॥&lt;br&gt;&#xA;पुरा पुण्ययुगे धर्म्यः प्रजा धर्मेण शासति ॥ 7.2.6.२० ॥&lt;br&gt;&#xA;विशालाक्षो दीर्घबाहुर्विद्वान्वाग्ग्मी प्रियंवदः ॥&lt;br&gt;&#xA;सर्वलक्षणसम्पूर्णो बह्वाश्चर्यविलोककः ॥ २१ ॥&lt;br&gt;&#xA;वनात्कदाचिदभ्येत्य वनपालोब्रवीदिदम् ॥&lt;br&gt;&#xA;आश्चर्यं भ्रमता देव वने दृष्टं मयाधुना ॥ २२ ॥&lt;br&gt;&#xA;गिरौ विषमभूभागे वहुवृक्षसमाकुले ॥&lt;br&gt;&#xA;मृगयूथगता नारी मया दृष्टा मृगानना ॥ २३ ॥&lt;br&gt;&#xA;मृगवत्प्लवते बाला सदा तत्रैव दृश्यते ॥&lt;br&gt;&#xA;इति श्रुत्वा वचो राजा तुष्टस्तस्मै धनं ददौ ॥ २४ ॥&lt;br&gt;&#xA;चतुरं तुरगं दिव्यं वाससी स्वर्णभूषणम्॥&lt;br&gt;&#xA;इदानीमेव यास्यामि सेनाध्यक्ष त्वया सह ॥२५॥&lt;br&gt;&#xA;अश्वानां दशसाहस्रं वागुराणां त्वनेकधा ॥&lt;br&gt;&#xA;पत्तयो यान्तु सर्वत्र वेष्टयन्तु गिरिंवरम् ॥२६॥&lt;br&gt;&#xA;न हन्तव्यो मृगः कश्चिद्रक्षणीया हि सा मृगी ॥&lt;br&gt;&#xA;स्त्रीवेषधारिणी नारी मृगी भवति भूतले ॥२७॥&lt;br&gt;&#xA;क्व यास्यति वराकी सा मद्बलैः परिपीडिता ॥&lt;br&gt;&#xA;शस्त्रास्त्रवर्जितं सैन्यं वनपालपदानुगम् ॥२८॥&lt;br&gt;&#xA;अहोरात्रेण सम्प्राप्तं बहुव्याधजनाग्रतः ॥&lt;br&gt;&#xA;अश्वाधिरूढो बलवान्भोजराजो ययौ स्वयम् ॥ २९ ॥&lt;br&gt;&#xA;निःशब्दपदसञ्चारः सञ्ज्ञासङ्केतभाषकः ॥&lt;br&gt;&#xA;गिरिं संवेष्टयामास वागुराभिः स्वयं नृपः ॥ 7.2.6.३० ॥&lt;br&gt;&#xA;वनपालेन सहितो मृगयूथं ददर्श सः ॥&lt;br&gt;&#xA;सा मृगी मृगमध्यस्था नारीदेहा मुखे मृगी ॥&lt;br&gt;&#xA;मृगवच्चेष्टते बाला धावते च मृगैः सह ॥ ३१ ॥&lt;br&gt;&#xA;अश्वगन्धान्समाघ्राय सन्त्रस्ता मृगयूथपाः ॥&lt;br&gt;&#xA;क्षुब्धा भ्रान्ताः क्षणे तस्मिन्सर्वे यान्ति दिशो दश ॥ ३२ ॥&lt;br&gt;&#xA;मृगवक्त्रा तु या नारी मृगैः कतिपयैः सह ॥&lt;br&gt;&#xA;प्लवमाना निपतिता वागुरायां विचेतना ॥ ३३ ॥&lt;br&gt;&#xA;बलाध्यक्षेण विधृता मृगैः सह शनैर्नृपः ॥&lt;br&gt;&#xA;ददर्श महदाश्चर्यं भोजराजो जनैर्वृतः ॥ ३४ ॥&lt;br&gt;&#xA;ततः कोलाहलो जातः परमानन्दिनिस्वनः ॥&lt;br&gt;&#xA;मृगैः सह समानिन्ये कान्यकुब्जं मृगीं नृपः ॥ ३५ ॥&lt;br&gt;&#xA;दिव्यवस्त्रसमाच्छन्ना दिव्याभरणभूषिता ॥&lt;br&gt;&#xA;नरयानस्थिता नारी प्रविवेश मृगैर्वृता ॥ ३६ ॥&lt;br&gt;&#xA;वादित्रैर्ब्रह्मघोषैश्च नीयते नृपमन्दिरम् ॥&lt;br&gt;&#xA;जनैर्जानपदैर्मार्गे दृश्यते नृपमन्दिरे ॥ ३७ ॥&lt;br&gt;&#xA;नीयमाना नागरैश्च महदाश्चर्यभाषकैः ॥&lt;br&gt;&#xA;पुण्ये मुहूर्त्ते सम्प्राप्ते सा मृगी नृपमन्दिरम् ॥ ३८ ॥&lt;br&gt;&#xA;प्रतीहारेण राजेन्द्र वचसा वारितो जनः ॥&lt;br&gt;&#xA;गतः सेनापतिः सैन्यं गृहीत्वा स्वनिकेतनम् ॥ ३९ ॥&lt;br&gt;&#xA;राजापि स्वगृहं प्राप्य स्नात्वा सम्पूज्य देवताः ॥&lt;br&gt;&#xA;तां मृगीं स्नापयामास दिव्यगन्धानुलेपनाम्॥ 7.2.6.४० ॥&lt;br&gt;&#xA;कुङ्कुमेन विलिप्ताङ्गीं दिव्यवस्त्रावगुण्ठिताम् ॥&lt;br&gt;&#xA;यथोचितं यथास्थानं दिव्याभरणभूषिताम् ॥ ४१ ॥&lt;br&gt;&#xA;एकान्ते निर्जने राजा बभाषे चारुलोचनाम् ॥&lt;br&gt;&#xA;का त्वं कस्य सुता केन कारणेन मृगैः सह ॥ ४२ ॥&lt;br&gt;&#xA;स्त्रीणां शरीरं ते कस्मान्मृगीणां वदनं कुतः ॥&lt;br&gt;&#xA;इति सर्वं समाचक्ष्व परं कौतूहलं हि मे ॥ ४३ ॥&lt;br&gt;&#xA;एवं सा प्रोच्यमानापि न बभाषे कथञ्चन ॥&lt;br&gt;&#xA;मूकवन्न विजानाति न च भुङ्क्ते सुलोचना ॥ ४४ ॥&lt;br&gt;&#xA;न भुङ्क्ते पृथिवीपालो न राज्यं बहु मन्यते ॥&lt;br&gt;&#xA;न दारैर्विद्यते कार्यं नाश्वैर्न च गजै रथैः ॥ ४५ ॥&lt;br&gt;&#xA;तदेव राज्यं ते दारास्ते गजास्तद्धनं बहु ॥&lt;br&gt;&#xA;प्रमदामदसंरक्तं यत्र सङ्क्रीडते मनः ॥ ४६ ॥&lt;br&gt;&#xA;आहूयाह प्रतीहारं तया सम्मोहितो नृपः ॥&lt;br&gt;&#xA;पुरोधसं गुरुं विप्रानाचार्याञ्छीघ्रमानय ॥ ४७ ॥&lt;br&gt;&#xA;दैवज्ञानथ मन्त्रज्ञान्भिषजस्तान्त्रिकांस्तथा ॥&lt;br&gt;&#xA;इति सन्नोदितो राज्ञा प्रतीहारो ययौ स्वयम् ॥ ४८ ॥&lt;br&gt;&#xA;आजगाम स वेगेन समानीय द्विजोत्तमान्॥&lt;br&gt;&#xA;राज्ञे विज्ञापयामास देव विप्राः समागताः ॥ ४९ ॥&lt;br&gt;&#xA;प्रवेशय गुरुं द्वाःस्थं सम्प्राप्तान्मद्धिते रतान् ॥&lt;br&gt;&#xA;इति सन्नोदितो राज्ञा तथा चक्रे स बुद्धिमान्॥ 7.2.6.५० ॥&lt;br&gt;&#xA;अभ्युत्थाय नृपः पूर्वं नमस्कृत्य प्रपूज्य च ॥&lt;br&gt;&#xA;आसनेषूपविष्टांस्तान्बभाषे कार्यतत्परः ॥ ५१ ॥&lt;br&gt;&#xA;इदमाश्चर्यमेवैकं कथं शक्यं निवेदितुम् ॥&lt;br&gt;&#xA;जानीत हि स्वयं सर्वे लोकतः शास्त्रतोऽपि वा ॥ ५२ ॥&lt;br&gt;&#xA;कथमेषा समुत्पन्ना कस्येदं कर्मणः फलम् ॥&lt;br&gt;&#xA;अस्यां केन प्रकारेण वचनं मानुषं भवेत् ॥ ५३ ॥&lt;br&gt;&#xA;स्वयं मनुष्यवदना कथमेषा भविष्यति ॥&lt;br&gt;&#xA;सावधानैर्द्विजैर्भूयः सर्वं सञ्चिन्त्य चोच्यताम् ॥ ५४ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;देव सारस्वतो नाम कुरुक्षेत्रे द्विजोत्तमः ॥&lt;br&gt;&#xA;ऊर्द्ध्वरेताः सरस्वत्यां तपस्तेपे जितेन्द्रियः ॥ ५५ ॥&lt;br&gt;&#xA;कथयिष्यति सर्वं ते तेनादिष्टा मृगी स्वयम् ॥&lt;br&gt;&#xA;इति श्रुत्वा वचो राजा ययौ सारस्वतं द्विजम् ॥ ५६ ॥&lt;br&gt;&#xA;सरस्वतीजले स्नातं प्रभासे ध्यानतत्परम् ॥&lt;br&gt;&#xA;दृष्ट्वा प्रदक्षिणीकृत्य साष्टाङ्गं तं प्रणम्य च ॥&lt;br&gt;&#xA;उपविष्टो नृपो भूमौ प्राञ्जलिः सञ्जितेन्द्रियः ॥ ५७ ॥&lt;br&gt;&#xA;मनुष्यपदसञ्चारं श्रुत्वा ज्ञात्वा च कारणम् ॥&lt;br&gt;&#xA;सारस्वतो बभाषेऽथ तं नृपं भक्तितत्परम् ॥ ५८ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;भोजराज शुभं तेस्तु ज्ञातं तत्कारणं मया ॥&lt;br&gt;&#xA;मृगानना त्वया नारी समानीता वनात्किल ॥ ५९ ॥&lt;br&gt;&#xA;महदाश्चर्यमेवैतत्तव चेतसि वर्त्तते ॥&lt;br&gt;&#xA;आदिष्टा तु मया बाला सर्वं ते कथयिष्यति ॥ 7.2.6.६० ॥&lt;br&gt;&#xA;जानाम्यहं महाराज चरित्रं जन्म यादृशम् ॥&lt;br&gt;&#xA;आश्चर्यं सम्भवेल्लोके कथ्यमानं तया स्वयम् ॥ ६१ ॥&lt;br&gt;&#xA;इत्यादिश्य गतो वेगाद्रथेनादित्यवर्चसा ॥&lt;br&gt;&#xA;अहोरात्रद्वयेनैव सम्प्राप्तो नृप मन्दिरम् ॥ ६२ ॥&lt;br&gt;&#xA;प्रविश्य च मृगीं दृष्ट्वा यत्रास्ते मृगलोचना ॥&lt;br&gt;&#xA;तया सारस्वतो ज्ञातो धर्मज्ञः सर्वविद्द्विजः ॥ ६३ ॥&lt;br&gt;&#xA;॥ मृग्युवाच ॥ ॥&lt;br&gt;&#xA;एष सर्वं हि जानाति कारणं यच्च यादृशम् ॥&lt;br&gt;&#xA;वर्त्तमानं भविष्यं च भूतं यद्भुवनत्रये ॥ ६४ ॥&lt;br&gt;&#xA;एतेन मरणं ज्ञातं मदीयं पूर्वजन्मनि ॥&lt;br&gt;&#xA;वस्त्रापथे महाक्षेत्रे तपस्तप्तं भवालये ॥ ६५ ॥&lt;br&gt;&#xA;विधूय कलुषं सर्वं ज्ञानमुत्पाद्य यत्नतः ॥&lt;br&gt;&#xA;जरामरणनिर्मुक्तः प्रत्यक्षं दृष्टवान्भवम् ॥ ६६ ॥&lt;br&gt;&#xA;अस्य तुष्टो भवो देवो ज्ञातं तीर्थस्य कारणम् ॥&lt;br&gt;&#xA;आदिष्टया मया वाच्यं भवेज्जन्मनि कारणम् ॥ ६७ ॥&lt;br&gt;&#xA;इति चिन्तापरा यावत्तावद्विप्रः समागतः ॥&lt;br&gt;&#xA;तस्मै प्रणामपरमा मूर्च्छिता निपपात सा ॥ ६८ ॥&lt;br&gt;&#xA;अथ सारस्वतो ज्ञानाज्ज्ञातवान्कारणं च तत् ॥&lt;br&gt;&#xA;आनयन्तु द्विजा वेगात्कलशं तोयसम्भृतम् ॥ ॥ ६९ ॥&lt;br&gt;&#xA;सवौंषधीः पल्लवांश्च दूर्वाः पुष्पाणि चाक्षतान्॥&lt;br&gt;&#xA;धूपं च चन्दनं चैव गोमयं मधुसर्पिषी ॥ 7.2.6.७० ॥&lt;br&gt;&#xA;इत्यादिष्टैर्द्विजैर्वेगात्समानीतं नृपाज्ञया ॥&lt;br&gt;&#xA;उपलिप्य च भूभागं स्वस्तिकं सन्निवेश्य च ॥ ७१ ॥&lt;br&gt;&#xA;तत्राग्निकार्यं कृत्वाऽथ वेदान्कुम्भे निधाय सः ॥&lt;br&gt;&#xA;इन्द्रं तस्मिंश्च विन्यस्य दिक्पालांश्च यथाक्रमम् ॥&lt;br&gt;&#xA;हुत्वाग्निं स चरुं कृत्वा ग्रहपूजामकारयत् ॥ ७२ ॥&lt;br&gt;&#xA;तोयं सुवर्णपात्रस्थं कृत्वा कुम्भान्स्वयं गुरुः ॥&lt;br&gt;&#xA;अभिषेकं ततश्चक्रे मुहूर्ते सार्वकामिके ॥ ७३ ॥&lt;br&gt;&#xA;अभिषिक्ता तु सा तेन पूता स्नानार्थवारिणा ॥&lt;br&gt;&#xA;जाता सचेतना बाला सर्वं पश्यति चक्षुषा ॥ ७४ ॥&lt;br&gt;&#xA;शृणोति सर्वं जानाति चरित्रं पूर्वजन्मनः ॥&lt;br&gt;&#xA;बदरीफलमात्रं तु पुरोडाशं ददौ गुरुः ॥ ७५ ॥&lt;br&gt;&#xA;तयोपभुक्तं यत्नेन ततश्चक्रे स मार्ज्जनम् ॥&lt;br&gt;&#xA;मानुषे वचने कर्णे ददौ ज्ञानं गुरुस्ततः ॥ ७६ ॥&lt;br&gt;&#xA;गुरवे दक्षिणां दत्त्वा ततः सा च मृगानना ॥&lt;br&gt;&#xA;भोजराजाय सर्व च चरित्रं पूर्वजन्मनः ॥ ॥ ७७ ॥&lt;br&gt;&#xA;वक्तुं प्रचक्रमे बाल्याद्यद्वृत्तं पूर्वजन्मनि ॥&lt;br&gt;&#xA;नमस्कृत्य गुरुं पूर्वं ब्राह्मणान्क्षत्रियांस्तथा ॥ ७८ ॥&lt;br&gt;&#xA;॥ मृग्युवाच ॥ ॥&lt;br&gt;&#xA;न विषादस्त्वया कार्यो राजञ्च्छ्रुत्वा मयोदितम् ॥&lt;br&gt;&#xA;इतस्त्वं सप्तमे स्थाने कलिङ्गाधिपतेः सुतः ॥ ७९ ॥&lt;br&gt;&#xA;मृते पितरि बालस्त्वं स्वभिषिक्तः स्वमन्त्रिभिः ॥&lt;br&gt;&#xA;अहं हि वङ्गराजस्य सञ्जाता दुहिता किल ॥ 7.2.6.८० ॥&lt;br&gt;&#xA;परिणीता त्वया देव पित्रा दत्ता स्वयं नृप ॥&lt;br&gt;&#xA;त्वयाऽहं पट्टमहिषी कृता योषिद्वरा यतः ॥ ८१ ॥&lt;br&gt;&#xA;युवा जातः क्रमेणैव हिंस्रः क्रूरो बभूव ह ॥&lt;br&gt;&#xA;न वेदशास्त्रकुशलो दयाधर्मविवर्जितः ॥ ८२ ॥&lt;br&gt;&#xA;लुब्धो मानी महाक्रोधी सत्याचार बहिष्कृतः ॥&lt;br&gt;&#xA;न देवं न गुरुं विप्रान्नो जानाति दुराशयः ॥ ८३ ॥&lt;br&gt;&#xA;विरक्ता हि प्रजास्तस्य ब्राह्मणोच्छेदकारकः ॥&lt;br&gt;&#xA;समासन्नैर्नृपैस्तस्य देशः सर्वो विलुम्पितः ॥&lt;br&gt;&#xA;सैन्यं सर्वं समादाय युद्धायोपजगाम सः ॥ ८४ ॥&lt;br&gt;&#xA;सहैवाहं गता देव युद्धं जातं नृपैः सह ॥&lt;br&gt;&#xA;हारितं सैनिकैस्तस्य गता नष्टा दिशो दश ॥ ८५ ॥&lt;br&gt;&#xA;त्यक्त्वा धर्मं निजं राजा पलायनपरोऽभवत् ॥&lt;br&gt;&#xA;गच्छमानस्तु नृपतिः शत्रुभिः परिपीडितः ॥ ८६ ॥&lt;br&gt;&#xA;तवास्मिवादी दुष्टात्मा हतो लोकविरोधकः ॥&lt;br&gt;&#xA;देहं तस्य गृहीत्वाग्नौ प्रविष्टाहं नृपोत्तम ॥ ८७ ॥&lt;br&gt;&#xA;मृतस्यैवं गतिर्नास्ति नरके स विपच्यते ॥&lt;br&gt;&#xA;मृतं कान्तं समादाय भार्याग्नौ प्रविशेद्यदि ॥ ८८ ॥&lt;br&gt;&#xA;सा तारयति पापिष्ठं यावदाभूतसम्प्लवम् ॥&lt;br&gt;&#xA;इह पापक्षयं कृत्वा पश्चात्स्वर्गे महीयते ॥ ८९ ॥&lt;br&gt;&#xA;अतस्त्वं ब्राह्मणो जातो देशे मालवके नृप ॥&lt;br&gt;&#xA;तस्यैव तत्र भार्याहं सम्भूता ब्राह्मणी नृप ॥ 7.2.6.९० ॥&lt;br&gt;&#xA;धनधान्यसमृद्धोऽभूत्तथा जीवधनाधिकः ॥&lt;br&gt;&#xA;मृतः पिता मृता माता स च भ्रातृविवर्जितः ॥ ९१ ॥&lt;br&gt;&#xA;धनधान्यसमृद्धोऽपि लुब्धो भ्रमति भूतले ॥&lt;br&gt;&#xA;अतीव कोपनो विप्रो वेदपाठविवर्जितः ॥ ९२ ॥&lt;br&gt;&#xA;स्नानसन्ध्यादिहीनश्च मायावी याचते जनम् ॥&lt;br&gt;&#xA;भक्तिं करोमि परमां स च क्रुध्यति मां प्रति ॥ ९३ ॥&lt;br&gt;&#xA;सन्तानं तस्य वै नास्ति धनरक्षापरो हि सः ॥&lt;br&gt;&#xA;न ददाति न चाश्नाति न जुहोति स रक्षति ॥ ९४ ॥&lt;br&gt;&#xA;न तर्पणं तिलैर्विप्रो विदधात्यतिलो भतः ॥&lt;br&gt;&#xA;कार्त्तिकेऽपि च सम्प्राप्ते विष्णुपूजाविवर्जितः ॥ ९५ ॥&lt;br&gt;&#xA;दीपं ददाति नो विप्रो मासमेकं निरन्तरम् ॥&lt;br&gt;&#xA;न भुङ्क्ते शाकपत्रं स एकाहारो निरन्तरम् ॥ ९६ ॥&lt;br&gt;&#xA;मासे नभस्ये सम्प्राप्ते प्राप्ते कृष्णे नृपोत्तम ॥&lt;br&gt;&#xA;न करोति गृहे श्राद्धं स्नानतर्पणवर्जितः ॥ ९७ ॥&lt;br&gt;&#xA;न जानाति दिनं पित्र्यं पक्षमेकं निरन्तरम् ॥&lt;br&gt;&#xA;अन्यत्र भुङ्क्ते विप्रोऽसौ क्षयाहेऽपि समागते ॥ ९८ ॥&lt;br&gt;&#xA;मकरस्थेऽपि सङ्क्रान्तौ कृशरान्नं ददाति न ॥&lt;br&gt;&#xA;तिलान्सुवर्णं तारं वा वस्त्रं वा फलमेव च ॥&lt;br&gt;&#xA;शाकपत्रं स पुष्पं वा न ददाति तथेन्धनम् ॥ ९९ ॥&lt;br&gt;&#xA;गवां गवाह्निकं नैव कथं मुक्तिर्भविष्यति ॥&lt;br&gt;&#xA;न याति विष्णुशरणं सम्प्राप्ते दक्षिणायने ॥ 7.2.6.१०० ॥&lt;br&gt;&#xA;धेनुं ददाति नो विप्रो ग्रहणे चन्द्रसूर्ययोः ॥ १०१ ॥&lt;br&gt;&#xA;एकापि दत्ता सुपयस्विनी सा सवस्त्रघण्टाभरणोपपन्ना ॥&lt;br&gt;&#xA;वत्सेन युक्ता हि ददाति दात्रे मुक्तिं कुलस्यास्य करोति वृद्धिम्॥ १०२ ॥&lt;br&gt;&#xA;यावन्ति रोमाणि भवन्ति तस्यास्तावन्ति वर्षाणि महीयते सः ॥&lt;br&gt;&#xA;ब्रह्मालये सिद्ध गणैर्वृतोऽसौ सन्तिष्ठते सूर्यसमानतेजाः ॥ १०३ ॥&lt;br&gt;&#xA;देवालयं नो विदधाति वापीं कूपं तडागं न करोति कुण्डम् ॥&lt;br&gt;&#xA;पुण्यं विवाहं सुजनोपकारं नासौ सतां वा द्विजमन्दिरं च ॥ १०४ ॥&lt;br&gt;&#xA;धनं सदा भूमिगतं करोति धर्मं न जानाति कुलस्य चासौ ॥&lt;br&gt;&#xA;अहं हि तस्यानुगता भवामि कथं हि कान्तं परिवं चयामि ॥ १०५ ॥&lt;br&gt;&#xA;एवं हि वर्त्तमानः स कालधर्ममुपेयिवान् ॥&lt;br&gt;&#xA;धनलोभान्मया देव मरणं परिवर्जितम् ॥१०६॥&lt;br&gt;&#xA;पश्यन्त्या गोत्रिभिः सर्वं गृहीतं धनसञ्चयम् ॥&lt;br&gt;&#xA;कालेन महता देव मृताऽहं द्विजमन्दिरे ॥ १०७ ॥&lt;br&gt;&#xA;श्वेतसर्पः समभवद्देशे तस्मिन्नरोत्तम ॥&lt;br&gt;&#xA;तत्रैवाहं ब्राह्मणस्य सञ्जाता तनया नृप ॥ १०८ ॥&lt;br&gt;&#xA;वर्षेष्टमे तु सम्प्राप्ते परिणीता द्विजन्मना ॥&lt;br&gt;&#xA;तस्मिन्नेव गृहे सर्पो मदीये वसते नृप ॥ १०९ ॥&lt;br&gt;&#xA;भार्या ममेति सन्दष्टो रात्रौ भर्त्ता महा हिना ॥&lt;br&gt;&#xA;मृतोऽपि ब्राह्मणैः सर्पो लगुडैर्विनिपातितः ॥ 7.2.6.११० ॥&lt;br&gt;&#xA;वैधव्यं मम दत्त्वा तु द्विजसर्पौ मृतावुभौ ॥&lt;br&gt;&#xA;पित्रा मात्रा महाशोकं कृत्वा मे मुण्डितं शिरः ॥ १११ ॥&lt;br&gt;&#xA;वसाना श्वेतवस्त्रं च विष्णुभक्तिपरायणा ॥&lt;br&gt;&#xA;मासोपवासनिरता यानि तीर्थान्यनेकशः ॥ ११२ ॥&lt;br&gt;&#xA;सर्पस्तु मकरो जातो गोदावर्यां शिवालये ॥&lt;br&gt;&#xA;देवं भीमेश्वरं द्रष्टुं गताऽहं स्वजनैः सह ॥ ११३ ॥&lt;br&gt;&#xA;यावत्स्नातुं प्रविष्टाऽहं वृता सर्वजनैर्नृप ॥&lt;br&gt;&#xA;मकरेण तदा दृष्टा भार्येयं मम वल्लभा ॥&lt;br&gt;&#xA;गृहीता मकरेणाहं नेतुमन्तर्जले नृप ॥ ११४ ॥&lt;br&gt;&#xA;हाहाकारः समभवज्जनः क्षुब्धः समन्ततः ॥&lt;br&gt;&#xA;कुन्ताघातेन केनासौ मकरस्तु निपातितः ॥ ११५ ॥&lt;br&gt;&#xA;झषवक्त्रः स्थिता चाहं मृता कृष्टा जनैर्बहिः ॥&lt;br&gt;&#xA;अग्निं दत्त्वा जले क्षिप्त्वा भस्म लोका गृहान्गताः ॥ ११६ ॥&lt;br&gt;&#xA;स्त्रीवधाल्लुब्ध्वको जातो झषस्तीर्थप्रभावतः ॥&lt;br&gt;&#xA;मानुषीं योनिमापन्नस्तस्मिन्नेव महावने ॥११७॥&lt;br&gt;&#xA;अग्नेर्जलाच्च सर्पाच्च गजात्सिंहादवृषादपि ॥&lt;br&gt;&#xA;झषाद्विस्फोटकान्मृत्युर्येषां ते नरके गताः ॥ ११८ ॥&lt;br&gt;&#xA;आत्महा भ्रूणहा स्त्रीहा ब्रह्मघ्नः कूटसाक्ष्यदः ॥&lt;br&gt;&#xA;कन्याविक्रयकर्ता च मिथ्या ब्रतधरस्तु यः ॥ ॥ ११९ ॥&lt;br&gt;&#xA;विक्रीणाति क्रतुं यस्तु मद्यपः स्याद्द्विजस्तु यः ॥&lt;br&gt;&#xA;राजद्रोही स्वर्णचौरो ब्रह्मवृत्तिविलोपकः ॥ 7.2.6.१२० ॥&lt;br&gt;&#xA;गोघ्नस्तु निक्षेपहरो ग्रामसीमाहरस्तु यः ॥&lt;br&gt;&#xA;सर्वे ते नरकं यान्ति या च स्त्री पतिवञ्चका ॥ १२१ ॥&lt;br&gt;&#xA;झषमृत्युप्रभावेन जाता क्रौञ्ची वने नृप ॥&lt;br&gt;&#xA;गोदावरीवने व्याधो भ्रमते मृगमार्गकः ॥ १२२ ॥&lt;br&gt;&#xA;वने क्रौञ्चः सकामो मां मुदा कामयितुमुद्यतः ॥&lt;br&gt;&#xA;दृष्टाहं भ्रमता तेन व्याधेनाकृष्य कार्मुकम् ॥ १२३ ॥&lt;br&gt;&#xA;हतः क्रौञ्चो मृतो राज न्नष्टा स्थानादहं ततः ॥&lt;br&gt;&#xA;गोदावरीवने तस्मिन्नेवंरूपं ददर्श तम् ॥ १२४ ॥&lt;br&gt;&#xA;ऋषिर्व्याधं शशापाथ दृष्ट्वा कर्म विगर्हितम् ॥&lt;br&gt;&#xA;कामधर्ममकुर्वाणं प्रिया सम्भाषतत्परम् ॥&lt;br&gt;&#xA;क्रौञ्चं त्वमवधीर्यस्मात्तस्मात्सिंहो भविष्यसि ॥ १२५ ॥&lt;br&gt;&#xA;ऋषिस्तेन विनीतेन स्थित्वा सन्तोषितो नृप ॥&lt;br&gt;&#xA;ऋषिर्वदति तस्याग्रे न मे मिथ्या वचो भवेत् ॥ १२६ ॥&lt;br&gt;&#xA;सिंहस्थस्य प्रसादं ते करिष्ये मुक्तिहेतवे ॥&lt;br&gt;&#xA;सुराष्ट्रदेशे भविता सिंहो रैवतके गिरौ ॥ १२७ ॥&lt;br&gt;&#xA;वस्त्रापथे महा क्षेत्रे मुक्तिस्ते विहिता ध्रुवा ॥&lt;br&gt;&#xA;इत्युक्त्वा स ऋषिर्देव गतो भीमेश्वरं प्रति ॥&lt;br&gt;&#xA;दुर्वचःश्रवणाद्व्याधः क्रमात्पञ्चत्वमाययौ ॥ १२८ ॥&lt;br&gt;&#xA;क्रौञ्ची क्रौञ्चवियोगेन गता सा च वनान्तरे ॥&lt;br&gt;&#xA;मृता दैववशाज्जाता मृगी रैवतके गिरौ ॥ १२९ ॥&lt;br&gt;&#xA;मृगयूथगता नित्यं मोदते मदविह्वला ॥&lt;br&gt;&#xA;व्याधः सिंहः समभवद्गिरेस्तस्य महावने ॥ 7.2.6.१३० ॥&lt;br&gt;&#xA;कामार्ता भ्रमता दृष्टा मृगी सिंहेन यत्नतः ॥&lt;br&gt;&#xA;तत्र सम्भ्रमते नित्यं सिंहश्चापि मृगी वने ॥ १३१ ॥&lt;br&gt;&#xA;सिंहोऽपि दैवयोगेन ममेयमिति मन्यते ॥&lt;br&gt;&#xA;परं हिंस्रस्वभावेन तामादातुं प्रचक्रमे ॥ १३२ ॥&lt;br&gt;&#xA;चलत्वं मृगजातीनां विहितं वेधसा स्वयम् ॥&lt;br&gt;&#xA;पुनर्गता मृगी यूथं क्रीडते चारुलोचना ॥ १३३ ॥&lt;br&gt;&#xA;भवस्य पश्चिमे भागे तत्र रैवतके गिरौ ॥&lt;br&gt;&#xA;अनुयातः शनैः सोऽथ मृगेन्द्रो मृगयूथपः ॥&lt;br&gt;&#xA;उत्पपात ततः सिंहो सङ्घस्य मूर्द्धनि ॥ १३४ ॥&lt;br&gt;&#xA;सिंहस्य न मृगैः कार्यं हरिणीं प्रति पश्यतः ॥&lt;br&gt;&#xA;यत्र सा हरिणी याति ययौ सिंहस्तथैव ताम् ॥ १३५ ॥&lt;br&gt;&#xA;यदा वेगं मृगी चक्रे सिंहः कुद्धस्तदा वने ॥&lt;br&gt;&#xA;सिंहोऽपि वेगवाञ्जातो मृगीवेगाधिकोऽभवत् । १३६ ॥&lt;br&gt;&#xA;यदा सिंहेन सङ्क्रान्ता ददौ झम्पां मृगी तु सा ॥&lt;br&gt;&#xA;भवस्याग्रे नदीतोये पतिता जलमूर्द्धनि ॥ १३७ ॥&lt;br&gt;&#xA;लम्बते तु शरीरं मे वेणौ प्रोतं शिरो मम ॥&lt;br&gt;&#xA;सिंहः सहैव पतितो मृतः पयसि मध्यतः ॥ १३८ ॥&lt;br&gt;&#xA;स्वर्णरेषाजले देव विशीर्णं मम तद्वपुः ॥&lt;br&gt;&#xA;न तु वक्त्रं निपतितं त्वक्सारशिरसि स्थितम् ॥ १३९ ॥&lt;br&gt;&#xA;एतच्चरित्रं यत्सर्वं दृष्टं सारस्वतेन वै ॥&lt;br&gt;&#xA;तत्तीर्थस्य प्रभावेन सिंहस्त्वं समजायथाः ॥ 7.2.6.१४० ॥&lt;br&gt;&#xA;इदं हि सप्तमं जन्म सर्वपापक्षयोदयम् ॥&lt;br&gt;&#xA;कान्यकुब्जे महादेशे राजा भोजेतिविश्रुतः ॥ १४१ ॥&lt;br&gt;&#xA;अहं हि हरिणीगर्भे जाता मानुषरूपिणी ॥&lt;br&gt;&#xA;जातं वक्त्रं मृगीणां मे यस्मान्न पतितं जले ॥ १४२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये भवमाहात्म्ये मृगाननाभोजवृत्तान्तवर्णने सारस्वतमहर्षिसंस्कृतपुरोडाशप्राशनसमुप लब्धस्पष्टवाक्प्रसर मृगाननाकथितोभयप्राक्सप्तजन्मवृत्तान्तवर्णनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ स्वर्णरेखामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/007_svarNarekhAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/007_svarNarekhAmAhAtmyavarNanam/</guid>
      <description>&lt;p&gt;॥ राजोवाच ॥ ॥&lt;br&gt;&#xA;कथं त्वं हरिणीरूपे जाता मानुषरूपिणी ॥&lt;br&gt;&#xA;केन संवर्धिता बाल्ये कथं ते रूपमीदृशम् ॥ १ ॥&lt;br&gt;&#xA;॥ मृग्युवाच ॥ ॥&lt;br&gt;&#xA;शृणु देव प्रवक्ष्यामि यद्वृत्तं कन्यके वने ॥&lt;br&gt;&#xA;ऋषिरुद्दालकोनाम गङ्गाकूले महातपाः ॥ २ ॥&lt;br&gt;&#xA;प्रभाते मूत्रमुत्सृष्टुं गतो देव वनान्तरे ॥&lt;br&gt;&#xA;मूत्रान्ते पतितो भूमौ वीर्यबिन्दुर्द्विजन्मनः ॥ ३ ॥&lt;br&gt;&#xA;यावत्स चलितो विप्रः शौचं कृत्वा प्रयत्नतः ॥&lt;br&gt;&#xA;तावन्मृगी समायाता दृष्ट्वा पुष्पवनान्तरात् ॥ ४ ॥&lt;br&gt;&#xA;चापल्याद्भक्षितं वीर्यं दृष्टं ब्रह्मर्षिणा स्वयम् ॥&lt;br&gt;&#xA;यस्मादश्नाति मे वीर्यं तस्माद्गर्भो भविष्यति ॥ ५ ॥&lt;br&gt;&#xA;ममरूपा तववक्त्रा नारी गर्भे भविष्यति ॥&lt;br&gt;&#xA;वर्द्धयिष्यति देव्यस्तां रसैर्दिव्यैः सुतां तव ॥ ६ ॥&lt;br&gt;&#xA;केनापि दैवयोगेन ज्ञानं तस्या भविष्यति ॥&lt;br&gt;&#xA;एवमुद्दालकादेव सञ्जाताहं मृगानना ॥&lt;br&gt;&#xA;प्रविश्याग्नौ मृता पूर्वं त्वया सार्द्धं नराधिप ॥ ७ ॥&lt;br&gt;&#xA;तस्माज्जातं सतीत्वं मे सप्तजन्मनि वै प्रभो ॥&lt;br&gt;&#xA;यत्त्वया कुर्वता राज्यं पापं वै समुपार्जितम् ॥ ८ ॥&lt;br&gt;&#xA;क्षत्त्रधर्मं परित्यज्य पलायनपरो मृतः ॥&lt;br&gt;&#xA;तदेनो हि मया दग्धं चिताग्नौ नृपसत्तम ॥ ९ ॥&lt;br&gt;&#xA;पतिं गृहीत्वा या नारी मृतमग्नौ विशेद्यदि ॥&lt;br&gt;&#xA;सा तारयति भर्तारमात्मानं च कुलद्वयम् ॥ 7.2.7.१० ॥&lt;br&gt;&#xA;गोग्रहे देशभङ्गे च सङ्ग्रामे सम्मुखे मृतः ॥&lt;br&gt;&#xA;स सूर्यमण्डलं भित्त्वा ब्रह्मलोके महीयते ॥११॥&lt;br&gt;&#xA;अनाशकं यो विदधाति मर्त्त्यो दिनेदिने यज्ञसहस्रपुण्यम् ॥&lt;br&gt;&#xA;स याति यानेन गणान्वितेन विधूय पापानि सुरैः स पूज्यते ॥ १२॥&lt;br&gt;&#xA;गङ्गाजले प्रयागे वा केदारे पुष्करे च ये ॥&lt;br&gt;&#xA;वस्त्रापथे प्रभासे च मृतास्ते स्वर्गगामिनः ॥ १३ ॥&lt;br&gt;&#xA;द्वारावत्यां कुरुक्षेत्रे योगाभ्यासेन ये मृताः ॥&lt;br&gt;&#xA;हरिरित्यक्षरं मृत्यौ येषां ते स्वर्गगामिनः ॥ १४ ॥&lt;br&gt;&#xA;पूजयित्वा हरिं ये तु भूमौ दर्भतिलैः सह ॥&lt;br&gt;&#xA;तिलांश्च पञ्चलोहं च दत्त्वा ये तु पयस्विनीम् ॥ १५ ॥&lt;br&gt;&#xA;ये मृता राजशार्दूल ते नराः स्वर्ग गामिनः ॥&lt;br&gt;&#xA;उत्पाद्य पुत्रान्संस्थाप्य पितृपैतामहे पदे ॥ १६ ॥&lt;br&gt;&#xA;निर्मला निष्कलङ्का ये ते मृताः स्वर्गगामिनः ॥&lt;br&gt;&#xA;व्रतोपवासनिरताः सत्याचारपरायणाः ॥&lt;br&gt;&#xA;अहिंसानिरताः शान्तास्ते नराः स्वर्गगामिनः ॥ १७ ॥&lt;br&gt;&#xA;सापवादो रणं त्यक्त्वा मृतो यस्मान्नराधिप ॥&lt;br&gt;&#xA;सप्तयोनिषु ते जन्म तस्माज्जातं मया सह ॥ १८ ॥&lt;br&gt;&#xA;त्वां विना मे पतिर्मा भून्मरणे याचितं मया ॥&lt;br&gt;&#xA;तदान्तरिक्षे राजेन्द्र वागुवाचाशरीरिणी ॥&lt;br&gt;&#xA;आदौ पापफलं भुक्त्वा पश्चा त्स्वर्गं गमिष्यसि ॥ १९॥&lt;br&gt;&#xA;यदि वस्त्रापथे गत्वा शिरः कश्चिद्विमुञ्चति ॥&lt;br&gt;&#xA;स्वर्णरेखाजले राजन्मानुषं स्यान्मुखं मम ॥ 7.2.7.२० ॥&lt;br&gt;&#xA;अहं मानुषवक्त्राऽस्मि पापच्छायाऽऽवृतं मुखम् ॥&lt;br&gt;&#xA;दृश्यते मृगवक्त्राभं तस्माच्छीघ्रं विमुञ्चय ॥ २१ ॥&lt;br&gt;&#xA;इति श्रुत्वा वचो राजा सारस्वतमुदैक्षत ॥&lt;br&gt;&#xA;जनो विहस्य सानन्दं सर्वं सत्यं मृगीवचः ॥ २२ ॥&lt;br&gt;&#xA;इत्युक्त्वाऽऽह द्विजेन्द्रः स एवं कुरु नृपोत्तम ॥&lt;br&gt;&#xA;एवं राज्ञा समादिष्टः प्रतीहारो ययौ वनम् ॥ २३ ॥&lt;br&gt;&#xA;वस्त्रापथे महातीर्थे भवं द्रष्टुं त्वरान्वितः ॥&lt;br&gt;&#xA;त्वक्सारजालिर्महती स्वर्णरेखाजलोपरि ॥ २४ ॥&lt;br&gt;&#xA;वर्त्तते तच्छिरो यत्र वंशप्रोतं महावने ॥&lt;br&gt;&#xA;सारस्वतस्य शिष्येण कुशलेन निवेदितम्॥ २५ ॥&lt;br&gt;&#xA;तीर्थं वस्त्रापथं गत्वा भवस्याग्रे महानदी ॥&lt;br&gt;&#xA;जाले तत्र शिरो दृष्टं तच्च तोये विमोचितम् ॥ २६ ॥&lt;br&gt;&#xA;स्नात्वा सम्पूज्य तीर्थेशं प्रतीहारः समभ्यगात् ॥&lt;br&gt;&#xA;शिष्येण सहितो वेगाद्रथेनादित्यवर्चसा ॥ २७ ॥&lt;br&gt;&#xA;यदागतः प्रतीहारस्तदा सारस्वतेन सा ॥&lt;br&gt;&#xA;वृता चान्द्रायणेनैव मासमेकं निरन्तरम् ॥ २८ ॥&lt;br&gt;&#xA;सम्पूर्णे तु व्रते तस्या दिव्यं वक्त्रं सुलोचनम् ॥&lt;br&gt;&#xA;सुशोभनं दीर्घकेशं दीर्घकर्णं शुभद्विजम् ॥ २९ ॥&lt;br&gt;&#xA;कम्बुग्रीवं पद्मगन्धं सर्वलक्षणसंयुतम्॥&lt;br&gt;&#xA;व्रतान्ते मूर्च्छिता बाला गतज्ञाना वभूव सा ॥ 7.2.7.३० ॥&lt;br&gt;&#xA;न देवी न च गन्धर्वी नासुरी न च किन्नरी ॥&lt;br&gt;&#xA;यादृशी सा तदा जाता तीर्थभावेन सुन्दरी ॥ ३१ ॥&lt;br&gt;&#xA;परिणीता तु सा तेन भोजराजेन सुन्दरी ॥&lt;br&gt;&#xA;मृगीमुखीति विख्याता देवी सा भुवनेश्वरी ॥ ३२ ॥&lt;br&gt;&#xA;न जानाति पुनः किञ्चिद्यद्वृत्तं राजमन्दिरे ॥&lt;br&gt;&#xA;कृता सा पट्टमहिषी भोजराजेन धीमता ॥ ३३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;देशानां प्रवरो देशो गिरीणां प्रवरो गिरिः ॥&lt;br&gt;&#xA;क्षेत्राणामुत्तमं क्षेत्रं वनानामुत्तमं वनम् ॥ ३४ ॥&lt;br&gt;&#xA;गङ्गा सरस्वती तापी स्वर्णरेखाजले स्थिता ॥&lt;br&gt;&#xA;ब्रह्मा विष्णुश्च सूर्यश्च सर्व इन्द्रादयः सुराः ॥ ३५ ॥&lt;br&gt;&#xA;नागा यक्षाश्च गन्धर्वा अस्मिन्क्षेत्रे व्यवस्थिताः ॥&lt;br&gt;&#xA;ब्रह्माण्डं निर्मितं येन त्रैलोक्यं सचराचरम् ॥ ३६ ॥&lt;br&gt;&#xA;देवा ब्रह्मादयो जाताः स भवोऽत्र व्यवस्थितः ॥&lt;br&gt;&#xA;शिवो भवेति विख्यातः स्वयं देवस्त्रिलोचनः ॥ ३७ ॥&lt;br&gt;&#xA;वेवेति स्कन्दरचनाद्भवानी चात्र संस्थिता ॥&lt;br&gt;&#xA;अतो यन्नाधिकं प्रोक्तं तीर्थं देवि मया तव ॥ ३८ ॥&lt;br&gt;&#xA;तस्मिञ्जले स्नानपरो नरो यदि सन्ध्यां विधायानु करोति तर्पणम् ॥&lt;br&gt;&#xA;श्राद्धं पितॄणां च ददाति दक्षिणां भवोद्भवं पश्यति मुच्यते भवात् ॥ ३९ ॥&lt;br&gt;&#xA;अथ यदि भवपूजां दिव्यपुष्पैः करोति तदनु शिवशिवेति स्तोत्रपाठं च गीतम् ॥&lt;br&gt;&#xA;सुरवर गणवृन्दैः स्तूयमानो विमानैः सुरवरशिवरूपो मानवो याति नाकम् ॥ 7.2.7.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये स्वर्णरेखायां मृगाननायाः पूर्वजन्ममृगमुखप्रक्षेपणेन दिव्यमुखत्वप्राप्त्युत्तरं भोजनृपतिपरिणय वृत्तान्तपूर्वकं स्वर्णरेखामाहात्म्यवर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ ब्रह्मकृतरुद्रप्रसादनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/008_brahmakRtarudraprasAdanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/008_brahmakRtarudraprasAdanavarNanam/</guid>
      <description>&lt;p&gt;॥ भोजराज उवाच ॥ ॥&lt;br&gt;&#xA;प्रभो सारस्वत मया श्रुतं माहात्म्यमुत्तमम् ॥&lt;br&gt;&#xA;वस्त्रापथस्य क्षेत्रस्य गिरे रैवतकस्य च ॥ १ ॥&lt;br&gt;&#xA;विशेषेण स्वर्णरेखाभवस्य च जलस्य च ॥&lt;br&gt;&#xA;इदानीं श्रोतुमिच्छामि तीर्थोत्पत्तिं वदस्व मे॥ २ ॥&lt;br&gt;&#xA;ब्रह्मविष्णुशिवादीनां मध्ये कोऽयं व्यवस्थितः ॥&lt;br&gt;&#xA;केयं नदी स्वर्णरेखा सर्वपातकनाशिनी ॥ ३ ॥&lt;br&gt;&#xA;कस्माद्ब्रह्मादया देवा अस्मिंस्तीर्थे समागताः ॥&lt;br&gt;&#xA;कथं नारायणो देवः स्वयमेव समागतः ॥ ४ ॥&lt;br&gt;&#xA;हेमालयं परित्यज्य भवानी गिरिमूर्द्धनि ॥&lt;br&gt;&#xA;संस्थिता स्कन्दमादाय देवैरिन्द्रादिभिः सह ॥ ५ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;शृणु सर्वं महाराज कथयिष्ये सविस्तरम् ॥&lt;br&gt;&#xA;येन वै कथ्यमानेन सर्वपापक्षयो भवेत् ॥ ६ ॥&lt;br&gt;&#xA;पुरा ब्रह्मदिनस्यान्ते जगदेतच्चराचरम् ॥&lt;br&gt;&#xA;संहृत्य भगवान्रुद्रो ब्रह्मविष्णुपुरस्कृतः ॥ ७ ॥&lt;br&gt;&#xA;तां च ते सकलां रात्रिमेकमूर्त्तिभवास्त्रयः ॥&lt;br&gt;&#xA;तिष्ठन्ति रात्रि पर्यन्ते पुनर्भिन्ना भवन्ति ते ॥ ८ ॥&lt;br&gt;&#xA;ब्रह्मविष्णुशिवा देवा रजःसत्त्वतमोमयाः ॥&lt;br&gt;&#xA;सृष्टिं करोति भगवान्ब्रह्मा पालयते हरिः ॥ ९ ॥&lt;br&gt;&#xA;सर्वं संहरते रुद्रो जगत्कालप्रमाणतः ॥&lt;br&gt;&#xA;तेनादौ भगवान्सृष्टो दक्षो नाम प्रजापतिः ॥ 7.2.8.१० ॥&lt;br&gt;&#xA;सर्वे सङ्क्षेपतः कृत्वा ब्रह्माण्डं सचरा चरम् ॥&lt;br&gt;&#xA;भिन्ना देवास्त्रयो जाताः सत्यलोकव्यवस्थिताः ॥ ११ ॥&lt;br&gt;&#xA;त्रयो भुवं समासाद्य कौतुकाविष्टचेतसः ॥&lt;br&gt;&#xA;कैलासं ते गिरिवरं समारूढाः सुरेर्वृताः ॥ १२ ॥&lt;br&gt;&#xA;अहं ज्येष्ठो अहं ज्येष्ठो वादोऽभूद्ब्रह्मरुद्रयोः ॥&lt;br&gt;&#xA;तदा क्रुद्धो महादेवो ब्रह्माणं हन्तुमुद्यतः ॥ १३ ॥&lt;br&gt;&#xA;विष्णुना वारितो ब्रह्मा न ते वादस्तु युज्यते ॥&lt;br&gt;&#xA;तत्त्वं नाहं यदा नेदं ब्रह्माण्डं सचराचरम् ॥ १४ ॥&lt;br&gt;&#xA;एक एव तदा देवो जले शेते महेश्वरः ॥&lt;br&gt;&#xA;जागर्ति च यदा देवः स्वेच्छया कौतुकात्ततः ॥ १५ ॥&lt;br&gt;&#xA;अनेन त्वं कृतः पूर्वमहं पश्चात्त्वया कृतः ॥&lt;br&gt;&#xA;ब्रह्माण्डं कूर्मरूपेण धृतमस्य प्रसादतः ॥ १६ ॥&lt;br&gt;&#xA;अनुप्रविष्टा ब्रह्माण्डं प्रसादाच्छं करस्य च ॥&lt;br&gt;&#xA;सृष्टिस्त्वया कृता सर्वा मयि रक्षा व्यवस्थिता ॥ १७ ॥&lt;br&gt;&#xA;उदासीनवदासीनः संसारात्सारमीक्षते ॥&lt;br&gt;&#xA;एक एव शिवो देवः सर्वव्यापी महेश्वरः ॥ १८ ॥&lt;br&gt;&#xA;पितामहत्वं सञ्जातं प्रसादाच्छङ्करस्य ते ॥&lt;br&gt;&#xA;प्रसादयामास हरं श्रुत्वा ब्रह्मा वचो हरेः ॥ १९ ॥&lt;br&gt;&#xA;अनादिनिधनो देवो बहुशीर्षो महाभुजः ॥&lt;br&gt;&#xA;इत्यादिवेदवचनैस्ततस्तुष्टो महेश्वरः ॥&lt;br&gt;&#xA;प्राह ब्रह्मन्वरं यत्ते वृणीष्व मनसि स्थितम् ॥ 7.2.8.२० ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये ब्रह्मरुद्रविवादे विष्णुवचनेन ब्रह्मकृतरुद्रप्रसादनवर्णनन्नामाष्टमोऽध्यायः ॥८॥&lt;/p&gt;</description>
    </item>
    <item>
      <title>००९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/009_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/009_varNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;यदि सृष्टं मया सर्वं त्रैलोक्यं सचराचरम् ॥&lt;br&gt;&#xA;तदा मूर्तिमिमां त्यक्त्वा भवः सृष्टो मयाऽधुना ॥ १ ॥&lt;br&gt;&#xA;पितामहमहत्त्वं स्यात्तथा शीघ्रं विधीयताम् ॥&lt;br&gt;&#xA;ब्रह्मणो वचनं श्रुत्वा विष्णुना स प्रमोदितः ॥ २ ॥&lt;br&gt;&#xA;महदाश्चर्यजनके सम्प्राप्तो गिरिमूर्द्धनि ॥&lt;br&gt;&#xA;न विचारस्त्वयाकार्यः कर्त्तव्यं ब्रह्मभाषितम् ॥ ३ ॥&lt;br&gt;&#xA;तथेत्युक्त्वा शिवो देवस्तत्रैवान्तरधीयत ॥&lt;br&gt;&#xA;ब्रह्मा ययौ मेरुशृङ्गं मनसः शिरसि स्थितम् ॥ ४ ॥&lt;br&gt;&#xA;तपस्तेपे प्रजानाथो वेदोच्चारणतत्परः ॥&lt;br&gt;&#xA;अथर्ववेदोच्चरणं यावच्चक्रे पितामहः ॥ ५ ॥&lt;br&gt;&#xA;मुखाद्रुद्रः समभवद्रौद्ररूपो भवापहः॥&lt;br&gt;&#xA;अर्द्धनारीनरवपुर्दुष्प्रेक्ष्योऽतिभयङ्करः॥६॥&lt;br&gt;&#xA;विभजात्मानमित्युक्त्वा ब्रह्मा चान्तर्दधे भयात् ॥&lt;br&gt;&#xA;तथोक्तोसौ द्विधा स्त्रीत्वं पुरुषत्वं तथाऽकरोत् ॥ ७ ॥&lt;br&gt;&#xA;बिभेद पुरुषत्वं च दशधा चैकधा पुनः ॥&lt;br&gt;&#xA;एकादशैते कथिता रुद्रास्त्रिभुवनेश्वराः ॥ ८ ॥&lt;br&gt;&#xA;कृत्वा नामानि सर्वेषां देवकार्ये नियोजिताः ॥&lt;br&gt;&#xA;विभज्य पुनरीशानी स्वात्मानं शङ्कराद्विभोः ॥ ९ ॥&lt;br&gt;&#xA;महादेवनियोगेन पितामहमुपस्थिता ॥&lt;br&gt;&#xA;तामाह भगवान्ब्रह्मा दक्षस्य दुहिता भव ॥ 7.2.9.१० ॥&lt;br&gt;&#xA;सापि तस्य नियोगेन प्रादुरासीत्प्रजापतेः ॥&lt;br&gt;&#xA;नियोगाद्ब्रह्मणो दक्षो ददौ रुद्राय तां सतीम् ॥११॥&lt;br&gt;&#xA;दाक्षीं रुद्रोऽपि जग्राह स्वकीयामेव शूलभृत् ॥&lt;br&gt;&#xA;अथ ब्रह्मा बभाषे तं सृष्टिं कुरु सतीपते ॥१२॥ ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;सृष्टिर्मया न कर्त्तव्या कर्त्तव्या भवता स्वयम् ॥&lt;br&gt;&#xA;पालनं विष्णुना कार्यं संहर्ताऽहं व्यवस्थितः ॥१३॥&lt;br&gt;&#xA;स्थाणुवत्संस्थितो यस्मा त्तस्मात्स्थाणुर्भवाम्यहम् ॥१४॥&lt;br&gt;&#xA;रजोरूपाः सत्त्वरूपास्तमोरूपाश्च ये नराः ॥&lt;br&gt;&#xA;सर्वे ते भवता कार्या गुणत्रयविभागतः॥१५॥&lt;br&gt;&#xA;यदा ते तामसैः कार्यं तदा रौद्रो भव स्वयम् ॥&lt;br&gt;&#xA;यदा ते राजसैः कार्यं तदा त्वं राजसो भव॥&lt;br&gt;&#xA;सात्त्विकैस्ते यदा कार्यं तदा त्वं सात्त्विको भव ॥१६॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्याज्ञाप्य च ब्रह्माणं स्वयं सृष्ट्यादिकर्मसु ॥&lt;br&gt;&#xA;गृहीत्वा तां सतीं रुद्रः कैलासमधितिष्ठति ॥ १७ ॥&lt;br&gt;&#xA;दक्षः कालेन महता हरस्यालयमाययौ ॥ १८॥&lt;br&gt;&#xA;अथ रुद्रः समुत्थाय कृतवान्गौरवं बहु ॥&lt;br&gt;&#xA;ततो यथोचितां पूजां न दक्षो बहु मन्यते ॥१९॥&lt;br&gt;&#xA;तदा वै तमसाविष्टः सोऽधिकं ब्राह्मणः शुभः॥&lt;br&gt;&#xA;पूजामनर्घ्यामन्विच्छञ्जगाम कुपितो गृहम् ॥ 7.2.9.२० ॥&lt;br&gt;&#xA;कदाचित्तां गृहं प्राप्तां सतीं दक्षः सुदुर्मनाः ॥&lt;br&gt;&#xA;भर्त्रा सह विनिन्द्यैनां भर्त्सयामास वै रुषा ॥२१॥&lt;br&gt;&#xA;पञ्च -वक्त्रो दशभुजो मुखे नेत्रत्रयान्वितः॥&lt;br&gt;&#xA;कपर्द्दी खण्डचन्द्रोसौ तथासौ नीललोहितः॥२२॥&lt;br&gt;&#xA;कपाली शूलहस्तोऽसौ गजचर्मावगुण्ठितः ॥&lt;br&gt;&#xA;नास्य माता न च पिता न भ्राता न च बान्धवः ॥२३॥&lt;br&gt;&#xA;सर्पास्थिमण्डितग्रीवस्त्यक्त्वा हेमविभूषणम् ॥&lt;br&gt;&#xA;भिक्षया भोजनं यस्य कथमन्नं प्रदास्यति ॥ २४ ॥&lt;br&gt;&#xA;कदाचित्पूर्वतो याति गच्छन्याति स पश्चिमे ॥&lt;br&gt;&#xA;दक्षिणस्यां वृषो याति स्वयं याति स चोत्तरे ॥ २५ ॥&lt;br&gt;&#xA;तिर्यगूर्ध्वमधो याति नैव याति न तिष्ठति ॥&lt;br&gt;&#xA;इति चित्रं चरित्रं ते भर्त्तुर्नान्यस्य दृश्यते ॥ २६ ॥&lt;br&gt;&#xA;निर्गुणः स गुणातीतो निःस्नेहो मूकवत्स्थितः ॥&lt;br&gt;&#xA;सर्वज्ञः सर्वगः सर्वः पठ्यते भुवनत्रये ॥ २७ ॥&lt;br&gt;&#xA;कदाचिन्नैव जानाति न शृणोति न पश्यति ॥&lt;br&gt;&#xA;दैत्यानां दानवानां च राक्षसानां ददाति यः ॥२८॥&lt;br&gt;&#xA;न चास्य च पिता कश्चिन्न च भ्रातास्ति कश्चन ॥&lt;br&gt;&#xA;एक एव वृषारूढो नग्नो भ्रमति भूतले ॥२९॥&lt;br&gt;&#xA;न गृहं न धनं गोत्रमनादिनिधनोव्ययः ॥&lt;br&gt;&#xA;स्थिरबुद्धिर्न चैवासौ क्रीडते भुवनत्रये ॥7.2.9.३०॥&lt;br&gt;&#xA;कदाचित्सत्यलोके सौ पातालमधितिष्ठति ॥&lt;br&gt;&#xA;गिरिसानुषु शेतेऽसावशिवोपि शिवः स्मृतः ॥ ३१ ॥&lt;br&gt;&#xA;श्रीखण्डादीनि सन्त्यज्य सदा भस्मावगुण्ठितः॥&lt;br&gt;&#xA;सर्वदेति वचः सत्यं किमन्यत्स प्रदास्यति॥ ३२ ॥&lt;br&gt;&#xA;धिक्त्वां जामातरं धिक्तं ययोः स्नेहः परस्परम् ॥&lt;br&gt;&#xA;तस्य त्वं वल्लभा भार्या स च प्राणाधिकस्तव ॥ ३३ ॥&lt;br&gt;&#xA;न च पित्रास्ति ते कार्यं न मात्रा न सखीषु च ॥&lt;br&gt;&#xA;केवलं भर्तृभक्ता त्वं तस्माद्गच्छ गृहान्मम ॥३४॥&lt;br&gt;&#xA;अन्ये जामातरः सर्वे भर्तुस्तव पिनाकिनः ॥&lt;br&gt;&#xA;त्वमद्यैवाशु चास्माकं गृहाद्गच्छ वरं प्रति ॥ ३५ ॥&lt;br&gt;&#xA;तस्य तद्वाक्यमाकर्ण्य सा देवी शङ्करप्रिया ॥&lt;br&gt;&#xA;विनिन्द्य पितरं दक्षं ध्यात्वा देवं महेश्वरम् ॥ ३६ ॥&lt;br&gt;&#xA;श्वेतवस्त्रा जले स्नात्वा ददाहात्मानमात्मना ॥&lt;br&gt;&#xA;याचितस्तु शिवो भर्त्ता पुनर्जन्मान्तरे तया ॥३७॥&lt;br&gt;&#xA;पिता मे हिमवानस्तु मेनागर्भे भवाम्यहम् ॥&lt;br&gt;&#xA;अत्रान्तरे(?) हिमवता तपसा तोषितो हरः ॥&lt;br&gt;&#xA;प्रत्यक्षं दर्शनं दत्त्वा हिमवन्तं वचोऽब्रवीत् ॥ ३८ ॥&lt;br&gt;&#xA;एषा दत्ता सुता तुभ्यं परिणेष्यामि तामहम् ॥&lt;br&gt;&#xA;देवानां कार्य्यसिद्ध्यर्थं गिरिराजो भविष्यसि ॥ ३९ ॥&lt;br&gt;&#xA;आत्ममूर्त्तौ प्रविष्टां तां ज्ञात्वा देवो महेश्वरः ॥&lt;br&gt;&#xA;शशाप दक्षं कुपितः समागत्याथ तद्गृहम् ॥ 7.2.9.४० ॥&lt;br&gt;&#xA;त्यक्त्वा देहमिमं ब्राह्म्यं क्षत्रियाणां कुले भव ॥&lt;br&gt;&#xA;स्वायम्भुवत्वं सन्त्यज्य दक्ष प्राचेतसो भव ॥ ४१ ॥&lt;br&gt;&#xA;स्वस्यां सुतायामूढायां पुत्रमुत्पादयिष्यसि ॥&lt;br&gt;&#xA;एवं शप्त्वा महादेवो ययौ कैलासपर्वतम् ॥ ४२ ॥&lt;br&gt;&#xA;स्वायभुवोऽपि कालेन दक्षः प्राचेतसोऽभवत् ॥&lt;br&gt;&#xA;भवानीं स सुतां लब्ध्वा गिरिस्तुष्टो हिमा लयः ॥ ४३ ॥&lt;br&gt;&#xA;मेनापि तां सुतां लब्ध्वा धन्यं मेने गृहाश्रमम् ॥&lt;br&gt;&#xA;तां दृष्ट्वा जायमानां च स्वेच्छयैव वराननाम् ॥ ४४ ॥&lt;br&gt;&#xA;मेना हिमवतः पत्नी प्राहेदं पर्वतेश्वरम्॥&lt;br&gt;&#xA;पश्य बालामिमां राजन्राजीवसदृशाननाम्॥ ४५ ॥&lt;br&gt;&#xA;हिताय सर्वभूतानां जातां च तपसा शुभाम् ॥&lt;br&gt;&#xA;सोऽपि दृष्ट्वा महादेवीं तरुणादित्यसन्निभाम् ॥ ४६ ॥&lt;br&gt;&#xA;कपर्दिनीं चतुर्वक्त्रां त्रिनेत्रामतिलालसाम्॥&lt;br&gt;&#xA;अष्टहस्तां विशालाक्षीं चन्द्रावयवभूषणाम् ॥ ४७ ॥&lt;br&gt;&#xA;प्रणम्य शिरसा भूमौ तेजसा तु सुविह्वलः ॥&lt;br&gt;&#xA;भीतः कृताञ्जलिः स्तब्धः प्रोवाच परमेश्वरीम् ॥ ४८ ॥&lt;br&gt;&#xA;॥ हिमवानुवाच ॥ ॥&lt;br&gt;&#xA;का त्वं देवि विशालाक्षि शम्स मे संशयो महान् ॥ ४९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;मां विद्धि परमां शक्तिं महेश्वरसमाश्रयाम् ॥&lt;br&gt;&#xA;अनन्यामव्ययामेकां यां पश्यन्ति मुमुक्षवः ॥ 7.2.9.५० ॥&lt;br&gt;&#xA;दिव्यं ददामि ते चक्षुः पश्य मे रूपमैश्वरम् ॥&lt;br&gt;&#xA;एतावदुक्त्वा विज्ञानं दत्त्वा हिमवते स्वयम् ॥ ५१ ॥&lt;br&gt;&#xA;सूर्यकोटिप्रतीकाशं तेजोबिम्बं निराकुलम् ॥&lt;br&gt;&#xA;ज्वाला मालासहस्राढ्यं कालानलशतोपमम् ॥ ५२ ॥&lt;br&gt;&#xA;दंष्ट्राकरालमुद्धर्षं जटामण्डलमण्डितम् ॥&lt;br&gt;&#xA;प्रशान्तं सौम्यवदनमनन्ताश्चर्यसंयुतम् ॥ ५३ ॥&lt;br&gt;&#xA;चन्द्रावयवलक्ष्माणं चन्द्रकोटिसमप्रभम् ॥&lt;br&gt;&#xA;किरीटिनं गदाहस्तं नुपुरैरुपशोभितम् ॥ ५४॥&lt;br&gt;&#xA;दिव्यमाल्याम्बरधरं दिव्यगन्धानुलेपनम् ॥&lt;br&gt;&#xA;शङ्खचक्रधरं काम्यं त्रिनेत्रं कृत्तिवाससम् ॥ ५५ ॥&lt;br&gt;&#xA;अण्डस्थं चाण्डबाह्यस्थं बाह्यमभ्यन्तरं परम् ॥&lt;br&gt;&#xA;सर्वशक्तिमयं शुभ्रं सर्वालङ्कारसंयुतम् ॥५६॥&lt;br&gt;&#xA;ब्रह्मेन्द्रोपेन्द्रयोगीन्द्रैर्वन्द्यमान पदाम्बुजम् ॥&lt;br&gt;&#xA;सर्वतः पाणिपादान्तं सर्वतोऽक्षिशिरोमुखम्॥ ५७ ॥&lt;br&gt;&#xA;सर्वमावृत्य तिष्ठन्तं ददर्श परमेश्वरम् ॥&lt;br&gt;&#xA;दृष्ट्वा नन्दीश्वरं देवं देव्या महेश्वरं परम् ॥ ॥ ५८ ॥&lt;br&gt;&#xA;भयेन च समाविष्टः स राजा हृष्टमानसः ॥&lt;br&gt;&#xA;आत्मन्याधाय चात्मानमोङ्कारं समनुस्मरन् ॥ ५९ ॥&lt;br&gt;&#xA;नाम्नामष्टसहस्रेण स्तुत्वाऽसौ हिम वान्गिरिः ॥ 7.2.9.६० ॥&lt;br&gt;&#xA;भूयः प्रणम्य भूतात्मा प्रोवाचेदं कृताञ्जलिः ॥&lt;br&gt;&#xA;यदेतदैश्वरं रूपं जातं ते परमेश्वरि ॥ ६१ ॥&lt;br&gt;&#xA;भीतोऽस्मि साम्प्रतं दृष्ट्वा तत्त्वमन्यत्प्रदर्शय ॥&lt;br&gt;&#xA;एवमुक्ता च सा देवी तेन शैलेन पार्वती ॥ ६२ ॥&lt;br&gt;&#xA;संहृत्य दर्शयामास स्वरूपमपरं परम् ॥&lt;br&gt;&#xA;नीलोत्पलदलप्रख्यं नीलोत्पलसुगन्धिकम् ॥ ॥६३॥&lt;br&gt;&#xA;द्विनेत्रं द्विभुजं सौम्यं नीलालकविभूषितम् ॥&lt;br&gt;&#xA;रक्तपादाम्बुजतलं सुरक्तकरपल्लवम् ॥६४॥&lt;br&gt;&#xA;श्रीमद्विशालसद्वृत्तं ललाटतिलकोज्ज्वलम् ॥&lt;br&gt;&#xA;भूषितं चारुसर्वाङ्गं भूषणैरतिकोमलम् ॥६५॥&lt;br&gt;&#xA;दधानं चोरसा मालां विशालां हेमनिर्मिताम् ॥&lt;br&gt;&#xA;ईषत्स्मितं सुबिम्बोष्ठं नूपुरारावशोभितम् ॥ ६६ ॥&lt;br&gt;&#xA;प्रसन्नवदनं दिव्यं चारुभ्रूमहिमास्पदम् ॥&lt;br&gt;&#xA;तदीदृशं समालोक्य स्वरूपं शैलसत्तमः ॥&lt;br&gt;&#xA;भयं सन्त्यज्य हृष्टात्मा बभाषे परमेश्वरीम् ॥ ६७ ॥&lt;br&gt;&#xA;॥ हिमवानुवाच ॥ ॥&lt;br&gt;&#xA;अद्य मे सफलं जन्म अद्य मे सफलाः क्रियाः ॥&lt;br&gt;&#xA;यन्मे साक्षात्त्वमव्यक्ता प्रसन्ना दृष्टिगोचरा ॥&lt;br&gt;&#xA;इदानीं किं मया कार्यं तन्मे ब्रूहि महेश्वरि ॥६८॥ ॥&lt;br&gt;&#xA;॥ महेश्वर्युवाच ॥ ॥&lt;br&gt;&#xA;शिवपूजा त्वया कार्या ध्यानेन तपसा सदा ॥&lt;br&gt;&#xA;अहं तस्मै प्रदातव्या केनचित्कारणेन वै ॥ ६९ ॥&lt;br&gt;&#xA;यादृशस्तु त्वया दृष्टो ध्येयो वै तादृशस्त्वया ॥&lt;br&gt;&#xA;एक एव शिवो देवः सर्वाधारो धराधरः ॥7.2.9.७०॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;तपश्च कृतवान्रुद्रः समागम्य हिमाचलम् ॥&lt;br&gt;&#xA;तस्योमा परमां भक्तिं चकार शिवसन्निधौ ॥७१॥&lt;br&gt;&#xA;देवकार्येण केनापि देवो वै ज्ञापितः प्रभुः ॥&lt;br&gt;&#xA;उपयेमे हरो देवीमुमां त्रिभुवनेश्वरीम् ॥ ७२ ॥&lt;br&gt;&#xA;स शप्तः शम्भुना पूर्वं दक्षः प्राचेतसो नृपः ॥&lt;br&gt;&#xA;विनिन्द्य पूर्ववैरेण गङ्गाद्वारेऽयजद्धरिम् ॥७३॥&lt;br&gt;&#xA;देवाश्च यज्ञभागार्थमाहूता विष्णुना स्वयम् ॥&lt;br&gt;&#xA;सहैव मुनिभिः सर्वैरागता मुनिपुङ्गवाः ॥ ७४ ॥&lt;br&gt;&#xA;दृष्ट्वा देवकुलं कृत्स्नं शङ्करेण विनाऽऽगतम् ॥&lt;br&gt;&#xA;दधीचो नाम विप्रर्षिः प्राचेतसमथाब्रवीत् ॥ ७५ ॥&lt;br&gt;&#xA;॥ दधीचिरुवाच ॥ ॥&lt;br&gt;&#xA;ब्रह्माद्यास्तु पिशाचान्ता यस्याज्ञानुविधायिनः ॥&lt;br&gt;&#xA;स हि वः साम्प्रतं रुद्रो विधिना किं न पूज्यते ॥ ७६ ॥&lt;br&gt;&#xA;॥ दक्ष उवाच ॥ ॥&lt;br&gt;&#xA;सर्वेष्वेव हि यज्ञेषु न भागः परिकल्पितः ॥&lt;br&gt;&#xA;न मन्त्रा भार्यया सार्द्धं शङ्करस्येति नेष्यते ॥ ७७ ॥&lt;br&gt;&#xA;विहस्य दक्षं कुपितो वचः प्राह महामुनिः ॥&lt;br&gt;&#xA;शृण्वतां सर्वदेवानां सर्वज्ञानमयः स्वयम् ॥७८॥&lt;br&gt;&#xA;यतः प्रवृत्तिर्विश्वात्मा यश्चासौ भुवनेश्वरः ॥&lt;br&gt;&#xA;न त्वं पूजयसे रुद्रं देवैः सम्पूज्यते हरः ॥७९॥&lt;br&gt;&#xA;॥ दक्ष उवाच ॥ ॥&lt;br&gt;&#xA;अस्थिमालाधरो नग्नः संहर्ता तामसो हरः ॥&lt;br&gt;&#xA;विषकण्ठः शूलहस्तः कपाली नागवेष्टितः ॥ 7.2.9.८० ॥&lt;br&gt;&#xA;ईश्वरो हि जगत्स्रष्टा प्रभुर्योऽसौ सनातनः ॥&lt;br&gt;&#xA;सत्त्वात्मकोऽसौ भगवानिज्यते सर्वकर्मसु ॥ ८१ ॥&lt;br&gt;&#xA;॥ दधीचिरुवाच ॥ ॥&lt;br&gt;&#xA;किं त्वया भगवानेष सहस्रांशुर्न दृश्यते ॥&lt;br&gt;&#xA;सर्वलोकैकसंहर्ता कालात्मा परमेश्वरः ॥ ८२ ॥&lt;br&gt;&#xA;एष रुद्रो महादेवः कपर्द्दी चाग्रणीर्हरः ॥&lt;br&gt;&#xA;आदित्यो भगवान्सूर्यो नीलग्रीवो विलोहितः ॥ ८३ ॥ ॥&lt;br&gt;&#xA;॥ दक्ष उवाच ॥ ॥&lt;br&gt;&#xA;य एते द्वादशादित्या आगता यज्ञभागिनः ॥&lt;br&gt;&#xA;सर्वे सूर्या इति ज्ञेया न ह्यन्यो विद्यते रविः ॥ ८८४ ॥&lt;br&gt;&#xA;एवमुक्ते तु मुनयः समायाता दिदृक्षवः ॥&lt;br&gt;&#xA;बाढमित्यब्रुवन्दक्षं तस्य साहाय्यकारिणः ॥ ८५ ॥&lt;br&gt;&#xA;तपसाविष्टमनसो न पश्यन्ति वृषध्वजम् ॥&lt;br&gt;&#xA;सहस्रशोऽथ शतशो बहुशोऽथ य एव हि ॥ ८६ ॥&lt;br&gt;&#xA;देवांश्च सर्वे भागार्थमागता वासवादयः ॥&lt;br&gt;&#xA;नापश्यन्देवमीशानमृते नारायणं हरिम् ॥ ८७ ॥&lt;br&gt;&#xA;रुद्रं क्रोधपरं दृष्ट्वा ब्रह्मा ब्रह्मासनाद्ययौ ॥&lt;br&gt;&#xA;अन्तर्हिते भगवति दक्षो नारायणं हरिम् ॥ ८८ ॥&lt;br&gt;&#xA;रक्षकं जगतां देवं जगाम शरणं स्वयम् ॥&lt;br&gt;&#xA;प्रवर्तयामास च तं यज्ञं दक्षोऽथ निर्भयः ॥ ८९ ॥&lt;br&gt;&#xA;रक्षको भगवान्विष्णुः शरणागतरक्षकः ॥&lt;br&gt;&#xA;पुनः प्राहाध्वरे दक्षं दधीचो भगवन्नृप ॥ 7.2.9.९० ॥&lt;br&gt;&#xA;निर्भयः शृणु दक्ष त्वं यज्ञभङ्गो भवि ष्यति ॥&lt;br&gt;&#xA;अपूज्यपूजनाद्दक्ष पूज्यस्य च विवर्जनात् ॥ ९१ ॥&lt;br&gt;&#xA;नरः पापमवाप्नोति महद्वै नात्र संशयः ॥&lt;br&gt;&#xA;असतां प्रग्रहो यत्र सतां चैव विमानता ॥ ॥ ९२ ॥&lt;br&gt;&#xA;दण्डो देवकृतस्तत्र सद्यः पतति दारुणः ॥&lt;br&gt;&#xA;एवमुक्त्वा स विप्रर्षिः शशापेश्वरविद्विषः ॥ ९३ ॥&lt;br&gt;&#xA;यस्माद्बहिष्कृतो देवो भवद्भिः परमेश्वरः ॥&lt;br&gt;&#xA;भविष्यध्वं त्रयीबाह्याः सर्वेऽपीश्वरविद्विषः ॥ ९४ ॥&lt;br&gt;&#xA;मिथ्यारीतिसमाचारा मिथ्याज्ञानप्रभाषिणः ॥&lt;br&gt;&#xA;प्राप्ते कलियुगे घोरे कलिजैः किल पीडिताः ॥ ९५ ॥&lt;br&gt;&#xA;कृत्वा तपोबलं घोरं गच्छध्वं नरकं पुनः ॥&lt;br&gt;&#xA;भविष्यति हृषीकेशः स्वामी वोऽपि पराङ्मुखः ॥ ९६ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;एवमुक्त्वा स ब्रह्मर्षिर्विरराम तपोनिधिः ॥&lt;br&gt;&#xA;जगाम मनसा रुद्रमशेषाध्वरनाशनम् ॥ ९७ ॥&lt;br&gt;&#xA;एतस्मिन्नन्तरे देवी महादेवं महेश्वरम् ॥&lt;br&gt;&#xA;गत्वा विज्ञापयामास ज्ञात्वा दक्षमखं शिवा ॥ ९८ ॥&lt;br&gt;&#xA;॥ देव्युवाच ॥ ॥&lt;br&gt;&#xA;दक्षो यज्ञेन यजते पिता मे पूर्वजन्मनि ॥&lt;br&gt;&#xA;तेन त्वं दूषितः पूर्वमहं चातीव दुःखिता ॥&lt;br&gt;&#xA;विनाशयस्व तं यज्ञं वरमेनं वृणोम्यहम् ॥ ९९ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;एवं विज्ञापितो देव्या देवदेवो महेश्वरः ॥&lt;br&gt;&#xA;ससर्ज सहसा रुद्रं दक्षयज्ञजिघांसया ॥ 7.2.9.१०० ॥&lt;br&gt;&#xA;सहस्रशिरसं क्रूरं सहस्राक्षं महाभुजम् ॥&lt;br&gt;&#xA;सहस्रपाणिं दुर्द्धर्षं युगान्तानलसन्निभम् ॥ १०१ ॥&lt;br&gt;&#xA;दंष्ट्राकरालं दुष्प्रेक्ष्यं शङ्खचक्रधरं प्रभुम्॥&lt;br&gt;&#xA;दण्डहस्तं महानादं शार्ङ्गिणं भूतिभूषणम् ॥ १०२ ॥&lt;br&gt;&#xA;वीरभद्र इति ख्यातं देवदेवसमन्वितम् ॥&lt;br&gt;&#xA;स जातमात्रो देवेशमुपतस्थे कृताञ्जलिः ॥ १०३ ॥&lt;br&gt;&#xA;तमाह दक्षस्य मखं विनाशय शमस्तु तं ॥&lt;br&gt;&#xA;विनिन्द्य मां स यजते गङ्गाद्वारे गणेश्वर ॥ १०४ ॥&lt;br&gt;&#xA;ततो बन्धप्रमुक्तेन सिंहेनेव च लीलया ॥&lt;br&gt;&#xA;वीरभद्रेण दक्षस्य नाशार्थं रोम चोद्धुतम् ॥ १०५ ॥&lt;br&gt;&#xA;रोम्णा सहस्रशो रुद्रा निसृष्टास्तेन धीमता ॥&lt;br&gt;&#xA;रोमजा इति विख्यातास्तत्र साहाय्यकारिणः ॥ १०६ ॥&lt;br&gt;&#xA;शूलशक्तिगदाहस्ता दण्डोपलकरास्तथा ॥&lt;br&gt;&#xA;कालाग्निरुद्रसङ्काशा नादयन्तो दिशो दश ॥१०७॥&lt;br&gt;&#xA;सर्वे वृषसमारूढाः सभा र्याश्चातिभीषणाः ॥&lt;br&gt;&#xA;समाश्रित्य गणश्रेष्ठं ययुर्दक्षमखं प्रति ॥ १०८ ॥&lt;br&gt;&#xA;देवाङ्गनासहस्राढ्यमप्सरोगीतिनादितम् ॥&lt;br&gt;&#xA;वीणावेणुनिनादाढ्यं वेदवादाभि नादितम् ॥ १०९ ॥&lt;br&gt;&#xA;दृष्ट्वा दक्षं समासीनं देवैब्रह्मर्षिभिः सह ॥&lt;br&gt;&#xA;उवाच स वृषारूढो दक्षं वीरः स्मयन्निव ॥ 7.2.9.११० ॥&lt;br&gt;&#xA;वयं ह्यचतुराः सर्वे शर्वस्यामितते जसः ॥&lt;br&gt;&#xA;भागार्थलिप्सया प्राप्ता भागान्यच्छ त्वमीप्सितान् ॥ १११ ॥&lt;br&gt;&#xA;भागो भवद्भ्यो देयस्तु नास्मभ्यमिति कथ्यताम् ॥&lt;br&gt;&#xA;ततो वयं विनिश्चित्य करिष्यामो यथोचितम् ॥ ११२ ॥&lt;br&gt;&#xA;एवमुक्ता गणेशेन प्रजापतिपुरःसराः ॥ ११३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;प्रमाणं नो विजानीथ भागं मन्त्रा इति धुवम्॥ ११४ ॥&lt;br&gt;&#xA;॥ मन्त्रा ऊचुः ॥ ॥&lt;br&gt;&#xA;सुरा यूयं तमोभूतास्तमोपहतचेतसः ॥&lt;br&gt;&#xA;ये नाध्वरस्य राजानं पूजयेयुर्महेश्वरम् ॥ ११५ ॥&lt;br&gt;&#xA;ईश्वरः सर्वभूतानां सर्वदेवतनुर्हरः ॥&lt;br&gt;&#xA;॥ गण उवाच ॥ ॥&lt;br&gt;&#xA;पूज्यते सर्वयज्ञेषु कथं दक्षो न पूजयेत्॥११६॥&lt;br&gt;&#xA;मन्त्राः प्रमाणं न कृता युष्माभिर्बलगर्वितैः ॥&lt;br&gt;&#xA;यस्मादसह्यं तस्मान्नो नाशयाम्यद्य गर्वितम् ॥११७॥&lt;br&gt;&#xA;इत्युक्त्वा यज्ञशालां तां देवोऽहन्गणपुङ्गवः ॥&lt;br&gt;&#xA;गणेश्वराश्च सङ्क्रुद्धा यूपानुत्पाट्य चिक्षिपुः॥११८॥&lt;br&gt;&#xA;प्रस्तोतारं सहोतारमध्वर्युं च गणेश्वरः ॥&lt;br&gt;&#xA;गृहीत्वा भीषणाः सर्वे गङ्गास्रोतसि चिक्षिपुः ॥११९॥&lt;br&gt;&#xA;वीरभद्रोऽपि दीप्तात्मा वज्रयुक्तं करं हरेः॥&lt;br&gt;&#xA;व्यष्टम्भयददीनात्मा तथान्येषां दिवौकसाम् ॥ 7.2.9.१२० ॥&lt;br&gt;&#xA;भगनेत्रे तथोत्पाट्य कराग्रेणैव लीलया ॥&lt;br&gt;&#xA;निहत्य मुष्टिना दण्डैः सप्ताश्वं च न्यपातयत् ॥ १२१ ॥&lt;br&gt;&#xA;तथा चन्द्रमसं देवं पादाङ्गुष्ठेन लीलया ॥&lt;br&gt;&#xA;धर्षयामास वलवान्स्मयमानो गणेश्वरः ॥ १२२ ॥&lt;br&gt;&#xA;वह्नेर्हस्तद्वयं छित्त्वा जिह्वामुत्पाट्य लीलया ॥&lt;br&gt;&#xA;जघान मूर्ध्नि पादेन मुनीनपि मुनीश्वरान् ॥ १२३ ॥&lt;br&gt;&#xA;तथा विष्णुं सगरुडं समायातं महाबलः ॥&lt;br&gt;&#xA;विव्याध निशितैर्बाणैः स्तम्भयित्वा सुदर्शनम् ॥ १२४ ॥&lt;br&gt;&#xA;ततः सहस्रशो भद्रः ससर्ज गरुडान्बहून् ॥&lt;br&gt;&#xA;वैनतेयादभ्यधिकान्गरुडं ते प्रदुद्रुवुः ॥ १२५ ॥&lt;br&gt;&#xA;तान्दृष्ट्वा गरुडो धीमान्पलायनपरोऽभवत् ॥&lt;br&gt;&#xA;तत्स्थितो माधवो वेगाद्यथा गौः सिंहपीडिता ॥ १२६ ॥&lt;br&gt;&#xA;अन्तर्हिते वैनतेये विष्णौ च पद्मसम्भवः ॥&lt;br&gt;&#xA;आगत्य वारयामास वीरभद्रं शिवप्रियम् ॥ १२७ ॥&lt;br&gt;&#xA;प्रसादयामास स तं गौरवात्परमेष्ठिनः ॥&lt;br&gt;&#xA;तेऽदृश्यं नैव जानन्ति रुद्रं तत्रागतं सुराः ॥ १२८ ॥&lt;br&gt;&#xA;स देवो विष्णुना ज्ञातो ब्रह्मणा च दधीचिना ॥&lt;br&gt;&#xA;तुष्टाव भगवान्ब्रह्मा दक्षो विष्णुदिवौकसः॥ १२९ ॥&lt;br&gt;&#xA;विशेषात्पार्वतीं देवीमीश्वरार्द्धशरीरिणीम् ॥&lt;br&gt;&#xA;स्तोत्रैर्नानाविधैर्दक्षः प्रणम्य च कृताञ्जलिः ॥ 7.2.9.१३० ॥&lt;br&gt;&#xA;ततो भगवती प्राह प्रहसन्ती महेश्वरम् ॥&lt;br&gt;&#xA;त्वमेव जगतः स्रष्टा संहर्ता चैव रक्षकः ॥ १३१ ॥&lt;br&gt;&#xA;अनुग्राह्यो भगवता दक्षश्चापि दिवौ कसः ॥&lt;br&gt;&#xA;ततः प्रहस्य भगवान्कर्पद्दी नीललोहितः ॥&lt;br&gt;&#xA;उवाच प्रणतान्देवान्दक्षं प्राचेतसं हरः ॥१३२॥&lt;br&gt;&#xA;गच्छध्वं देवताः सर्वाः प्रसन्नो भवतामहम् ॥&lt;br&gt;&#xA;सम्पूज्यः सर्वयज्ञेषु प्रथमं देवकर्मणि ॥ १३३ ॥&lt;br&gt;&#xA;त्वं चापि शृणु मे दक्ष वचनं सर्वरक्षणम् ॥&lt;br&gt;&#xA;त्यक्त्वा लोकेषणामेनां मद्भक्तो भव यत्नतः ॥ १३४ ॥&lt;br&gt;&#xA;भविष्यसि गणेशानः कल्पान्तेऽनुग्रहान्मम ॥&lt;br&gt;&#xA;तावत्तिष्ठ ममादेशात्स्वाधिकारेषु निर्वृतः ॥&lt;br&gt;&#xA;इत्युक्त्वाऽदर्शनं प्राप्तो दक्षस्यामिततेजसः ॥ १३५ ॥&lt;br&gt;&#xA;दधीचिना शिवो दृष्टो विज्ञप्तः शापमोचने ॥&lt;br&gt;&#xA;कथं शापं मया दत्तं तरिष्यन्ति तवाज्ञया ॥ १३६ ॥&lt;br&gt;&#xA;॥ शिव उवाच ॥ ॥&lt;br&gt;&#xA;भविष्यन्ति त्रयी बाह्याः सम्प्राप्ते तु कलौ युगे ॥&lt;br&gt;&#xA;पठिष्यन्ति च ये वेदास्ते विप्राः स्वर्गगामिनः ॥ १३७ ॥&lt;br&gt;&#xA;आगमा विष्णुरचिताः पठ्यन्ते ये द्विजातिभिः ॥&lt;br&gt;&#xA;तेपि स्वर्गं प्रयास्यन्ति मत्प्रसादान्न संशयः ॥ १३८ ॥&lt;br&gt;&#xA;कलिकालप्रभावेन येषां पाठो न विद्यते ॥&lt;br&gt;&#xA;गृहस्थधर्माचरणं कर्तव्यं मम पूजनम् ॥ १३९ ॥&lt;br&gt;&#xA;अवश्यं च मया कार्यं तेषां पापविमोचनम् ॥&lt;br&gt;&#xA;भिक्षां भ्रमामि मध्याह्ने अतीते भस्मगुण्ठितः ॥ 7.2.9.१४० ॥&lt;br&gt;&#xA;जटाजूटधरः शान्तो भिक्षापात्रकरो द्विजः ॥&lt;br&gt;&#xA;यो ददाति च मे भिक्षां स्वर्गं याति स मानवः ॥ १४१ ॥&lt;br&gt;&#xA;उपानहौ वा च्छत्रं वा कौपीनं वा कमण्डलुम् ॥&lt;br&gt;&#xA;यो ददाति तपस्विभ्यो नरो मुक्तः स पातकैः ॥&lt;br&gt;&#xA;दधीचेः स वरान्दत्त्वा वभाषे सह विष्णुना ॥ १४२ ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;यस्ते मित्रं स मे मित्रं यस्ते रिपुः स मे रिपुः ॥&lt;br&gt;&#xA;यस्त्वां पूजयते विष्णो स मां पूजयते ध्रुवम् ॥ १४३ ॥&lt;br&gt;&#xA;यः स्तौति त्वां स मां स्तौति प्रियो यस्ते स मे प्रियः ॥&lt;br&gt;&#xA;अहं यत्र च तत्र त्वं नास्ति भेदः परस्परम् ॥ १४४ ॥&lt;br&gt;&#xA;॥ कृष्ण उवाच ॥ ॥&lt;br&gt;&#xA;एवमेतत्परं देव वक्तव्यं यत्तथैव तत् ॥&lt;br&gt;&#xA;अर्द्धनारीनरवपुर्यदा दृष्टो मया पुरा ॥ १४५ ॥&lt;br&gt;&#xA;नेयं नारी मया दृष्टा दृष्टं रूपं किलात्मनः ॥&lt;br&gt;&#xA;शङ्खचक्रगदाहस्तं वनमालाविभूषितम् ॥ १४६ ॥&lt;br&gt;&#xA;श्रीवत्साङ्कं पीतवस्त्रं कौस्तुभेन विराजि तम् ॥&lt;br&gt;&#xA;द्वितीयार्द्धं मया दृष्टं शूलहस्तं त्रिलोचनम् ॥ १४७ ॥&lt;br&gt;&#xA;चन्द्रावयवसंयुक्तं जटाजूटकपालिनम् ॥&lt;br&gt;&#xA;एकीभावं प्रपन्नोहं यथा पूर्वं तथाऽधुना ॥&lt;br&gt;&#xA;न मां गौरी प्रपश्येत प्रपश्यामि तथैव च ॥ १४८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आवयोरन्तरं नास्ति चैकरूपावुभावपि ॥&lt;br&gt;&#xA;यो जानाति स जानाति सत्यलोकं स गच्छति ॥ १४९ ॥&lt;br&gt;&#xA;इत्युक्त्वा स ययौ तत्र कैलासं पर्वतोत्तमम् ॥&lt;br&gt;&#xA;कृष्णोपि मन्दरं प्राप्तो देवकार्येण केनचित् ॥ 7.2.9.१५० ॥&lt;br&gt;&#xA;अत्रान्तरे दैत्यराजो महादेवप्रसादतः ॥&lt;br&gt;&#xA;हिरण्यनेत्रतनयो बाधतेसौ जगत्त्रयम् ॥ १५१ ॥&lt;br&gt;&#xA;अमरत्वं हराल्लब्ध्वा कामान्धो नैव पश्यति ॥&lt;br&gt;&#xA;हराङ्गधारिणीं देवीं दिव्यरूपां सुलोचनाम् ॥१५२॥&lt;br&gt;&#xA;ममेति स च जानाति याचते च हरं प्रति॥&lt;br&gt;&#xA;हरोऽपि कार्यव्यसनस्त्यक्त्वा कैलासपर्वतम् ॥१५३॥&lt;br&gt;&#xA;मन्दरं समनुप्राप्तो देवं द्रष्टुं जनार्द्दनम् ॥&lt;br&gt;&#xA;परस्परं समालोच्यामुञ्चद्देवीं स मन्दरे ॥ १५४ ॥&lt;br&gt;&#xA;नारायणगृहे देवी स्थिता देवीगणैर्वृता ॥&lt;br&gt;&#xA;अत्रान्तरे गौतमस्तु गोवधान्मलिनीकृतः ॥ १५५ ॥&lt;br&gt;&#xA;पवित्रीकरणायास्य भिक्षुरूपधरो हरः ॥&lt;br&gt;&#xA;गौतमस्य गृहं प्राप्तो मन्दरं चान्धको गतः ॥१५६॥&lt;br&gt;&#xA;ययाचे पार्वतीं दुष्टो युद्धं चक्रे स विष्णुना ॥&lt;br&gt;&#xA;हारितं तु गणैः सर्वैर्देवीं दैत्यो न पश्यति ॥१५७॥&lt;br&gt;&#xA;स्त्रीरूपधारी कृष्णोऽसौ गौरीं रक्षति मन्दिरे ॥&lt;br&gt;&#xA;गौरीणां तु शतं चक्रे हरिस्तत्र स मायया ॥ १५८ ॥&lt;br&gt;&#xA;विष्णोर्देहसमुद्भूता दिव्यरूपा वरस्त्रियः ॥&lt;br&gt;&#xA;अन्धको नैव जानाति कैषा गौरी नु पार्वती ॥ १५९ ॥&lt;br&gt;&#xA;विलम्बस्तत्र सञ्जातो मोहितो विष्णुमायया ॥&lt;br&gt;&#xA;तावच्छिवः समायातः कृत्वा गौतमपावनम् ॥ 7.2.9.१६० ॥&lt;br&gt;&#xA;भिक्षामात्रेण चान्नेन गौतमो निर्मलीकृतः ॥&lt;br&gt;&#xA;सोन्धकेन तदा युद्धं चक्रे रुद्रोऽपि कोपितः ॥ १६१ ॥&lt;br&gt;&#xA;अमरोऽसौ हराज्जातः शूले प्रोतः सुदारुणे ॥&lt;br&gt;&#xA;शूलस्थस्तु स्तुतिं चक्रे तस्य तुष्टो महेश्वरः ॥ १६२ ॥&lt;br&gt;&#xA;गणेशत्वं ददौ तस्मै यावदाभूतसम्प्लवम् ॥&lt;br&gt;&#xA;स्वसरूपामुमादेवीं कृष्णस्तस्मै ददौ स्वयम् ॥ १६३ ॥&lt;br&gt;&#xA;गौरीरूपाः स्त्रियश्चान्या धरित्र्यां तास्तु प्रेषिताः ॥&lt;br&gt;&#xA;कृत्वा नामानि सर्वासां लोके पूज्या भविष्यथ ॥ १६४ ॥&lt;br&gt;&#xA;एता ये पूजयिष्यन्ति पूजयिष्यन्ति ते शिवाम् ॥&lt;br&gt;&#xA;शिवां ये पूजयिष्यन्ति तेऽर्चयन्ते हरं हरिम् ॥१६५॥&lt;br&gt;&#xA;उमां समादाय ययौ हरो गिरिं वृषं समारुह्य सुरासुरार्चितः ॥&lt;br&gt;&#xA;हरिस्तु रेमे रमया सहान्धके हते च देवाः सुरराजमाययुः ॥१६५॥&lt;br&gt;&#xA;ब्रह्मेशनारायणपुण्यचेतसां शृण्वन्ति चित्रं चरितं महात्मनाम्॥&lt;br&gt;&#xA;मुच्यन्ति पापैः कलिकालसम्भवैर्यास्यन्ति नाकं गणवृन्दवन्दिताः ॥ १६७ ॥&lt;br&gt;&#xA;एवं काले वर्त्तमाने हरः कैलासपर्वते ॥&lt;br&gt;&#xA;रक्षोदानवदैत्यैस्तु गृह्यतेऽसौ वरान्बहून् ॥ १६८ ॥&lt;br&gt;&#xA;ब्रह्मदत्तवरो रौद्रस्तारकाख्यो महासुरः ॥&lt;br&gt;&#xA;तेन सर्वं जगद्व्याप्तं तस्य नष्टा सुरा रणे ॥ १६९ ॥&lt;br&gt;&#xA;महादेवसुतेनाजौ हन्तव्योऽसौ ससर्ज तम् ॥&lt;br&gt;&#xA;कार्तिकेयमुमापुत्रं रुद्रवीर्यसमुद्भवम् ॥ 7.2.9.१७० ॥&lt;br&gt;&#xA;देवैरिन्द्रादिभिः सर्वैः सेनाध्यक्ष्येभिषेचितः ॥&lt;br&gt;&#xA;तेनापि दैवयोगेन तारकाख्यो निपातितः ॥ १७१ ॥&lt;br&gt;&#xA;कैलासशिखरासीनो देवदेवो जगद्गुरुः ॥&lt;br&gt;&#xA;उमया सह सन्तुष्टो नन्दिभद्रादिभिर्वृतः ॥ १७२ ॥&lt;br&gt;&#xA;स्कन्देन गजवक्त्रेण धनाध्यक्षेण संयुतः ॥&lt;br&gt;&#xA;अथ हासपरं देवं शनैः प्रोवाच तं शिवा ॥ १७३ ॥&lt;br&gt;&#xA;केन देव प्रकारेण तोषं यास्यसि शङ्कर ॥&lt;br&gt;&#xA;मर्त्यानां केन दानेन तपसा नियमेन वा ॥ १७४ ॥&lt;br&gt;&#xA;केन वा कर्मणा देव केन मन्त्रेण वा पुनः ॥&lt;br&gt;&#xA;स्नानेन केन देवेश केन धूपेन तुष्यसि ॥ १७५ ॥&lt;br&gt;&#xA;पुष्पेण केन मे नाथ केन पत्रेण शङ्कर ॥&lt;br&gt;&#xA;कया सन्तुष्यसे स्तुत्या साहसेन च केन वै ॥ १७६ ॥&lt;br&gt;&#xA;नैवेद्येन च केन त्वं केन होमेन तुष्यसि ॥&lt;br&gt;&#xA;केन कष्टेन वा देव केनार्घेण मम प्रभो ॥ १७७ ॥&lt;br&gt;&#xA;षोडशैते मया प्रश्नाः पृष्टा मे निर्णयं वद ॥ १७८ ॥&lt;br&gt;&#xA;॥ शङ्कर उवाच ॥ ॥&lt;br&gt;&#xA;साधु पृष्टं त्वया देवि कथयिष्ये मम प्रियम् ॥&lt;br&gt;&#xA;शिवपूजाप्रकारोऽयं क्रियते वचसा गुरोः ॥१७९॥&lt;br&gt;&#xA;अभयं सर्वजन्तूनां दानं देवि मम प्रियम् ॥&lt;br&gt;&#xA;सत्यं तपः समाख्यातं परदारविवर्जनम् ॥ 7.2.9.१८० ॥&lt;br&gt;&#xA;प्रियो मे नियमो देवि कर्म तल्लोकरञ्जनम् ॥&lt;br&gt;&#xA;मयों नमः शिवायेति मन्त्रोऽयमुररीकृतः ॥ १८१ ॥&lt;br&gt;&#xA;सर्वपापविनिर्मुक्तो मम देवि स वल्लभः ॥&lt;br&gt;&#xA;पापत्यागो भवेत्स्नानं धूपो मे गौग्गुलः प्रियः ॥ ॥ १८२ ॥&lt;br&gt;&#xA;धत्तूरकस्य पुष्पं मे बिल्वपत्रं मम प्रियम् ॥&lt;br&gt;&#xA;स्तुतिः शिवशिवायेति साहसं रणकर्मणि ॥ १८३ ॥&lt;br&gt;&#xA;न बिभेति नरो यस्तु तस्याग्रे सम्भवाम्यहम् ॥&lt;br&gt;&#xA;हन्तकारो गवां यस्तु नैवेद्यं मम वल्लभम् ॥ १८४ ॥&lt;br&gt;&#xA;पूर्णाहुत्या परा प्रीतिर्जायते मम सुन्दरि॥&lt;br&gt;&#xA;शुश्रूषा वल्लभं कष्टं यतीनां च तपस्विनाम् ॥ १८५ ॥&lt;br&gt;&#xA;सूर्योदये महादेवि मध्याह्नेऽस्तमने तथा ॥&lt;br&gt;&#xA;अर्घो यो दीयते सूर्ये वल्लभोऽसौ मम प्रिये ॥ १८६ ॥&lt;br&gt;&#xA;किं दानैः किं तपोभिर्वा किं यज्ञैर्भाववर्जितैः॥&lt;br&gt;&#xA;दया सत्यं घृणाऽस्तेयं दम्भपैशुन्यवर्जितम्॥&lt;br&gt;&#xA;भक्त्या यद्दीयते स्तोकं देवि तद्वल्लभं मम॥ १८७॥&lt;br&gt;&#xA;एवं यावत्कथयति प्रश्नान्सूक्ष्मान्यथोदितान् ॥&lt;br&gt;&#xA;तावद्ब्रह्मादिभिर्देवैर्विष्णुस्तत्र ययौ स्वयम् ॥ १८८ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;नाहं पालयितुं शक्तस्त्वं ददासि वरान्बहून् ॥&lt;br&gt;&#xA;दैत्यानां दानवादीनां राक्षसानां महेश्वर ॥ १८९ ॥&lt;br&gt;&#xA;विकृतिं यान्ति पश्चात्ते कष्टं वध्या भवन्ति मे ॥&lt;br&gt;&#xA;पत्रेण पुष्पमात्रेण ॐकारेण शिवेन च ॥&lt;br&gt;&#xA;मुक्तिं याति नरो देव भवभक्तिं करोतु कः ॥ 7.2.9.१९० ॥&lt;br&gt;&#xA;इन्द्रादयोऽपि ये देवा यज्ञैराप्याययन्ति ते ॥&lt;br&gt;&#xA;न यजन्ति द्विजा यज्ञान्भिक्षादानेन तुष्यसि ॥ १९१ ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;इन्द्रादिभिर्न मे कार्यं ब्रह्मा मे किं करिष्यति ॥&lt;br&gt;&#xA;येन केन प्रकारेण प्रजाः पाल्यास्त्वया ऽधुना ॥ १९२ ॥&lt;br&gt;&#xA;मदीया प्रकृतिस्त्वेषा तां कथं त्यक्तुमुत्सहे ॥&lt;br&gt;&#xA;त्वयाहं ब्रह्मणा देवैर्वरकर्मणि योजितः ॥ १९३ ॥&lt;br&gt;&#xA;इदानीमेव किं नष्टं मुक्त्वा देवीं तवाग्रतः ॥&lt;br&gt;&#xA;भूत्वा मूर्तिं परित्यज्य एकाकी विचराम्यहम् ॥ १९४ ॥&lt;br&gt;&#xA;इत्युक्त्वा स शिवो देवस्तत्रैवान्तरधीयत ॥&lt;br&gt;&#xA;गते तस्मिञ्छिवे तत्र सङ्क्षोभः सुमहानभूत् ॥ १९५ ॥&lt;br&gt;&#xA;उमा प्रोवाच चेन्द्रादीन्ब्रह्मविष्णुगणांस्तथा ॥&lt;br&gt;&#xA;इदानीं किं मया कार्यं भवद्भिः शिववर्जितैः ॥ १९६ ॥&lt;br&gt;&#xA;अत्रान्तरे च ये चान्ये देवास्तत्र समागताः ॥&lt;br&gt;&#xA;ऋषयश्चैव सिद्धाश्च तथा नारदपर्वतौ ॥ १९७ ॥&lt;br&gt;&#xA;गङ्गासरस्वतीनद्यो नागा यक्षाः समागताः ॥&lt;br&gt;&#xA;ब्रह्मादिभिः समालोच्य कथमेतद्भविष्यति ॥ १९८ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;सहैव गम्यतां तत्र यत्र देवो गतः शिवः ॥&lt;br&gt;&#xA;स्वल्पा यासेन ते यान्तु नराः स्वर्गं शिवाज्ञया ॥ १९९ ॥&lt;br&gt;&#xA;सत्यलोके नरा यान्तु देवा यान्तु धरातलम् ॥&lt;br&gt;&#xA;रक्षोदानवदैत्यानां वरान्यच्छतु शङ्करः ॥ 7.2.9.२०० ॥&lt;br&gt;&#xA;तेषां बाधा मया कार्या यै च स्युर्धर्मलोपकाः ॥&lt;br&gt;&#xA;हृष्टे शिवे मया कार्या व्यवस्था स्वर्गगामिनाम् ॥ ॥ २०१ ॥&lt;br&gt;&#xA;त्रयीधर्मं परित्यज्य येऽन्यं धर्ममुपासते ॥&lt;br&gt;&#xA;ते नरा नरकं यान्तु यावदाभूतसम्प्लवम् ॥ २०२ ॥&lt;br&gt;&#xA;यदाऽदृश्यः शिवो जातः प्रवि वेश गिरेर्वनम् ॥&lt;br&gt;&#xA;गिरीणां मध्यमास्थाय त्यक्त्वा दिव्ये स वाससी ॥ २०३ ॥&lt;br&gt;&#xA;गजाजिनं परित्यज्य त्यक्त्वा मूर्त्तिं महेश्वरः ॥&lt;br&gt;&#xA;भित्त्वा भूमितलं देवः स्थाणुरूपो बभूव सः ॥ २०४ ॥&lt;br&gt;&#xA;यस्मात्स्वंयभूर्भवति भवंस्तस्मात्स्वयं हरः ॥&lt;br&gt;&#xA;अत्रान्तरे सुराः सर्वे न पश्यन्ति महेश्वरम् ॥&lt;br&gt;&#xA;ज्ञानातीतं कलातीतं दिव्यध्यानबहिः स्थितम् ॥ २०५ ॥&lt;br&gt;&#xA;यदा देवा व्याकुलाः सम्पतन्ति रविर्वायुरम्बरं तोयमुर्वी ॥&lt;br&gt;&#xA;निजे स्थाने वर्त्तमाना उमायाः शशंसुर्वै देवदेवं सुराणाम् ॥ २०६ ॥&lt;br&gt;&#xA;स्वर्गे धरित्र्यां चरितं तलेषु देवेषु मर्त्येषु सरीसृपेषु ॥&lt;br&gt;&#xA;स्थूलेषु सूक्ष्मेषु यथा तथैव सत्यं हि वाच्यं पदमस्मदीयम् ॥ २०७ ॥&lt;br&gt;&#xA;ततो देवाः प्रचलिताः कृत्वा गौरीं पुरस्सरम् ॥&lt;br&gt;&#xA;नन्दि भद्रादयः सर्वे देवा इन्द्रादयस्तथा ॥ २०८ ॥&lt;br&gt;&#xA;स्कन्देन सहिता देवी सिंहारूढा ययौ स्वयम् ॥&lt;br&gt;&#xA;अधिरुह्य गरुत्मन्तं ययौ विष्णुः सनातनः ॥ २०९ ॥&lt;br&gt;&#xA;हंसाधिरूढो भगवान्ब्रह्मा याति स पृष्ठतः ॥&lt;br&gt;&#xA;ऐरावतं समारुह्य देवराजोऽगमत्स्वयम् ॥ ॥ 7.2.9.२१० ॥&lt;br&gt;&#xA;गङ्गा सरस्वती देवी यमुना च महानदी ॥&lt;br&gt;&#xA;देवताश्च गताः सर्वे नागा यक्षाः सकिन्नराः ॥ २११ ॥&lt;br&gt;&#xA;गताः सङ्क्षेपतः सर्वे यत्र देवो महेश्वरः ॥&lt;br&gt;&#xA;अधिरुह्य गिरेः शृङ्गमम्बा देवी व्यवस्थिता ॥ २१२ ॥&lt;br&gt;&#xA;विष्णुर्मुक्त्वा गरुत्मन्तं स्थितो रैवतके गिरौ ॥&lt;br&gt;&#xA;स्तुतिं चक्रे तदा देवी जगुर्गीतं सुसंयताः ॥ २१३ ॥&lt;br&gt;&#xA;ऐरावतपदाक्रान्तो न चचाल स पर्वतः ॥&lt;br&gt;&#xA;भित्त्वा भूमितलं तत्र नागराजः समागतः ॥ २१४ ॥&lt;br&gt;&#xA;गङ्गाद्याः सरितः सर्वास्तेन रन्ध्रेण चागताः ॥&lt;br&gt;&#xA;ब्रह्मा विष्णुर्यदा देवाः स्तुतिं चक्रुः समन्ततः ॥ २१५ ॥&lt;br&gt;&#xA;ददर्श रूपं भगवान्भवो देवस्तदा हरः ॥ २१६ ॥&lt;br&gt;&#xA;ततो हृष्टाः सुराः सर्वे अम्बा हृष्टा गणाश्च ते ॥&lt;br&gt;&#xA;गम्यतां देव कैलासं देव्येति सम्प्रमोदितः ॥ २१७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यदि हृष्टाः सुराः सर्वे गङ्गाद्याः सरितस्तथा ॥&lt;br&gt;&#xA;गिरौ रैवतके विष्णुरम्बा चात्रैव तिष्ठतु ॥२१८॥&lt;br&gt;&#xA;सरस्वती च यमुना रेवा चास्मिन्व्यवस्थिताः ॥&lt;br&gt;&#xA;स्वर्णरूपं जलं यस्मात्स्वर्णरेखेति सा नदी ॥ २१९ ॥&lt;br&gt;&#xA;वस्त्रापथमिदं क्षेत्रं भवो देवोऽत्र तिष्ठतु ॥&lt;br&gt;&#xA;तीर्थमेतन्मया प्रोक्तं भुक्तिमुक्तिप्रदायकम् ॥&lt;br&gt;&#xA;अत्र स्नातो नरो नारी मुच्यते सर्व पातकैः ॥7.2.9.२२०॥&lt;br&gt;&#xA;इति प्रोच्य शिवो देवः कलां न्यस्य भवे तदा ॥&lt;br&gt;&#xA;पश्यतां सर्वदेवानां ययौ कैलासपर्वतम् ॥ २२१ ॥&lt;br&gt;&#xA;अम्बेति स्कन्दवदनात्कलां न्यस्य गिरौ तदा ॥&lt;br&gt;&#xA;देवेन सहिता देवी वृषारूढा ययौ स्वयम् ॥ २२२ ॥&lt;br&gt;&#xA;नारायणो रैवतके गिरौ रम्ये स्थितः स्वयम् ॥&lt;br&gt;&#xA;कल्पादौ च युगादौ च स्थितो विष्णुः सदा गिरौ ॥ २२३ ॥&lt;br&gt;&#xA;बहुरात्रस्थितो देवः कृत्वा दैत्यनिबर्हणम् ॥&lt;br&gt;&#xA;रेमे रैवतके देवो यावदाभूतसम्प्लवम् ॥ २२४ ॥&lt;br&gt;&#xA;नारसिंहेन रूपेण हिरण्यकशिपुर्हतः ॥&lt;br&gt;&#xA;हत्वा तदा गतस्तत्र नारसिंहं मुमोच ह ॥ २२५ ॥&lt;br&gt;&#xA;महावराहरूपेण हिरण्याक्षो निपातितः ॥&lt;br&gt;&#xA;तदेव मुक्त्वा देवेशः स्थितो रैवतके गिरौ ॥ २२६ ॥&lt;br&gt;&#xA;स पृथुं पार्थिवं कृत्वा देवकार्येण वै नृप ॥&lt;br&gt;&#xA;गिरौ रैवतके देव उवास सुरपूजितः ॥ २२७ ॥&lt;br&gt;&#xA;अत्रागत्य पृथुः पूर्वं चक्रे देवप्रपूजनम् ॥&lt;br&gt;&#xA;जपमाला तदा कण्ठे पृथुना सन्निवेशिता ॥&lt;br&gt;&#xA;दामोदरेति देवेशनाम चक्रे पृथुः स्वयम् ॥ २२८ ॥&lt;br&gt;&#xA;वस्त्रापथे देववरो भवः स्थितो दामोदरो रैवतके व्यवस्थितः ॥&lt;br&gt;&#xA;अम्बेतिदेवी गिरिमूर्ध्नि संस्थिता देवाश्च सर्वे परितः प्रतिष्ठिताः ॥ २२९ ॥&lt;br&gt;&#xA;क्षेत्राधिपास्तीर्थवरस्य रक्षका देवेन मुक्ता भवसन्निधानतः ॥&lt;br&gt;&#xA;पश्यन्ति ये देववरं भवाभिधं मुच्यन्ति ते यान्ति दिवं नरा भुवः ॥ 7.2.9.२३० ॥&lt;br&gt;&#xA;वस्त्रापथस्य क्षेत्रस्य भवस्य च मया तव ॥&lt;br&gt;&#xA;उत्पत्तिः कथिता राजन्किमन्यच्छ्रोतुमिच्छसि ॥ २३१ ॥&lt;br&gt;&#xA;शृणोति पठते यश्च कथां चेमां समन्ततः ॥&lt;br&gt;&#xA;सर्वपापविनिर्मुक्तः स्वर्गलोके महीयते ॥ २३२ ॥&lt;br&gt;&#xA;ब्रह्मघ्नश्च सुरापश्च भ्रूणहा गुरुतल्पगः ॥&lt;br&gt;&#xA;स्वर्णरेखाजले स्नातो मुच्यते सर्वपातकैः ॥ २३३ ॥&lt;br&gt;&#xA;ये च कीटपतङ्गाद्याः स्वर्णरेखा जले मृताः ॥&lt;br&gt;&#xA;सर्वपातकनिर्मुक्तास्ते प्रयान्ति सुरालयम् ॥ १३४ ॥&lt;br&gt;&#xA;स्वर्णरेखाजले स्नात्वा सन्ध्यां श्राद्धं करोति यः ॥&lt;br&gt;&#xA;वस्त्रापथे भवं पूज्य ब्रह्मलोकं स गच्छति ॥ २३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे वस्त्रापथक्षेत्रमाहात्म्ये भवोत्पत्तिवृत्तान्त वर्णनन्नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० सारस्वतमुनिकृतोपदेशवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/010_sArasvatamunikRtopadeshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/010_sArasvatamunikRtopadeshavarNanam/</guid>
      <description>&lt;p&gt;॥ पार्वत्युवाच ॥ ॥&lt;br&gt;&#xA;अहो तीर्थस्य माहात्म्यं गिरे रैवतकस्य च ॥&lt;br&gt;&#xA;भवस्य देवदेवस्य तथा वस्त्रापथस्य च ॥ १ ॥&lt;br&gt;&#xA;गङ्गा सरस्वती चैव गोमती नर्मदा नदी ॥&lt;br&gt;&#xA;स्वर्णरेखाजले सर्वास्तथा ब्रह्मा सवासवः ॥ २ ॥&lt;br&gt;&#xA;ब्रह्मेन्द्र विष्णुमुख्यानां देवानां शङ्करस्य च ॥&lt;br&gt;&#xA;वासो विरचितस्तत्र यावद्ब्रह्मदिनं भवेत् ॥ ३ ॥&lt;br&gt;&#xA;क्षेत्रतीर्थप्रभावं च प्रसादात्तव शङ्कर ॥&lt;br&gt;&#xA;श्रुतं सविस्तरं सर्वमिदं त्वदुदितं मया ॥ ४ ॥&lt;br&gt;&#xA;महेश्वर प्रभो ब्रूहि किं चकार जनेश्वरः ॥&lt;br&gt;&#xA;भोजराजो मृगीं प्राप्य स च सारस्वतो मुनिः ॥ ५ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तासु सर्वासु नारीषु रूपौदार्यगुणाधिका ॥&lt;br&gt;&#xA;नित्यं प्रमुदिता शान्ता नित्यं मङ्गलकारिका ॥ ६ ॥&lt;br&gt;&#xA;माता स्वसा सखी पुत्री स्त्रीषु सम्बन्धवर्धनी ॥&lt;br&gt;&#xA;पिता भ्राता गुरुः पुत्रः पुरुषेषु तथा कृतः ॥ ७ ॥&lt;br&gt;&#xA;एवं गुणवतीं भार्यां प्राप्य हृष्टो जनेश्वरः ॥&lt;br&gt;&#xA;सारस्वतं मुनिं स्तुत्वा राजा वचनमब्रवीत् ॥ ८ ॥&lt;br&gt;&#xA;॥ राजोवाच ॥ ॥&lt;br&gt;&#xA;ब्रह्मा विष्णुर्हरः सूर्य इन्द्रोऽग्निर्मरुतां गणः ॥&lt;br&gt;&#xA;ब्रह्मचर्येण तपसा त्वया सन्तोषिताः प्रभो ॥ ९ ॥&lt;br&gt;&#xA;दैवतं परमं मे त्वं पिता माता गुरुः प्रभुः ॥&lt;br&gt;&#xA;येन जन्मान्तरं सर्वं प्रत्यक्षं कथितं मम ॥ 7.2.10.१० ॥&lt;br&gt;&#xA;सुराष्ट्रदेशो विख्यातो गिरी रैवतको महान् ॥&lt;br&gt;&#xA;भवः स्वयम्भूर्भगवान्क्षेत्रे वस्त्रापथे श्रुतः ॥ ११ ॥&lt;br&gt;&#xA;उज्जयन्तगिरेर्मूर्ध्नि गौरीस्कन्दगणेश्वराः ॥&lt;br&gt;&#xA;भावयन्तो भवं सर्वे संस्थिता ब्रह्मवासरम् ॥ १२ ॥&lt;br&gt;&#xA;वामनो नगरं स्थाप्य शिवं सिद्धेश्वरं प्रति ॥&lt;br&gt;&#xA;जित्वा दैत्यं बलिं बद्ध्वा स्वयं रैवतके स्थितः ॥ १३ ॥&lt;br&gt;&#xA;इत्येतत्सर्वमाश्चर्यं जीवद्भिर्यदि दृश्यते ॥&lt;br&gt;&#xA;तीर्थयात्राविधानेन भवो वस्त्रापथे हरिः ॥ १४ ॥&lt;br&gt;&#xA;त्यक्त्वा राज्यं प्रियान्पुत्रान्पत्त्यश्वरथकुञ्जरान् ॥&lt;br&gt;&#xA;पुत्रं राज्ये प्रतिष्ठाप्य गन्तव्यं निश्चितं मया ॥ १५ ॥&lt;br&gt;&#xA;त्वत्प्रसादाच्छ्रुतं सर्वं गम्यते यदि दृश्यते ॥&lt;br&gt;&#xA;तीर्थयात्राविधानेन भवो वस्त्रापथे हरिः ॥ १६ ॥&lt;br&gt;&#xA;सूर्यलोकं सोमलोकमिन्द्रलोकं हरेः पुरम् ॥&lt;br&gt;&#xA;ब्रह्मलोकमतिक्रम्य यास्येऽहं शिवमन्दिरम् ॥ १७ ॥&lt;br&gt;&#xA;श्रुत्वा हि वाक्यं विविधं नरेन्द्रात्प्रहृष्टरोमा स मुनिर्बभूव ॥&lt;br&gt;&#xA;जिज्ञासमानो हि नृपस्य सर्वं निवारयामास मुनिर्नरेन्द्रम् ॥ १८ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;गृहेऽपि देवा हरविष्णुमुख्या जलानि दर्भा नृपते तिलाश्च ॥&lt;br&gt;&#xA;अनेकदेशान्तरदर्शनार्थं मनो निवार्यं नृपते त्वयेति ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये वस्त्रापथ क्षेत्रयात्रोत्सुकस्य भोजभूपस्य सारस्वतमुनिकृतोपदेशवर्णनन्नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ वस्त्रापथयात्राविधानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/011_vastrApathayAtrAvidhAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/011_vastrApathayAtrAvidhAnavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;सारस्वतस्य विप्रस्य श्रुत्वा भोजनृपो वचः ॥&lt;br&gt;&#xA;विवर्णवदनो भूत्वा प्रगृह्याङ्घ्री वचोऽब्रवीत् ॥ १ ॥&lt;br&gt;&#xA;मुने नैवं त्वया वाच्यं गन्तव्यं निश्चितं मया ॥&lt;br&gt;&#xA;नराणां पुण्यदा यात्रा कथयस्व कथं भवेत् ॥ २ ॥&lt;br&gt;&#xA;किं ग्राह्यं किं च मोक्तव्यं किं देयं किं न दीयते ॥&lt;br&gt;&#xA;तीर्थोपवासः स्नानं च सन्ध्यास्नानविधिक्रमः ॥&lt;br&gt;&#xA;पूजा निद्रा जपो रात्रौ सर्वं सङ्क्षेपतो वद ॥ ३ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;सुराष्ट्रदेशे गन्तव्यं गिरौ रैवतके यदि ॥&lt;br&gt;&#xA;नृप यात्राविधिं वक्ष्ये त्वमेकाग्रमनाः शृणु ॥ ॥ ४ ॥&lt;br&gt;&#xA;बृहस्पतिबलं गृह्य सूर्यं सन्तर्प्य चोत्तमम् ॥&lt;br&gt;&#xA;वामतः पृष्ठतः सर्वं वृत्वा संशोध्य वासरम् ॥ ५ ॥&lt;br&gt;&#xA;चन्द्रलग्नं ग्रहाज्ज्ञात्वा बलिष्ठाज्जन्मराशितः॥&lt;br&gt;&#xA;शकुनं च शुभं लब्ध्वा प्रस्थातव्यं नृपैर्नृप ॥ ६ ॥&lt;br&gt;&#xA;तीर्थे सदैव गन्तव्यं सर्वे मासाश्च शोभनाः ॥&lt;br&gt;&#xA;तिथयश्चोत्तमाः सर्वाः स्नानदानार्चनादिषु ॥ ७ ॥&lt;br&gt;&#xA;अष्टम्यां च चतुर्दश्यां मासान्ते पूर्णिमादिने ॥&lt;br&gt;&#xA;सङ्क्रान्तौ ग्रहणे काला एते प्रोक्ता भवार्चने ॥८॥&lt;br&gt;&#xA;कैलासं पर्वतं त्यक्त्वा देवीं देवांश्च सङ्गतान्॥&lt;br&gt;&#xA;वैशाखे पञ्चदश्यां तु भूमिं भित्त्वा भवोऽभवत् ॥ ९ ॥&lt;br&gt;&#xA;तस्मिन्नेव दिने देवी स्वर्णरेखा नदी तलात् ॥&lt;br&gt;&#xA;पन्थानं वासुकिं प्राप्य सर्वपापप्रणाशनी ॥ 7.2.11.१० ॥ ।&lt;br&gt;&#xA;ऐरावतपदाक्रान्त उज्जयन्तो महागिरिः ॥&lt;br&gt;&#xA;सुस्राव तोयं बहुधा गजपादोद्भवं शुचि ॥ ११ ॥&lt;br&gt;&#xA;देवा ब्रह्मादयः सर्वे गङ्गाद्याः सरितस्तथा ॥&lt;br&gt;&#xA;वस्त्रापथे महाक्षेत्रे भवभावेन सङ्गताः ॥ १२ ॥&lt;br&gt;&#xA;वस्त्रापथस्य क्षेत्रस्य प्रमाणं शृणु भूपते ॥&lt;br&gt;&#xA;हरस्य त्यजतो भूमौ पतितं वस्त्रभूषणम् ॥ १३ ॥&lt;br&gt;&#xA;तावन्मात्रं स्मृतं क्षेत्रं देवैर्वस्त्रापथं कृतम् ॥&lt;br&gt;&#xA;उत्तरेण नदी भद्रा पूर्वस्यां योजनद्वयम् ॥ १४ ॥&lt;br&gt;&#xA;दक्षिणेन बलेः स्थानमुज्जयन्तो नदीमनु ॥&lt;br&gt;&#xA;अपरस्यां परं नद्यो सङ्गमं वामनात्पुरात् ॥ १५ ॥&lt;br&gt;&#xA;एतद्वस्त्रापथं क्षेत्रं भुक्तिमुक्तिप्रदायकम् ॥&lt;br&gt;&#xA;क्षेत्रस्य विस्तरो ज्ञेयो योजनानां चतुष्टयम् ॥ १६ ॥&lt;br&gt;&#xA;वैशाखपञ्चदश्यां तु भवो भावेन भूपते ॥&lt;br&gt;&#xA;पूज्यते शिवलोके तु स्थीयते ब्रह्मवासरम् ॥ १७ ॥&lt;br&gt;&#xA;अतो वसन्ते सम्प्राप्ते प्रयाणं कुरु भूपते ॥&lt;br&gt;&#xA;निगृह्य नियमान्भूत्वा शुचिः स्नातो जितेन्द्रियः ॥ १८ ॥&lt;br&gt;&#xA;गजवाजिरथांस्त्यक्ता पदाभ्यां याति यो नरः ॥&lt;br&gt;&#xA;पुष्पकेण विमानेन स याति शिवमन्दिरम् ॥ १९ ॥&lt;br&gt;&#xA;एकभक्तेन नक्तेन तथैवायाचितेन च ॥&lt;br&gt;&#xA;भिक्षाहारेण तोयेन फलाहारेण वा यदि ॥ 7.2.11.२० ॥&lt;br&gt;&#xA;उपवासेन कृच्छ्रेण शाकाहारेण याति यः ॥&lt;br&gt;&#xA;स याति सुन्दरीवृन्दैर्वीज्यमानो गणैर्दिवि ॥ २१ ॥&lt;br&gt;&#xA;मलस्नानं विना मार्गे पादाभ्यङ्गविवर्जितः ॥&lt;br&gt;&#xA;मलधारी क्षीणतनुर्यष्टिहस्तो जितेन्द्रियः ॥ २२ ॥&lt;br&gt;&#xA;शीतातपजलक्लिष्टः शिवस्मरणतत्परः ॥&lt;br&gt;&#xA;यदि याति नरो याति स भित्त्वा सूर्यमण्डलम् ॥ २३ ॥&lt;br&gt;&#xA;नरकस्थानपि पितॄन्मातृतः पितृतो नृप ॥&lt;br&gt;&#xA;अक्षयं सप्त सप्तैव नयेदेवं शिवालये ॥ २४ ॥&lt;br&gt;&#xA;लुण्ठन्भूमौ यदा याति मृगचर्मावगुण्ठितः ॥&lt;br&gt;&#xA;दण्डप्रमाणभूमेर्वा सङ्ख्यां कुर्वन्नरो यदि ॥ २५ ॥&lt;br&gt;&#xA;अरण्ये निर्जले स्थाने जलान्तःपरिपीडितः ॥&lt;br&gt;&#xA;शरण्यं शङ्करं कृत्वा मनो निश्चलमात्मनः ॥ २६ ॥&lt;br&gt;&#xA;सप्तद्वीपवतीं पृथ्वीं समुद्रवसनां नृप ॥&lt;br&gt;&#xA;स लब्ध्वा बहुभिर्यज्ञैर्यज्ञे दत्त्वा च मेदिनीम् ॥ २७ ॥&lt;br&gt;&#xA;सप्तभौमविमानस्थो दिव्यदेहो हराकृतिः ॥&lt;br&gt;&#xA;निरीक्ष्य मेदिनीं मन्दं कृत मङ्गलमण्डनम् ॥ २८ ॥&lt;br&gt;&#xA;मृगनेत्राभुजस्पर्शलग्नपीनपयोधरः ॥&lt;br&gt;&#xA;गीतवाद्यविनोदेन सत्यलोकं व्रजेन्नरः ॥ २९ ॥&lt;br&gt;&#xA;विधाय भुजवेगं वा पादौ बद्ध्वा शनैः शनैः ॥&lt;br&gt;&#xA;मौनेन मानुषो मायां त्यक्त्वा याति शिवालये ॥ 7.2.11.३० ॥&lt;br&gt;&#xA;ब्रह्मघ्नो वा सुरापो वा स्तेयी वा गुरुतल्पगः ॥&lt;br&gt;&#xA;कृतघ्नो मुच्यते पापैर्मृतो मुक्तिमवाप्नुयात् ॥ ३१ ॥&lt;br&gt;&#xA;मातरं पितरं देशं भ्रातरं स्वजनबान्धवान् ॥&lt;br&gt;&#xA;ग्रामं भूमिं गृहं त्यक्त्वा कृत्वा चेन्द्रियसंयमम् ॥ ३२ ॥&lt;br&gt;&#xA;गृहीत्वा शिवसंस्कारं नरो भ्राम्यति भूतले ॥&lt;br&gt;&#xA;द्रष्टुं तीर्थान्यनेकानि पुण्यान्यायतनानि च ॥ ३३ ॥&lt;br&gt;&#xA;कस्मिंस्तीर्थे शुभे स्थाने छित्त्वा संसारबन्धनम् ॥&lt;br&gt;&#xA;अभयां दक्षिणां दत्त्वा शिवशिवेति भाषकः ॥ ३४ ॥&lt;br&gt;&#xA;एकान्ते निर्जने स्थाने शिवस्मरणतत्परः ॥&lt;br&gt;&#xA;यदि तिष्ठति तं यान्ति नमस्कर्तुं नराधिप ॥ ३५ ॥&lt;br&gt;&#xA;आयान्ति देवताः सर्वे चिह्नं तस्य निरीक्षितुम् ॥&lt;br&gt;&#xA;विमानवृन्दैर्नेतव्यः कदासौ पुरुषोत्तमः ॥ ३६ ॥&lt;br&gt;&#xA;यदा तु पञ्चत्वमुपैति काले कलेवरं स्कन्धकृतं नरैश्च ॥&lt;br&gt;&#xA;निरीक्ष्यमाणः सुरसुन्दरीभिः स नीयमानो मदविह्वलाभिः ॥ ३७ ॥&lt;br&gt;&#xA;सुरेन्द्रसूर्याग्निधनेशरुद्रैः सम्पूज्यमानः शिवरूपधारी ॥&lt;br&gt;&#xA;सुरादिलोकान्प्रविमुच्य वेगाच्छिवालये तिष्ठति रुद्रभक्तः ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्र माहात्म्ये वस्त्रापथयात्राविधानवर्णनन्नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२ विधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/012_vidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/012_vidhivarNanam/</guid>
      <description>&lt;p&gt;॥ सारस्वत उवाच ॥ ॥&lt;br&gt;&#xA;गङ्गोदकं मधुघृते कुङ्कुमागुरुचन्द नम् ॥&lt;br&gt;&#xA;गुग्गुलं बिल्वपत्राणि बकपुष्पं च यो वहेत् ॥ १ ॥&lt;br&gt;&#xA;पदचारी शुचितनुर्भारं स्कन्धे निधाय च ॥&lt;br&gt;&#xA;तीर्थे स्नात्वा शिवं विष्णुं ब्रह्माणं शङ्करं प्रियम् ॥ २ ॥&lt;br&gt;&#xA;दृष्ट्वा निवेदयेद्यस्तु स मुक्तः सर्वबन्धनैः ॥&lt;br&gt;&#xA;स नरो गणतां याति यावदाभूतसम्प्लवम् ॥ ३ ॥&lt;br&gt;&#xA;कलत्रमित्रपुत्रैर्वा भ्रातृभिः स्वजनैर्नरैः ॥&lt;br&gt;&#xA;सहितो वा नरैर्याति तीर्थे देवं विचिन्त्य च ॥ ४ ॥&lt;br&gt;&#xA;देवमूर्तिं शुभां कृत्वा रथस्थां सुप्रतिष्ठिताम् ॥&lt;br&gt;&#xA;चन्दनागुरुकर्पूरैरर्चितां कुङ्कुमेन च ॥ ५ ॥&lt;br&gt;&#xA;पूजयन्विविधैः पुष्पैर्धूपदीपादिकैर्नृप ॥&lt;br&gt;&#xA;गीतनृत्यैः सवादित्रैर्हास्यलास्यैरनेकधा ॥ ६ ॥&lt;br&gt;&#xA;धरित्रीं काञ्चनं गाश्च जलान्नवसनानि च ॥&lt;br&gt;&#xA;तृणेन्धने प्रियां वाणीं यच्छन्याति नरो यदि ॥ ७ ॥&lt;br&gt;&#xA;देवाङ्गनाकरग्राहगृहीतो नन्दनं वनम् ॥&lt;br&gt;&#xA;प्राप्य भुङ्क्ते शुभान्भोगान्यावदाचन्द्रतारकम् ॥ ८ ॥&lt;br&gt;&#xA;तीर्थे सञ्चरितः पुरुषो रोगैः प्राणान्विमुञ्चति ॥&lt;br&gt;&#xA;अदृष्ट्वा दैवतं तीर्थे दृष्टतीर्थफलं लभेत् ॥ ९ ॥&lt;br&gt;&#xA;संसारदोषान्विविधान्विचिन्त्य स्त्रीपुत्रमित्रेष्वपि बन्धमुक्तः ॥&lt;br&gt;&#xA;विज्ञाय बद्धं पुरुषं प्रधानैः स सर्वतीर्थानि करोति देहम् ॥ 7.2.12.१० ॥&lt;br&gt;&#xA;आजन्मजन्मान्न्तरसञ्चितानि दग्ध्वा स पापानि नरो नरेन्द्र ॥&lt;br&gt;&#xA;तेजोमयं सर्वगतं पुराणं भवोद्भवं पश्यति मुच्यते सः ॥११॥&lt;br&gt;&#xA;तीर्थे विप्रवचो ग्राह्यं स्नात्वा सन्ध्यार्चनादिकम् ॥&lt;br&gt;&#xA;दर्भास्तिला हविष्यान्नं प्रयोगाः श्रद्धया कृताः ॥१२॥&lt;br&gt;&#xA;अगस्त्यं भृङ्गराजं च पुष्पं शतदलं शुभम् ॥&lt;br&gt;&#xA;कर्पूरागुरुश्रीखण्डं कुङ्कुमं तुलसीदलम् ॥ १३ ॥&lt;br&gt;&#xA;बिल्वप्रमाणपिण्डेषु दीपोद्द्योतितभूमिषु ॥&lt;br&gt;&#xA;ताम्बूल फलनैवेद्यं तिलदर्भोदकेन च ॥ १४ ॥&lt;br&gt;&#xA;तीर्थे सङ्कल्पितं मर्त्यैस्तदनन्तं प्रजायते ॥&lt;br&gt;&#xA;अयने विषुवे चैव सङ्क्रान्तौ ग्रहणेषु च ॥ १५ ॥&lt;br&gt;&#xA;मासान्तेऽपर पक्षे तु क्षयाहे पितृमातृके ॥&lt;br&gt;&#xA;गजच्छायां त्रयोदश्यां द्रव्ये प्राप्तौ द्विजोत्तमः ॥ १६ ॥&lt;br&gt;&#xA;गृहे श्राद्धं प्रकुर्वीत पितॄणामृणमुक्तये ॥&lt;br&gt;&#xA;गृहाच्छतगुणं नद्यां या नदी याति सागरम् ॥ १७ ॥&lt;br&gt;&#xA;प्रभासे पुष्करे राजन्गङ्गायां पिण्डतारके ॥&lt;br&gt;&#xA;प्रयागे नृपगोमत्यां भवदामोदराग्रतः ॥ १८ ॥&lt;br&gt;&#xA;नर्मदादिषु तीर्थेषु कुर्याच्छ्राद्धं नरो यदि ॥&lt;br&gt;&#xA;सर्वपापविनिर्मुक्तः पितरो यान्ति सद्गतिम्॥ १९ ॥&lt;br&gt;&#xA;सन्तानमुत्तमं लब्ध्वा भुक्त्वा भोगाननुत्तमान् ॥&lt;br&gt;&#xA;दिव्यं विमानमारुह्य प्रान्ते याति सुरालयम्॥ 7.2.12.२० ॥&lt;br&gt;&#xA;जातकर्मादियज्ञेषु विवाहे यज्ञकर्मणि ॥&lt;br&gt;&#xA;देवप्रतिष्ठाप्रारम्भे वृद्धिश्राद्धं प्रकल्पयेत् ॥ २१ ॥&lt;br&gt;&#xA;तृप्यन्ति देवताः सर्वा स्तृप्यन्ति पितरो नृणाम्॥&lt;br&gt;&#xA;वृद्धिश्राद्धकृतो गेहे जायते सर्वमङ्गलम् ॥ २२ ॥&lt;br&gt;&#xA;कामः क्रोधश्च लोभश्च मोहो मद्यमदादयः ॥&lt;br&gt;&#xA;माया मात्सर्यपैशुन्यमविवेको विचारणा ॥ २३ ॥&lt;br&gt;&#xA;अहङ्कारो यदृच्छा च चापल्यं लौल्यता नृप ॥&lt;br&gt;&#xA;अत्यायासोप्यनायासः प्रमादो द्रोहसाहसम् ॥ २४ ॥&lt;br&gt;&#xA;आलस्यं दीर्घसूत्रत्वं परदारोपसेवनम् ॥&lt;br&gt;&#xA;अल्पाहारो निराहारः शोकश्चौर्यं नृपोत्तम ॥ २५ ॥&lt;br&gt;&#xA;एतान्दोषान्गृहे नित्यं वर्जयन्यदि वर्तते ॥&lt;br&gt;&#xA;स नरो मण्डनं भूमेर्देशस्य नगरस्य च ॥ २६ ॥&lt;br&gt;&#xA;श्रीमान्विद्वान्कुलीनोऽसौ स एव पुरुषोत्तमः ॥&lt;br&gt;&#xA;सर्वतीर्थाभिषेकश्च नित्यं तस्य प्रजायते ॥ २७ ॥&lt;br&gt;&#xA;तदा तीर्थफलं सम्यक्त्यक्तदोषस्य जायते ॥&lt;br&gt;&#xA;स्नानं सन्ध्या जपो होमः पितृदेवर्षितर्पणम् ॥&lt;br&gt;&#xA;श्राद्धं देवस्य पूजा च त्यक्तदोषस्य जायते ॥ २८ ॥&lt;br&gt;&#xA;प्रयागे वा कुरुक्षेत्रे सरस्वत्यां च सागरे ॥&lt;br&gt;&#xA;गयायां वा रुद्रपदे नरनारायणाश्रमे ॥ २९ ॥&lt;br&gt;&#xA;प्रभासे पुष्करे कृष्णे गोमत्यां पिण्डतारके ॥&lt;br&gt;&#xA;वस्त्रापथे गिरौ पुण्ये तथा दामोदरे नृप ॥ 7.2.12.३० ॥&lt;br&gt;&#xA;भीमेश्वरे नर्मदायां स्कान्दे रामेश्वरादिषु ॥&lt;br&gt;&#xA;उज्जयिन्यां महाकाले वाराणस्यां च भूर्भुवः ॥ ३१ ॥&lt;br&gt;&#xA;कालिन्द्यां मथुरायां च सकृद्याति नरो यदि ॥&lt;br&gt;&#xA;सदोषो मुच्यते दोषैर्ब्रह्महत्यादिभिः कृतैः ॥ ॥ ३२ ॥&lt;br&gt;&#xA;अपि कीटः पतङ्गो वा पक्षी वा सूकरोऽपि वा ॥&lt;br&gt;&#xA;खरोष्ट्रकुञ्जरा वाजिमृगसिंहसरीसृपाः ॥ ३३ ॥&lt;br&gt;&#xA;ज्ञानतोऽज्ञानतो राजंस्तेषु स्था नेषु ये मृताः ॥&lt;br&gt;&#xA;सर्वे ते पुण्यकर्माणः स्वर्गं भुक्त्वा सुखं बहु ॥ ३४ ॥&lt;br&gt;&#xA;चतुर्वर्णेषु सर्वे ते जायन्ते कर्मबन्धनात् ॥&lt;br&gt;&#xA;कर्मबन्धं विहायाशु मुक्तिं यान्ति नराः पुनः ॥ ३५ ॥&lt;br&gt;&#xA;मोदन्ते तीर्थमरणात्स्वर्गभोगावसानतः ॥&lt;br&gt;&#xA;सम्प्राप्य भारते खण्डे कर्मभूमिं महोदयम् ॥ ३६ ॥&lt;br&gt;&#xA;अनेकाश्चर्यसंयुक्तं बहुपर्वतमण्डितम् ॥&lt;br&gt;&#xA;गङ्गायाः सरितः सर्वाः समुद्रैः सह सङ्गताः ॥ ३७ ॥&lt;br&gt;&#xA;पदेपदे निधानानि सन्ति तीर्थान्यनेकशः ॥&lt;br&gt;&#xA;येषां स्मरणमात्रेण सर्वपापक्षयो भवेत् ॥ ३८ ॥&lt;br&gt;&#xA;पातालमार्गा बहवः स्वर्गमार्गश्च दृश्यते ॥&lt;br&gt;&#xA;गगने दृश्यते सूर्यो हृदये दृश्यते हरः ॥ ३९ ॥&lt;br&gt;&#xA;ध्यानेन ज्ञानयोगेन तपसा वचसा गुरोः ॥&lt;br&gt;&#xA;सत्येन साहसेनैव दृश्यते भुवनत्रयम् ॥ 7.2.12.४० ॥&lt;br&gt;&#xA;वेदस्मृतिपुराणैश्च ये न पश्यन्ति भूतलम् ॥&lt;br&gt;&#xA;पातालं स्वर्गलोकं च वञ्चितास्ते नरा इह ॥ ४१ ॥&lt;br&gt;&#xA;ये विरज्यन्ति न स्त्रीषु कामासक्ता विचेतसः ॥&lt;br&gt;&#xA;देहोन्यथा वरस्त्रीणामन्यथा तैश्च चिन्तितम् ॥ ४२ ॥&lt;br&gt;&#xA;जन्मभूमिषु ते रक्ता जन्यन्ते जन्तवः पुनः ॥&lt;br&gt;&#xA;मुक्तिमार्गात्पुनर्भ्रष्टा जायन्ते पशुयोनिषु ॥ ४३ ॥&lt;br&gt;&#xA;धनानि सम्प्राप्य वराटिकां ये द्विजातिमुख्याय विधाय पूजाम् ॥&lt;br&gt;&#xA;यच्छन्ति नो निर्मलचेतना ये नराधमा दैवहता मृतास्ते ॥ ४४ ॥&lt;br&gt;&#xA;देहं सुपुष्टं विजरं च यौवनं लब्ध्वा न गङ्गादिषु यान्ति ये नराः ॥&lt;br&gt;&#xA;माता पिता नो न सुतो न बान्धवो भार्या स्वसा नो दुहिता न विद्यते ॥ ४५ ॥&lt;br&gt;&#xA;एकस्तु यो याति कथं न क्लिश्यते मूर्खो न जानाति भवं महेश्वरम् ॥&lt;br&gt;&#xA;स्नात्वा न पश्यन्ति हरं महेश्वरं दैवेन ते वै मुषिता नराधमाः ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये यात्रा विधिवर्णनन्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ श्राद्धदानादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/013_shrAddhadAnAdimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/013_shrAddhadAnAdimAhAtmyavarNanam/</guid>
      <description>&lt;p&gt;॥ सारस्वत उवाच ॥ ॥&lt;br&gt;&#xA;छित्त्वा शुभाशुभं कर्म मुक्तिमिच्छेच्छिवां ततः ॥&lt;br&gt;&#xA;इदं न शक्यते कर्त्तुं शुभं कार्यं तदा नरैः ॥ १ ॥&lt;br&gt;&#xA;उत्थायोत्थाय स्नातव्यं पूज्यौ हरिहरौ स्वयम् ॥&lt;br&gt;&#xA;सत्यं वाच्यं हितं कार्यं दानं देयं स्वशक्तितः ॥ २ ॥&lt;br&gt;&#xA;परापवादभीरुत्वं परदारान्विवर्जयेत् ॥&lt;br&gt;&#xA;सुवर्णभूमिहरणब्रह्मदेवस्ववर्जनम् ॥ ३ ॥&lt;br&gt;&#xA;ब्राह्मणस्त्रीनरेन्द्राणां बालवृद्धतपस्विनाम् ॥&lt;br&gt;&#xA;पितृमातृगुरूणां च नाप्रियं मनसा वदेत् ॥ ४ ॥&lt;br&gt;&#xA;देशकालपरिज्ञानं पात्रापात्रविवेचनम् ॥&lt;br&gt;&#xA;छाया नृणां न वक्तव्या तक्राग्नीन्धनकाञ्जिकम् ॥५॥&lt;br&gt;&#xA;औषधं शाकमर्थिभ्यो दातव्यं गृह मेधिभिः ॥&lt;br&gt;&#xA;एकादशीपञ्चदशीचतुर्दश्यष्टमीषु च ॥ ६ ॥&lt;br&gt;&#xA;अमावास्याव्यतीपातसङ्क्रान्तिग्रहणेषु च ॥&lt;br&gt;&#xA;वैधृते पितृमात्रोश्च क्षयाहदिवसेषु च ॥ ७ ॥&lt;br&gt;&#xA;युगादिमन्वादिदिने गृहे कार्यो महोत्सवः ॥&lt;br&gt;&#xA;तीर्थे वा गमनं कार्यं गृहाच्छतगुणं यतः ॥ ८ ॥&lt;br&gt;&#xA;इद्रियाणां जयः कार्यो मद्यं द्यूतं विवर्जयेत् ॥&lt;br&gt;&#xA;विवादं गमनं युद्धं गृही यत्नेन वर्जयेत् ॥ ९ ॥&lt;br&gt;&#xA;स्नानं दानं जपो होमो देवपूजा द्विजार्चनम् ॥&lt;br&gt;&#xA;अक्षयं जायते सर्वं विधिवच्चेद्भवेत्कृतम् ॥ 7.2.13.१० ॥&lt;br&gt;&#xA;एकापि गौः प्रदातव्या वस्त्रालङ्कारभूषणा ॥&lt;br&gt;&#xA;दोग्ध्री सवत्सा तरुणी द्विजमुख्याय कल्पिता ॥ ११ ॥&lt;br&gt;&#xA;सम्प्राप्य भारतं खण्डं मानुषं जन्म चोत्तमम् ॥&lt;br&gt;&#xA;धन्यो ददाति यो धेनुं स नरः सूर्यमण्डलम्॥&lt;br&gt;&#xA;भित्त्वा याति विमानेन गम्यमानो गवादिभिः ॥१२॥&lt;br&gt;&#xA;सप्त जन्मानि पापानि कृत्वा पापीह चाधमः॥&lt;br&gt;&#xA;एको ददाति यो धेनुं मुच्यते सर्वपातकैः ॥ १३ ॥&lt;br&gt;&#xA;यदा स नीयते बद्धो यममार्गेण किङ्करैः ॥&lt;br&gt;&#xA;तदा नन्दा समागत्य स्वं पुत्रमिव पश्यति ॥ १४ ॥&lt;br&gt;&#xA;विजित्य हुङ्कृतेनैव तान्दूतान्दूरतः स्थितान् ॥&lt;br&gt;&#xA;गोप्रदं तं समादाय प्रयाति शिवमन्दिरम् ॥१५॥&lt;br&gt;&#xA;वृषो धर्म हति प्रोक्तो येन मुक्तः स मुच्यते ॥&lt;br&gt;&#xA;गोषु मध्ये पितॄन्सर्वान्हरमुद्दिश्य वा हरिम् ॥१६॥&lt;br&gt;&#xA;सूर्यब्रह्मपुरे वासो जायते ब्रह्मवासरे ॥&lt;br&gt;&#xA;दृढं ककुद्मिनं सन्तं युवानं भारसाधनम् ॥१७॥&lt;br&gt;&#xA;हलक्षमं बलीवर्दं दत्त्वा विप्राय पर्वसु ॥&lt;br&gt;&#xA;तमारुह्य नरो याति गोलोकं शिवसन्निधौ ॥ १८ ॥&lt;br&gt;&#xA;अश्वं सास्तरणं दत्त्वा खलीनेन च संयुतम् ॥&lt;br&gt;&#xA;अश्वराजबलात्स्वर्गे मोदते ब्राह्मवासरम् ॥ १९ ॥&lt;br&gt;&#xA;गजदानाद्गजेन्द्रेण नीयते नन्दनं वनम् ॥&lt;br&gt;&#xA;पृथिव्यां सागरान्तायामेष राजा भविष्यति ॥7.2.13.२०॥&lt;br&gt;&#xA;गृहं सोपस्करं दत्त्वा विप्राय गृहमेधिने ॥&lt;br&gt;&#xA;लभते नन्दने दिव्यं विमानं सार्वकामिकम् ॥ २१ ॥&lt;br&gt;&#xA;द्रव्यं पृथिव्यां परमं सुवर्णं हृष्यन्ति देवा यदि दीयते ततः ॥&lt;br&gt;&#xA;सूर्योपि तस्मै रुचिरं विमानं ददाति तावद्भ्रमतेऽत्र यावत् ॥२२॥&lt;br&gt;&#xA;रौप्यं पितॄणामतिवल्लभं तद्दत्त्वा नरो निर्मलतामुपैति ॥&lt;br&gt;&#xA;सोमस्य लोकं लभते स तावद्भुवे निवद्धा ऋषयो हि यावत् ॥ २३ ॥&lt;br&gt;&#xA;श्रीखण्डकर्पूरसमाकुलानि ताम्बूलरत्नादिफलानि दत्त्वा ॥&lt;br&gt;&#xA;पुष्पाणि वस्त्राणि सुखेन याति साकं शशाङ्कं दिवि देववृन्दैः ॥ ॥ २४ ॥&lt;br&gt;&#xA;तक्रोदकतैलघृतदुग्धेक्षुरसमधूनि यो दद्यात् ॥&lt;br&gt;&#xA;खर्जूरखण्डद्राक्षावातामाञ्जीरकैः साकम् ॥ २५ ॥&lt;br&gt;&#xA;दर्भाक्षतमृद्गोमयदूर्वायज्ञोपवीतानि ॥&lt;br&gt;&#xA;तिलचर्मसूर्यपिटकं दत्त्वा ख्यातश्चिरं स्वर्गे ॥ २६ ॥&lt;br&gt;&#xA;आत्माहाराच्चतुर्भागं सिद्धान्नाद्यदि दीयते ॥&lt;br&gt;&#xA;हन्तकारः स तं दत्त्वा ध्रुवं याति ध्रुवालये ॥ ॥ २७ ॥&lt;br&gt;&#xA;आत्माहारप्रमाणेन प्रत्यहं गोषु दीयते ॥&lt;br&gt;&#xA;गवाह्निकं तासु दत्त्वा नरो याति सुरालयम् ॥ २८ ॥&lt;br&gt;&#xA;कण्डनीपेषणीचुल्लीमार्जनीभिश्च यत्कृतम् ॥&lt;br&gt;&#xA;पापं गृही क्षालयति ददद्भिक्षां दिनं प्रति ॥ २९ ॥&lt;br&gt;&#xA;ग्रासमात्रा भवेद्भिक्षा सा नित्यं यत्र दीयते ॥&lt;br&gt;&#xA;तद्गृहं गृहमन्यच्च स्मशानमिव दृश्यते ॥ 7.2.13.३० ॥&lt;br&gt;&#xA;कुम्भान्सोदकसिद्धान्नांश्छत्रोपानत्कमण्डलुम् ॥&lt;br&gt;&#xA;अङ्गुलीयकवासांसि दत्त्वा याति नरो दिवि ॥ ३१ ॥&lt;br&gt;&#xA;श्रान्तस्य यानं तृषितस्य पानमन्नं क्षुधार्त्तस्य नरो नरेन्द्र ॥&lt;br&gt;&#xA;दत्त्वा विमानेन सुराङ्गनाभिः संस्तूयमानस्त्रिदिवं स याति ॥ ३२ ॥&lt;br&gt;&#xA;भोजनं सततं देयं यथाशक्त्या घृत प्लुतम् ॥&lt;br&gt;&#xA;तन्मया हि यतः प्राणा अतः पुष्यन्ति प्राणिनः ॥ ३३ ॥&lt;br&gt;&#xA;क्षुत्पीडा महती लोके ह्यन्नं तद्भेषजं स्मृतम् ॥&lt;br&gt;&#xA;तेन सा शान्तिमायाति ततोन्नं देयमुत्तमम् ॥ ३४ ॥&lt;br&gt;&#xA;अन्नं वस्त्रं फलं तोयं तक्रं शाकं घृतं मधु ॥&lt;br&gt;&#xA;पत्रं पुष्पं तथोपानत्कन्थां यष्टिं कमण्डलुम् ॥ ३५ ॥&lt;br&gt;&#xA;छत्रपात्रे व्रतं विद्या अक्षमाला सुरार्चनम् ॥&lt;br&gt;&#xA;कन्या कुशोपवीतानि बीजौषधगृहाणि च ॥ ३६ ॥&lt;br&gt;&#xA;सस्यं क्षेत्रं यज्ञपात्रं योगपट्टं च पादुके ॥&lt;br&gt;&#xA;कृष्णाजिनं बुद्धिदानं धर्मादेशकथानकम् ॥ ३७ ॥&lt;br&gt;&#xA;अथैतत्सन्ततं देयं तेन श्रेयो महद्भवेत् ॥&lt;br&gt;&#xA;सर्वपापक्षयं कृत्वा दाता याति शिवालयम् ॥ ३८ ॥&lt;br&gt;&#xA;श्राद्धे गृहस्था भोक्तव्याः कुलीना वेदपारगाः ॥&lt;br&gt;&#xA;अक्रोधनाः स्नानशीलाः स्वदेशाचारतत्पराः ॥ ३९ ॥&lt;br&gt;&#xA;आमन्त्र्य पूर्वदिवसे निरीहा अपि ये द्विजाः ॥&lt;br&gt;&#xA;अलोलुपा व्याधिहीना न तु ये ग्रामयाजिनः ॥ 7.2.13.४० ॥&lt;br&gt;&#xA;तेषां पुरः प्रदातव्यं पिण्डदानं विधानतः ॥&lt;br&gt;&#xA;श्राद्धं श्रद्धाविहीनेन कृतमप्यकृतं भवेत् ॥ ४१ ॥&lt;br&gt;&#xA;तस्माच्छ्रद्धान्वितैः श्राद्धं कर्त्तव्यं क्रोधवर्जितैः ॥&lt;br&gt;&#xA;वानप्रस्थो ब्रह्मचारी पथिकस्तीर्थसेवकः ॥ ४२ ॥&lt;br&gt;&#xA;अतिथिर्वैश्वदेवान्ते स पूज्यः श्राद्धकर्मणि ॥&lt;br&gt;&#xA;सर्वदा यतयः पूज्याः स्वशक्त्या गृहमेधिभिः ॥ ४३ ॥&lt;br&gt;&#xA;यात्राविधिमथो वक्ष्ये सेतिहासं नृपोत्तम ॥ ४४ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये तीर्थयात्राविधिवर्णने श्राद्धदानादिमाहात्म्यवर्णनन्नाम त्रयोदशोऽध्यायः ॥ ॥ १३ ॥&lt;/p&gt;</description>
    </item>
    <item>
      <title>०१४ सोमेश्वरोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/014_someshvarotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/014_someshvarotpattivarNanam/</guid>
      <description>&lt;p&gt;॥ सारस्वत उवाच ॥ ॥&lt;br&gt;&#xA;वस्त्रापथे महाक्षेत्रे नगरे वामने पुरा ॥&lt;br&gt;&#xA;पुत्रशोकाभिसन्तप्तो वसिष्ठो भगवानृषिः ॥ १ ॥&lt;br&gt;&#xA;आजगाम तपस्तप्तुं स्वर्णरेखानदीतटे ॥&lt;br&gt;&#xA;ईशानकोणे नगरात्स्वर्णरेखानदीजले ॥ २ ॥&lt;br&gt;&#xA;स्नात्वा ध्यात्वा शिवं देवं मनसाऽचिन्तयद्यदा ॥&lt;br&gt;&#xA;तदा रुद्रः समायातस्त्रिनेत्रो वृषभध्वजः ॥&lt;br&gt;&#xA;महर्षे तव तुष्टोऽहं किं करोमि वदस्व तत् ॥ ३ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;यदि तुष्टो महादेव वरो देयो ममाधुना ॥&lt;br&gt;&#xA;तदाऽत्र भवता स्थेयं यावदाचन्द्रतारकम् ॥ ४ ॥&lt;br&gt;&#xA;अत्र स्नानं करिष्यन्ति ये नराः पापकर्मिणः ॥&lt;br&gt;&#xA;तेषां पापक्षयो देव कर्तव्यो भवता सदा ॥ ५ ॥&lt;br&gt;&#xA;नरा ये पापकर्माणः पूजयन्ति त्रिलोचनम् ॥&lt;br&gt;&#xA;तान्नरान्नय देवेश विमानैः शिवमन्दिरम् ॥ ६ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;तथेत्युक्ता हरो देवस्तत्रैवान्तर धीयत ॥&lt;br&gt;&#xA;हिरण्यकशिपुं हत्वा नरसिंहो महाबलः ॥&lt;br&gt;&#xA;त्रैलोक्यमिन्द्राय ददौ कालरुद्रं स्वयं ययौ ॥ ७ ॥&lt;br&gt;&#xA;तदन्वये बलिर्जातः स चातीव बला धिकः ॥&lt;br&gt;&#xA;एकातपत्रां पृथिवीं बलिश्चक्रे बलाधिकः ॥&lt;br&gt;&#xA;अकृष्टपच्या सुजला धरित्री सस्यशालिनी ॥ ८ ॥&lt;br&gt;&#xA;गन्धवन्ति च पुष्पाणि रसवन्ति फलानि च ॥&lt;br&gt;&#xA;आस्कन्धफलिनो वृक्षाः पुटके पुटके मधु ॥ ९ ॥&lt;br&gt;&#xA;चतुर्वेदा द्विजाः सर्वे क्षत्रिया युद्धकोविदाः ॥&lt;br&gt;&#xA;गोषु सेवापरा वैश्याः शूद्राः शुश्रूषणे रताः ॥ ॥ 7.2.14.१० ॥&lt;br&gt;&#xA;सदाचारा जनपदा ईतिव्याधिविवर्जिताः ॥&lt;br&gt;&#xA;हृष्टपुष्टजनाः सर्वे सदानन्दाः सदोद्यताः ॥ ११ ॥&lt;br&gt;&#xA;कुङ्कुमागुरुलिप्ताङ्गाः सुवेषाः साधुमण्डिताः ॥&lt;br&gt;&#xA;दारिद्र्यदुःखमरणैर्विमुक्ताश्चिरजीविनः ॥ १२ ॥&lt;br&gt;&#xA;दीपोद्द्योतितभूभागा रात्रावपि यथा दिने ॥&lt;br&gt;&#xA;विचरन्ति तथा मर्त्या देवा देवालये यथा ॥ ॥ १३ ॥&lt;br&gt;&#xA;पृथिव्यां स्वर्गरूपायां राज्यं चक्रेऽसुरो बलिः ॥&lt;br&gt;&#xA;नित्यं विवाहवादित्रैर्नादितं भूपमन्दिरम् ॥ १४ ॥&lt;br&gt;&#xA;धरित्रीं बुभुजे दैत्यो देवराजो यथा दिवि ॥&lt;br&gt;&#xA;देवेन्द्रो बलिना नित्यं यज्ञैः सन्तोषितस्तदा ॥ १५ ॥&lt;br&gt;&#xA;देवानां दानवानां च नास्ति युद्धं परस्परम् ॥&lt;br&gt;&#xA;एक एव महीपालो युद्धं नास्ति धरातले ॥ १६ ॥&lt;br&gt;&#xA;सपत्नककलिर्नाम नास्ति युद्धं हरेर्गजैः ॥&lt;br&gt;&#xA;न सर्प्पनकुलैर्नित्यं न बिडालैश्च मूषकैः ॥ १७ ॥&lt;br&gt;&#xA;मैत्रीभावं गतं सर्वं जगत्स्थावर जङ्गमम् ॥&lt;br&gt;&#xA;त्रैलोक्यभ्रमणं कृत्वा नारदो नन्दने वने ॥ १८ ॥&lt;br&gt;&#xA;गतो न पश्यते युद्धं त्रैलोक्ये सचराचरे ॥&lt;br&gt;&#xA;तावत्तस्योदरे पीडा महती समजायत ॥ १९ ॥&lt;br&gt;&#xA;न मे स्नानादिना कार्यं तर्प्पणैः किं प्रयोजनम् ॥&lt;br&gt;&#xA;जपहोमादिना सर्वमन्यथा मम चेष्टितम् ॥ 7.2.14.२० ॥&lt;br&gt;&#xA;तत्स्नानं यत्र युध्यन्ते गजा दन्तविघट्टनैः ॥&lt;br&gt;&#xA;सा सन्ध्या यत्र निहतैः कबन्धैर्भूर्विभूषिता ॥ २१ ॥&lt;br&gt;&#xA;कुन्तघातविनिर्भिन्नगजकुम्भोद्भवासृजा ॥&lt;br&gt;&#xA;तृप्यन्ति यत्र क्रव्यादास्तर्पणं तन्मम प्रियम् ॥ २२ ॥&lt;br&gt;&#xA;गजशीर्षैरगम्यास्ते निहताः क्षत्रिया रणे ॥&lt;br&gt;&#xA;स होमो यत्र हूयन्ते गजाश्च नरपुङ्गवाः ॥ २३ ॥&lt;br&gt;&#xA;शब्दाग्नौ नारदस्यायं होमस्त्रै लोक्यविश्रुतः ॥&lt;br&gt;&#xA;छिन्नपादशिरोहस्तैरन्तरान्त्रविलबितैः ॥ २४ ॥&lt;br&gt;&#xA;यदर्च्यते भूमितलं तन्मे नित्यं सुरार्चनम् ॥&lt;br&gt;&#xA;किं देवैर्दिवि मे कार्यं किं मनुष्यैर्धरातले ॥ २५ ॥&lt;br&gt;&#xA;पन्नगैः किं तु पाताले न युध्यन्ते परस्परम् ॥&lt;br&gt;&#xA;तथा करिष्ये देवेन्द्रादुपेन्द्राच्च धरातले ॥ २६ ॥&lt;br&gt;&#xA;रसातलं बलिर्यातु सत्यमस्तु वचो मम ॥&lt;br&gt;&#xA;जीवितेनापि राज्येन यदा दामोदरं हरिम् ॥ २७ ॥&lt;br&gt;&#xA;तोषयिष्यति यत्नेन तदेन्द्रोऽसौ भविष्यति ॥&lt;br&gt;&#xA;देवेन्द्रो वृत्रहा भूत्वा भ्रष्टराज्यो भविष्यति ॥ २८ ॥&lt;br&gt;&#xA;यदा वस्त्रापथे गत्वा भवं भावेन पूजयेत् ॥&lt;br&gt;&#xA;सुराधिपस्तदा भूयो ब्रह्महत्याविवर्जितः ॥ २९ ॥&lt;br&gt;&#xA;अनेन मन्त्रजाप्येन स शान्तोदरवे दनः ॥&lt;br&gt;&#xA;नारदो देवराजस्य समीपं सहसा ययौ ॥ 7.2.14.३० ॥&lt;br&gt;&#xA;सिंहासनं समारुह्य नन्दने संस्थितो हरिः ॥&lt;br&gt;&#xA;आस्ते परिवृतो देवेर्देवराजो महाबलः ॥ ॥ ३१ ॥&lt;br&gt;&#xA;निरीक्षमाणो नृत्यन्तीं रम्भां तां सुरसुन्दरीम्॥&lt;br&gt;&#xA;आयान्तं ददृशे देवो नारदं विस्मयान्वितः ॥ ३२ ॥&lt;br&gt;&#xA;अहो विरुद्धो भगवान्नारदो मयि दृश्यते ॥&lt;br&gt;&#xA;नृत्यते किं न वा नृत्ये गीयते किं न गीयते ॥ ३३ ॥&lt;br&gt;&#xA;वाद्यतां तालमानैः किं यावच्चिन्तापरो हरिः ॥&lt;br&gt;&#xA;ऋषिः समागतस्तावज्जलाभ्युक्षणत त्परः ॥ ३४ ॥&lt;br&gt;&#xA;सिंहासनं परित्यज्य समुत्थायाग्रतः स्थितः ॥&lt;br&gt;&#xA;स्वागतेनाभिवाद्याथ बभाषे नारदं हरिः ॥ ३२ ॥&lt;br&gt;&#xA;महर्षे स्वागतं तेऽद्य कुतो वाऽऽग म्यते त्वया ॥&lt;br&gt;&#xA;स्नाने सन्ध्यार्चने होमे कुशलं तव विद्यते ॥ ३६ ॥&lt;br&gt;&#xA;इति प्रोक्तो विहस्याथ बभाषे नारदो हरिम् ॥&lt;br&gt;&#xA;यद्येतज्जायते मह्यं किमन्येन प्रयोजनम् ॥ ३७॥&lt;br&gt;&#xA;प्रेक्षणीकस्य ते स्थानं नाहं पश्यामि स्वर्पते ॥&lt;br&gt;&#xA;यावद्राज्यं बलेस्तावत्त्वया मे न प्रयोजनम् ॥ ३८ ॥&lt;br&gt;&#xA;आदित्याद्या ग्रहाः सर्वे काल मानेन योजिताः ॥&lt;br&gt;&#xA;आहुत्या प्लाविता मेघा वर्षन्ति हृषिता भुवि ॥३९॥&lt;br&gt;&#xA;रोगादिमरणं नास्ति यमो धर्मेण पीडितः ॥7.2.14.४०॥&lt;br&gt;&#xA;एकातपत्रां पृथिवीं बुभुजे स नराधिपः ॥&lt;br&gt;&#xA;त्रैलोक्यनाथेति महानृपेति सङ्ग्रामविद्याकुशलेति नित्यम् ॥&lt;br&gt;&#xA;त्रैलोक्यलक्ष्मीकुचकामुकेति संस्तूयते चारणबन्दिवृन्दैः ।४१॥&lt;br&gt;&#xA;ब्रह्मेति कृष्णेति हरेति भूमाविन्द्रेति सूर्येति धनाधिपेति ॥&lt;br&gt;&#xA;देवारिनाथेति सुराधिपेति जेगीयते चारणबन्दिवृन्दैः ॥ ४२ ॥&lt;br&gt;&#xA;युद्धं विना दैत्यगणा हसन्ति मत्ताः प्रमत्ताः करिणो नदन्ति ॥&lt;br&gt;&#xA;रथाधिरूढाः पुरुषा भ्रमन्ति सेनाधिपा स्त्रीषु गृहे रमन्ति॥४३॥&lt;br&gt;&#xA;यज्ञाग्निधूमेन नभो विराजते सुवर्णरूपा पृथिवी विराजते॥&lt;br&gt;&#xA;शून्यं तु वेदैर्भुवनं च शोभते धिष्ण्यं बलेर्दैर्त्यैगणैश्च शोभते ॥ ४४ ॥&lt;br&gt;&#xA;बलिर्न जानाति सुराधिपं त्वां सुराश्च सर्वे बलियज्ञभोजिनः ॥&lt;br&gt;&#xA;त्वमेव तेऽरिं हृदि चिन्तय स्वयं युक्तं तवेदं कथितं मयेति ॥ ४५ ॥&lt;br&gt;&#xA;रम्भा न राजते रङ्गे मेनका त्वां न मन्यते ॥&lt;br&gt;&#xA;तिलोत्तमापि मनुते बलिराजं सुरेश्वरम् ॥ ४६ ॥&lt;br&gt;&#xA;उर्वशी चैव तं याति सुकेशा सह भाषते ॥&lt;br&gt;&#xA;मञ्जुघोषा मुखं वक्त्रं कृत्वा त्वां न निरीक्षते ॥ ४७ ॥&lt;br&gt;&#xA;पुलोमा पुलकोद्भेदं न करोति बलिं विना ॥&lt;br&gt;&#xA;पौलोमी पुरतो गत्वा बलिं स्तौति च मन्थरा ॥ ४८ ॥&lt;br&gt;&#xA;नारदः पर्वतश्चैव हाहा हूहूश्च तुम्बुरुः ॥&lt;br&gt;&#xA;बलिराज्यं प्रशंसन्ति रुद्रस्याग्रे मया श्रुतम् ॥ ॥ ४९ ॥&lt;br&gt;&#xA;आज्याहुतीभिः सन्तुष्टा ऋषयो ब्रह्मसद्मनि ॥&lt;br&gt;&#xA;ब्रह्मणोऽग्रे प्रशंसन्ति तदेवं कथितं मया ॥ 7.2.14.५० ॥&lt;br&gt;&#xA;बृहस्पतिर्यदाचष्टे न तद्वाच्यं मया तव ॥&lt;br&gt;&#xA;इन्द्राणी बलिनं मत्वा बलिं चित्रेषु पश्यति ॥ ५१ ॥&lt;br&gt;&#xA;अनेन वाक्येन सुराधिपस्तु चचाल कोपावरितस्तदानीम् ॥&lt;br&gt;&#xA;गजेति वज्रेति जगाद सूतं समानयासिं कवचं रथं च ॥ ५२ ॥&lt;br&gt;&#xA;रथेन सूर्यो मरुतो गजेन वृषेण रुद्रो महिषेण सौरिः ॥&lt;br&gt;&#xA;वाद्यन्तु वाद्यानि रणाय मेऽद्य चण्डी गणेशास्त्वरिताः प्रयातु ॥ ५३ ॥&lt;br&gt;&#xA;दृष्ट्वा सुरेन्द्रं सङ्क्रुद्धं बृहस्पतिरुदारधीः ॥&lt;br&gt;&#xA;ऋषिमध्ये गतो विद्वान्बभाषे समयोचितम् ॥ ५४ ॥&lt;br&gt;&#xA;सामाद्या नीतयः प्रोक्ताश्चतस्रो मनुना पुरा ॥&lt;br&gt;&#xA;सामसाध्येषु कार्येषु दण्डस्तेन न पात्यताम् ॥ ५५ ॥&lt;br&gt;&#xA;अतो ह्युपेन्द्र्माहूय मन्त्रयन्तु सुरोत्तमाः ॥&lt;br&gt;&#xA;तदधीनं जगत्सर्वं त्रैलोक्यं सचराचरम् ॥ ५६ ॥&lt;br&gt;&#xA;विनष्टेषु च कार्येषु तस्य वाच्यं शुभाशुभम् ॥&lt;br&gt;&#xA;स एव प्रथमं गच्छेत्पृथिव्यां स्वार्थसिद्धये ॥ ५७ ॥&lt;br&gt;&#xA;तथेति देवैर्विज्ञप्तस्तथा चक्रे सुरेश्वरः ॥&lt;br&gt;&#xA;मन्दरेऽथ गिरौ विष्णुः सत्यलोकात्समागतः ॥ ५८ ॥&lt;br&gt;&#xA;ऋषयस्तत्र ते यान्तु समानेतुं जनार्द्दनम् ॥&lt;br&gt;&#xA;इत्युक्तो नारदः स्वर्गात्स्नातुं प्राप्तः स मन्दरे ॥ ५९ ॥&lt;br&gt;&#xA;गौतमोऽत्रिर्भरद्वाजो विश्वामित्रोऽथ कश्यपः ॥&lt;br&gt;&#xA;जमदग्निर्वसिष्ठश्च सम्प्राप्ता हरिमन्दिरे ॥ 7.2.14.६० ॥&lt;br&gt;&#xA;गिरौ गङ्गा जले स्नानं सन्ध्यां चक्रे स नारदः ॥&lt;br&gt;&#xA;यावदास्ते तदा हृष्टा वालखिल्या महर्षयः ॥ ६१ ॥&lt;br&gt;&#xA;विनयेनाभिवाद्याथ कथयामास नारदः ॥&lt;br&gt;&#xA;ऋषयो मन्दरे प्राप्ता विष्णुं नेतुं सुरालये ॥ ६२ ॥&lt;br&gt;&#xA;ऋषयो दर्शनं कर्त्तुं भवतामपि युज्यते ॥&lt;br&gt;&#xA;तदेतद्वचनं श्रुत्वा हर्षितास्ते महर्षयः ॥ ६३ ॥&lt;br&gt;&#xA;अङ्गुष्ठपर्वमात्रांस्तान्वामनान्हरिमन्दिरे॥&lt;br&gt;&#xA;गतान्गङ्गाजले स्नातुं वालखिल्यान्पुरो हरिः॥ ६४॥&lt;br&gt;&#xA;जहास वामनान्सर्वान्भाविकार्यबलात्ततः॥&lt;br&gt;&#xA;ब्रह्मपुत्रा वालखिल्याः सर्वे ते शंसितव्रताः ॥ ६५ ॥&lt;br&gt;&#xA;लज्जान्विताः क्रोधपरा उच्चैरूचुः परस्परम् ॥&lt;br&gt;&#xA;केनापि देवकार्येण वामनोऽयं भविष्यति ॥ ६६ ॥&lt;br&gt;&#xA;ऋषिभिर्वि ष्णुना सर्वे प्रतिबोध्य प्रसादिताः ॥&lt;br&gt;&#xA;भाग्यमोक्षः कदा विष्णोर्भविष्यति तदुच्यताम् ॥६७॥&lt;br&gt;&#xA;प्रभासादधिकं क्षेत्रं यदा वस्त्रापथं भवेत् ॥&lt;br&gt;&#xA;भविष्यति तदा वृद्धिर्ध्रुवमण्डलव्यापिनी ॥&lt;br&gt;&#xA;तथा वस्त्रापथं क्षेत्रं भविष्यति यवाधिकम् ॥ ६८ ॥&lt;br&gt;&#xA;दृष्ट्वा सोमेश्वरं देवं दोषमुक्तो भविष्यति ॥&lt;br&gt;&#xA;असाध्यसाधनी शक्तिर्भविष्यति स्थिरा तव ॥ ६९ ॥&lt;br&gt;&#xA;वस्त्रापथे सोमनाथं यः पश्यति स पश्यति ॥&lt;br&gt;&#xA;इन्द्रोपेन्द्रौ समालिङ्ग्याथासीनौ तौ वरासने ॥ 7.2.14.७० ॥ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;किं ते कार्यं देवराज तदवश्यं करोम्यहम् ॥ ७१ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;हिरण्यकशिपोर्वंशे बलिर्दैत्यो महा बलः ॥&lt;br&gt;&#xA;तेनेदं सकलं व्याप्तं देवा यज्ञभुजः कृताः ॥ ७२ ॥&lt;br&gt;&#xA;देवलोके भूमिलोको गतः सर्वोऽपि केशव ॥&lt;br&gt;&#xA;यावन्नो विकृतिं याति पूर्ववैरमनुस्मरन् ॥&lt;br&gt;&#xA;भ्रष्टराज्यो बलिस्तावत्पातालमधितिष्ठतु ॥ ७३ ॥&lt;br&gt;&#xA;सूर्यसोमान्वये कश्चिद्राजा भवतु भूतले ॥ ७४ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;इत्येतद्वचनं श्रुत्वा स्वयं सञ्चिन्त्य चेतसा ॥&lt;br&gt;&#xA;तथा करिष्ये तं प्रोच्य मुनीन्प्राह जनार्दनः ॥ ७५ ॥&lt;br&gt;&#xA;ऋषयस्तत्र गच्छन्तु कारयन्तु महामखम् ॥&lt;br&gt;&#xA;अहं तत्रागमिष्यामि साधयिष्यामि तं बलिम् ॥ ७६ ॥&lt;br&gt;&#xA;इत्युक्ता मुनयः सर्वे गतास्ते यज्ञमण्डपे ॥&lt;br&gt;&#xA;द्वादशाहो महायज्ञः प्रारब्धः सर्वदक्षिणः ॥ ७७ ॥&lt;br&gt;&#xA;सुराष्ट्रदेशं विख्यातं क्षेत्रं वस्त्रापथं नृप ॥&lt;br&gt;&#xA;तस्य दक्षिणदिग्भागे बलेः सिद्धं महापुरम् ॥ ७८ ॥&lt;br&gt;&#xA;क्षेत्राद्बहिः समारब्धो यज्ञः सर्वस्वदक्षिणः ॥&lt;br&gt;&#xA;शुक्रेणामन्त्रिताः सर्वे मुनयो यज्ञकर्मणि ॥&lt;br&gt;&#xA;अतिहृष्टो बलिर्यज्ञे ददौ दानान्यनेकधा ॥ ७९ ॥&lt;br&gt;&#xA;स्वर्णपात्रेषु सर्वेषु दीयते भोजनं बहु ॥&lt;br&gt;&#xA;अतिथिर्ब्राह्मणो विद्वान्सर्वस्वेनापि पूज्यते ॥&lt;br&gt;&#xA;दानाद्यज्ञो भवेत्पूर्णो दानहीनो वृथा भवेत् ॥ 7.2.14.८० ॥&lt;br&gt;&#xA;एतस्मिन्नेव काले तु विष्णुर्वामनतां गतः ॥&lt;br&gt;&#xA;मध्यदेशे चतुर्वेदो ब्राह्मणस्तीर्थयात्रिकः ॥&lt;br&gt;&#xA;महोदरो ह्रस्वभुजः खञ्जपादो महाशिराः ॥ ८१ ॥&lt;br&gt;&#xA;महाहनुः स्थूलजङ्घः स्थूलग्रीवोऽतिलम्पटः ॥&lt;br&gt;&#xA;श्वेतवस्त्रो बद्धशिखश्छत्रोपानत्कमण्डलून् ॥ ८२ ॥&lt;br&gt;&#xA;द्रष्टुं तीर्थान्यनेकानि बभ्राम स महीतले ॥&lt;br&gt;&#xA;सुराष्ट्रदेशे सम्प्राप्तः क्षेत्रे वस्त्रापथे द्विजः ॥ ८३ ॥&lt;br&gt;&#xA;स्वर्णरेखा नदीतीरे चिन्तयामास वामनः ॥&lt;br&gt;&#xA;प्रथमं किं भवं दृष्ट्वा यामि सोमेश्वरं शिवम् ॥ ८४ ॥&lt;br&gt;&#xA;अथ सोमेश्वरं पूज्य पश्चाद्यास्यामि मन्दरम् ॥&lt;br&gt;&#xA;इति चिन्तापरो भूत्वा कृत्यं सञ्चिन्त्य चेतसा ॥&lt;br&gt;&#xA;अत्र स्थितः सोमनाथं पूजयिष्यामि निश्चितम् ॥ ८५ ॥&lt;br&gt;&#xA;वस्त्रापथे महाक्षेत्रे भवं सोमेश्वरं वृथा ॥&lt;br&gt;&#xA;पूजयन्ति जना नित्यं तथा कार्यं मया धुवम् ॥ ८६ ॥&lt;br&gt;&#xA;देशानामुत्तमो देशो गिरीणामुत्तमो गिरिः ॥&lt;br&gt;&#xA;क्षेत्राणामुत्तमं क्षेत्रं नदीनामुत्तमा सरित् ॥ ८७ ॥&lt;br&gt;&#xA;दिव्यं वनं वनानां तु देवानामुत्तमो भवः ॥&lt;br&gt;&#xA;यदा सोमेश्वरो देवो भूमिं भित्त्वा भविष्यति ॥ ८८ ॥&lt;br&gt;&#xA;तदाम्रमण्डले दिव्यं क्षेत्रमेतद्यवाधिकम् ॥&lt;br&gt;&#xA;चैत्र शुक्लचतुर्दश्यामग्निसाधनतत्परः ॥ ८९ ॥&lt;br&gt;&#xA;ऊर्ध्वबाहुः सूर्यकाले भवं तावत्स पश्यति ॥&lt;br&gt;&#xA;मध्यन्दिनं परं याते दिननाथे विलम्बिते ॥ 7.2.14.९० ॥&lt;br&gt;&#xA;अग्नि तापाङ्गसन्तप्तस्तावत्पश्यति शङ्करम् ॥&lt;br&gt;&#xA;सोमनाथं शिवं शान्तं सर्वदेवनमस्कृतम् ॥&lt;br&gt;&#xA;अर्घ्येण पुष्पमिश्रेण जलमिश्रेण भामिनि ॥ ९१ ॥ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;भूमिं भित्त्वाथ देवेशः स्वयं सोमेश्वरः स्थितः ॥&lt;br&gt;&#xA;लिङ्गरूपो महादेवो यावदाब्रह्मवासरम् ॥ ९२ ॥&lt;br&gt;&#xA;॥ सोमेश्वर उवाच ॥ ॥&lt;br&gt;&#xA;सिद्धस्त्वं मत्प्रसादेन कार्यं सिद्धं भविष्यति ॥&lt;br&gt;&#xA;इत्युक्तो वामनो देवं प्रत्युवाच महेश्वरम् ॥ ९३ ॥&lt;br&gt;&#xA;॥ वामन उवाच ॥ ॥&lt;br&gt;&#xA;यदि तुष्टो महादेव यदि देयो वरो मम ॥&lt;br&gt;&#xA;तदाऽत्र लिङ्गे स्थातव्यमस्तु दिव्यं पुरो मम ॥ ९४ ॥&lt;br&gt;&#xA;यस्तु स्वायम्भुवं लिङ्गं वामने नगरे मम ॥&lt;br&gt;&#xA;पूजयिष्यति ब्रह्मघ्नो गोघ्नो वा बालघातकः ॥ ९५ ॥&lt;br&gt;&#xA;गुरुद्रोही स्वर्णचोरो मुच्यते सर्वपातकैः ॥&lt;br&gt;&#xA;निर्दोषः पूजयेद्यस्तु सकृत्सोमेश्वरं हरम् ॥ ९६ ॥&lt;br&gt;&#xA;मृतो विमानमारुह्य दिव्यस्त्रीपरिवेष्टितः ॥&lt;br&gt;&#xA;संस्तूयमानो दिक्पालैर्यातु स्वर्गे शिवालये ॥ ९७ ॥&lt;br&gt;&#xA;ब्रह्मलोकमतिक्रम्य रुद्रलोके स गच्छतु ॥&lt;br&gt;&#xA;तथेत्युक्त्वा सोमनाथस्तत्रैवान्तरधीयत ॥ ९८ ॥&lt;br&gt;&#xA;प्रकाश्य वामनो लिगं सोमनाथं स्वयम्भुवम् ॥&lt;br&gt;&#xA;प्राप्तज्ञानो लब्धवृद्धिर्ययौ द्रष्टुं भवं हरम् ॥ ९९ ॥&lt;br&gt;&#xA;गङ्गाद्याः सरितः सर्वाः स्वर्णरेखाजले स्थिताः ॥&lt;br&gt;&#xA;एतां सोमेश्वरोत्पत्तिं ये शृण्वन्ति नराः स्त्रियः ॥&lt;br&gt;&#xA;सर्वपापक्षयस्तेषां जायते नात्र संशयः ॥7.2.14.१०० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये सोमेश्वरोत्पत्तिवर्णनन्नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ श्रीदामोदरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/015_shrIdAmodaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/015_shrIdAmodaramAhAtmyavarNanam/</guid>
      <description>&lt;p&gt;॥ सारस्वत उवाच ॥ ॥&lt;br&gt;&#xA;अथासौ वामनो विप्रो लब्धज्ञानो भवार्चने ॥&lt;br&gt;&#xA;जगाम तद्वनं रम्यं गिरे रैवतकस्य यत् ॥ १ ॥&lt;br&gt;&#xA;यत्र वृक्षा बहुविधा दीर्घशाखाः फलान्विताः ॥&lt;br&gt;&#xA;वटोदुम्बरबिल्वाश्च सर्जार्जुनकदम्बकाः ॥ २ ॥&lt;br&gt;&#xA;पलाशाश्वत्थनिम्बाश्च धवाटीवारुणीद्रुमाः ॥&lt;br&gt;&#xA;शमीकङ्कोललिम्बांश्च बीजपूरी च दाडिमः ॥३॥&lt;br&gt;&#xA;बदरी निम्बकः पूगः कदली शल्लकी शिवा॥&lt;br&gt;&#xA;तालहिन्तालशिरसा बीजकावंशखादिराः ॥४॥&lt;br&gt;&#xA;अजगासनगागुच्छा इङ्गुदीकोरवेङ्गुदाः ॥&lt;br&gt;&#xA;ब्रह्मवृक्षाः कुरुबकाः करञ्जाः पुत्रजीविनः॥ ॥ ५ ॥&lt;br&gt;&#xA;अङ्कोल्लाः पारिभद्राश्च कलम्बाः पनसास्तथा ॥&lt;br&gt;&#xA;उज्ज्वलाश्च हरिद्राश्च गङ्गडीवायवा द्रुमाः ॥ ६ ॥&lt;br&gt;&#xA;तेसुण्डकाः शिरीषाश्च खर्जूरीकरवन्दिकाः॥&lt;br&gt;&#xA;सेवाली शाल्मली शाला मधूकाश्च विभीतकाः ॥७॥&lt;br&gt;&#xA;हरीतक्यः कटाहाश्च कर्यष्टा आटरूषकाः ॥&lt;br&gt;&#xA;विकच्छवः कपित्थाश्च रोहिणीवेत्रकद्रुमाः ॥८॥&lt;br&gt;&#xA;मदनफलानिर्गुण्डीपाटलानन्दिपादपाः ॥&lt;br&gt;&#xA;लवङ्गैलालवल्यश्च सन्ताना अगरुद्रुमाः ॥ ९ ॥&lt;br&gt;&#xA;श्रीखण्डकर्पूरनगाः कल्पवृक्षा नगोतमाः ॥&lt;br&gt;&#xA;वामनेन तदा दृष्टाश्छायावृक्षाः सुरार्चिताः ॥ 7.2.15.१० ॥&lt;br&gt;&#xA;उदयास्तमने येषां छाया न प्रतिहन्यते ॥&lt;br&gt;&#xA;तेषां दर्शनमात्रेण सर्वपापक्षयो भवेत् ॥ ११ ॥&lt;br&gt;&#xA;ये जनाः पुण्यकर्माणस्तेषां ते दृष्टिगोचराः ॥&lt;br&gt;&#xA;एतान्पश्यन्ययौ वृक्षांस्ततो रैवतकं गिरिम् ॥ १२ ॥&lt;br&gt;&#xA;यावन्निरीक्षते तुङ्गं शिखरं तस्य मूर्द्धनि ॥&lt;br&gt;&#xA;आश्चर्यं ददृशे विप्रो महल्लोकभयङ्करम् ॥ १३ ॥&lt;br&gt;&#xA;धूमज्वलनमध्यस्थान्पुरुषान्पञ्च पश्यति ॥&lt;br&gt;&#xA;कृष्णाङ्गान्खेचरान्रौद्रान्कृष्णागुरुविभूषितान् ॥ १४ ॥&lt;br&gt;&#xA;सारमेय समारूढान्करिहस्तान्समेखलान् ॥&lt;br&gt;&#xA;खङ्गखेटकहस्तांश्च डमरुड्डामरस्वनान्॥।३५।&lt;br&gt;&#xA;सघर्घरीकचरणन्यासनादितपर्वतान् ॥&lt;br&gt;&#xA;फेत्कारभासुराकारान्काशकुञ्चितमूर्द्धजान् ॥ १६ ॥&lt;br&gt;&#xA;नरमांसवसासारकवलव्यग्रतालुकान् ॥&lt;br&gt;&#xA;जनगन्धसमाज्ञानभवतीव्रविलोचनान् ॥ १७ ॥&lt;br&gt;&#xA;पञ्चाग्निसाधनाव्याप्तदिव्यचक्षुः प्रभावतः ॥&lt;br&gt;&#xA;देवान्पश्यति विप्रेन्द्रो ज्ञातकार्यपरम्परः ॥ १८ ॥&lt;br&gt;&#xA;एते क्षेत्राधिपाः पञ्च महादेवेन निर्मिताः ॥&lt;br&gt;&#xA;महाबला रैवतके निवसन्ति गिरौ सदा ॥ ॥ १९ ॥&lt;br&gt;&#xA;स्वेच्छाचारान्नरान्मर्त्त्यान्वारयति नगे तथा ॥&lt;br&gt;&#xA;हरिं हरं नदीं देवीं न पश्यन्ति गिरिं यथा ॥ 7.2.15.२० ॥&lt;br&gt;&#xA;दृष्ट्वा ज्ञात्वा स्तुतिं चक्रे ध्यात्वा देवं महेश्वरम् ॥&lt;br&gt;&#xA;जयन्ति दुष्टदैत्येन्द्रयुद्धध्यानाङ्कितं वपुः ॥&lt;br&gt;&#xA;बिभ्रति भ्रातरो ये ते पञ्चेन्द्रसमविक्रमाः ॥ २१ ॥&lt;br&gt;&#xA;रुद्रवक्त्रोद्भवा दक्षा दक्षाध्वरविनाशकाः ॥&lt;br&gt;&#xA;स्वावलीढाहुतीनष्टभीतवाडवनन्दिताः ॥२२ ॥&lt;br&gt;&#xA;कुङ्कुमागरुकर्पूरलिप्ताङ्गाः सुविभूषिताः ॥&lt;br&gt;&#xA;मदिरामोदमत्ताङ्गनृत्यगीतकराः सुराः॥२३॥&lt;br&gt;&#xA;ब्रह्माण्डभ्रमणश्रान्त स्वगन्धत्रस्तसञ्चराः ॥&lt;br&gt;&#xA;मनोजवाः कामगमा क्षेत्रपाला जयन्ति ते ॥ २४ ॥&lt;br&gt;&#xA;इत्यादिवचनात्तुष्टा द्विजस्याग्रे स्वयं स्थिताः ॥&lt;br&gt;&#xA;एकपादोऽस्म्यहं चैको द्वितीयो गिरिदारुणः ॥ २५ ॥&lt;br&gt;&#xA;तृतीयो मेघनादस्तु सिंहनादश्चतुर्थकः ॥&lt;br&gt;&#xA;पञ्चमः कालमेघोऽहं कुर्मः किं ते वदस्व तत् ॥ २६ ॥ ॥ ॥&lt;br&gt;&#xA;॥ द्विज उवाच ॥ ॥&lt;br&gt;&#xA;यदि तुष्टा भवन्तो मे यदि देयो वरो धुवम् ॥&lt;br&gt;&#xA;अहो आप्रलयं यावत्स्थातव्यं मत्प्रतिष्ठितैः ॥ २७ ॥&lt;br&gt;&#xA;एकपादो गिरि तटे प्रहर्षात्प्रथमं स्थितः ॥&lt;br&gt;&#xA;वसतौ वसता तेन गिरौ च गिरिदारुणः ॥ २८ ॥&lt;br&gt;&#xA;प्रतिष्ठितः प्रसाद्याथ वरदोऽसौ स्वयं स्थितः ॥&lt;br&gt;&#xA;उज्जयन्तगिरेर्मूर्ध्नि मेघनादः स्वयं ययौ ॥ २९ ॥&lt;br&gt;&#xA;भवानीशङ्करं रम्यं सिंहनादस्तथाविशत् ॥&lt;br&gt;&#xA;स्वयं वस्त्रापथेनैव भवस्याग्रे निरूपितः ॥ 7.2.15.३० ॥&lt;br&gt;&#xA;स्वणरेखानदीतीरे कालमेघो महाबलः ॥&lt;br&gt;&#xA;सर्वलोकोपकारार्थं तीर्थं संस्थापितं पुरा ॥ ३१ ॥&lt;br&gt;&#xA;वामनेन स्वयं गत्वा क्षेत्रपालास्तु पूजिताः ॥&lt;br&gt;&#xA;पुरा युगादौ राजेन्द्र सर्वे देवाः समागताः ॥ ३२ ॥&lt;br&gt;&#xA;सुराष्ट्रदेशे सम्प्राप्ताः पुण्ये रैवतके गिरौ ॥&lt;br&gt;&#xA;रक्षार्थं सर्वलोकानां वधार्थं देववैरिणाम् ॥ ३३ ॥&lt;br&gt;&#xA;विष्णोः कण्ठे तदा मुक्ता जयमाला सुरोत्तमैः ॥&lt;br&gt;&#xA;दामोदरेति विख्यातं दत्तं नामोत्तमं हरेः ॥ ३४ ॥&lt;br&gt;&#xA;तत्रादौ कार्तिके शुक्ले वासरे विष्णुवल्लभे ॥&lt;br&gt;&#xA;उपोष्य सहिते देवैस्तत्तीर्थं विष्णुना कृतम् ॥ ३५ ॥&lt;br&gt;&#xA;सर्वतीर्थमयी पुण्या स्वर्णरेखा नदी स्थिता ॥&lt;br&gt;&#xA;भुक्तिमुक्तिप्रदं पुण्यं विष्णुलोकप्रदायकम् ॥ ३६ ॥&lt;br&gt;&#xA;क्षालनं सर्वपापानां रोगदारिद्र्यनाशनम् ॥&lt;br&gt;&#xA;दामोदरं रैवतके परमानन्ददायकम् ॥ ३७ ॥&lt;br&gt;&#xA;ये पश्यन्ति विमानैस्ते नीयन्ते विष्णुमन्दिरे ॥&lt;br&gt;&#xA;न गृहे कार्तिकः कार्यो विशेषाद्भीष्मपञ्चकम्॥ ३८ ॥&lt;br&gt;&#xA;पञ्चकाद्द्वादशी श्रेष्ठा कार्या दामोदरे जले ॥&lt;br&gt;&#xA;प्रातःस्नानं प्रकर्त्तव्यं सम्प्राप्ते कार्तिके जनैः ॥ ३९॥&lt;br&gt;&#xA;मासोपवासः कर्त्तव्यो यतिभिर्ब्रह्मचारिभिः ॥&lt;br&gt;&#xA;सतीभिर्विधवाभिश्च मुक्तिस्थानमभीप्सुभिः ॥ 7.2.15.४० ॥&lt;br&gt;&#xA;एकभक्तेन नक्तेन तथैवायाचितेन च ॥&lt;br&gt;&#xA;उपवासेवन कृच्छ्रेण शाकाहारेण वा पुनः ॥ ४१ ॥&lt;br&gt;&#xA;संसेव्यः कार्त्तिके विष्णुर्दीपदानपरैर्नरैः ॥&lt;br&gt;&#xA;ब्रह्मचर्यपरैर्मासो नीयते यदि मानवैः ॥ ४२ ॥&lt;br&gt;&#xA;तदा विष्णुपुरे वासः क्रियते विष्णुना सह ॥&lt;br&gt;&#xA;पञ्चोपवासाः कर्त्तव्याः सम्प्राप्ते भीष्मपञ्चके ॥ ४३ ॥&lt;br&gt;&#xA;एकादशीं समारभ्य पञ्चमी पूर्णिमादिनम्॥&lt;br&gt;&#xA;तदेतत्पञ्चकं प्रोक्तं सर्वपापहरं नृणाम्॥ ४४ ॥&lt;br&gt;&#xA;सर्वेषामपि मासानां पञ्चकात्कार्तिकादपि ॥&lt;br&gt;&#xA;एकादशी कार्तिकस्य पुण्या दामोदरे कृता ॥ ४५ ॥&lt;br&gt;&#xA;मिष्टान्नं कार्तिके देयं हविष्यं सघृतप्लुतम्॥&lt;br&gt;&#xA;सुवर्णं रजतं वस्त्रं तोयमन्नं फलानि च ॥ ४६ ॥&lt;br&gt;&#xA;मासान्ते विविधं देयं गौस्तिलाः कुसुमानि च ॥&lt;br&gt;&#xA;सर्वदानेषु यत्पुण्यं सर्व तीर्थेषु यत्फलम्॥ ४७ ॥&lt;br&gt;&#xA;अश्वमेधादिभिर्यज्ञैर्गयायां पिण्डदस्य यत् ॥&lt;br&gt;&#xA;तत्फलं जायते नॄणां दृष्टे दामोदरे नृप ॥ ४८ ॥&lt;br&gt;&#xA;एकादश्यां कृतस्नानो देव पूजापरो भवेत् ॥&lt;br&gt;&#xA;स्नाप्य पञ्चामृतेनैव ततस्तीर्थोदकेन च ॥ ४९ ॥&lt;br&gt;&#xA;कुङ्कुमागरुश्रीखण्डकर्पूरोदकमिश्रितैः ॥&lt;br&gt;&#xA;पूजयित्वा ततः पुष्पैः शतपत्रैः सुगं धिभिः ॥ 7.2.15.५० ॥&lt;br&gt;&#xA;मालतीकुसुमैः शुभ्रैर्बहुभिस्तुलसीदलैः ॥&lt;br&gt;&#xA;वस्त्रयज्ञोपवीतं च दत्त्वा धूपं प्रधूपयेत्॥५१॥&lt;br&gt;&#xA;दीपं दद्याद्धृतेनैव तैलेनापि घृतं विना॥&lt;br&gt;&#xA;नैवेद्यं विविधं देयं फलं ताम्बूलमेव च ॥ ५२ ॥&lt;br&gt;&#xA;प्रासादपूजा कर्त्तव्या ध्वजदानादिना नृप ॥&lt;br&gt;&#xA;गौः सवत्सा ततो देया संसारार्णवतारिणी ॥ ५३ ॥&lt;br&gt;&#xA;ततः प्रदक्षिणां कृत्वा गीतवादित्रनिस्वनैः ॥&lt;br&gt;&#xA;वेदपाठपुराणैश्च व्याख्यादिव्यकथादिभिः ॥ ५४ ॥&lt;br&gt;&#xA;देवाग्रे जागरः कार्यो दीपो देयोंऽतिभूमिषु ॥&lt;br&gt;&#xA;सप्तधान्यमयाः सप्त पर्वता दीपसंयुताः ॥ ५५ ॥&lt;br&gt;&#xA;फलताम्बूलपक्वान्नपूरिताः परिकल्पिताः ॥&lt;br&gt;&#xA;विद्वद्भिः श्रोत्रियैः श्रान्तैर्ब्राह्मणैर्गृहमेधिभिः ॥ ५६ ॥&lt;br&gt;&#xA;स्त्रीभिश्च नरशार्दूल श्रोतव्या वैष्णवी कथा ॥&lt;br&gt;&#xA;एवं जागरणं कार्यं रागक्रोधविवर्जितैः ॥ ५७ ॥&lt;br&gt;&#xA;कृत्वा जागरणं रात्रावुदिते सूर्यमडले ॥&lt;br&gt;&#xA;पूर्वां सन्ध्यां ततः स्नात्वा कृत्वा मध्याह्नमाचरेत्॥५८॥&lt;br&gt;&#xA;देवान्पितॄन्मनुष्यांश्च सन्तर्प्य विधिपूर्वकम्॥&lt;br&gt;&#xA;कृत्वा श्राद्धं पितॄणां तु दद्याद्दानं स्वशक्तितः॥ ५९॥&lt;br&gt;&#xA;देवं दामोदरं पूज्य पुष्पधूपादिना पुनः ॥&lt;br&gt;&#xA;नरसिंहं सुरं पूज्य वैनतेयं च पूजयेत् ॥ 7.2.15.६० ॥&lt;br&gt;&#xA;कृत्वा जागरणं रात्रावुत्थाप्य मधुसूदनम् ॥&lt;br&gt;&#xA;द्वादशीभुक्तिमासाद्य कार्यं पारणकं नरैः ॥ ६१ ॥&lt;br&gt;&#xA;ब्राह्मणान्भोजयित्वा च सहितः पुत्रबान्धवैः ॥&lt;br&gt;&#xA;विकलान्धकृपणानां देयमन्नं स्वशक्तितः ॥ ६२ ॥&lt;br&gt;&#xA;दामोदरे रैवतके स्वर्णरेखानदीजले ॥&lt;br&gt;&#xA;एवं यः कुरुते यात्रां तस्य पुण्यफलं शृणु ॥ ६३ ॥&lt;br&gt;&#xA;ब्रह्मघ्नश्च सुरापश्च ग्रामसीमाविलोपकः ॥&lt;br&gt;&#xA;राजद्रोही गुरुद्रोही मिथ्याव्रतधरश्च यः ॥ ६४ ॥&lt;br&gt;&#xA;कूटसाक्ष्यप्रदो यश्च यश्च न्यासापहारकः ॥&lt;br&gt;&#xA;बालस्त्रीघातको विप्रः सन्ध्यास्नानविवर्जितः ॥ ६५ ॥&lt;br&gt;&#xA;देवब्रह्म स्वहर्त्ता च वेदविक्रयकारकः ॥&lt;br&gt;&#xA;कन्याविक्रयकर्त्ता च देवब्राह्मणनिन्दकः ॥६६॥&lt;br&gt;&#xA;विश्वासघातको विप्रः शूद्रान्नादोऽथ लुब्धकः ॥&lt;br&gt;&#xA;नायकः परदाराणां स्वयन्दत्तापहारकः ॥ ६७ ॥&lt;br&gt;&#xA;पर्वमैथुनसेवी च तथा वै सेतुभेदकः ॥&lt;br&gt;&#xA;परिणीतामृतुस्नातां स्वयं यो नाभिगच्छति ॥ ६८ ॥&lt;br&gt;&#xA;ब्राह्मणी विधवा बाला न भवेच्छ्रुतधारिणी ॥&lt;br&gt;&#xA;महापातकिनश्चैते तथान्ये बहवो नृप ॥ ६९ ॥&lt;br&gt;&#xA;स्वर्णरेखाजले स्नात्वा दृष्ट्वा दामोदरं हरिम् ॥&lt;br&gt;&#xA;रात्रौ जागरणं कृत्वा मुच्यते सर्वपातकैः ॥ 7.2.15.७० ॥&lt;br&gt;&#xA;न तु ये पापकर्माणः समायाताः प्रजागरे ॥&lt;br&gt;&#xA;संसारसागरे तीर्थे गच्छन्ति न हरेः पुरम् ॥ ७१ ॥&lt;br&gt;&#xA;यथा यथा याति नरः प्रजागरे तथातथा विष्णुपुरे विचिन्त्यते ॥&lt;br&gt;&#xA;वासः सुरैर्वैष्णवलोकहेतवे मृदङ्गगीतध्वनिनादिते गृहे ॥ ७२ ॥&lt;br&gt;&#xA;गदासि शङ्खारिधराश्चतुर्भुजा दैतेयदर्पापहरूपधारिणः ॥&lt;br&gt;&#xA;प्रगीयमानाः सुरसुन्दरीभिस्ते यान्ति खं खेचरगात्रसङ्गाः ॥ ७३ ॥&lt;br&gt;&#xA;वाराहकल्पे प्रथमं युगादौ दामोदरो रैवतके प्रसिद्धः ॥&lt;br&gt;&#xA;सैषा नदी या सरितां वरिष्ठा सोऽयं हरिर्यो भुवनस्य कर्ता ॥ ७४ ॥&lt;br&gt;&#xA;इदं पुराणं पठते शृणोति नरो विमानैर्मधुसूद नालये ॥&lt;br&gt;&#xA;देवाङ्गनादत्तभुजश्चतुर्भुजः स नीयते देवगणैरभिष्टुतः ॥ ७५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे द्वितीये वस्त्रापथक्षेत्रमाहात्म्ये सारस्वतप्रोक्ततीर्थयात्राविधाने श्रीदामोदरमाहात्म्यवर्णनन्नाम पञ्चदशोऽध्यायः ॥१५॥&lt;/p&gt;</description>
    </item>
    <item>
      <title>०१६ शिवरात्रिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/016_shivarAtrimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/016_shivarAtrimAhAtmyavarNanam/</guid>
      <description>&lt;p&gt;॥ राजोवाच ॥&lt;br&gt;&#xA;अथासौ वामनो विप्रः प्रविष्टो गहने वने ॥&lt;br&gt;&#xA;एकाकी किं चकाराथ कौतुकं तद्वदस्व मे ॥ १ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;अथासौ वामनो विप्रो गत्वा रैवतके गिरौ ॥&lt;br&gt;&#xA;स्वर्णरेखानदीतोये स्नात्वाथ विधिपूर्वकम् ॥ २ ॥&lt;br&gt;&#xA;सुगन्धपुष्पधूपाद्यैर्देवं सम्पूज्य भक्तितः ॥&lt;br&gt;&#xA;तस्थौ तदग्रतो राजन्नेकाकी निर्जने वने ॥३ ॥&lt;br&gt;&#xA;सर्वसत्त्वसमायुक्ते सरीसृपसमाकुले॥&lt;br&gt;&#xA;अनेकस्वरसङ्घुष्टे मयूरध्वनिनादिते ॥ ४ ॥&lt;br&gt;&#xA;कोकिलारावरम्ये च वनकुक्कुटघोषिते ॥&lt;br&gt;&#xA;खद्योतद्योतिते तस्मिन्वलीमुखविधूनिते ॥५॥&lt;br&gt;&#xA;क्वचिद्वंशाग्निना शान्ते क्वचित्पुष्पितपादपे ॥&lt;br&gt;&#xA;गगनासक्तविटपे सूर्यतापविवर्जिते ॥६॥&lt;br&gt;&#xA;लुब्धकाघात सन्त्रस्तभ्रान्तसूकरशम्बरे ॥&lt;br&gt;&#xA;संहृष्टक्षत्रियवातस्थानदानविचक्षणे ॥ ७॥&lt;br&gt;&#xA;अनेकाश्चर्यसम्पन्नं सस्मार मनसा हरिम् ॥&lt;br&gt;&#xA;तं भीतमिव विज्ञाय नरसिंहः समाययौ ॥ ८ ॥&lt;br&gt;&#xA;रक्षार्थं तस्य विप्रस्य बभाषे पुरतः स्थितः ॥&lt;br&gt;&#xA;न भेतव्यं त्वया विप्र वद ते किं करोम्यहम् ॥ ९ ॥&lt;br&gt;&#xA;॥ विप्र उवाच ॥ ॥&lt;br&gt;&#xA;यदि तुष्टो वरो देयो नरसिम्ह त्वया मम ॥&lt;br&gt;&#xA;सदात्र रक्षा कर्त्तव्या सर्वेषां तीर्थवासिनाम् ॥7.2.16.१० ॥&lt;br&gt;&#xA;देवस्याग्रे सदा स्थेयं यावदिन्द्राश्चतुर्द्दश ॥&lt;br&gt;&#xA;एवमस्त्विति तं प्रोच्य तथा चक्रे हरिस्तदा ॥ ११ ॥&lt;br&gt;&#xA;अतो दामोदरस्याग्रे नरसिंहः स पूज्यते ॥&lt;br&gt;&#xA;वनं सौम्यं कृतं तेन तीर्थरक्षां करोति सः ॥ १२ ॥&lt;br&gt;&#xA;भूतप्रेतादिसंवासो वने तस्मिन्न जायते ॥&lt;br&gt;&#xA;नरसिंहप्रभावेन नष्टं सिंहादिजं भयम् ॥ १३॥&lt;br&gt;&#xA;कार्त्तिके वासरे विष्णोर्द्वादश्यां पारणे कृते ॥&lt;br&gt;&#xA;दामोदरं नमस्कृत्य भवं द्रष्टुं ततो ययौ ॥ १४ ॥&lt;br&gt;&#xA;चतुर्दश्यां कृतस्नानो भवं सम्पूज्य भावतः ॥&lt;br&gt;&#xA;भवभावभवं पापं भस्मीभूतं भवार्चनात् ॥ १५॥&lt;br&gt;&#xA;स क्षीणपापनिचयो जातो देवस्य दर्शनात् ॥&lt;br&gt;&#xA;भवस्याग्रे स्थितं शान्तं तथा वस्त्रापथस्य च ॥ १६॥&lt;br&gt;&#xA;तं कालमेघं समभ्यर्च्य ततो वस्त्रापथं ययौ ॥&lt;br&gt;&#xA;देवं सम्पूज्य मन्त्रैः स वेदोक्तैर्विधिपूर्वकम् ॥ १७ ॥&lt;br&gt;&#xA;धूपदीपादिनैवेद्यैः सर्वं चक्रे स वामनः ॥&lt;br&gt;&#xA;प्रदक्षिणाशतं कृत्वा भवस्याग्रे व्यवस्थितः ॥ १८ ॥&lt;br&gt;&#xA;यावन्निरीक्षते सर्वं तावत्पश्यति पर्वतम् ॥&lt;br&gt;&#xA;उज्जयन्तं गिरिवरं मैनाकस्य सहोदरम् ॥ १९ ॥&lt;br&gt;&#xA;सुराष्ट्रदेशे विख्यातं युगादौ प्रथमं स्थितम् ॥&lt;br&gt;&#xA;भूधरं भूधरैर्युक्तं शिलापादपमण्डितम् ॥ 7.2.16.२० ॥&lt;br&gt;&#xA;तं दृष्ट्वा चिन्तयामास सूक्ष्मान्धर्मान्स वामनः ॥&lt;br&gt;&#xA;अल्पायासान्सुबहुलान्पुत्रलक्ष्मीप्रदायकान् ॥ २१ ॥&lt;br&gt;&#xA;अवश्यं क्रिय माणेषु स्वधर्म उपजायते ॥&lt;br&gt;&#xA;दृष्ट्वा नदीं सागरगां स्नात्वा पापैः प्रमुच्यते ॥ २२ ॥&lt;br&gt;&#xA;गां स्पृष्ट्वा ब्राह्मणं नत्वा सम्पूज्य गुरुदेवताः ॥&lt;br&gt;&#xA;तपस्विनं यतिं शान्तं श्रोत्रियं ब्रह्मचारिणम् ॥ २३ ॥&lt;br&gt;&#xA;पितरं मातरं भगिनीं तत्पतिं दुहितां पतिम् ॥&lt;br&gt;&#xA;भागिनेयमथ दौहित्रं मित्रसम्बधिबान्धवान् ॥&lt;br&gt;&#xA;सम्भोज्य पातकैः सर्वैर्मुच्यन्ते गृहमेधिनः ॥ २४ ॥&lt;br&gt;&#xA;राजा गजाश्वनकुलं सतीवृषमहीधराः ॥&lt;br&gt;&#xA;आदर्शक्षीरवृक्षाश्च सततान्नप्रदास्तु ते ॥ २५ ॥&lt;br&gt;&#xA;दृष्टमात्राः पुनन्त्येते ये नित्यं सत्यवादिनः ॥&lt;br&gt;&#xA;वेदधर्मकथां श्रुत्वा भुक्तिमुक्तिप्रदा नरान् ॥२६॥&lt;br&gt;&#xA;स्मृत्वा हरिहरौ गङ्गां कृत्वा तीरेण मार्जनम् ॥&lt;br&gt;&#xA;गत्वा जागरणे विष्णोर्दत्त्वा दानं च शक्तितः ॥ २७॥&lt;br&gt;&#xA;ताम्बूलं कुसुमं दीपं नैवेद्यं तुलसीदलम् ॥&lt;br&gt;&#xA;गीतं नृत्यं च वाद्यं च विधाय सुरमन्दिरे ॥ २८ ॥&lt;br&gt;&#xA;एते सूक्ष्माः स्मृता धर्माः क्रियमाणा महोदयाः ॥&lt;br&gt;&#xA;अतो गिरीन्द्रं पश्यामि सर्वदेवालयं शुभम् ॥२९ ॥&lt;br&gt;&#xA;तेषां करतले स्वर्गः शिखरं यान्ति ये नराः ॥ 7.2.16.३०॥&lt;br&gt;&#xA;इति ज्ञात्वा समा रूढो वामनो गिरिमूर्द्धनि ॥&lt;br&gt;&#xA;ऐरावतपदाक्रान्त्या यत्र तोयं विनिःसृतम् ॥३१॥&lt;br&gt;&#xA;ततः शिखरमारूढां भवानीं स्कन्दमातरम् ॥&lt;br&gt;&#xA;द्रष्टुं स वामनो याति शिखरे गगनाश्रिते ॥ ३२ ॥&lt;br&gt;&#xA;यथायथा गिरिवरे समारोहन्ति मानवाः ॥&lt;br&gt;&#xA;तथातथा विमुच्यन्ते पातकैः सर्वदेहिनः ॥ ३३ ॥&lt;br&gt;&#xA;इति कृत्वा मतिं विप्रो जगाम गिरिमूर्द्धनि ॥&lt;br&gt;&#xA;भवभक्तो भवानीं स ददर्श स्कन्दमातरम् ॥३४॥&lt;br&gt;&#xA;अम्बेति भाषते स्कन्दस्ततोऽन्ये सर्वदेवताः ॥&lt;br&gt;&#xA;पृथिव्यां मानवाः सर्वे पाताले सर्वपन्नगाः ॥ ३५ ॥&lt;br&gt;&#xA;अतो ह्यम्बेति विख्याता पूज्यते गिरिमूर्द्धनि ॥&lt;br&gt;&#xA;सम्पूज्य विविधैर्मुख्यैः फलैर्नानाविधैर्द्विजः ॥ ३६ ॥&lt;br&gt;&#xA;गगनासक्तशिखरे संस्थितः कौतुकान्वितः ॥&lt;br&gt;&#xA;एकाकी शिखरे तस्मिन्नूर्द्ध्वबाहुर्व्यवस्थितः ॥३७॥&lt;br&gt;&#xA;निरीक्ष्य मेदिनीं सर्वां सपर्वतससागराम्॥&lt;br&gt;&#xA;आद्यं सनातनं देवं भास्करं त्रिगुणात्मकम् ॥३८॥&lt;br&gt;&#xA;सर्वतेजोमयं सर्वदेवं देवैर्नमस्कृतम् ॥&lt;br&gt;&#xA;भ्रममाणं निराधारं कालमानप्रयोजकम् ॥३९॥&lt;br&gt;&#xA;यावत्पश्यति तं विप्रस्तावत्पश्यति शङ्करम् ॥&lt;br&gt;&#xA;दिगम्बरं भवं देवं समन्तादश्मगुण्ठितम् ॥ 7.2.16.४० ॥&lt;br&gt;&#xA;बुद्धरूपाकृतिं देवं सर्वज्ञं गुणभूषितम् ॥&lt;br&gt;&#xA;कृशाङ्गं जटिलं सौम्यं व्योममार्गे स्वयं स्थितम् ॥ ४१ ॥ ॥&lt;br&gt;&#xA;॥ श्रीशिव उवाच ॥ ॥&lt;br&gt;&#xA;शृणु वामन तुष्टोऽहं दास्ये ते विविधान्वरान् ॥&lt;br&gt;&#xA;त्रैलोक्यव्यापिनी वृद्धिर्भविष्यति न संशयः ॥ ४२ ॥&lt;br&gt;&#xA;प्रतिभास्यन्ति ते वेदा गीतनृत्यादिकं च यत् ॥&lt;br&gt;&#xA;असाध्यसाधनी शक्ति भविष्यति तव स्थिरा ॥&lt;br&gt;&#xA;परं वस्त्रापथे गत्वा कुरु तीर्थावलोकनम् ॥ ४३ ॥&lt;br&gt;&#xA;॥ वामन उवाच ॥ ॥&lt;br&gt;&#xA;वस्त्रापथे महादेव यानि तीर्थानि तानि मे ॥&lt;br&gt;&#xA;वद देव विशेषेण यद्यस्ति करुणा मयि ॥४४॥&lt;br&gt;&#xA;॥ रुद्र उवाच ॥ ॥&lt;br&gt;&#xA;वस्त्रापथस्य वायव्ये कोणे दिव्यं सरोवरम् ॥&lt;br&gt;&#xA;तस्य पश्चिमदिग्भागे जालिर्गहनपल्लवा ॥ ४५ ॥&lt;br&gt;&#xA;बिल्ववृक्षमयी मध्ये लिङ्गं तत्रास्ति मृन्मयम् ॥&lt;br&gt;&#xA;यत्रासौ लुब्धकः सिद्धो गतो मम पुरे पुरा ॥ ४६ ॥&lt;br&gt;&#xA;तस्य दर्शनमात्रेण ब्रह्महत्या विनश्यति ॥&lt;br&gt;&#xA;इन्द्रो वै वृत्रहा यस्मिन्विमुक्तो ब्रह्महत्यया ॥ ४७ ॥&lt;br&gt;&#xA;तस्माद्रुत्तरदिग्भागे धनदेन प्रतिष्ठितम् ॥&lt;br&gt;&#xA;लिङ्गं त्रैलोक्यविख्यातं तत्र देवी त्रिशूलिनी ॥ ४८ ॥&lt;br&gt;&#xA;यस्या दर्शनमात्रेण पुत्रोऽस्य नलकूबर॥&lt;br&gt;&#xA;पाशानुषक्तहस्तोऽभूद्देवं चक्रे त्रिशूलिनम् ॥ ४९ ॥&lt;br&gt;&#xA;भवस्य नैर्ऋते कोणे गणो हेरम्बसञ्ज्ञितः ॥&lt;br&gt;&#xA;यमेन कुर्वता लिङ्गं प्रथमं च प्रतिष्ठितः ॥ 7.2.16.५० ॥&lt;br&gt;&#xA;विचित्रं तस्य माहात्म्यं चित्रगुप्तोऽति विस्मितः ॥&lt;br&gt;&#xA;दृष्ट्वा समागतो द्रष्टुं देवं तं मृन्मयं पुरा ॥ ५१ ॥&lt;br&gt;&#xA;तेनापि निर्मितं लिङ्गं तस्मिन्क्षेत्रे द्विजोत्तम ॥&lt;br&gt;&#xA;चित्रगुप्तेश्वरन्नाम विख्यातं भुवन त्रये ॥ ५२ ॥&lt;br&gt;&#xA;पश्चिमेन चकारोच्चैः प्रजापतिरुदारधीः ॥&lt;br&gt;&#xA;केदाराख्यं तदा लिङ्गं गिरौ रैवतके स्थितम् ॥&lt;br&gt;&#xA;प्रजापतिः स्वयं तस्थौ तत्र पर्वतसानुनि ॥ ५३ ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;इन्द्रेश्वरस्य माहात्म्यं कथयिष्ये शृणुष्व तत् ॥&lt;br&gt;&#xA;ईशानकोणे विख्यातं भवस्य विदितं मम ॥ ५४ ॥&lt;br&gt;&#xA;॥वामन उवाच ॥ ॥&lt;br&gt;&#xA;कस्मादिन्द्रः समायातः कथं चक्रे हरं हरिः॥&lt;br&gt;&#xA;कथां सविस्तरामेतां कथयस्व मम प्रभो ॥ ५५ ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;लुब्धकस्तु पुरा सिद्धः शिवरात्रिप्रजागरात् ॥&lt;br&gt;&#xA;शिवलोके तदा प्राप्तं विमानं गणसंयुतम् ॥ ५६ ॥&lt;br&gt;&#xA;सर्वत्रगं सुरुचिरं दिव्यस्त्रीगीतनादितम् ॥ तदारुह्य समायातो द्रष्टुं तां नगरीं हरेः ॥ ५७ ॥&lt;br&gt;&#xA;यस्यां युद्धं समभवद्गणानां यमकिङ्करैः ॥&lt;br&gt;&#xA;आगच्छमानं तं ज्ञात्वा देवराजेन चिन्तितम् ॥ ५८ ॥&lt;br&gt;&#xA;पूज्योऽयं हरवत्सर्वैश्चित्रगुप्तयमादिभिः ॥&lt;br&gt;&#xA;इन्द्रो गजं समारुह्य महिषेण यमो यतः ॥ ५९ ॥&lt;br&gt;&#xA;विधाय लेखनीं कर्णे चित्रगुप्तो यमाज्ञया ॥&lt;br&gt;&#xA;ततो हूता गणाः सर्वे ये नीता धरणीतलात् ॥ 7.2.16.६० ॥&lt;br&gt;&#xA;निजापराधसन्तप्ता गतास्ते दक्षिणामुखम् ॥ आथित्यपू&lt;br&gt;&#xA;जा कर्तव्या लुब्धके गृहमागते ॥ ६१ ॥&lt;br&gt;&#xA;अपूजिते गते ह्यस्मिन्हरो मां शपयिष्यति ॥&lt;br&gt;&#xA;तस्मात्पूजां करिष्यामि यथा तुष्यति शङ्करः ॥ ६२ ॥&lt;br&gt;&#xA;देवं द्रष्टुं समायातं ददर्शादूरतः स्थितम्॥&lt;br&gt;&#xA;विमानस्थं हराकारं सूर्यकोटिसमप्रभम् ॥ ६३ ॥&lt;br&gt;&#xA;संस्तूयमानं चरितैः शिवरात्रेः शिवस्य च ॥&lt;br&gt;&#xA;माघे मासे चतुर्द्दश्यां कृष्णायां जागरे कृते ॥६४॥&lt;br&gt;&#xA;तदेवं जायते सर्वं सुरेश्वर धरातले ॥&lt;br&gt;&#xA;एवं देवाङ्गना काचिदाचक्षन्ती पुरन्दरम् ॥&lt;br&gt;&#xA;निवार्य हस्तमुद्यम्य गजेन्द्रं चारुलोचना ॥ ६५ ॥&lt;br&gt;&#xA;किं दानैर्बहुभिर्दत्तैर्व्रतैः किं किं सुरार्चनैः ॥&lt;br&gt;&#xA;किं योगैः किं तपोभिश्च ब्रह्मचर्य्यैः सुरेश्वर ॥ ६६ ॥&lt;br&gt;&#xA;गयायां पिण्डदानेन प्रयागमरणेन किम् ॥&lt;br&gt;&#xA;सोमेश्वरे सरस्वत्यां सोमपर्वणि किं गतैः ॥ ६७ ॥&lt;br&gt;&#xA;कुरुक्षेत्रगतैः किं स्याद्राहुग्रस्ते दिवाकरे ॥&lt;br&gt;&#xA;तुलासुवर्णदानेन वेदपाठेन किं भवेत् ॥६८॥&lt;br&gt;&#xA;सर्वपापक्षयो येन वृषोत्सर्गेण तेन किम् ॥&lt;br&gt;&#xA;गोदानं किं करोत्येवं जलदानं तथैव च ॥ ६९ ॥&lt;br&gt;&#xA;अयने विषुवे चैव सङ्क्रान्तौ कीदृशं फलम् ॥&lt;br&gt;&#xA;माघमासे चतुर्दश्यां यादृशं जागरे कृते ॥ 7.2.16.७० ॥&lt;br&gt;&#xA;यमः सम्भाषते वाण्या महिषोपरि संस्थितः ॥&lt;br&gt;&#xA;पश्य रुद्रस्य माहात्म्यं चित्रगुप्त विचारय ॥ ७१ ॥&lt;br&gt;&#xA;अयं स लुब्धको येन हरः सम्पूजितः पुरा ॥&lt;br&gt;&#xA;सुराष्ट्रदेशे विख्यातं तीर्थं वस्त्रापथं शृणु ॥ ७२ ॥&lt;br&gt;&#xA;उज्जयन्तो गिरिस्तत्र तथा रैवतको गिरिः ॥&lt;br&gt;&#xA;महती वर्त्तते जालिस्तयोर्मध्ये मया श्रुतम् ॥ ७३ ॥&lt;br&gt;&#xA;मृन्मयं वर्तते लिगं रात्रौ चानेन पूजितः ॥&lt;br&gt;&#xA;रात्रौ जागरणं कर्त्तुं येन कार्येण चागतः ॥ ७४ ॥&lt;br&gt;&#xA;तदस्माभिः कथं वाच्यं स्वयं जानन्ति ते सुराः ॥&lt;br&gt;&#xA;वराङ्गना वरं द्रष्टुं वरयन्ति परस्परम् ॥&lt;br&gt;&#xA;इन्द्रावासात्समायाता नन्दने वेगवत्तराः ॥ ७५ ॥&lt;br&gt;&#xA;विरञ्चिना रायणशङ्करत्विषा देहेन चागच्छति कोऽपि पूरुषः ॥&lt;br&gt;&#xA;पुरीं सुरेशाधिपतेर्निरीक्षितुं भर्त्ता ममायं तव चास्ति किं पतिः ॥ ७६ ॥&lt;br&gt;&#xA;मृदङ्गवीणा पटहस्वरस्तुतैः प्रवोधिताभिः सुरराजमन्दिरे ॥&lt;br&gt;&#xA;देवो हरोऽयं न नरो हराकृतिर्दृष्टोङ्गनाभिस्तव किं किमावयोः ॥ ७७ ॥&lt;br&gt;&#xA;गायन्ति काश्चिद्विहसन्ति काश्चिन्नृत्यन्ति काश्चित्प्रपठन्ति काश्चित् ॥&lt;br&gt;&#xA;वदन्ति काश्चिज्जयशब्दसंयुतैर्वाक्यैरनेकैर्गुरुसन्निधाने ॥ ७८ ॥&lt;br&gt;&#xA;काचिच्छिवं स्तौति शिवां तथान्या पृच्छत्यथान्या किमु बिल्वपत्रात् ॥&lt;br&gt;&#xA;किं वोपवासेन फलं तवेदं निद्राक्षयेणाथ फलं तवैतत् ॥ ७९ ॥&lt;br&gt;&#xA;तासां नानाविधा वाचः श्रूयन्ते नन्दने वने ॥&lt;br&gt;&#xA;ब्रह्मलोकादिका वार्त्ताः कृत्वा च तदनन्तरम् ॥ 7.2.16.८० ॥&lt;br&gt;&#xA;देवेन्द्रो लुब्धकं भूयो बभाषे कौतुकान्वितः॥&lt;br&gt;&#xA;कस्मिन्देशे गिरौ जालिर्लिङ्गं यत्रास्ति दर्शय ॥ ८१ ॥&lt;br&gt;&#xA;॥ लुब्धक उवाच ॥ ॥&lt;br&gt;&#xA;सुराष्ट्रदेशे विख्यातो यस्मिन्देशे सरस्वती ॥&lt;br&gt;&#xA;वाडवं शिरसा धृत्वा प्रविष्टा लवणोदधौ ॥ ८२ ॥&lt;br&gt;&#xA;यत्र सा गोमती याति यत्रास्ते गन्धमादनः ॥&lt;br&gt;&#xA;उज्जयन्तो गिरिवरो यत्र रैवतको गिरिः ॥ ८३ ॥&lt;br&gt;&#xA;तत्र वस्त्रापथं क्षेत्रं भवस्तत्र व्यवस्थितः ॥&lt;br&gt;&#xA;तत्रास्ते मृन्मयं लिङ्गं जालिमध्ये सुरोत्तम ॥ ८४ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;सहितैस्तत्र गन्तव्यं पूजयिष्ये भवं स्वयम् ॥&lt;br&gt;&#xA;जालिमध्ये तथा लिङ्गं दर्शयस्व च लुब्धक ॥ ८५ ॥&lt;br&gt;&#xA;परदारादिकं पापं दैत्यानां तु विकृन्तने ॥&lt;br&gt;&#xA;वधे वृत्रस्य सञ्जातं तत्सर्वं क्षालयाम्यहम् ॥ ८६ ॥&lt;br&gt;&#xA;इत्युक्त्वा सहिताः सर्वे सम्प्राप्ता गिरिमूर्द्धनि॥&lt;br&gt;&#xA;वाहनानि च ते त्यक्त्वा प्रस्थिताः पादचारिणः ॥ ८७ ॥&lt;br&gt;&#xA;उज्जयन्तगिरेर्मूर्ध्नि गजराजः समागतः ॥&lt;br&gt;&#xA;तदाग्रचरणं तस्य ददौ मूर्धनि कारणात् ॥ ८८ ॥&lt;br&gt;&#xA;तेनाक्रान्तो गिरिवरस्तोयं सुस्राव निर्मलम् ॥&lt;br&gt;&#xA;गजपादोद्भवं वारि भविष्यति सदा स्थिरम् ॥ ८९ ॥&lt;br&gt;&#xA;इति प्रोक्तं सुरेन्द्रेण लोकानां हितकाम्यया ॥&lt;br&gt;&#xA;सर्वे समागतास्तत्र यत्र जालिर्व्यवस्थिता ॥ 7.2.16.९० ॥&lt;br&gt;&#xA;सम्पूज्य विविधैः पुष्पैर्माघमासे चतुर्दशी ॥&lt;br&gt;&#xA;तस्यां जागरणं कृत्वा सञ्जातो निर्मलो हरिः ॥ ९१ ॥&lt;br&gt;&#xA;वस्त्रापथे भवं पूज्य हरिं रैवतके गिरौ ॥&lt;br&gt;&#xA;इन्द्रेश्वरं प्रतिष्ठाप्य सम्प्राप्तः स्वनिकतनम्॥ ९२ ॥&lt;br&gt;&#xA;लुब्धकोऽपि विमानेन सम्प्राप्तो हरिमन्दिरे ॥&lt;br&gt;&#xA;इत्युक्त्वा स भवो देवस्तत्रैवान्तरधीयत ॥ ९३ ॥&lt;br&gt;&#xA;वामनोपि ततश्चक्रे तत्र तीर्थावगाहनम् ॥&lt;br&gt;&#xA;यादृग्रूपः शिवो दृष्टः सूर्यबिम्बे दिगम्बरः ॥ ९४ ॥&lt;br&gt;&#xA;पद्मासनस्थितः सौम्यस्तथा तं तत्र संस्मरन् ॥&lt;br&gt;&#xA;प्रतिष्ठाप्य महामूर्त्तिं पूजयामास वासरम् ॥ ९५ ॥&lt;br&gt;&#xA;मनोऽभीष्टार्थसिद्ध्यर्थं ततः सिद्धिमवाप्तवान् ॥&lt;br&gt;&#xA;नेमिनाथशिवेत्येवं नाम चक्रे स वामनः ॥ ९६॥&lt;br&gt;&#xA;भवस्य पश्चिमे भागे प्रत्यासन्ने धरातले ॥&lt;br&gt;&#xA;वामनो वसतिं चक्रे तीर्थे वस्त्रापथे तदा ॥ ९७ ॥&lt;br&gt;&#xA;अतो यवाधिकं प्रोक्तं तीर्थं देवैः सवासवैः ॥&lt;br&gt;&#xA;इन्द्रेण कुर्वता देवं समागत्य भवाग्रतः ॥ ९८ ॥&lt;br&gt;&#xA;यवाधिकं प्रभासात्तु तीर्थमेतद्भवाज्ञया ॥&lt;br&gt;&#xA;अन्येषां षड्गुणं तीर्थं भविष्यति शिवाज्ञया ॥ ९९ ॥&lt;br&gt;&#xA;इत्येतत्कथितं सर्वं किमन्यत्परिपृच्छसि ॥ 7.2.16.१०० ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;शिवरात्रिप्रभावोयमतुलः परिकीर्त्तितः ॥&lt;br&gt;&#xA;अजानता कृता तेन लुब्धकेन पुरा श्रुतम् ॥ १०१ ॥&lt;br&gt;&#xA;इदानीं वद कर्त्तव्या कथमन्यैर्जनैर्विभो ॥&lt;br&gt;&#xA;किं ग्राह्यं किं नु मोक्तव्यं शिवरात्र्यां वदस्व मे ॥ १०२ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;सम्प्राप्य मानुषं जन्म ज्ञात्वा देवं महेश्वरम् ॥&lt;br&gt;&#xA;शिवरात्रिः सदा कार्या भुक्तिमुक्तिप्रदायिनी ॥ १०३ ॥&lt;br&gt;&#xA;ईदृशं जायते पुण्यमेकया कृतया नृप ॥&lt;br&gt;&#xA;ये कुर्वन्ति सदा मर्त्त्यास्तेषां पुण्यमनन्तकम् ॥१०४ ॥&lt;br&gt;&#xA;द्वादशाब्दं व्रतमिदं कर्त्तव्यं प्रतिवत्सरम्॥&lt;br&gt;&#xA;जीवितं चञ्चलं नृणां यदि कर्तुं न शक्यते ॥ १०५ ॥&lt;br&gt;&#xA;तदा द्वादशभिर्मासैर्व्रत मेतत्समाप्यते ॥&lt;br&gt;&#xA;माघमासे चतुर्दश्यां प्रारम्भः क्रियते नृप ॥ १०६ ॥&lt;br&gt;&#xA;प्रतिमासं ततः कार्यं पौषान्ते तु समाप्यते ॥&lt;br&gt;&#xA;विघ्नश्चेज्जायते मध्ये कथं चिद्दैवयोगतः ॥ १०७ ॥&lt;br&gt;&#xA;न भवेद्व्रतभङ्गस्तु पुनः कार्यमनन्तरम् ॥&lt;br&gt;&#xA;द्वादशैव प्रकर्तव्याः कृत्वा सङ्ख्या विशेषतः ॥ १०८ ॥&lt;br&gt;&#xA;कृतं न नश्यते लोके शुभं वा यदि वाऽशुभम् ॥&lt;br&gt;&#xA;कृष्णायां तु चतुर्दश्यां कृतपूर्वाह्निकक्रियः ॥ १०९ ॥&lt;br&gt;&#xA;उपवासनियमो ग्राह्यो नद्यां स्नानं विधीयते ॥&lt;br&gt;&#xA;तदभावे तडागादौ कार्यं स्नानं स्वशक्तितः ॥ 7.2.16.११० ॥&lt;br&gt;&#xA;तैलाभ्यङ्गो न कर्त्तव्यो न कार्यं गमनं क्वचित् ॥&lt;br&gt;&#xA;तीर्थसेवा प्रकर्त्तव्या तस्मिंश्चागमनं शुभम् ॥ १११ ॥&lt;br&gt;&#xA;शिवरात्रिः सदा कार्या लिङ्गे स्वायम्भुवे नरैः ॥&lt;br&gt;&#xA;तदभावे महापुण्ये लिङ्गे वर्षशताधिके ॥ ११२ ॥&lt;br&gt;&#xA;गिरौ वने समुद्रान्ते नद्यां यच्च शिवालये ॥&lt;br&gt;&#xA;तद्वै स्वायम्भुवं लिङ्गं स्वयं तत्रैव संस्थितम् ॥ ११३ ॥&lt;br&gt;&#xA;वालुलिङ्गादिकं लिङ्गं पूजितं फलदं स्मृतम् ॥&lt;br&gt;&#xA;दिवा सम्पूज्य यत्नेन पुष्पधूपादिना नरः ॥ ११४ ॥&lt;br&gt;&#xA;वर्जयेन्मदिरां द्यूतं नारीं नखनिकृन्तनम् ॥&lt;br&gt;&#xA;ब्रह्मचर्यपरैः शान्तैः कर्त्तव्यं समुपोषणम् ॥ ११५ ॥&lt;br&gt;&#xA;रात्रौ देवाग्रतो गत्वा कर्त्तव्याः सप्त पर्वताः ॥&lt;br&gt;&#xA;पक्वान्नफलताम्बूलपुष्पधूपादिचर्चिताः ॥ ११६ ॥&lt;br&gt;&#xA;घृतेन दीपः कर्त्तव्यः पापनाशनहेतवे ॥&lt;br&gt;&#xA;यतो दीपस्य माहात्म्यं विज्ञेयं मुक्तिदायकम् ॥ ११७ ॥&lt;br&gt;&#xA;दीपः सदैव कर्त्तव्यो गृहे देवालये नरैः ॥&lt;br&gt;&#xA;दिवा निशि च सन्ध्यायां दीपः कार्यः स्वशक्तितः ॥ ११८ ॥&lt;br&gt;&#xA;किञ्चिदुद्द्योतमात्रेण देवास्तुष्यन्ति भूतले ॥&lt;br&gt;&#xA;पितॄणां प्रथमं दीपः कर्त्तव्यः श्राद्धकर्मणि ॥ ११९ ॥&lt;br&gt;&#xA;रात्रौ जागरणं कार्यं यथा निद्रा न जा यते ॥&lt;br&gt;&#xA;शिवरात्रिप्रभावोऽयं श्रोतव्यः शिवसन्निधौ ॥ 7.2.16.१२० ॥&lt;br&gt;&#xA;शिवस्य चरितं रात्रौ श्रोतव्यं बहुविस्तरम् ॥&lt;br&gt;&#xA;गीतं नृत्यं तथा वाद्यं कर्तव्यं शिवसन्निधौ ॥ १२१ ॥&lt;br&gt;&#xA;एवं सा नीयते रात्रिर्मुख्यं जागरणं यतः ॥&lt;br&gt;&#xA;रात्रौ देयानि दानानि शक्त्या वै तत्र जागरे ॥ १२२ ॥&lt;br&gt;&#xA;पुनः स्नात्वा प्रभाते तु कर्त्तव्यं शिवपूजनम् ॥&lt;br&gt;&#xA;पूजनीयाश्च यतयो भोजनाच्छादनादिभिः ॥ १२३ ॥&lt;br&gt;&#xA;तपस्विनां प्रदातव्यं भोजनं गृहमेधिभिः ॥&lt;br&gt;&#xA;द्वादशाष्टौ च चत्वारो भोक्तव्या एक एव वा ॥ १२४ ॥&lt;br&gt;&#xA;एकोऽपि ब्रह्मचारी यो ब्रह्मविच्छिवपूजकः ॥&lt;br&gt;&#xA;सहस्राणां समो भक्त्या गृहे सम्भोजितो भवेत् ॥ १२५ ॥।&lt;br&gt;&#xA;अक्षारालवणं पत्रे भोक्तव्यं वाग्यतैः स्वयम् ॥&lt;br&gt;&#xA;पुत्रमित्रकलत्राणां दातव्यं भोजनं पुरः ॥ १२६ ॥&lt;br&gt;&#xA;अनेन विधिना कार्या शिवरात्रिः शिवव्रतैः ॥&lt;br&gt;&#xA;द्वादशैता यदा पूर्णास्तिलपात्राणि वै तदा ॥ १२७ ॥&lt;br&gt;&#xA;द्वादशैव प्रदेयानिगुरुब्राह्मणज्ञातिषु ॥&lt;br&gt;&#xA;व्रतान्ते गौः प्रदातव्या कृष्णा वत्सयुता दृढा ॥१२८॥&lt;br&gt;&#xA;सवस्त्राभरणा देया घण्टाभरणभूषिता ॥&lt;br&gt;&#xA;अङ्गुलीयकवासांसि च्छत्रोपानत्कमण्डलु ॥ १२९ ॥&lt;br&gt;&#xA;गुरवे दक्षिणा देयाब्राह्मणेभ्यः स्वशक्तितः ॥&lt;br&gt;&#xA;एवं कृत्वा ततो देयं तपस्विभ्योऽथ भोजनम् ॥&lt;br&gt;&#xA;मिष्टान्नं विविधं दत्त्वा क्षमाप्य च विसर्जयेत् ॥ 7.2.16.१३० ॥&lt;br&gt;&#xA;एवं यः कुरुते सत्यं तस्य पापं न विद्यते ॥&lt;br&gt;&#xA;सन्तानमुत्तमं लब्ध्वा भुक्त्वा भोगाननुत्तमान्॥ १३१ ॥&lt;br&gt;&#xA;दिव्यविमानमारूढो दिव्यस्त्रीपरिवेष्टितः ॥&lt;br&gt;&#xA;गतिवादित्रनिर्घोषैर्नीयते शिवमन्दिरे॥१३२॥&lt;br&gt;&#xA;तदेतत्कथितं पुण्यं शिवरात्रिव्रतं मया ॥&lt;br&gt;&#xA;कृतेन येन लोकानां सर्वपापक्षयो भवेत् ॥ १३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये शिवरात्रिमाहात्म्यवर्णनन्नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ बलियज्ञप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/017_baliyajnaprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/017_baliyajnaprabhAvavarNanam/</guid>
      <description>&lt;p&gt;॥ राजोवाच ॥ ॥&lt;br&gt;&#xA;विचित्रमिदमाख्यानं त्वत्प्रसादाच्छ्रुतं मया ॥&lt;br&gt;&#xA;दृष्ट्वा नारायणं शक्रं नारदो मन्दरे गिरौ ॥ १ ॥&lt;br&gt;&#xA;किं चकार मुनीन्द्रोऽथ तन्मे विस्तरतो मुने ॥&lt;br&gt;&#xA;वद संसारसरणोद्भूतमायाप्रपीडितम् ॥&lt;br&gt;&#xA;कथामृतजलौघेन वितृषं कुरु मां प्रभो ॥ २ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;अथासौ नारदो देवं ज्ञात्वा शप्तं द्विजन्मना ॥&lt;br&gt;&#xA;भृगुणा च तथा पूर्वं नान्यथैतद्भविष्यति ॥ ३ ॥&lt;br&gt;&#xA;भविष्यं यद्भवं देव वर्तमानं विचिन्त्यताम् ॥&lt;br&gt;&#xA;अयं च वामनो भूत्वा विष्णुर्यास्यति तां पुरीम् ॥ ४ ॥&lt;br&gt;&#xA;निग्रहं स बलेः पश्चात्करिष्यति मम प्रियम् ॥&lt;br&gt;&#xA;युद्धं विना कथं स्थेयं वर्तमानं महोल्बणम् ॥ ५ ॥&lt;br&gt;&#xA;देवदानवयुद्धानि दैत्यगन्धर्व रक्षसाम् ॥&lt;br&gt;&#xA;निवारितानि सर्वाणि सरीसृपपतत्रिणाम् ॥ ६ ॥&lt;br&gt;&#xA;सापत्नजः कलिर्नास्ति मम भाग्यपरिक्षये ॥&lt;br&gt;&#xA;देवेन्द्रो गुरुणा पूर्वं वारितः किं करोम्यहम् ॥ ७ ॥&lt;br&gt;&#xA;माननीयो गुरुर्मेऽयमतस्तं न शपाम्यहम् ॥&lt;br&gt;&#xA;युद्धार्थं तु ततो यत्नो न सिध्यति करोमि किम् ॥ ८ ॥&lt;br&gt;&#xA;केनापि दैवयोगेन पुरुषार्थो न सिध्यति ॥&lt;br&gt;&#xA;तथापि यत्नः कर्तव्यः पुरुषार्थे विपश्चिता ॥&lt;br&gt;&#xA;दैवं पुरुषकारेण विनापि फलति क्वचित् ॥ ९ ॥&lt;br&gt;&#xA;यदुक्तं तद्वचो व्यर्थं यतः सिद्धिः प्रयत्नतः ॥&lt;br&gt;&#xA;बलिं गत्वा भणिष्यामि यथा युद्धं करिष्यति ॥ 7.2.17.१० ॥&lt;br&gt;&#xA;न श्रोष्यति स चेद्वाक्यं निश्चितं तं शपाम्यहम् ॥&lt;br&gt;&#xA;इत्युक्त्वा स ययौ वेगान्नारदो बलिमन्दिरे ॥&lt;br&gt;&#xA;निमेषान्तरमात्रेण शिष्याभ्यां गगने स्थितः ॥ ११ ॥&lt;br&gt;&#xA;प्रासादे शैलसङ्काशे सप्तभौमे महोज्ज्वले ॥&lt;br&gt;&#xA;तस्योपरि सभा दिव्या निर्मिता विश्वकर्मणा ॥ १२ ॥&lt;br&gt;&#xA;तस्यां सिंहासनं दिव्यं तत्रासीनो बलिर्नृप ॥&lt;br&gt;&#xA;दैत्यैः परिवृतः सर्वैः प्रौढिहास्यकथापरैः ॥ १३ ॥&lt;br&gt;&#xA;ऋषिभिर्ब्राह्मणैः शान्तैस्त थैवोशनसा स्वयम्॥&lt;br&gt;&#xA;पुत्रमित्रकलत्रैश्च संवृतो दिव्यमन्दिरे ॥ १४ ॥&lt;br&gt;&#xA;देवाङ्गनाकरग्राहगृहीतैर्दिव्यचामरैः ॥&lt;br&gt;&#xA;संवीज्यमानो दैत्येन्द्रः स्तूयमानः स चारणैः ॥ १५ ॥&lt;br&gt;&#xA;यावदास्ते मदोन्मत्ता मन्त्रयन्ति परस्परम् ॥&lt;br&gt;&#xA;दैत्यदानवमुख्या ये ते सर्वे युद्धकाङ्क्षिणः ॥ १६ ॥&lt;br&gt;&#xA;उत्थायोत्थाय भाषन्ते प्रगल्भन्ते सुरैः सह ॥&lt;br&gt;&#xA;अस्मदीयमिदं सर्वं त्रैलोक्यं साम्प्रतं गतम् ॥ १७ ॥&lt;br&gt;&#xA;शुक्रबुद्ध्या विना युद्धं प्राप्स्यते किं महोदयः ॥&lt;br&gt;&#xA;दैत्येन्द्रो देवराजेन स्नेहं च कुरुतो यदि ॥ १८ ॥&lt;br&gt;&#xA;ऐरावणं सदा मत्तं कथं नो याचते बलिः ॥&lt;br&gt;&#xA;चतुरं तुरगं कस्मान्नार्पयति दिवाकरः ॥ १९ ॥&lt;br&gt;&#xA;यावन्नाक्रम्यते लुब्धो धनाध्यक्षो रणाजिरे ॥&lt;br&gt;&#xA;तावन्नार्पयते वित्तं यदा तत्सञ्चितं सुरैः ॥ 7.2.17.२० ॥&lt;br&gt;&#xA;न दर्शयति रत्नानि जलराशी रसातलात् ॥&lt;br&gt;&#xA;यावन्न मन्दरं क्षिप्त्वा विमथ्नीमो वयं च तम् ॥ २१ ॥&lt;br&gt;&#xA;यथामृतकलाश्चन्द्राद्भुज्यन्ते क्रमशः सुरैः ॥&lt;br&gt;&#xA;एवं भागं बलेः कस्मान्न ददाति जलात्मकः ॥ २२ ॥&lt;br&gt;&#xA;स्वर्धुनी शीतलो वातः पद्मर्किजल्कवासितः ॥&lt;br&gt;&#xA;स्वर्गे वाति शनैर्यद्वत्तथा न बलिमन्दिरे ॥ २३ ॥&lt;br&gt;&#xA;इन्द्रचापोद्यता मेघा जलं मुञ्चन्ति भूतले॥&lt;br&gt;&#xA;बलिखङ्गोद्धुताः स्वर्गं पुनस्ते यान्ति भूतलात्॥२४॥&lt;br&gt;&#xA;अस्मदीये धरापृष्ठे यमो मारयते जनम् ॥&lt;br&gt;&#xA;नैवं स्वर्गे न पाताले पश्याहो कार्यकारणम् ॥२५॥&lt;br&gt;&#xA;आयुर्वृत्तिं सुतान्सौख्यमस्माकं लिखति स्वयम् ॥&lt;br&gt;&#xA;ललाटे चित्रगुप्तोऽसौ न देवानां तु तत्समम् ॥२६॥&lt;br&gt;&#xA;वर्षाशीतातपाः काला वर्तन्ते भुवि साम्प्रतम् ॥&lt;br&gt;&#xA;न स्वर्गे नैव पाताले भीता भूमौ भ्रमन्ति हि ॥ २७ ॥&lt;br&gt;&#xA;एकवीर्योद्भवा यूयं स्वस्रीया देवदानवाः ॥&lt;br&gt;&#xA;भूमौ स्थिता वयं कस्माद्देवाः केनोपरिकृताः ॥ ॥२८॥&lt;br&gt;&#xA;समुद्रे मथ्यमाने तु दैत्येन्द्रो वञ्चितः सुरैः ॥&lt;br&gt;&#xA;एकतः सर्वदेवाश्च बलिश्चैवैकतः स्थितः ॥२९॥&lt;br&gt;&#xA;उत्पन्नेषु च रत्नेषु भाग्यं वै यस्य यादृशम् ॥&lt;br&gt;&#xA;गजाश्वकल्पवृक्षाद्याश्चन्द्रगोगणदन्तिनः ॥7.2.17.३०॥&lt;br&gt;&#xA;गृहीत्वा ह्यमृतं देवैर्वयं पाने नियोजिताः ॥&lt;br&gt;&#xA;एतया चूर्णिता यूयं न जानीथातिगर्विताः ॥ ३१ ॥&lt;br&gt;&#xA;पीतावशेषं पीयूषं सत्यलोके धृतं सुरैः ॥&lt;br&gt;&#xA;अहोतिकुटिला देवाः कस्माच्छेषं न दीयते ॥ ३२ ॥&lt;br&gt;&#xA;सुरामृतमिति ज्ञात्वा पीयूषाद्वञ्चिता वयम् ॥&lt;br&gt;&#xA;तिलतैलमेवमिष्टं यैर्न दृष्टं घृतं क्वचित्॥ ३३ ॥&lt;br&gt;&#xA;विष्णोर्वक्रचरित्राणां सङ्ख्या कर्तु न शक्यते॥&lt;br&gt;&#xA;तथापि कथ्यते तुष्टैर्हृष्टैस्तैर्यदनुष्ठितम् ॥३४॥&lt;br&gt;&#xA;गौराङ्गी सुन्दरी सुभ्रूः पीनोन्नतपयोधरा ॥&lt;br&gt;&#xA;सुकेशा चन्द्रवदना कर्णासक्तविलोचना॥३५॥&lt;br&gt;&#xA;वलित्रयाङ्किता मध्ये बाला मुष्ट्यापि गृह्यते ॥&lt;br&gt;&#xA;स्थलारविन्दचरणा लतेव भुजभूषिता ॥ ३६ ॥&lt;br&gt;&#xA;सा सर्वाभरणोपेता सर्वलक्षणसंयुता ॥&lt;br&gt;&#xA;त्रैलोक्यमोहिनी देवी सञ्जाताऽमृतमन्थने ॥ ३७ ॥&lt;br&gt;&#xA;अमृतादुत्थिता पूर्वं यस्य सा तस्य तद्ध्रुवम् ॥&lt;br&gt;&#xA;त्रैलोक्यं वशगं तस्य यस्य सा चारुलोचना ॥ ३८ ॥&lt;br&gt;&#xA;तया सम्मोहिताः सर्वे देवदानवराक्षसाः ॥&lt;br&gt;&#xA;विमुच्य मन्थनं सर्वे तां ग्रहीतुं समुद्यताः ॥ ३९ ॥&lt;br&gt;&#xA;एका स्त्री बहवो देवा दानवादैत्यराक्षसाः ॥&lt;br&gt;&#xA;विवादः सुमहाञ्जातः कथमत्र भविष्यति ॥ 7.2.17.४० ॥&lt;br&gt;&#xA;आगत्य विष्णुना सर्वे भुजे धृत्वा निवारिताः ॥&lt;br&gt;&#xA;अस्यार्थे किमहो वादः क्रियते भोः परस्परम् ॥ ४१ ॥&lt;br&gt;&#xA;अमृतार्थे समारम्भो महिलार्थे विनश्यति ॥&lt;br&gt;&#xA;सङ्केतं प्रथमं कृत्वा विष्णुना चुम्बिता पुनः ॥ ४२ ॥&lt;br&gt;&#xA;दिव्यरूपधरः स्रग्वी वनमालाविभूषितः ॥&lt;br&gt;&#xA;कौस्तुभोद्द्योतिततनुः शङ्खचक्रगदाधरः ॥४३॥&lt;br&gt;&#xA;तस्या हस्ते शुभां मालां दत्त्वा विष्णुः पुरः स्थितः ॥&lt;br&gt;&#xA;उद्धृत्य बाहुं सर्वेषां बभाषे वचनं हरिः ॥ ४४ ॥&lt;br&gt;&#xA;कुर्वन्तु कुण्डलं सर्वे तिष्ठन्तु स्वयमासने ॥&lt;br&gt;&#xA;विलोक्य स्वेच्छया लक्ष्मीर्वरमालां प्रयच्छतु ॥ ४५ ॥&lt;br&gt;&#xA;स्वयंवरविभेदं यः करिष्यत्यतिलम्पटः ॥&lt;br&gt;&#xA;स वध्यः सहितैः सर्वैः परस्त्रीलुब्धको यथा ॥ ४६ ॥&lt;br&gt;&#xA;परदारकृतं पापं स्त्रीवध्या तस्य जायताम्॥&lt;br&gt;&#xA;अन्योऽपि यः करोत्येवमेवमस्तु तदुच्यताम्॥४७॥&lt;br&gt;&#xA;साधारणं हरिं ज्ञात्वा तथेत्युक्त्वा तथा कृतम्॥&lt;br&gt;&#xA;देवदानवदैत्यानां गन्धर्वोरगरक्षसाम्॥&lt;br&gt;&#xA;मध्ये योऽभिमतो भर्ता स ते सत्यं भवेदिति ॥४८ ॥&lt;br&gt;&#xA;तेनासौ मोहिता पूर्वं दृष्टिदानेन कर्षिता ॥&lt;br&gt;&#xA;आद्यं सम्मोहनं स्त्रीणां चक्रे दृष्टिनिरीक्षणम्॥४९॥&lt;br&gt;&#xA;एवमेवेति तत्कर्णे हस्तं दत्त्वा यदुच्यते॥&lt;br&gt;&#xA;दधाति हृदि यं नारी कामबाणप्रपीडिता ॥ 7.2.17.५० ॥&lt;br&gt;&#xA;तमेव वरयेदत्र कश्चिन्नास्त्येव संशयः ॥&lt;br&gt;&#xA;सञ्जाते कलहे पूर्वं हरिणा तं निवर्तितुम् ॥ ५१ ॥&lt;br&gt;&#xA;यदा गृहीता सर्वैः सा हरिं नैव विमुञ्चति ॥&lt;br&gt;&#xA;त्वमेव भर्ता साऽऽचष्टे मुञ्च मां व्रज दूरतः ॥ ५२ ॥&lt;br&gt;&#xA;मुक्त्वा दूरं ततो विष्णुः प्रविष्टः सुरमण्डले ॥&lt;br&gt;&#xA;तदा सर्वे च मामुक्त्वा यथास्थानं स्वयं गताः ॥५३॥&lt;br&gt;&#xA;आचष्ट विजया पूर्वं सर्वान्देवान्यथाक्रमम्॥&lt;br&gt;&#xA;सा च निरीक्षते पश्चात्तं विचार्य विमुञ्चति ॥ ५४ ॥&lt;br&gt;&#xA;उदासीनः शिवः शान्तो गौरीकान्तस्त्रिलोचनः ॥&lt;br&gt;&#xA;नान्यां निरीक्षते नित्यं ध्यानासक्तस्त्रिलोचनः ॥ ५५ ॥&lt;br&gt;&#xA;पितामहोयमित्युक्तं यदा सख्या तदा तया ॥&lt;br&gt;&#xA;नमस्कृत्य गतं दूरे कृत्वा मौनं न पश्यति ॥ ५६ ॥&lt;br&gt;&#xA;आदित्यं पद्मकं मुञ्च दहनं दहनात्मकम्॥&lt;br&gt;&#xA;वाति वातो गता दूरे वरुणो मे पिता यतः ॥ ५७ ॥&lt;br&gt;&#xA;पौलोमीवदनासक्तो देवेन्द्रो मे न रोचते ॥ ५८ ॥&lt;br&gt;&#xA;वधबन्धकृतच्छेदभेददण्डविकर्ष णम्॥&lt;br&gt;&#xA;कुर्वन्न कुरुते सौम्यं रूपं वैवस्वतो यमः ॥ ५९ ॥&lt;br&gt;&#xA;देवदानवगन्धर्वदैत्यपन्नगराक्षसान् ॥ 7.2.17.६० ॥&lt;br&gt;&#xA;दृष्ट्वात्युग्रांस्ततो याति दृष्टोऽसौ पुरुषो त्तमः ॥&lt;br&gt;&#xA;कर्णान्तलोचनभ्रान्तवक्त्रं दृष्ट्यावलोक्य तम् ॥ ६१ ॥&lt;br&gt;&#xA;सौभाग्यातिशयाक्रान्तं रम्यं काममनोहरम् ॥&lt;br&gt;&#xA;सञ्जातपुलकोद्भेदस्वेदवारिकणाङ्कितम् ॥ ॥ ६२ ॥&lt;br&gt;&#xA;देवदानवदैत्येन्द्रक्रोधदृष्टिनिरीक्षितम् ॥&lt;br&gt;&#xA;रम्यं रामा वरं चक्रे ददौ मालां ततः स्वयम्॥६३॥&lt;br&gt;&#xA;दैत्याः परस्परं प्रोचुः प्रेक्ष्य तत्सुरचेष्टितम् ॥&lt;br&gt;&#xA;विभागं पश्य देवानां स्वर्गे सर्वे स्वयं गताः॥ ६४॥&lt;br&gt;&#xA;पातालस्य तले यूयं मानवा धरणीतले॥&lt;br&gt;&#xA;देवास्त्रिभुवने यान्तु न वयं स्वर्गगामिनः॥ ६५॥&lt;br&gt;&#xA;मानवाः क्षत्रिया राज्यं कुर्वन्तु पृथिवीतले॥&lt;br&gt;&#xA;पातालं तु परित्यज्य धात्री यदि तु रक्ष्यते॥ ६६॥&lt;br&gt;&#xA;दैत्यदानवजैः कैश्चिद्राक्षसैस्तन्न शोभनम्॥&lt;br&gt;&#xA;अथ किं बहुनोक्तेन राजा त्रिभुवने बलिः॥६७॥&lt;br&gt;&#xA;संविभज्याथ रत्नानि समं राज्यं विधीयताम्॥&lt;br&gt;&#xA;यावदेवं प्रगल्भन्ते तावत्पश्यन्ति नारदम् ॥ ६८ ॥&lt;br&gt;&#xA;गगनात्समुपायान्तं द्वितीयमिव भास्करम् ॥&lt;br&gt;&#xA;ब्रह्मदण्डकरासक्तयुद्धपुस्तकधारिणम् ॥ ६९ ॥&lt;br&gt;&#xA;कृष्णाजिनधरं शान्तं छत्रवीणाकमण्डलून् ॥&lt;br&gt;&#xA;मौञ्जीगुणत्रयासक्तग्रन्थिप्रवरमेखलम् ॥ 7.2.17.७० ॥&lt;br&gt;&#xA;ब्रह्मरूपधरं शान्तं दिव्यरुद्राक्षभूषितम् ॥&lt;br&gt;&#xA;गत कल्पकृतग्रन्थिसूत्रमालावलम्बितम् ॥ ७१ ॥&lt;br&gt;&#xA;विरञ्चिहरसंवादो जन्माहङ्कारगर्वितः ॥&lt;br&gt;&#xA;सङ्क्रुद्धैः क्रियते कोऽद्य चिन्तातत्परमानसम् ॥ ॥ ७२ ॥&lt;br&gt;&#xA;आयातं नारदं दृष्ट्वा विस्मिताः समुपस्थिताः ॥&lt;br&gt;&#xA;प्रभो प्रसादः क्रियतामागन्तव्यं गृहे मम ॥ ७३ ॥&lt;br&gt;&#xA;धन्योऽहं कृतपुण्योऽहं यस्य मे त्वं गृहागतः ॥&lt;br&gt;&#xA;इत्युक्तो बलिना विप्रो विवेशासुरमन्दिरे ॥&lt;br&gt;&#xA;आसनं पाद्यमर्घ्यं च दत्त्वा सम्पूजितो द्विजः ॥ ७४ ॥&lt;br&gt;&#xA;प्रविश्य सहिताः सर्वे संविष्टा दैत्यदानवाः ॥&lt;br&gt;&#xA;शुक्रेण सहितो दैत्यो बभाषे नारदं बलिः ॥ ७५ ॥&lt;br&gt;&#xA;इदं राज्यमिमे दारा इमे पुत्रा अहं बलिः ॥&lt;br&gt;&#xA;ब्रूहि येनात्र ते कार्यं दानं मे प्रथमं व्रतम् ॥ ७६ ॥&lt;br&gt;&#xA;॥ नारद उवाच ॥ ॥&lt;br&gt;&#xA;भक्त्या तुष्यन्ति ये विप्रास्ते विप्रा भूमिदेवताः ॥&lt;br&gt;&#xA;न तु ये पूजिताः शक्त्या पुनर्याचन्ति तेऽधमाः॥ । ॥ ७७ ॥&lt;br&gt;&#xA;त्वयाऽहं पूजितो हृष्टो न वित्तैर्मे प्रयोजनम् ॥&lt;br&gt;&#xA;हृष्टोऽहं तव राज्येन यज्ञैर्दानैर्व्रतैस्तथा ॥ ७८. ॥&lt;br&gt;&#xA;देवैः कृतं विप्रियं ते किञ्चित्पश्याम्यहं बले ॥&lt;br&gt;&#xA;त्वया सम्पूज्यमानोऽपि देवराजो न तुष्यति ॥ ७९ ॥&lt;br&gt;&#xA;न क्षमन्ति सुराः सर्वे तव राज्यं धरातले ॥&lt;br&gt;&#xA;स्वर्गे मे तापको जातो देवानां तव विग्रहे ॥ ॥ 7.2.17.८० ॥&lt;br&gt;&#xA;सन्नह्य प्रथमं याति यः सैन्यं शत्रुभूमिषु ॥&lt;br&gt;&#xA;स क्षत्रियो विजयते तस्य राज्यं च वर्धते ॥८१॥&lt;br&gt;&#xA;उच्छेदस्तव राज्यस्य भविष्यति श्रुतं मया ॥&lt;br&gt;&#xA;एवं ज्ञात्वा यथायुक्तं तच्छीघ्रं तु विधीयताम् ॥ ८२ ॥&lt;br&gt;&#xA;॥ बलिरुवाच ॥ ॥&lt;br&gt;&#xA;यैर्गुणैः कुरुते राज्यं राजा तान्वद मे विभो ॥&lt;br&gt;&#xA;दानं पात्रे प्रदातव्यं मया त्वमपि तं वद ॥ ८३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;षड्विंशद्गुणसम्पन्नो राजा राज्यं करोति च ॥&lt;br&gt;&#xA;स राज्यफलमाप्नोति शृणु तत्कथयाम्यहम् ॥ ८४ ॥&lt;br&gt;&#xA;चरेद्धर्मानकटुको मुञ्चेत्स्नेहमनास्तिके ॥&lt;br&gt;&#xA;अनृशंसश्चरेदर्थं चरेत्काममनुद्धतः ॥८५॥&lt;br&gt;&#xA;प्रियं ब्रूयादकृपणः शूरः स्यादविकत्थनः ॥&lt;br&gt;&#xA;दाता चाऽऽयामवर्जः स्यात्प्रगल्भः स्यादनिष्ठुरः ॥ ८६ ॥&lt;br&gt;&#xA;सन्दधीत न चानार्यान्विगृह्णीयान्न बन्धुभिः ॥&lt;br&gt;&#xA;नानाप्तैश्चारयेच्चारान्कुर्यात्कार्यमपीडयन् ॥८७॥&lt;br&gt;&#xA;अर्थान्ब्रूयान्न चापत्सु गुणान्ब्रूयान्न चात्मनः ॥&lt;br&gt;&#xA;आदद्यान्न च साधुभ्यो नासत्पुरुषमाश्रयेत् ॥ ८८ ॥&lt;br&gt;&#xA;नापरीक्ष्य नयेद्दण्डं न च मन्त्रं प्रकाशयेत् ॥&lt;br&gt;&#xA;विसृजेन्न च लुब्धेभ्यो विश्वसेन्नापकारिषु ॥ ८९ ॥&lt;br&gt;&#xA;आप्तैः सुगुप्तदारः स्याद्रक्ष्यश्चान्यो घृणी नृपः ॥&lt;br&gt;&#xA;स्त्रियं सेवेत नात्यर्थं मृष्टं भुञ्जीत नाऽहितम् ॥ 7.2.17.९० ॥&lt;br&gt;&#xA;अस्तेयः पूजयेन्मान्यान्गुरुं सेवेदमायया ॥&lt;br&gt;&#xA;अर्च्यो देवो न दम्भेन श्रियमिच्छेदकुत्सिताम् ॥ ९१ ॥&lt;br&gt;&#xA;सेवेत प्रणयं कृत्वा दक्षः स्यादथ कालवित् ॥&lt;br&gt;&#xA;सान्त्ववाक्यं सदा वाच्यमनुगृह्णन्न चाक्षिपेत्॥ ९२ ॥&lt;br&gt;&#xA;प्रहरेन्न च विप्राय हत्वा शत्रून्न शेषयेत् ॥&lt;br&gt;&#xA;क्रोधं कुर्यान्न चाकस्मान्मृदुः स्यान्नापकारिषु ॥ ९३ ॥&lt;br&gt;&#xA;एवं राज्ये चिरं स्थेयं यदि श्रेय इहेच्छसि ॥&lt;br&gt;&#xA;तपःस्वाध्यायदानानि तीर्थयात्राऽऽश्रमाणि च ॥ ९४ ॥&lt;br&gt;&#xA;योगेनात्मप्रबोधस्य कलां नार्हन्ति षोडशीम् ॥&lt;br&gt;&#xA;त्वया संसारवैराग्यं कर्त्तव्यं विप्रपूजनम् ॥९५॥&lt;br&gt;&#xA;यष्टव्यं विविधैर्यज्ञैर्ध्येयो नारायणो हरिः ॥&lt;br&gt;&#xA;प्रसङ्गेन समायातो यास्ये रैवतके गिरौ ॥ ९६ ॥&lt;br&gt;&#xA;तत्रास्ते भगवान्विष्णुर्नदी त्रैलोक्यपावनी ॥&lt;br&gt;&#xA;तत्रास्ते च शिवावृक्षो बहुपुष्पफलान्वितः ॥&lt;br&gt;&#xA;तत्र गत्वा करिष्यामि व्रतं तद्विष्णुवल्लभम् ॥ ९७ ॥&lt;br&gt;&#xA;॥ बलिरुवाच ॥ ॥&lt;br&gt;&#xA;कोऽयं रैवतकोनाम व्रतं किं विष्णुवल्लभम् ॥&lt;br&gt;&#xA;शिवावृक्षास्तु के प्रोक्तास्तत्कथं कथयस्व मे ॥ ९८ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;पुरा युगादौ दैत्येन्द्र सपक्षाः पर्वताः कृताः ॥&lt;br&gt;&#xA;सञ्चिन्त्य ब्रह्मणा पश्चादचलास्ते कृताः पुनः ॥ ९९ ॥&lt;br&gt;&#xA;उत्पतन्ति महाकाया निपतन्ति यदृच्छया ॥&lt;br&gt;&#xA;मेरुमन्दरकैलासा वचसा संस्थिताः स्थिराः ॥ 7.2.17.१०० ॥&lt;br&gt;&#xA;वारिता न स्थिता ये तु त इन्द्रेण स्थिरीकृताः ॥&lt;br&gt;&#xA;मेरोर्दक्षिण शृङ्गे तु कुमुदेति स पर्वतः ॥ १०१ ॥&lt;br&gt;&#xA;दिव्यः सपक्षः सौवर्णो दिव्यवृक्षैः समावृतः ॥&lt;br&gt;&#xA;तस्योपरि पुरी दिव्या वैष्णवी विष्णुना कृता ॥ १०२ ॥&lt;br&gt;&#xA;तस्या मध्ये गृहं दिव्यं यस्मिल्लँक्ष्मीः सदा स्थिता ॥&lt;br&gt;&#xA;मेरोः शृङ्गे पुरी रम्या गृहं तत्र मनोरमम् ॥ १०३ ॥&lt;br&gt;&#xA;तत्रास्ते स भवो देवो भवानी यत्र संस्थिता ॥&lt;br&gt;&#xA;सभा माहेश्वरी रम्या सौवर्णी रत्नमण्डिता ॥ १०४ ॥&lt;br&gt;&#xA;तत्रास्ते भगवान्विष्णुर्देवैर्ब्रह्मादिभिर्वृतः ॥&lt;br&gt;&#xA;तस्यां विष्णुः सदा याति देवं द्रष्टुं महेश्वरम् ॥ १०५ ॥&lt;br&gt;&#xA;सौवर्णैः कुमुदैर्यस्मादसौ सर्वत्र मण्डितः ॥&lt;br&gt;&#xA;कुमुदेति कृतं नाम देवैस्तत्र समागतैः ॥ १०६ ॥&lt;br&gt;&#xA;एकदा भगवान्रुद्रो गिरौ तस्मिन्समागतः ॥&lt;br&gt;&#xA;द्रष्टुं तच्छिखरे रम्ये तां पुरीं विष्णुपालिताम् ॥ १०७ ॥&lt;br&gt;&#xA;गृहागतं हरं दृष्ट्वा हरिणा स तु पूजितः ॥&lt;br&gt;&#xA;लक्ष्म्या सम्पूजिता गौरी हर्षिता तत्र संस्थिता ॥ १०८ ॥&lt;br&gt;&#xA;एकासनोपविष्टौ तौ मन्त्रयन्तौ परस्परम् ॥&lt;br&gt;&#xA;हरेण कारणं ज्ञात्वा तत्सर्वं कथितं हरेः ॥ १०९ ॥&lt;br&gt;&#xA;त्वयेयं नगरी कार्या मन्दरे पर्वतोत्तमे ॥&lt;br&gt;&#xA;प्रष्टव्यः कारणं नाहमवश्यं तद्भविष्यति ॥ 7.2.17.११० ॥&lt;br&gt;&#xA;हर एव विजानाति कारणं कतमोऽपि न ॥&lt;br&gt;&#xA;एवं तथेति तौ प्रोक्त्वा संस्थितौ पर्वतोऽपि सः ॥ १११ ॥&lt;br&gt;&#xA;तं दृष्ट्वा सङ्गतं रुद्रं कुमुदः स्वयमाययौ ॥&lt;br&gt;&#xA;धन्योऽहं कृतपुण्योऽहं यस्य मे गृहमागतौ ॥ ११२ ॥&lt;br&gt;&#xA;द्वाभ्यामुक्तो गिरिवरो ददाव किं वरं तव ॥&lt;br&gt;&#xA;इत्युक्तः पर्वतस्ताभ्यां वरं वव्रे स मूढधीः ॥ ११३ ॥&lt;br&gt;&#xA;भविष्यत्कार्यहेतुत्वाद्भविष्यति न तद्वृथा ॥&lt;br&gt;&#xA;यत्राहं तत्र वस्तव्यं भवद्भ्यामस्तु मे वरः ॥ ११४ ॥&lt;br&gt;&#xA;मत्सन्निधौ समागत्य स्थातव्यं ब्रह्मवासरम् ॥&lt;br&gt;&#xA;तथेत्युक्त्वा सपत्नीकौ गतौ हरिहरावुभौ ॥ ११६ ॥&lt;br&gt;&#xA;पञ्चमो यो मनुः पूर्वं रैवतो नाम विश्रुतः ॥&lt;br&gt;&#xA;तस्योत्पत्तौ तु यद्वृत्तं कुमुदाग्रे शृणुष्व तत् ॥ ११६ ॥&lt;br&gt;&#xA;ऋषिरासीन्महाभाग ऋतवागिति विश्रुतः ॥&lt;br&gt;&#xA;तस्यापुत्रस्य पुत्रोऽभूद्रेवत्यन्ते महात्मनः ॥ ११७ ॥&lt;br&gt;&#xA;स तस्य विधिवच्चक्रे जातकर्मादिकाः क्रियाः ॥&lt;br&gt;&#xA;तथोपनयनाद्याश्च स चाशीलोऽभवन्नृप ॥ ११८ ॥&lt;br&gt;&#xA;यतः प्रभृति जातोऽसौ ततः प्रभृत्यसावृषिः ॥&lt;br&gt;&#xA;दीर्घरोगपरामर्शमवापातीव दुर्द्धरम् ॥ ११९ ॥।&lt;br&gt;&#xA;माता चास्य परामार्तिं कुष्ठरोगाभिपीडिता ॥&lt;br&gt;&#xA;जगाम चिन्तां स ऋषिः किमेतदिति दुःखितः ॥ 7.2.17.१२० ॥&lt;br&gt;&#xA;मूर्खस्तु मन्दधीः पुत्रो दुःखं जनयते पितुः ॥&lt;br&gt;&#xA;अमार्गगो विशेषेण दुःखाद्दुःखतरं हि तत् ॥ १२१ ॥&lt;br&gt;&#xA;अपुत्रता मनुष्याणां श्रेयसे न कुपुत्रता ॥&lt;br&gt;&#xA;सुहृदां नोपकाराय पितॄणां नापि तृप्तये ॥ १२२ ॥&lt;br&gt;&#xA;सुपुत्रो हृदयेऽभ्येति मातापित्रोर्दिनेदिने ॥&lt;br&gt;&#xA;पित्रोर्दुःखाय धिग्जन्म तस्य दुष्कृतकर्मणः ॥ १२३ ॥&lt;br&gt;&#xA;धन्यास्ते तनया ये स्युः सवर्लोकाभिसम्मताः ॥&lt;br&gt;&#xA;परोपकारिणः शान्ताः साधुकर्मण्यनुव्रताः ॥ १२४ ॥&lt;br&gt;&#xA;अनिर्वृतं निरानन्दं दुःखशोकपरिप्लुतम् ॥&lt;br&gt;&#xA;नरकाय न स्वर्गाय कुपुत्रत्वं हि जन्मिनः ॥ १२५ ॥&lt;br&gt;&#xA;करोति सुहृदां दैन्यमहितानां तथा मुदम् ॥&lt;br&gt;&#xA;अकाले तु जरां पित्रोः कुपुत्रः कुरुते किल ॥ १२६ ॥&lt;br&gt;&#xA;॥ नारद उवाच ॥&lt;br&gt;&#xA;एवं सोऽत्यन्तदुष्टस्य पुत्रस्य चरितैर्मुनिः ॥&lt;br&gt;&#xA;दह्यमानमनोवृत्तिर्वृद्धगर्गमपृच्छत ॥ १२७ ॥&lt;br&gt;&#xA;॥ ऋतवागुवाच ॥ ॥&lt;br&gt;&#xA;सुव्रतेन पुरा वेदा अधीता विधिना मया ॥&lt;br&gt;&#xA;समाप्य विद्या विधवत्कृतो दारपरिग्रहः ॥ १२८ ॥&lt;br&gt;&#xA;सदारेण हि याः कार्याः श्रौतस्मार्त्तादिकाः क्रियाः ॥&lt;br&gt;&#xA;ताः कृताश्च विधानेन कामं समनुरुध्य च ॥ १२९ ॥&lt;br&gt;&#xA;पुत्रार्थं जनितश्चायं पुन्नाम्नो विच्युतौ मुने ॥&lt;br&gt;&#xA;सोऽयं किमात्मदोषेण मातुर्दोषेण किं मम ॥&lt;br&gt;&#xA;अस्मद्दुःखावहो जातो दौःशील्याद्वद कोविद ॥ 7.2.17.१३० ॥&lt;br&gt;&#xA;॥ गर्ग उवाच ॥ ॥&lt;br&gt;&#xA;रेवत्यन्ते मुनिश्रेष्ठ जातोऽयं तनयस्तव ॥&lt;br&gt;&#xA;तेन दुःखाय ते दुष्टे काले यस्मादजायत ॥ १३१ ॥&lt;br&gt;&#xA;तवापचारो नैवास्य मातुर्नापि कुलस्य च ॥&lt;br&gt;&#xA;अन्यद्दौःशील्यहेतुत्वं रेवत्यन्त उपागतम् ॥ १३२ ॥&lt;br&gt;&#xA;रेवती अश्विनोर्मध्यमाश्लेषामघयोस्तथा ॥&lt;br&gt;&#xA;ज्येष्ठामूलर्क्षयोः प्रोक्तं गण्डान्तं तु भयावहम् ॥ १३३ ॥&lt;br&gt;&#xA;गण्डत्रये तु ये जाता नरनारीतुरङ्गमाः ॥&lt;br&gt;&#xA;तिष्ठन्ति न चिरं गेहे तिष्ठन्तोऽपि भयङ्कराः ॥&lt;br&gt;&#xA;एवमुक्तोऽथ गर्गेण चुक्रोधातीव कोपनः ॥ १३४ ॥&lt;br&gt;&#xA;॥ ऋतवागुवाच ॥ ॥&lt;br&gt;&#xA;यस्मान्ममैक पुत्रस्य रेवत्यन्ते समुद्भवः ॥ १३५ ॥&lt;br&gt;&#xA;रेवती किं न जानाति मां विप्रः शापयिष्यति ॥&lt;br&gt;&#xA;जाज्वल्यमाना गगनात्तस्मात्पततु रेवती ॥ १३६ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;तेनैवं व्याहृते वाक्ये रेवत्यृक्षं पपात ह ॥&lt;/p&gt;</description>
    </item>
    <item>
      <title>०१८ बलिनिग्रहवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/018_balinigrahavRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/018_balinigrahavRttAntavarNanam/</guid>
      <description>&lt;p&gt;॥ राजोवाच ॥ ॥&lt;br&gt;&#xA;वस्त्रापथे महाक्षेत्रे सम्प्राप्तो वामनो यदा ॥&lt;br&gt;&#xA;तदाप्रभृति किं चक्रे तन्मे विस्तरतो वद ॥ १ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;वामनो वसतिं चक्रे भवस्याग्रे नृपोत्तम ॥&lt;br&gt;&#xA;स्वर्णरेखाजले स्नात्वा भवं सम्पूज्य भावतः ॥ २ ॥&lt;br&gt;&#xA;एकान्ते निर्मले स्थाने कण्टकास्थिविवर्जिते ॥&lt;br&gt;&#xA;कृष्णाजिनपरिच्छन्न उपविष्टो वरा सने ॥ ३ ॥&lt;br&gt;&#xA;कृत्वा पद्मासनं धीरो निश्चलोऽभूद्द्विजोत्तमः ॥&lt;br&gt;&#xA;विधाय कन्धराबन्धमृजुनासावलोककः ॥ ४ ॥&lt;br&gt;&#xA;गृहक्षेत्रकलत्राणां चिन्तां मुक्त्वा धनस्य च ॥&lt;br&gt;&#xA;मायां च वैष्णवीं त्यक्त्वा कृतमौनो जितेन्द्रियः ॥ ५ ॥&lt;br&gt;&#xA;निराहारो जितक्रोधो मुक्तसंसारबन्धनः ॥&lt;br&gt;&#xA;भुजौ पद्मासने कृत्वा किञ्चिन्मीलितलो चनः ॥&lt;br&gt;&#xA;मनोतिचञ्चलं ज्ञात्वा स्थिरं चक्रे हृदि द्विजः ॥ ६ ॥&lt;br&gt;&#xA;क्रमेणाभ्यासयोगेन भिन्नांश्चक्रे स चैकतः ॥&lt;br&gt;&#xA;प्राणापानव्यानोदानसमानाख्यांश्च मारुतान् ॥ ६४ ॥&lt;br&gt;&#xA;एवं तं हृदये कृत्वा गृहीत्वा सर्वसन्धिषु ॥&lt;br&gt;&#xA;आनीय ब्रह्मणः स्थाने दृढं ब्रह्मण्ययोजयत् ॥ ८ ॥&lt;br&gt;&#xA;गृहीत्वा पवनं बाह्यं यदा पूर यते तनुम् ॥&lt;br&gt;&#xA;तदा स पूरको ज्ञेयो रेचकं तु वदाम्यहम् ॥ ९ ॥&lt;br&gt;&#xA;यदा चाभ्यन्तरो वायुर्बाह्ये याति क्रमान्नृप ॥&lt;br&gt;&#xA;तदा स रेचको ज्ञेयः स्तम्भनात्कुम्भको भवेत् ॥ 7.2.18.१० ॥&lt;br&gt;&#xA;पञ्चविंशतितत्त्वानि यदा जानन्ति योगिनः ॥&lt;br&gt;&#xA;मुच्यन्ते पातकैः सर्वैः सप्तजन्मकृतैरपि ॥ ११ ॥&lt;br&gt;&#xA;॥ राजोवाच ॥&lt;br&gt;&#xA;कानि तत्त्वानि को देही किं ज्ञेयं योगिनां वद ॥&lt;br&gt;&#xA;उत्पन्नज्ञानसद्भावो योगयुक्तः कथं भवेत् ॥ १२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;प्रकृतिश्च ततो बुद्धिरहङ्कारस्ततोऽभवत् ॥&lt;br&gt;&#xA;तन्मात्रपञ्चकं तस्मादेषा प्रकृतिरष्टधा ॥ १३ ॥&lt;br&gt;&#xA;बुद्धीन्द्रियाणि पञ्चैव पञ्च कर्मेन्द्रियाणि च ॥&lt;br&gt;&#xA;एकादशं मनो विद्धि महा भूतानि पञ्च च ॥ १४ ॥&lt;br&gt;&#xA;गणः षोडशकः साङ्ख्ये विस्तरेण प्रकीर्तितः ॥&lt;br&gt;&#xA;चतुर्विंशतितत्त्वानि पुरुषः पञ्चविंशकः ॥ १५ ॥&lt;br&gt;&#xA;देहीति प्रोच्यते देहे स चात्मानं च पश्यति ॥&lt;br&gt;&#xA;विन्दन्ति परमात्मानं षष्ठं तं विंशतेः परम् ॥ १६ ॥&lt;br&gt;&#xA;आसनादिप्रकारा ये ते ज्ञेयाः प्रथमं सदा ॥&lt;br&gt;&#xA;यदा दीपशिखाप्रायं ज्योतिः पश्यन्ति ते हृदि ॥ १७ ॥&lt;br&gt;&#xA;उत्पन्नज्ञानसद्भावा भण्यास्ते योगिनो बुधैः ॥&lt;br&gt;&#xA;पूर्वं जरां जरयति रोगा नश्यति दूरतः ॥ १८ ॥&lt;br&gt;&#xA;सर्वपापचये क्षीणे पश्चान्मृत्युं स विन्दति ॥&lt;br&gt;&#xA;मृतो लोके नरो नास्ति योगी जानाति चेत्स्वयम् ॥ १९ ॥&lt;br&gt;&#xA;तदा द्वाराणि संरुद्ध्य दश प्राणान्स मुञ्चति ॥&lt;br&gt;&#xA;पुण्य पापक्षयं कृत्वा प्राणा गच्छन्ति योगिनाम् ॥&lt;br&gt;&#xA;अणिमादिगुणैश्वर्यं प्राप्नुवन्ति शिवालये ॥ 7.2.18.२० ॥&lt;br&gt;&#xA;अनेन ध्यानयोगेन भवं पश्यति मानवः ॥&lt;br&gt;&#xA;मनसा चिन्तितं सर्वं सम्प्राप्तं भवदर्शनात् ॥ २१ ॥&lt;br&gt;&#xA;एवमास्ते यदा विप्रो वामनो भवसन्निधौ ॥&lt;br&gt;&#xA;गगनादवतीर्णं तं तदा पश्यति नारदम् ॥२२॥&lt;br&gt;&#xA;॥ वामन उवाच ॥ ॥&lt;br&gt;&#xA;महर्षे कुशलं तेऽद्य कस्मादागम्यते त्वया ॥&lt;br&gt;&#xA;प्रणमामि महर्षे त्वां ब्रह्मैव त्वं जगत्त्रये ॥ २३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;स्वर्ग लोकादहं प्राप्तः कुशलं किं ब्रवीमि ते ॥ २४ ॥&lt;br&gt;&#xA;यातायातैर्दिनेशस्य पूर्य्यते ब्रह्मणो दिनम् ॥&lt;br&gt;&#xA;दिनान्ते जायते रात्री रात्रौ नश्यन्ति देवताः ॥ २५ ॥&lt;br&gt;&#xA;का कथा मृत्युलोकस्य ये म्रियन्ते दिनेदिने ॥&lt;br&gt;&#xA;नभो धूमाकुलं जातं देवा बलिगृहे गताः ॥ २६ ॥&lt;br&gt;&#xA;सप्तर्षयो गतास्तत्र ब्रह्मणा ब्रह्मचारिणः ॥&lt;br&gt;&#xA;हाहाहूहूस्तुम्बरुश्च गतौ नारदपर्वतौ ॥ २७ ॥&lt;br&gt;&#xA;अप्सरोगणगन्धर्वाः सम्प्राप्ता बलिमन्दिरे ॥&lt;br&gt;&#xA;उत्पातशान्तिको यज्ञः क्रियते बलिना स्वयम् ॥ २८ ॥&lt;br&gt;&#xA;तत्रैव गन्तुमिच्छामि द्रष्टुं यज्ञं बलेर्गृहे ॥&lt;br&gt;&#xA;सहस्रमेकं यज्ञानामेकोनं विदधे बलिः ॥ २९ ॥&lt;br&gt;&#xA;दैत्यानां भुवनं सर्वं सम्पूर्णेऽस्मिन्भविष्यति ॥&lt;br&gt;&#xA;असावतिशयः कोऽपि प्रारब्धो यज्ञकर्मणि ॥&lt;br&gt;&#xA;द्विजातिभ्यो मया देयं येन यद्याच्यते स्वयम् ॥ 7.2.18.३० ॥&lt;br&gt;&#xA;वारितेनापि मे देयं सत्यमस्तु वचो मम ॥&lt;br&gt;&#xA;आत्मानमपि दारांश्च राज्यं पुत्रान्प्रियान्मम ॥ ३१ ॥&lt;br&gt;&#xA;प्रार्थितश्चेन्न दास्यामि व्यर्थो भवतु मेऽध्वरः ॥&lt;br&gt;&#xA;अनेन वचसा जाता महती मे शिरो व्यथा ॥&lt;br&gt;&#xA;प्रतिज्ञाय कथं यज्ञः सम्पूर्णोऽयं भविष्यति ॥ ३२ ॥&lt;br&gt;&#xA;भङ्गोपायं न पश्यामि भ्रमामि भुवनत्रये ॥&lt;br&gt;&#xA;विध्वंसकारिणं ज्ञात्वा भवन्तं पर्युपस्थितः ॥ ३३ ॥&lt;br&gt;&#xA;यथा न पूर्यते यज्ञस्तथेदानीं विधीयताम् ॥ ३४ ॥&lt;br&gt;&#xA;॥ वामन उवाच ॥ ॥&lt;br&gt;&#xA;महर्षे शृणु मे वाक्यं का शक्तिर्मम विद्यते ॥&lt;br&gt;&#xA;कोऽहं कस्मात्करिष्यामि यज्ञे देवाः समागताः ॥ ३५ ॥&lt;br&gt;&#xA;ऋषयो ब्राह्मणाः सर्वे कथं व्यर्थो भविष्यति ॥&lt;br&gt;&#xA;अपरं शृणु मे वाक्यं ब्रह्मर्षे ब्रह्मणस्पते ॥ ३६ ॥&lt;br&gt;&#xA;न कलत्रं न ते पुत्राः कस्मात्प्रकृतिरीदृशी ॥&lt;br&gt;&#xA;युद्धं विना न ते सौख्यं न सौख्यं कलहं विना ॥ ३७ ॥&lt;br&gt;&#xA;यादृशस्ता दृशो वाऽपि वाग्वादोऽपि सदा प्रियः ॥&lt;br&gt;&#xA;स्नानं सन्ध्या जपो होमस्तर्पणं पितृदेवयोः ॥ ३६ ॥&lt;br&gt;&#xA;नारदः कुरुते चान्यदन्यत्कुर्वन्ति ब्राह्मणाः ॥&lt;br&gt;&#xA;ममापि कौतुकं जातं महर्षे वद सत्वरम् ॥ ३९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;पाद्मकल्पे व्यतिक्रान्ते रात्र्यन्ते शृणु वामन॥&lt;br&gt;&#xA;ब्रह्माण्डं वारिणा व्याप्तमन्यत्किं चिन्न विद्यते ॥ 7.2.18.४० ॥&lt;br&gt;&#xA;अप्सु शेते देवदेवः स च नारायणः स्मृतः ॥&lt;br&gt;&#xA;स ब्रह्मा स शिवो नास्ति भेदस्तेषां परस्परम् ॥ ४१ ॥&lt;br&gt;&#xA;यदा भवन्ति ते भिन्ना स्तदा देवत्रयं च ते ॥&lt;br&gt;&#xA;कर्त्तुं वाराहकल्पं तु भिन्ना जातास्त्रयस्तदा ॥ ४२ ॥&lt;br&gt;&#xA;ब्रह्मविष्णुहरा देवा रजःसत्त्वतमोमयाः ॥&lt;br&gt;&#xA;सृष्टिं ब्रह्मा करोत्येवं तां च पालयते हरिः ॥४३॥&lt;br&gt;&#xA;हरः संहरते सर्वं त्रैलोक्यं सचराचरम् ॥&lt;br&gt;&#xA;एवं प्रवर्त्य देवेश उपविष्टा वरासने ॥&lt;br&gt;&#xA;कैलासशिखरे रम्ये मन्त्रयन्ति परस्परम् ॥४४॥&lt;br&gt;&#xA;त्रयाणां को वरो देवः को ज्येष्ठः को गुणाधिकः॥&lt;br&gt;&#xA;चतुर्थो नास्ति यो वेत्ति सहसा ते त्रयः स्थिताः॥४५॥&lt;br&gt;&#xA;तेभ्यः समुत्थितं ज्योतिरेकीभूतं तदम्बरे॥&lt;br&gt;&#xA;कालमानेन युक्तं तद्भ्रान्ते रविमण्डलम् ॥४६॥&lt;br&gt;&#xA;अहं ज्येष्ठो ह्यहं ज्येष्ठो वादोऽभूद्धरब्रह्मणोः ॥&lt;br&gt;&#xA;द्वयोर्विवदतोः क्रोधात्सञ्जातोऽहं मुखात्प्रभो ॥ ४७ ॥&lt;br&gt;&#xA;कथं देव न जानासि यदुक्तं ब्रह्मणा तदा ॥&lt;br&gt;&#xA;दशावतारास्ते रन्तुं मत्स्यकूर्मादयः पुरा ॥ ४८ ॥&lt;br&gt;&#xA;रुद्रेण वारिता गत्वा कलहो वो न युज्यते ॥&lt;br&gt;&#xA;तथैव कृतवान्विष्णुरवतारान्दशैव तान् ॥ ४९ ॥&lt;br&gt;&#xA;कल्पादौ ब्रह्मणो वक्त्रात्सञ्जातोऽहं द्विजोत्तम ॥&lt;br&gt;&#xA;कलहाजन्म मे यस्मात्तस्मान्मे कलहः प्रियः ॥ 7.2.18.५० ॥&lt;br&gt;&#xA;कल्पादौ सृजता पूर्वं चिन्वितं ब्रह्मणा स्वयम् ॥&lt;br&gt;&#xA;वेदान्तिना कथं सृष्टिः कर्त्तव्याऽहो हरे मया ॥ ५१ ॥&lt;br&gt;&#xA;नष्टान्वेदान्न जानामि क्व वेदास्ते गता इति ॥&lt;br&gt;&#xA;पृथ्वीमपि न जानामि किं स्थाने किमधो गता ॥ ५२ ॥&lt;br&gt;&#xA;गन्तुं न विद्यते शक्तिर्जलमध्ये ममाधुना ॥&lt;br&gt;&#xA;अवतारैस्त्वया कार्यं दशभिः सृष्टिरक्षण म् ॥ ९३ ॥&lt;br&gt;&#xA;जले जलेचरो मत्स्यो महानद्यां भविष्यसि ॥&lt;br&gt;&#xA;आदाय वेदान्वेगेन मम त्वं दातुमर्हसि ॥ ५४ ॥&lt;br&gt;&#xA;तथा च कृतवान्देवो मत्स्यरूपं जले महत् ॥&lt;br&gt;&#xA;वेदान्समानयामास ददौ च ब्रह्मणे पुरा ॥&lt;br&gt;&#xA;कूर्मरूपं पुनः कृत्वा मन्दरं धारयिष्यसि ॥ ५५ ॥&lt;br&gt;&#xA;इत्युक्तो ब्रह्मणा विष्णुर्लक्ष्मीस्त्वां वरयिष्यति ॥&lt;br&gt;&#xA;पुरा चित्रं चरित्रं ते मथने दृष्टवानहम् ॥५६॥&lt;br&gt;&#xA;यदा रसातलं प्राप्ता पृथिवी नैव दृश्यते ॥&lt;br&gt;&#xA;ब्रह्माण्डार्थे स्थानकृते तत्र सा नैव दृश्यते ॥ ॥ ५७॥&lt;br&gt;&#xA;वाराहं क्रियतां रूपं ब्रह्मणा प्रेरितः स्वयम् ॥&lt;br&gt;&#xA;महावराहरूपं स कृत्वा भूमेरधो गतः ॥ ५८ ॥&lt;br&gt;&#xA;उद्धृत्य च तदा विष्णुर्दंष्ट्राग्रेण वसुन्धराम् ॥&lt;br&gt;&#xA;स निनाय यथास्थानं मुस्तां व धरणीतलात् ॥ ५९ ॥&lt;br&gt;&#xA;अवतारं तृतीयं वै हरस्यापि मनोहरम् ॥&lt;br&gt;&#xA;येन सा पृथिवी पृथ्वी पर्वतैः सहिता धृता ॥7.2.18.६०॥&lt;br&gt;&#xA;चतुर्थं नरसिंहं वै कथयामि सुदारुणम्॥&lt;br&gt;&#xA;आदित्या अदितेः पुत्रा दितेः पुत्रौ महावलौ ॥ ६१ ॥&lt;br&gt;&#xA;हिरण्यकशिपुर्दैत्यो हिरण्याक्षो महाबलः ॥&lt;br&gt;&#xA;स्वर्गे देवाः स्थिताः सर्वे पाताले दैत्यदानवाः ॥ ६२ ॥&lt;br&gt;&#xA;हिरण्यकशिपुश्चक्रे दैत्यो राज्यं रसातले ॥&lt;br&gt;&#xA;मनुपुत्रा धरापृष्ठे स्थापिता देवदानवैः ॥ ६३ ॥&lt;br&gt;&#xA;व्यवस्थां तामतिक्रम्य हिरण्यकशिपुर्द्विज ॥&lt;br&gt;&#xA;राज्यं चक्रे धरापृष्ठे सुरेन्द्रं स विजित्य च ॥ ६४ ॥&lt;br&gt;&#xA;सप्तद्वीपवतीं पृथ्वीं गृहीत्वा साऽमरावतीम्॥&lt;br&gt;&#xA;ग्रहीतुकामो बुभुजे पुत्रपौत्रैः कृतादरः ॥ ६५ ॥&lt;br&gt;&#xA;प्रह्लादप्रमुखान्पुत्रान्स पीडयति मन्दधीः ॥&lt;br&gt;&#xA;पुत्रेषु पाठ्यमानेषु प्रह्लादोऽपि पपाठ तत् ॥ ६६ ॥&lt;br&gt;&#xA;येन वै पठ्यमानेन जायते तस्य वेदना ॥&lt;br&gt;&#xA;भुवनद्वयराज्येन दैत्यो देवान्न मन्यते ॥ ६७ ॥&lt;br&gt;&#xA;तपसा तोषितो ब्रह्मा ददौ तस्मै वरं प्रभुः ॥&lt;br&gt;&#xA;अमरत्वं स देवेभ्यो मनुष्येभ्यः सुरोत्तम ॥ ६८ ॥&lt;br&gt;&#xA;कस्मादपि न मे भूयान्मरणं यदि चेद्भवेत् ॥&lt;br&gt;&#xA;किञ्चित्सिंहो नरः किञ्चिद्यो भवेद्धरणीधरः ॥ ६९ ॥&lt;br&gt;&#xA;तस्मात्कररुहैभिन्नो मरिष्ये न धरातले ॥&lt;br&gt;&#xA;एवं भविष्यतीत्युक्त्वा गतो ब्रह्मा च विस्मयम् ॥ 7.2.18.७० ॥&lt;br&gt;&#xA;कालेन गच्छता तस्य सञ्जातो विग्रहो महान्॥&lt;br&gt;&#xA;देवाः किं मे करिष्यन्ति विष्णुना किं प्रयोजनम् ॥ ७१ ॥&lt;br&gt;&#xA;यष्टव्योऽहं सदा यज्ञै रुद्रः किं मे करिष्यति ॥&lt;br&gt;&#xA;एवं हि वर्त्तमानस्य प्रह्लादः स्तौति तं हरिम् ॥ ॥ ७२ ॥&lt;br&gt;&#xA;येनास्य जायते मृत्युस्तमेव स्मरते हरिम् ॥&lt;br&gt;&#xA;यदासौ वार्यमाणोऽपि विरौति च हरिं हरिम् ॥ ७३ ॥&lt;br&gt;&#xA;चतुर्भुजं शङ्खगदासिधारिणं पीताम्बरं कौस्तुभ लाञ्छितं सदा ॥&lt;br&gt;&#xA;स्मरामि विष्णुं जगदेकनायकं ददाति मुक्तिं स्मृतमात्र एव यः ॥ ७४ ॥&lt;br&gt;&#xA;अनेन वचसा क्षुब्धो दैत्यो देत्यान्दि देश ह ॥&lt;br&gt;&#xA;मारयध्वं तु तं दुष्टं गज सर्पजलाग्नितः ॥ ७५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;गजेपि विष्णुर्भुजगेऽपि विष्णुर्जलेऽपि विष्णुर्ज्वलनेऽपि विष्णुः ॥&lt;br&gt;&#xA;त्वयि स्थितो दैत्य मयि स्थितश्च विष्णुं विना दैत्यगणाऽपि नास्ति ॥ ७६ ॥&lt;br&gt;&#xA;यदा स मार्यमाणोऽपि मृत्युं प्राप्नोति न क्वचित् ॥&lt;br&gt;&#xA;हिरण्यकशिपोर्वक्षो दह्यते क्रोधवह्निना ॥&lt;br&gt;&#xA;तदा शिक्षयितुं पुत्रं मुखाग्रे सन्निवेश्य च ॥ ७७ ॥&lt;br&gt;&#xA;वचोभिः कठिनैः पुत्रं स्वयं हन्तुं समुद्यतः ॥ ।&lt;br&gt;&#xA;धिक्त्वा नारायणं स्तौषि ममारिं स्तौषि चेत्पुनः॥७८॥&lt;br&gt;&#xA;पुष्पलावं लविष्यामि शिरस्तेऽहं वरासिना ॥&lt;br&gt;&#xA;अहं विष्णुरहं ब्रह्मा रुद्र इन्द्रो वरं वद ॥७९॥&lt;br&gt;&#xA;आत्मीयं पितरं मुक्त्वा कमन्यं स्तौषि बालक ॥ 7.2.18.८० ॥&lt;br&gt;&#xA;यदा न पठते बालः स्तौति नो पितरं स्वकम् ॥&lt;br&gt;&#xA;दण्डेनाहत्य गुरुणा प्रह्लादः प्रेरितः पुनः॥&lt;br&gt;&#xA;वदैकं वचनं शिष्य देहि मे गुरुदक्षिणाम्॥ ८१ ॥&lt;br&gt;&#xA;यथा मे तुष्यते स्वामी ददाति विपुलं धनम् ॥ ८२ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;प्रहरस्व प्रथमं मां करिष्ये वचनं गुरो ॥&lt;br&gt;&#xA;स्तौमि विष्णुमहं येन त्रैलोक्यं सचराचरम्॥ ८३ ॥&lt;br&gt;&#xA;कृतं संवर्द्धितं शान्तं स मे विष्णुः प्रसीदतु ॥&lt;br&gt;&#xA;ब्रह्मा विष्णुर्हरो विष्णु रिन्द्रो वायुर्यमोऽनलः ॥८४॥&lt;br&gt;&#xA;प्रकृत्यादीनि तत्त्वानि पुरुषं पञ्चविंशकम् ॥&lt;br&gt;&#xA;पितृदेहे गुरोर्देहे मम देहेऽपि संस्थितः ॥ ८५ ॥&lt;br&gt;&#xA;एवं जानन्कथं स्तौमि म्रियमाणं नराधमम् ॥ ८६ ॥&lt;br&gt;&#xA;॥ गुरुरुवाच ॥ ॥&lt;br&gt;&#xA;नरेषु कोऽधमः शिष्य जन्मादिमरणेऽधम ॥&lt;br&gt;&#xA;कथं न पितरं स्तौषि म्रियमाणो हरिं हरिम् ॥ । ॥ ८७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;भोजने शयने याने ज्वरे निष्ठीवने रणे ॥&lt;br&gt;&#xA;हरिरित्यक्षरं नास्ति मरणेऽसौ नराधमः ॥ ८- ॥&lt;br&gt;&#xA;भये राजकुले युद्धे व्याधौ स्त्रीसङ्गमे वने ॥&lt;br&gt;&#xA;अशक्तौ वाऽथ सन्न्यासे मरणे भूमिसंस्थिताः ॥&lt;br&gt;&#xA;स्मरन्ति मातरं मूर्खाः पितरं च नराधमाः ॥८९॥&lt;br&gt;&#xA;माता नास्ति पिता नास्ति नास्ति मे स्वजनो जनः ॥&lt;br&gt;&#xA;हरिं विना न कोऽप्यस्ति यद्युक्तं तद्विधीयताम् ॥ 7.2.18.९० ॥&lt;br&gt;&#xA;इत्यादिवचनैः क्रुद्धो हन्तुं दैत्यः समुत्थितः॥&lt;br&gt;&#xA;तदा माता समागत्य पुत्रस्य पुरतः स्थिता ॥९१॥&lt;br&gt;&#xA;भ्रातरः स्वजनो भगिनी भाषते मा हरिं वद ॥&lt;br&gt;&#xA;अहं माता स्वसा चेयं भ्रातरः स्वजनो जनः ॥&lt;br&gt;&#xA;यथा सम्मिलितैर्वत्स स्थीयते वहुवासरम् ॥ ९२ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;माता मे का स्वसा मे का भ्रातरः के पिता च कः ॥&lt;br&gt;&#xA;स्वजनं शृणु मे मातः सहितैः स्थीयते सदा ॥ ९३ ॥&lt;br&gt;&#xA;यस्याः पीतं मया मूत्रं पुरीषमुदरे बहु ॥&lt;br&gt;&#xA;सा माता नरकोऽस्माकमग्रे वक्तुं न शक्यते ॥ ९४ ॥&lt;br&gt;&#xA;निर्मितो न द्वितीयस्तु निर्मितो विश्वकर्मणा ॥&lt;br&gt;&#xA;त्वादृशस्तु पुमान्कश्चिद्यस्य नो हदये हरिः ॥ ९५ ॥&lt;br&gt;&#xA;दशमासं ध्रुवं मन्ये मूत्रं पास्यति तर्पितः ॥&lt;br&gt;&#xA;भ्रातरो भ्रातरः सत्यं गर्भेऽपि स्युः कथं यदि ॥ ९६ ॥&lt;br&gt;&#xA;युध्यतस्तान्कथं माता वराकी वारयिष्यति ॥&lt;br&gt;&#xA;स्वजनो दृश्यते वृद्धः परेषु पण्डितायते ॥ ९७ ॥&lt;br&gt;&#xA;कुटुम्बं भण्यते कस्माद्यश्च नायाति याति च ॥&lt;br&gt;&#xA;बन्धनं च कुटुम्बस्य जायते नरकाय नः ॥ ९८ ॥&lt;br&gt;&#xA;माता मे विद्यते चान्या पितान्यो भ्रातरश्च ये॥&lt;br&gt;&#xA;स्वसा स्वजनसम्वन्धं ज्ञात्वा मुक्तिमवाप्नुयात् ॥ ९९ ॥&lt;br&gt;&#xA;माता प्रकृतिरस्माकं स्वसा बुद्धिर्निगद्यते ॥&lt;br&gt;&#xA;अहङ्कारस्ततो जातो योऽहमित्यनुमीयते ॥ ॥ 7.2.18.१०० ॥&lt;br&gt;&#xA;तन्मात्राः सोदराः पञ्च ये गच्छन्ति सहैव मे ॥&lt;br&gt;&#xA;एषा प्रकृतिरस्माकं विकारः स्वजनो मम ॥ १०१ ॥&lt;br&gt;&#xA;एतेषां वाहको यस्तु पुरुषः पञ्च विंशकः ॥&lt;br&gt;&#xA;स मे पिता शरीरेऽस्मिन्परमात्मा हरिः स्थितः ॥ १०२ ॥&lt;br&gt;&#xA;यद्यसौ चित्यन्ते चित्ते दृश्यते हृदये हरिः ॥&lt;br&gt;&#xA;अणिमादिगुणैश्वर्यं पदं तस्यैव जायते ॥ १०३ ॥&lt;br&gt;&#xA;भवता सम्मतं राज्यं तन्मे नित्यं तृणैः समम् ॥&lt;br&gt;&#xA;यत्र नो पूज्यते विष्णुर्ब्रह्मा रुद्रोऽनिलोऽनलः ॥ १०४ ॥&lt;br&gt;&#xA;प्रत्यक्षो दृश्यते यस्तु निरालम्बो भ्रमत्यसौ ॥&lt;br&gt;&#xA;स एव भगवान्विष्णुर्य एते गगने स्थिताः ॥ १०५ ॥&lt;br&gt;&#xA;ध्रुवे बद्धा ग्रहाः सर्वे य एतेऽप्युडवः स्थिताः ॥&lt;br&gt;&#xA;ते सर्वे विष्णुवचसा न पतन्ति धरातले ॥ १०६ ॥&lt;br&gt;&#xA;काले विनाशः सर्वेषां तेनैव विहितः स्वयम् ॥&lt;br&gt;&#xA;इति सञ्चिन्त्य मे नास्ति भवद्भ्यो मरणाद्भयम् ॥ १०७ ॥&lt;br&gt;&#xA;इति तद्वचनस्यान्ते पदा हत्वा पिताऽब्रवीत् ॥&lt;br&gt;&#xA;कुत्राऽसौ हन्मि तत्पूर्वं पश्चात्त्वां हरिभाषिणम् ॥ १०८ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;पृथिव्यादीनि भूतानि तान्येव भगवान्हरिः ॥&lt;br&gt;&#xA;स्थले जले किं बहुना सर्वं विष्णुमयं जगत् ॥ १०९ ॥&lt;br&gt;&#xA;तृणे काष्ठे गृहे क्षेत्रे द्रव्ये देहे स्थितो हरिः ॥&lt;br&gt;&#xA;ज्ञायते ज्ञानयोगेन दृश्यते किं नु चक्षुषा ॥ 7.2.18.११० ॥&lt;br&gt;&#xA;ब्रह्मालये याति रसातले वा धरातलेऽसौ भ्रमति क्षणेन ॥&lt;br&gt;&#xA;आघ्राति गन्धं विदधाति सर्वं शृणोति जानाति स चात्र विष्णुः ॥ १११ ॥&lt;br&gt;&#xA;इत्युक्तः सहजां मायां त्यक्त्वा सिंहासनोत्थितः ॥&lt;br&gt;&#xA;दृढं परिकरं बद्ध्वा खङ्गं चाकृष्य चोज्ज्वलम् ॥ ११२ ॥&lt;br&gt;&#xA;हत्वा तं फलकाग्रेण बभाषे दुस्सहं वचः ॥&lt;br&gt;&#xA;इदानीं स्मर रे विष्णुं नो चेज्जवलितकु ण्डलम् ॥&lt;br&gt;&#xA;पतिष्यति शिरो भूमौ फलं पक्वं यथा नगात् ॥ ११३ ॥&lt;br&gt;&#xA;नो चेद्दर्शय तं विष्णुमस्मात्स्तम्भाद्विनिर्गतम् ॥&lt;br&gt;&#xA;प्रह्लादस्तु भयं त्यक्त्वा चक्रे पद्मासनं भुवि ॥ ११४ ॥&lt;br&gt;&#xA;विधाय कन्धरां नेतुमुच्चैः श्वासं निरुध्य च ॥&lt;br&gt;&#xA;हृदि ध्यात्वा हरिं देवं मरणायोन्मुखः स्थितः ॥ ११५ ॥&lt;br&gt;&#xA;प्रभो मया तदा दृष्टमाश्चर्यं गगनाद्भुवि ॥&lt;br&gt;&#xA;पुष्पमाला स्थिता कण्ठे प्रह्लादस्य स्वयं गता ॥ ११६ ॥&lt;br&gt;&#xA;गगनं व्याप्यमानं च किङ्किमेवं कृतं जनैः ॥&lt;br&gt;&#xA;झटिति त्रुट्यति स्तम्भाच्छब्देन क्षुभितो जनः ॥ ११७ ॥&lt;br&gt;&#xA;धरणी याति पातालं द्यौर्वा भूमिं समेष्यति ॥&lt;br&gt;&#xA;पतिष्यति शिरो भूमौ खड्गघाताहतं नु किम् ॥ ११८ ॥&lt;br&gt;&#xA;तावत्स्तम्भाद्विनिष्क्रान्तः सिंहनादो भयङ्करः ॥&lt;br&gt;&#xA;भूमौ निपतिताः सर्वे दैत्याः शब्देन मूर्च्छिताः ॥ ११९ ॥&lt;br&gt;&#xA;हिरण्यकशिपोर्हस्तात्खड्गचर्म पपात च ॥&lt;br&gt;&#xA;न स जानाति किं किमेतदिति पुनःपुनः ॥ 7.2.18.१२० ॥&lt;br&gt;&#xA;उत्थितो वीक्षते यावत्तावत्पश्यति तं हरिम् ॥&lt;br&gt;&#xA;अधो नरं स्थितं सिंहमुपरिष्टाद्विभी षणम् ॥ १२१ ॥&lt;br&gt;&#xA;दंष्ट्रा करालवदनं लेलिहानमिवाम्बरम् ॥&lt;br&gt;&#xA;जाज्वल्यमानवपुषं पुच्छाच्छोटितमस्तकम् ॥ १२२ ॥&lt;br&gt;&#xA;महाकण्ठकृतारावं सशब्द मिव तोयदम् ॥&lt;br&gt;&#xA;समुच्छ्वसितकेशान्तं दुर्निरीक्ष्यं सुरासुरैः ॥ १२३ ॥&lt;br&gt;&#xA;नरसिंहमथो दृष्ट्वा निपपात पुनः क्षितौ ॥&lt;br&gt;&#xA;विगृह्य केशपाशे तं भ्रामयामास चाम्बरम् ॥ १२४ ॥&lt;br&gt;&#xA;भ्रामयित्वा शतगुणं पृथिव्यां समपोथयत् ॥&lt;br&gt;&#xA;न ममार स दैत्येन्द्रो ब्रह्मणो वरकारणात् ॥ १२५ ॥&lt;br&gt;&#xA;गगनस्थैस्तदा देवै रुच्चैः संस्मारितो हरिः ॥&lt;br&gt;&#xA;दैत्यं जानुनि चानीय वक्षो हृष्टो निरीक्ष्य च ॥ १२६ ॥&lt;br&gt;&#xA;जयजयेति यक्षानां सुराणां सोऽवधारयत् ॥&lt;br&gt;&#xA;शब्दं कर्णे भुजौ सज्जौ कृत्वा तौ पद्मलाञ्छितौ ॥ १२७ ॥&lt;br&gt;&#xA;बिभेद वक्षो दैत्यस्य वज्रघातकिणाङ्कितम्॥&lt;br&gt;&#xA;नखैः कुन्दसुमप्रख्यैरस्थिसङ्घातकर्शितम् ॥ १२८ ॥&lt;br&gt;&#xA;भिन्ने वक्षसि दैत्येन्द्रो ममारच पपात च ॥&lt;br&gt;&#xA;तदा सहर्षमभवत्त्रैलोक्यं सचराचरम्॥ १२९ ॥&lt;br&gt;&#xA;ममापि तृप्तिः सञ्जाता प्रसादात्तव केशव॥&lt;br&gt;&#xA;यदा पुरत्रये दग्धे प्रसादाच्छङ्करस्य च ॥ 7.2.18.१३० ॥&lt;br&gt;&#xA;हिण्याक्षे पुनर्जाता सा काले विनिपातिते ॥&lt;br&gt;&#xA;इदानीं नास्ति मे तृप्तिः कुत्र यामि करोमि किम्॥ १३१ ॥&lt;br&gt;&#xA;पृथिव्यां क्षत्रियाः सन्ति न युध्यन्ते परस्परम्॥&lt;br&gt;&#xA;देवानां दानवैः सार्द्धं नास्ति युद्धं कथं प्रभो ॥१३२॥&lt;br&gt;&#xA;इदानीं बलिना व्याप्तं त्रैलोक्यं सचराचरम्॥&lt;br&gt;&#xA;पञ्चमो योऽवतारस्ते न जाने किं करिष्यति ॥&lt;br&gt;&#xA;वलिनिग्रहकालोऽयं तद्दर्शय जनार्दन ॥ १३३ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;तदेतत्सकलं श्रुत्वा बभाषे वामनो मुनिम् ॥ १३४ ॥&lt;br&gt;&#xA;॥ वामन उवाच ॥ ॥&lt;br&gt;&#xA;शृणु नारद यद्वृत्तं हिण्यकशिपौ हते ॥&lt;br&gt;&#xA;दैत्यराजः कृतो राजा प्रह्लादोऽतीव वैष्णवः ॥ १३५ ॥&lt;br&gt;&#xA;तेन राज्यं धरापृष्ठे कृतं संवत्सरान्बहून्॥&lt;br&gt;&#xA;तस्यापि कुर्वतो राज्यं विग्रहो हि सुरैः समम् ॥ १३६ ॥&lt;br&gt;&#xA;नो पश्याम्यपि दैत्यानां पूर्ववैरमनुस्मरन्॥&lt;br&gt;&#xA;उत्पाद्य पुत्रान्सबहून्राज्यं चक्रे स पुष्कलम्॥१३७॥&lt;br&gt;&#xA;विरोचनाद्बलिर्जातो बाल एव यदाऽभवत् ॥&lt;br&gt;&#xA;एकान्ते स हरिं ज्ञात्वा तदा योगेन केनचित् ॥ १३८ ॥&lt;br&gt;&#xA;मुक्त्वा राज्यं प्रियान्पुत्रान्गतोऽसौ गिरिसानुषु ॥&lt;br&gt;&#xA;कल्पान्तस्थायिनं देहं तस्य चक्रे जनार्द्दनः ॥ १३९ ॥&lt;br&gt;&#xA;दैत्यानां दानवानां च बहूनां राज्यकारणे ॥&lt;br&gt;&#xA;विवादोतीव सञ्जातः को नो राजा भवेदिति ॥ 7.2.18.१४० ॥&lt;br&gt;&#xA;॥ नारद उवाच ॥ ॥&lt;br&gt;&#xA;हिण्याक्षस्य ये पुत्राः पौत्राश्च बलवत्तराः ॥&lt;br&gt;&#xA;विरोचनप्रभृतयः सन्ति ये बलवत्तराः ॥ १४१ ॥&lt;br&gt;&#xA;वृषपर्वापि बलवान्राज्यार्थे समुपस्थितः ॥&lt;br&gt;&#xA;इन्द्रवित्तेशवरुणा वायुः सूर्योनलो यमः ॥ १४२ ॥&lt;br&gt;&#xA;दैत्येन सदृशा न स्युर्बलरूपक्षमादिभिः ॥&lt;br&gt;&#xA;औदार्यादिगुणैः कृत्वा सन्तत्या चासुराधिकः ॥ १४३ ॥&lt;br&gt;&#xA;शुक्रेणा चार्यमाणास्ते युद्ध्यन्ते च परस्परम्॥&lt;br&gt;&#xA;अमृताहरणे दौष्ट्यं यदा दैत्याः स्मरन्ति तत् ॥१४४॥&lt;br&gt;&#xA;पीतावशेषममृतं कस्माद्यच्छन्ति देवताः ॥&lt;br&gt;&#xA;नास्माकमिति सन्नह्य युध्यन्ते च परस्परम् ॥ १४५ ॥&lt;br&gt;&#xA;कदाचिदपि नो युद्धं विश्रान्तिमुपगच्छति ॥&lt;br&gt;&#xA;एककार्योद्यता यस्माद्बहवो दैत्यदानवाः ॥ १४६ ॥&lt;br&gt;&#xA;पीत्वाऽमृतं सुरा जाता अमरास्ते जयन्ति च ॥&lt;br&gt;&#xA;देवदानवदैत्यानां गन्धर्वोरगरक्षसाम् ॥&lt;br&gt;&#xA;विष्णुर्बलाधिको युद्धे तदेतत्कारणं वद ॥ १४७ ॥ ॥&lt;br&gt;&#xA;॥ वामन उवाच ॥ ॥&lt;br&gt;&#xA;अनादिनिधनः कर्त्ता पाता हर्त्ता जनार्दनः॥&lt;br&gt;&#xA;एकोऽयं स शिवो देवः स चायं ब्रह्मसञ्ज्ञितः ॥&lt;br&gt;&#xA;एकस्य तु यदा कार्यं जायते भुवने नृप ॥ १४८ ॥&lt;br&gt;&#xA;तस्य देहं समाश्रित्य मृत्युकार्यं कुर्वन्ति ते ॥&lt;br&gt;&#xA;ब्रह्माण्डं सकलं विष्णोः करदं वरदो यतः ॥&lt;br&gt;&#xA;तस्माद्बलाधिको विष्णुर्न तथान्योऽस्ति कश्चन ॥ १४९ ॥&lt;br&gt;&#xA;पालनायोद्यतो विष्णुः किमन्यैश्चर्मचक्षुभिः ॥&lt;br&gt;&#xA;इन्द्राद्याश्च सुराः सर्वे विष्णोर्व्यापारकारिणः ॥ 7.2.18.१५० ॥&lt;br&gt;&#xA;सृष्टिं कृत्वा ततो ब्रह्मा कैलासे संस्थितो हरः ॥&lt;br&gt;&#xA;न शक्यते सुरैर्विष्णुर्भ्राम्यन्ते भुवनत्रये ॥ १५१ ॥&lt;br&gt;&#xA;जगत्यस्मिन्यदा कश्चिद्वैपरीत्येन वर्तते ॥&lt;br&gt;&#xA;तस्योच्छेदं समागत्य करोत्येव जनार्दनः ॥ १५२ ॥&lt;br&gt;&#xA;त्वमेजय महाबाहो न मनो नारदाऽदयम् ॥&lt;br&gt;&#xA;सर्वपापहरां दिव्यां तां कथां कथयाम्यहम् ॥ १५३ ॥&lt;br&gt;&#xA;पुरा विवदतां तेषां दैत्यानां राज्यहेतवे ॥&lt;br&gt;&#xA;प्रह्लादेन समागत्य व्यवस्था विहिता स्वयम् ॥ १५४ ॥&lt;br&gt;&#xA;सर्वलक्षणसं पन्नो दीर्घायुर्बलवत्तरः ॥&lt;br&gt;&#xA;यज्ञशीलः सदानन्दो बहुपुत्रोतिदुर्जयः ॥ १५५ ॥&lt;br&gt;&#xA;न युध्यते सुरैः साकं विष्णुं यो वेत्ति दुर्जयम् ॥&lt;br&gt;&#xA;सङ्ग्रामे मरणं नास्ति यस्य यः सर्वदक्षिणः ॥ १५६ ॥&lt;br&gt;&#xA;आत्मनो वचनं व्यर्थं न करोति कथञ्चन ॥&lt;br&gt;&#xA;सर्वेषां पुत्रपौत्राणां मध्ये यो राजते श्रिया ॥ १५७ ॥&lt;br&gt;&#xA;अभिषिक्तस्तु शुक्रेण स वो राजा भवेदिति ॥&lt;br&gt;&#xA;गुरुप्रमाणमित्युक्त्वा ययौ यत्रागतः पुनः ॥ १५८ ॥&lt;br&gt;&#xA;तथा च कृतवन्तस्ते सहिता दैत्यदानवाः ॥&lt;br&gt;&#xA;विरोचनप्रभृतयः पुत्राः पौत्राः स्वयङ्गताः ॥ १५९ ॥&lt;br&gt;&#xA;प्रत्येकं वीक्षिताः सर्वे गुरुणा ज्ञानपूर्वकम् ॥&lt;br&gt;&#xA;प्रह्लादेन गुणाः प्रोक्ता न ते सन्ति विरोचने ॥7.2.18.१६०॥&lt;br&gt;&#xA;अन्येषामपि दैत्यानां वृषपर्वापि नेदृशः ॥&lt;br&gt;&#xA;यथा निरीक्षिताः पुत्रा बलिप्रभृतयो मुने ॥&lt;br&gt;&#xA;सर्वान्संवीक्ष्य शुक्रेण बलौ दृष्टा गुणास्तथा ॥ १६१ ॥&lt;br&gt;&#xA;बलिदेहेऽधिकान्दृष्ट्वा दैत्येभ्यो विनिवेदिताः ॥&lt;br&gt;&#xA;बलिर्गुणाधिको दैत्याः कथं कार्यं भवेन्मया ॥ १६२ ॥&lt;br&gt;&#xA;केनापि दैवयोगेन बलिरिन्द्रो भविष्यति ॥&lt;br&gt;&#xA;यादृशस्तु पिता लोके तादृशस्तु सुतो भवेत् ॥ १६३ ॥&lt;br&gt;&#xA;पौत्रश्च निश्चितं तादृग्भवतीति न चेत्सुतः ॥&lt;br&gt;&#xA;प्रह्लादस्तु महायोगी वैष्णवो विष्णुवल्लभः ॥ १६४ ॥&lt;br&gt;&#xA;तस्माद्विरोचने केचिद्धिरण्यकशिपोर्गुणाः ॥&lt;br&gt;&#xA;ज्येष्ठो विरोचनो राज्ये यदि चेत्क्रियतेऽसुराः ॥&lt;br&gt;&#xA;नरसिंहः समागत्य निश्चितं मारयिष्यति ॥ १६५ ॥&lt;br&gt;&#xA;मुक्तं विरोचनेनापि राज्यं मरणभीरुणा ॥&lt;br&gt;&#xA;प्रह्लादस्य गुणाः सर्वे बलिदेहे व्यवस्थिताः ॥ १६६ ॥&lt;br&gt;&#xA;एवं ते समयं कृत्वा बलिं राज्येऽभ्यषिञ्चय न् ॥&lt;br&gt;&#xA;यः प्रह्लादः स वै विष्णुर्यो विष्णुः स बलिः स्वयम् ॥ १६७ ॥&lt;br&gt;&#xA;अतो मित्रीकृतो देवैर्विग्रहैस्तु विवर्जितः ॥&lt;br&gt;&#xA;एकीभावं कृतं सर्वं बलिराज्ये सुरासुरैः ॥ १६८ ॥&lt;br&gt;&#xA;तस्यापि भाषितं श्रुत्वा देवेन्द्रो मम मन्दिरे ॥&lt;br&gt;&#xA;समागता वालखिल्याः शप्तोहं वामनः कृतः ॥ १६९ ॥&lt;br&gt;&#xA;प्रसाद्य ते मया प्रोक्ताः शापमुक्तिप्रदा मम ॥&lt;br&gt;&#xA;भविष्यतीति तैरुक्तं बलिनिग्रहणादनु ॥ 7.2.18.१७० ॥&lt;br&gt;&#xA;तवापि कौतुकं युद्धे बलिर्यज्ञं करोति च ॥&lt;br&gt;&#xA;देवानां निग्रहो नास्ति सर्वे यज्ञे समागताः ॥ १७१ ॥&lt;br&gt;&#xA;स मां यजति यज्ञेन वधं तस्य करोतु कः ॥&lt;br&gt;&#xA;अहं च वामनो जातो नारदः कौतुकान्वितः ॥ १७२ ॥&lt;br&gt;&#xA;विपरीतमिदं सर्वं वर्त्तते मम चेतसि ॥&lt;br&gt;&#xA;तथाऽपि क्रमयोगेन सर्वं भव्यं करोम्यहम् ॥ १७३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;प्रसादं कुरु देवेश युद्धार्थं कौतुकं मम ॥&lt;br&gt;&#xA;एकेन ब्राह्मणेनाजौ हन्यन्ते क्षत्रिया यदा ॥&lt;br&gt;&#xA;पित्रा प्रोक्तं च मे पूर्वं तदा युद्धं भविष्यति॥१७४॥&lt;br&gt;&#xA;ब्राह्मणोसि भवाञ्जातः कदा युद्धं करिष्यसि ॥&lt;br&gt;&#xA;विहस्य वामनो ब्रूते सत्यं तव भविष्यति ॥१७५॥&lt;br&gt;&#xA;जमदग्निसुतो भूत्वा गुरुं कृत्वा महेश्वरम्॥&lt;br&gt;&#xA;कार्त्तवीर्यं वधिष्यामि बहुभिः क्षत्रियैः सह॥१७६॥&lt;br&gt;&#xA;समन्तपञ्चके पञ्च करिष्ये रुधिरह्रदान् ॥&lt;br&gt;&#xA;तत्राहं तर्पयिष्यामि पितॄनथ पितामहान् ॥ १७७ ॥&lt;br&gt;&#xA;पुण्यक्षेत्रं करिष्यामि भवांस्तत्रागमिष्य ति ॥&lt;br&gt;&#xA;परं च कौतुकं युद्धे भविष्यति तव प्रियम् ॥ १७८ ॥&lt;br&gt;&#xA;ब्राह्मणेभ्यो ग्रहीष्यन्ति यदा कुं क्षत्रियाः पुनः ॥&lt;br&gt;&#xA;तदैव तान्हनिष्यामि पुनर्दा स्यामि मेदिनीम् ॥ १७९ ॥&lt;br&gt;&#xA;त्रिसप्तवारं दास्यामि जित्वा जित्वा वसुन्धराम् ॥&lt;br&gt;&#xA;शस्त्रन्यासं करिष्यामि निर्विण्णो युद्धकर्मणि ॥&lt;br&gt;&#xA;विहरिष्यामि रम्येषु वनेषु गिरिसानुषु ॥ 7.2.18.१८० ॥&lt;br&gt;&#xA;लङ्कायां रावणो राज्यं करिष्यति महाबलः ॥&lt;br&gt;&#xA;त्रैलोक्यकण्टकं नाम यदासौ धारयिष्यति ॥ १८१ ॥&lt;br&gt;&#xA;तदा दाशरथी रामः कौसल्यानन्दवर्द्धनः ॥&lt;br&gt;&#xA;भविष्ये भ्रातृभिः सार्द्धं गमिष्ये यज्ञमण्डपे ॥ १८२ ॥&lt;br&gt;&#xA;ताडकां ताडयित्वाहं सुबाहुं यज्ञमन्दिरे ॥&lt;br&gt;&#xA;नीत्वा यज्ञाद्गमिष्यामि सीतायास्तु स्वयंवरे ॥ १८३ ॥&lt;br&gt;&#xA;परिणेष्याभि तां सीतां भङ्क्त्वा माहेश्वरं धनुः ॥&lt;br&gt;&#xA;त्यक्त्वा राज्यं गमिष्यामि वने वर्षांश्चतुर्दश ॥ १८४ ॥&lt;br&gt;&#xA;सीताहरणजं दुःखं प्रथमं मे भविष्यति ॥&lt;br&gt;&#xA;नासाकर्णविहीनां तां करिष्ये राक्षसीं वने ॥ १८५ ॥&lt;br&gt;&#xA;चतुर्द्दशसहस्राणि त्रिशिरःखरदूषणान् ॥&lt;br&gt;&#xA;द्हत्वा हनिष्ये मारीचं राक्षसं मृगरूपिणम् ॥१८६॥&lt;br&gt;&#xA;हृतदारो गमिष्यामि दग्ध्वा गृध्रं जटायुषम् ॥&lt;br&gt;&#xA;सुग्रीवेण समं मैत्रीं कृत्वा हत्वाऽथ वालिनम् ॥ १८७ ॥&lt;br&gt;&#xA;समुद्रं बन्धयिष्यामि नलप्रमुखवानरैः ॥&lt;br&gt;&#xA;लङ्कां संवेष्टयिष्यामि मारयिष्यामि राक्षसान् ॥ १८८ ॥&lt;br&gt;&#xA;कुम्भकर्णं निहत्याजौ मेघनादं ततो रणे ॥&lt;br&gt;&#xA;निहत्य रावणं रक्षः पश्यतां सर्वरक्षसाम् ॥ १८९ ॥&lt;br&gt;&#xA;विभीषणाय दास्यामि लङ्कां देवविनिर्मिताम्॥&lt;br&gt;&#xA;अयोध्यां पुनरागत्य कृत्वा राज्यमकण्टकम् ॥7.2.18.१९०॥&lt;br&gt;&#xA;कालदुर्वाससोश्चित्रचरित्रेणामरावतीम् ॥&lt;br&gt;&#xA;यास्येहं भ्रातृभिः सार्द्धं राज्यं पुत्रे निवेद्य च ॥१९१॥&lt;br&gt;&#xA;द्वापरे समनुप्राप्ते क्षत्रियैर्बहुभिर्मही॥&lt;br&gt;&#xA;भाराक्रान्ता न शक्नोति पातालं गन्तुमुद्यता ॥१९२॥&lt;br&gt;&#xA;मथुरायां तदा कर्त्ता कंसो राज्यं महासुरः ॥&lt;br&gt;&#xA;शिशुपालजरासन्धौ कालनेमिर्महासुरः ॥ १९३ ॥&lt;br&gt;&#xA;पौण्ड्रको वासुदेवश्च बाणो राजा महासुरः ॥&lt;br&gt;&#xA;गजवाजितुरङ्गाढ्या वध्यन्ते मे तदा मुने ॥ १९४ ॥&lt;br&gt;&#xA;कलौ स्वल्पोदका मेघा अल्पदुग्धाश्च धेनवः ॥&lt;br&gt;&#xA;दुग्धे घृतं न चैवास्ति नास्ति सत्यं जनेषु च ॥ १९५ ॥&lt;br&gt;&#xA;चोरैरुपहता लोका व्याधिभिः परिपीडिताः ॥&lt;br&gt;&#xA;त्रातारं नाभि गच्छन्ति युद्धावस्थां गता अपि ॥ १९६ ॥&lt;br&gt;&#xA;क्षुद्राः पश्चिमवाहिन्यो नद्यः शुष्यन्ति कार्त्तिके ॥&lt;br&gt;&#xA;एकादशीव्रतं नास्ति कृष्णा या च चतुर्द्दशी ॥१९७॥&lt;br&gt;&#xA;न जानाति जनः कश्चिद्विक्रान्तमपि स्वे गृहे ॥&lt;br&gt;&#xA;दरिद्रोपहतं सर्वं सन्ध्यास्नानविवर्जितम् ॥&lt;br&gt;&#xA;भविष्यति कलौ सर्वं न तत्पूर्वयुगत्रये ॥ १९८ ॥&lt;br&gt;&#xA;पितरं मातरं पुत्रस्त्यक्त्वा भार्यां निषेवते ॥&lt;br&gt;&#xA;न गुरुः स्वजनः कश्चित्कोऽपि कं नानुसेवते ॥ १९९ ॥&lt;br&gt;&#xA;यथायथा कलिर्व्याप्तिं करोति धरणीतले ॥&lt;br&gt;&#xA;तथातथा जनः सर्व एकाकारो भविष्यति ॥ 7.2.18.२०० ॥&lt;br&gt;&#xA;म्लेच्छैरुपहतं सर्वं सन्ध्यास्नानविवर्जितम्॥&lt;br&gt;&#xA;कल्किरित्यभिविख्यातो भविष्ये ब्राह्मणो ह्यहम् ॥२०१॥&lt;br&gt;&#xA;म्लेच्छानां छेदनं कृत्वा याज्ञवल्यपुरोहितः ॥&lt;br&gt;&#xA;बहुस्वर्णेन यज्ञेन यक्ष्ये निष्कृतिकारणात् ॥ २०२ ॥&lt;br&gt;&#xA;भविष्यन्त्यवतारा मे युद्धं तेषु भविष्यति ॥&lt;br&gt;&#xA;इदानीं बलिना युद्धं करिष्यन्ति न देवताः ॥ २०३ ॥&lt;br&gt;&#xA;स मां यजति दैत्येन्द्रो न मे वध्यो बलिर्भवेत् ॥&lt;br&gt;&#xA;सर्वस्वदाननियमं करोति स महाध्वरे ॥ ॥ २०४ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;इत्युक्त्वा नारदं देवो विसृज्य तमथाभ्यगात् ॥&lt;br&gt;&#xA;द्रष्टुं बलिकृतं यज्ञं देवकार्यप्रसिद्धये ॥ २०५ ॥&lt;br&gt;&#xA;वामनो नगरं गत्वा वीक्षमाणो गृहाद्गृहम् ॥&lt;br&gt;&#xA;ब्राह्मणानां गृहं गत्वा भोजनं स तु याचते ॥ २०६ ॥&lt;br&gt;&#xA;नित्यं स्नानपरो विप्रो वेदाध्ययनतत्परः ॥&lt;br&gt;&#xA;वामनो लभते भिक्षां भोजनं द्विजमन्दिरे ॥ २०७ ॥&lt;br&gt;&#xA;चतुष्पथेषु रम्येषु देवतायतनेषु च ॥&lt;br&gt;&#xA;आस्ते परिवृतो लोकैश्चालयन्विपुलां कटिम् ॥ २०८ ॥&lt;br&gt;&#xA;शिरो विधूनते स्थूलं स्थूलस्कन्धो महाहनुः ॥&lt;br&gt;&#xA;नृत्यते तालमानेन गायत्यतिमनोहरम्॥ २०९ ॥&lt;br&gt;&#xA;वेदानधीते चतुरो वामनो द्विजसंसदि ॥&lt;br&gt;&#xA;दैत्यानां तनयाः सर्वे ब्राह्मणानां तथैव च ॥ 7.2.18.२१० ॥&lt;br&gt;&#xA;वामनं पर्युपासन्ते दिवारात्रं मनोरमम् ॥&lt;br&gt;&#xA;अथ तैः सकलैर्नीतो वामनो यज्ञमण्डपे ॥ २११ ॥&lt;br&gt;&#xA;निश्चितं मठिकास्थानं याचितव्यो बलिस्त्वया ॥&lt;br&gt;&#xA;तदास्माकं महच्छ्रेयो देशस्य नगरस्य च ॥ २१२ ॥&lt;br&gt;&#xA;विज्ञप्तो वामनः सर्वैर्दैत्यद्विजकुमारकैः ॥&lt;br&gt;&#xA;वामन वस्तव्यं दैत्येन्द्रनगरे सदा ॥ २१३ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;प्रविवेश तथेत्युक्त्वा वामनो यज्ञमण्डपे ॥&lt;br&gt;&#xA;ततः कोलाहलो जातो द्वाःस्थैर्द्वारि कृतो महान्॥ २१४ ॥&lt;br&gt;&#xA;ब्राह्मणैर्बहुभिः सार्द्धं वेदानुच्चारयन्स्थितः ॥&lt;br&gt;&#xA;ततो वेदध्वनिर्जातो महान्वै यज्ञमण्डप्रे ॥ २१५ ॥&lt;br&gt;&#xA;प्रविष्टौ प्रथमं दैत्यौ दैत्याय विनिवेदितः ॥&lt;br&gt;&#xA;द्रष्टुं समागतो देव ब्राह्मणो वामनोऽध्वरे ॥ २१६ ॥&lt;br&gt;&#xA;भवन्तं कौतुकात्तावद्द्वारदेशे समाविशत् ॥&lt;br&gt;&#xA;एक एव यथायाति वामनस्तव सन्निधौ ॥ २१७ ॥&lt;br&gt;&#xA;निरीहो वामनो देव यावत्तत्रैव किञ्चन ॥&lt;br&gt;&#xA;वेदानां तु ध्वनिं कृत्वा चतुर्णामेकवक्त्रतः ॥ २१८ ॥&lt;br&gt;&#xA;बलिर्हृष्टोऽब्रवीद्वाक्यं द्वाःस्थमेनं प्रवेशय ॥&lt;br&gt;&#xA;पूजयिष्यामि विप्रेद्रं दास्ये चास्य यदीप्सितम् ॥२१९॥&lt;br&gt;&#xA;स्मरामि स्मृतिवाक्यानि यानि प्राह गुरुर्मम ॥&lt;br&gt;&#xA;किञ्चिद्वेदमयं पात्रं किञ्चित्पात्रं तपोमयम्॥ 7.2.18.२२० ॥&lt;br&gt;&#xA;आगमिष्यति यत्पात्रं तत्पात्रं तारयिष्यति ॥&lt;br&gt;&#xA;यज्ञे प्रवर्त्तमाने तु दातव्या दक्षिणा मया ॥२२१॥&lt;br&gt;&#xA;वामनो न विचार्यस्तु सत्यमस्तु वचो मम ॥&lt;br&gt;&#xA;इति श्रुत्वा गुरुः शुक्रो वारयामास तं बलिम्॥ २२२ ॥&lt;br&gt;&#xA;शुक्र उवाच ॥ ॥&lt;br&gt;&#xA;द्वारि पूज्या द्विजाः सवें दीनान्ध कृपणादयः ॥&lt;br&gt;&#xA;बधिरा वामनाः कुब्जा रोगिणो ये तु निष्ठुराः ॥२२३॥&lt;br&gt;&#xA;सुवर्णरजतैर्वस्त्रैर्वामनो द्वारि पूज्यताम् ॥&lt;br&gt;&#xA;चतुर्णां तु वृथा जन्म वृथा दानानि षोडश ॥ २२४ ॥&lt;br&gt;&#xA;अपुत्राणां वृथा जन्म ये च धर्मबहिष्कृताः ॥&lt;br&gt;&#xA;परपाकं च येश्नन्ति परदाररताश्च ये ॥२२५॥&lt;br&gt;&#xA;अन्यायेनार्जितं वित्तं न देयं श्रेय इच्छता ॥&lt;br&gt;&#xA;व्यर्थमब्राह्मणे दानमारूढपतिते तथा ॥२२६॥&lt;br&gt;&#xA;सन्ध्याहीने द्विजे नष्टे पतिते तस्करे तथा ॥&lt;br&gt;&#xA;गुरोश्चाप्रीतिजनके पितृमातृपराङ्मुखे ॥ ॥ २२७ ॥&lt;br&gt;&#xA;ब्रह्मबन्धौ च यद्दतं यद्दत्तं वृषलीपतौ ॥&lt;br&gt;&#xA;वेदविक्रयके चैव कृतघ्ने ग्रामयाजके ॥ २२८ ॥&lt;br&gt;&#xA;स्त्रीनिर्जिते च यद्दत्तं व्यालग्राहे तथैव च ॥&lt;br&gt;&#xA;परिवारेषु यद्दत्तं वृथा दानानि षोडश ॥ २२९ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;अत्रान्तरे बलिर्ब्रूते नैवं वाच्यं त्वया गुरो ॥&lt;br&gt;&#xA;वेदानधीते यः कश्चित्स मे विष्णुः समागतः ॥ 7.2.18.२३० ॥&lt;br&gt;&#xA;न विलम्बस्तु कर्त्तव्यः श्रोत्रिये गृहमागते ॥&lt;br&gt;&#xA;अभ्युत्थानेन वचसा पादप्रक्षालनेन च ॥ २३१ ॥&lt;br&gt;&#xA;यथा शक्त्या प्रदातव्यं भोजनं गृहमेधिना ॥&lt;br&gt;&#xA;अपूजितो यदा याति वामनो मण्डपाद्बहिः ॥ २३२ ॥&lt;br&gt;&#xA;तदायं व्यर्थतां याति यज्ञः सर्वस्वदक्षिणः ॥&lt;br&gt;&#xA;अत्रान्तरे समानीतो वामनो बलिसन्निधौ ॥ २३३ ॥&lt;br&gt;&#xA;आयान्तं ददृशे दैत्यो वामनं विष्णुरूपिणम् ॥&lt;br&gt;&#xA;जाज्वल्यमानं वपुषा पिङ्गलं सूर्यसन्निभम् ॥२३४॥&lt;br&gt;&#xA;उत्थायाभिमुखः प्रायान्नमस्कृत्याग्रतः स्थितः ॥&lt;br&gt;&#xA;धन्योऽहं यस्य मे यज्ञे प्राप्तो विष्णुसमो द्विजः ॥ २३५ ॥&lt;br&gt;&#xA;वेदिमध्ये समानीतो ददौ तस्यासनं बलिः ॥&lt;br&gt;&#xA;पाद्यमाचमनीयं च दत्त्वार्घ्यं विष्टरं बलिः ॥&lt;br&gt;&#xA;श्रीखण्डगन्धपुष्पाद्यैः पूजयित्वाग्रतः स्थितः ॥ २३६ ॥&lt;br&gt;&#xA;मधुपर्कं च गां तस्मै सत्वरं स निवेद्य च ॥&lt;br&gt;&#xA;आघ्राते मधुपर्के च वामनेन ततः परम् ॥ २३७ ॥&lt;br&gt;&#xA;स्वागतं बलिना प्रोक्तं स्वस्तीत्युक्तं द्विजन्मना ॥&lt;br&gt;&#xA;अहमर्थी समायातो दीयतां वद किं विभो ॥ २३८ ॥&lt;br&gt;&#xA;मेदिनीं देहि मे दैत्य कियन्मात्रां द्विजोत्तम ॥&lt;br&gt;&#xA;वासार्थं मम दैत्येन्द्र दीयतां मे क्रम त्रयम् ॥ २३९ ॥&lt;br&gt;&#xA;विधाय मठिकां दिव्यां शिष्यानध्यापयाम्यहम् ॥&lt;br&gt;&#xA;दत्तं क्रमत्रयं तुभ्यं गृहीतं वामनोऽब्रवीत् ॥ 7.2.18.२४० ॥&lt;br&gt;&#xA;मा देहीत्यवदच्छुक्रो विष्णुरेव सनातनः ॥&lt;br&gt;&#xA;हृष्टो ब्रूते बलिः शुक्रं पात्रं स्यात्किमतः परम् ॥ २४१ ॥&lt;br&gt;&#xA;सव्यं कृत्वा बलिर्दर्भान्साक्षतान्दक्षिणे करे ॥&lt;br&gt;&#xA;प्रयोगं न गुरुश्चक्रे न मुञ्चति जलं करे ॥ २४२ ॥&lt;br&gt;&#xA;विस्मिता ऋषयः सर्वे होतारो ये सभासदः ॥&lt;br&gt;&#xA;ब्राह्मणा बटवो दैत्या भार्यापुत्राश्च बान्धवाः ॥ २४३ ॥&lt;br&gt;&#xA;दत्तं गृहीतमित्युक्ते कस्मात्तोयं न मुञ्चति ॥&lt;br&gt;&#xA;वामनाय करे तोयं विवेकाय प्रदीयते ॥ २४४ ॥&lt;br&gt;&#xA;यद्दानं वचसा दत्तं कर्मणा नोपपाद्यते ॥&lt;br&gt;&#xA;विधाय नरके पूये यजमानं न निष्कृतिः ॥ २४५ ॥&lt;br&gt;&#xA;उशना प्राह दैत्येन्द्र वामनो हरिरित्ययम् ॥&lt;br&gt;&#xA;केनापि दैवयोगेन त्वां द्रष्टुं समुपागतः ॥ २४६ ॥&lt;br&gt;&#xA;अप्रियं वा प्रियं वापि न जाने किं करिष्यति ॥&lt;br&gt;&#xA;बभाषे भार्गवं यष्टा श्रूयतां वचनं गुरो ॥ २४७ ॥&lt;br&gt;&#xA;प्रोच्यते दानकालेषु यजमानैर्द्विजैरपि ॥&lt;br&gt;&#xA;अहमिन्द्रो द्विजो विष्णुर्द्रव्यमादित्यदेवता ॥&lt;br&gt;&#xA;तत्कथं न मया देयं विष्णवे प्रीयतामिति ॥ २४८ ॥&lt;br&gt;&#xA;इत्युक्त्वा स ददौ तोयं वामनाय करे बलिः ॥&lt;br&gt;&#xA;ततः किमिदमित्युक्त्वा संस्थितो मण्डपाद्बहिः ॥२४९॥&lt;br&gt;&#xA;मध्येऽपि वामनो विप्रो बलिमात्रो वभूव सः ॥&lt;br&gt;&#xA;दत्तहस्तोऽसुरेन्द्रेण ग्रहीतुं तु पदत्रयम् ॥7.2.18.२५० ॥&lt;br&gt;&#xA;यजमानद्विजौ हष्टौ दृष्टौ यज्ञे सुरादिभिः ॥&lt;br&gt;&#xA;ववृधे वामनोतीव कृत्वा रूपं चतुर्भुजम् ॥२५१॥&lt;br&gt;&#xA;नारदोऽपि समायातो बभाषे कि कृतं बले ॥&lt;br&gt;&#xA;शिष्याभ्यां सहितो हृष्टो नरीनर्ति पुरः स्थितः ॥ २५२ ॥&lt;br&gt;&#xA;गृहाण दक्षिणां देव सभार्यो भाषते बलिः ॥&lt;br&gt;&#xA;अद्य किं न मया प्राप्तं यद्गृह्णाति जनार्द्दनः ॥ ॥ २५३ ॥&lt;br&gt;&#xA;सार्द्धक्रमक्षयं कृत्वा धरणीं याचते त्रयम् ॥&lt;br&gt;&#xA;यदस्ति तेन कर्तव्यः सन्तोषो मधुसूदन ॥ २५४ ॥&lt;br&gt;&#xA;वर्द्धमानं हरिं दृष्ट्वा ब्राह्मणा ऋषयः सुराः ॥&lt;br&gt;&#xA;तुष्टुवुर्गगने यान्तं भगवन्तं जनार्द्दनम् ॥ २५५ ॥&lt;br&gt;&#xA;॥ देवर्षय ऊचुः ॥ ॥&lt;br&gt;&#xA;जय देव जयानन्त जय विष्णो जयाऽच्युत ॥&lt;br&gt;&#xA;जय मत्स्य नमस्तुभ्यं जय कूर्म धराधर ॥ २५६ ॥&lt;br&gt;&#xA;वराहाय नमस्तुभ्यं नरसिम्ह नमोनमः ॥&lt;br&gt;&#xA;जामदग्न्य नमस्तुभ्यं जय राम सलक्ष्मण ॥ २५७ ॥&lt;br&gt;&#xA;जय कृष्ण जगन्नाथ जय देवकिनन्दन ॥&lt;br&gt;&#xA;नमामि बुद्धं कृष्णं च कल्किनं प्रणमाम्यहम् ॥२५८॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;नरीनर्ति तथा स्तौति नारदो गगनं गतः ॥&lt;br&gt;&#xA;योगिनः सनकाद्या ये स्तुवन्ति च जनार्दनम् ॥ २५९ ॥&lt;br&gt;&#xA;अन्तरिक्षे गते कृष्णे वर्द्धमाने बलेः पुरः ॥&lt;br&gt;&#xA;ऊर्ध्ववक्त्राः स्थिताः सर्वे निरी क्षन्ते दिवाकरम् ॥ 7.2.18.२६० ॥&lt;br&gt;&#xA;दृष्टच्छत्राकृतिस्तावत्पश्चादूर्ध्वं गतो हरिः ॥&lt;br&gt;&#xA;चूडामणिरिवाभाति भास्करो हरिमस्तके ॥ २६१ ॥&lt;br&gt;&#xA;दैत्यैर्निरीक्षितः सम्यग्ललाटे तिलकायते ॥&lt;br&gt;&#xA;हरिः संवर्द्धते यावत्कर्णेऽसौ कुण्डलायते ॥२६२॥&lt;br&gt;&#xA;वर्द्धमानस्य च हरेर्हृदये कौस्तुभायते ॥&lt;br&gt;&#xA;इन्द्राद्या देवता रुद्रा वसवो गगने स्थिताः ॥ २६३ ॥&lt;br&gt;&#xA;ऊर्ध्वं पुनर्यत्र हरिर्न तत्र गगनं मतम् ॥&lt;br&gt;&#xA;वनमाला तदा कण्ठे वासवेन निवेशिता ॥ २६४ ॥&lt;br&gt;&#xA;पृथिवी कम्पते सर्वा दिविस्थं सूर्यमण्डलम् ॥&lt;br&gt;&#xA;किं भविष्यति दैत्यास्ते भीताः पश्यन्ति भास्करम् ॥ २६५ ॥&lt;br&gt;&#xA;नाभौ पद्मायते सूर्यः कटौ च रशनायते ॥&lt;br&gt;&#xA;एवं संवर्द्धितो विष्णुर्जगृहे च पदद्वयम् ॥ २६६ ॥&lt;br&gt;&#xA;स्थानं नास्ति तृतीयस्य ब्रह्माण्डं सकलं कृतम् ॥&lt;br&gt;&#xA;अहर्दण्डो जगत्स्रष्टा ब्रह्मदण्डायते तदा ॥ २६७ ॥&lt;br&gt;&#xA;देवदानव गन्धर्वमनुष्योरगपन्नगैः ॥&lt;br&gt;&#xA;पूज्यते चरणो विष्णोः स्तूयते चानुमीयते ॥ २६८ ॥&lt;br&gt;&#xA;धर्मात्मा यतदण्डो हि गन्धर्वैर्गीयते मुहुः ॥&lt;br&gt;&#xA;ज्योतिश्चक्राक्षदण्डः किं हरिणा निर्मितः स्वयम् ॥ २६९ ॥&lt;br&gt;&#xA;जित्वेदं भुवनं गङ्गा ध्वजदण्डोऽमरैः कृतः ॥&lt;br&gt;&#xA;त्रिविक्रमाङ्घ्रिदण्डोऽयं कीर्तिदण्डायते ध्रुवम्॥ 7.2.18.२७० ॥&lt;br&gt;&#xA;वेगेनाक्षिप्य हरिणा नीतो ब्रह्माण्डमस्तके ॥&lt;br&gt;&#xA;पादस्तन्मस्तकं भित्त्वा बहिर्यास्यति वेगतः ॥ २७१ ॥&lt;br&gt;&#xA;तावद्ब्रह्माण्डवेगोऽयं विराडिति हि सञ्ज्ञितः ॥&lt;br&gt;&#xA;स सर्व बीजरूपो हि परमात्मेति गद्यते ॥ २७२ ॥&lt;br&gt;&#xA;तेनेदं सकलं जातं पादस्याग्रे व्यवस्थितम्॥&lt;br&gt;&#xA;ब्रह्माण्डभेदनं कृत्वा न गन्तव्यं बहिस्त्वया ॥ २७३ ॥&lt;br&gt;&#xA;तेनैव सह ब्रह्माण्डे पफाल चरणो हरेः ॥&lt;br&gt;&#xA;ब्रह्माण्डं जर्जरं जातं पादसङ्कोचनादपि ॥ २७४ ॥&lt;br&gt;&#xA;भिन्ने तस्मिन्समायातं ब्राह्मं तोयं जगत्त्रये ॥&lt;br&gt;&#xA;विष्णुपादोद्भवा गङ्गा मस्तकान्निःसृता तदा ॥ २७५ ॥&lt;br&gt;&#xA;त्रैलोक्यप्लाविनी देवी या रुद्रेण स्वयं धृता ॥&lt;br&gt;&#xA;स्वर्धुनी पूज्यते स्वर्गे गङ्गेति गां गता सती ॥ ॥ २७६ ॥&lt;br&gt;&#xA;पाताले सा यदा प्राप्ता ख्याता त्रिपथगैव सा ॥&lt;br&gt;&#xA;यस्याः स्मरणमात्रेण सर्वपापक्षयो भवेत् ॥ २७७ ॥&lt;br&gt;&#xA;दर्शनादश्वमेधस्य सम्पूर्णस्य फलं लभेत् ॥&lt;br&gt;&#xA;स्नानमात्रेण नश्येत सप्तजन्मकृतं त्वघम् ॥२७८॥&lt;br&gt;&#xA;स्नात्वा सम्पूजयेद्यस्तु देवौ हरिहरौ नरः ॥&lt;br&gt;&#xA;इन्द्रलोकमतिक्रम्य विष्णुलोके महीयते ॥ ॥ २७९ ॥&lt;br&gt;&#xA;विष्णुपादोदकं पीत्वा ज्ञात्वा तत्त्वानि संयमी ॥&lt;br&gt;&#xA;उपोष्य दिवसं विष्णोर्मुक्तिं गच्छति देहवान्॥ 7.2.18.२८० ॥&lt;br&gt;&#xA;शुद्धस्वभावसत्त्वस्था विरक्ता जन्मभूमिषु ॥&lt;br&gt;&#xA;संसारबन्धनं छित्त्वा याति ते परमां गतिम् ॥ २८१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये बलिनिग्रहवृत्तान्तवर्णनन्नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९ वस्त्रापथक्षेत्रमाहात्म्यसमाप्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/019_vastrApathaxetramAhAtmyasamAptivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/2_vastrApatha-xetra-mAhAtmyam/019_vastrApathaxetramAhAtmyasamAptivarNanam/</guid>
      <description>&lt;p&gt;॥ राजोवाच ॥ ॥&lt;br&gt;&#xA;गृहीत्वा दक्षिणां दैत्यान्महाविष्णुर्जनार्दनः ॥।&lt;br&gt;&#xA;चकार किं ममाचक्ष्व परं कौतूहलं हि मे ॥ १ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;एवं स्तुतः सुरैर्देवो गृहीत्वा मेदिनीं हरिः ॥&lt;br&gt;&#xA;बलिं निर्वासयामास सम्पूर्णे यज्ञकर्मणि ॥&lt;br&gt;&#xA;यज्ञान्ते दक्षिणां लब्ध्वा सम्पूर्णोऽभूदथाध्वरः ॥ २ ॥&lt;br&gt;&#xA;भगवानप्यसम्पूर्णे तृतीये तु क्रमे विभुः ॥&lt;br&gt;&#xA;समभ्येत्य बलिं प्राह ईषत्प्रस्फुरिताधरः ॥ ३ ॥&lt;br&gt;&#xA;ऋणे भवति दैत्येन्द्र बन्धनं घोरदर्शनम् ॥&lt;br&gt;&#xA;त्वं पूरय पदं तन्मे नोचेद्बन्धं प्रतीच्छ भोः ॥ ४ ॥&lt;br&gt;&#xA;तन्मुरारिवचः श्रुत्वा पुरो भूत्वा बलेः सुतः ॥&lt;br&gt;&#xA;बाणो वामनमाचष्टे तदा तं विश्वरूपिणम् ॥ ५ ॥&lt;br&gt;&#xA;कृत्वा महीमल्पतरां वपुः कृत्वा तु वामनम्॥&lt;br&gt;&#xA;पदत्रयं याचयित्वा विश्वरूपमगाः कथम् ॥ ६ ॥&lt;br&gt;&#xA;यदि तृतीयं क्रमणं याचसे जगदीश्वर ॥&lt;br&gt;&#xA;पुनर्वामनतां याहि बलिर्दास्यति तत्पदम्॥ ७ ॥&lt;br&gt;&#xA;यादृग्विधाय बलिना वामनायोदकं कृतम्॥&lt;br&gt;&#xA;तत्तादृशाय दातव्यमथ किं विश्वरूपिणे ॥ ८ ॥&lt;br&gt;&#xA;भवत्कृतमिदं विश्वं विश्वस्मिन्वर्तते बलिः ॥&lt;br&gt;&#xA;छद्मना नैव गृह्णन्ति साधवो ये महेश्वर ॥ ९ ॥&lt;br&gt;&#xA;जगदेतज्जगन्नाथ तावकं यदि मन्यसे ॥&lt;br&gt;&#xA;ज्ञात्वा बलिममर्यादं भवद्भक्तिपराङ्मुखम् ॥ 7.2.19.१० ॥&lt;br&gt;&#xA;कण्ठपाशेन निष्कास्य केन वै वार्यते भवान्॥&lt;br&gt;&#xA;गोपालमन्यं कुरुते रक्षणाय च गोपतिः ॥&lt;br&gt;&#xA;सुतृणं चारयन्पूर्वो गोपः किं कुरुते तदा ॥ ११ ॥&lt;br&gt;&#xA;इत्येवमुक्ते तेनाथ वचने बलिसूनुना ॥&lt;br&gt;&#xA;प्रोवाच भगवान्वाक्यमादिकर्ता जनार्दनः ॥१२॥&lt;br&gt;&#xA;यान्युक्तानि वचांसीत्थं त्वया बालेन साम्प्रतम्॥&lt;br&gt;&#xA;तेषां त्वं हेतुसंयुक्तं शृणु प्रत्युत्तरं मम ॥ १३ ॥&lt;br&gt;&#xA;पूर्वमुक्तस्तव पिता मया बाण पदत्रयम् ॥&lt;br&gt;&#xA;देहि मह्यं प्रमाणेन तदेतत्समनुष्ठितम् ॥ १४ ॥&lt;br&gt;&#xA;किं न वेत्ति प्रमाणं मे बलिस्तव पिता सुत ॥&lt;br&gt;&#xA;बलेरपि हितार्थाय कृतमेतत्पदत्रयम् ॥ १५ ॥&lt;br&gt;&#xA;तस्माद्यन्मम बालेय त्वत्पित्रांऽबु करे महत् ॥&lt;br&gt;&#xA;दत्तं तेनास्य सुतले कल्पं यावद्वसिष्यति ॥ १६ ॥&lt;br&gt;&#xA;गते मन्वन्तरे बाण श्राद्धदेवस्य साम्प्रतम् ॥&lt;br&gt;&#xA;सावर्णिके त्वागते च बलिरिन्द्रो भविष्यति ॥ १७ ॥&lt;br&gt;&#xA;इति प्रोक्त्वा बलिसुतं बाणं देवस्त्रिविक्रमः ॥&lt;br&gt;&#xA;प्रोवाच बलिमभ्येत्य वचनं मधुराक्षरम् ॥ १८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अपूर्णदक्षिणे यागे गच्छ राजन्महातलम् ॥&lt;br&gt;&#xA;सुतलन्नाम पातालं वस तत्र निरामयः ॥ १९ ॥&lt;br&gt;&#xA;॥ बलिरुवाच ॥ ॥&lt;br&gt;&#xA;सुतलस्थस्य मे नाथ कथं चरणयोस्तव ॥&lt;br&gt;&#xA;दर्शनं पूजनं भोगो निवसामि यथासुखम् ॥ 7.2.19.२०&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;दैत्येन्द्र हदये नित्यं तावके निवसाम्यहम् ॥&lt;br&gt;&#xA;अतस्ते दर्शनं प्राप्तः पुनः स्थास्ये तवान्तिकम् ॥ २१ ॥&lt;br&gt;&#xA;तथान्यमुत्सवं पुण्यं वृत्ते शक्रमहोत्सवे ॥&lt;br&gt;&#xA;दीपप्रतिपन्नामाऽसौ तत्र भावी महोत्सवः ॥ २२ ॥&lt;br&gt;&#xA;तत्र त्वां नरशार्दूला हृष्टाः पुष्टाः स्वलङ्कृताः ॥&lt;br&gt;&#xA;पुष्पदीपप्रदानेन अर्चयिष्यन्ति यत्नतः ॥ ॥ २३ ॥&lt;br&gt;&#xA;तत्रोत्सवः पुण्यतमो भविष्यति धरातले ॥&lt;br&gt;&#xA;तव नामाङ्कितो दैत्य तेन त्वं वत्सरं सुखी ॥ २४ ॥&lt;br&gt;&#xA;भविष्यसि नरा ये तु दृढभक्तिसहा न्विताः ॥&lt;br&gt;&#xA;त्वामर्चयन्ति विधिवत्तेऽपि स्युः सुखभागिनः ॥ २५ ॥&lt;br&gt;&#xA;यथैव राज्यं भवतस्तु साम्प्रतं तथैव सा भाव्यथ कौमुदीति ॥&lt;br&gt;&#xA;इत्येवमुक्त्वा मधुमदितीश्वरं निवासयित्वा सुतलं सभार्यकम् ॥ २६ ॥&lt;br&gt;&#xA;उर्वी समादाय जगाम तूर्णं स शक्रसद्मामरसङ्घजुष्टम् ॥&lt;br&gt;&#xA;दत्त्वा मघोने मधुजित्त्रिविष्टपं कृत्वा तु देवान्मखभागभोगिनः ॥ २७ ॥&lt;br&gt;&#xA;अन्तर्दधे विश्वपतिर्महेशः सम्पश्यतां वै वसुधाधिपानाम् ॥ २८ ॥&lt;br&gt;&#xA;गृहीत्वेति बले राज्यं मनुपुत्रे नियोजितम् ॥&lt;br&gt;&#xA;द्वीपान्तरे च ते दैत्याः प्रेषिताश्चाज्ञया स्वयम् ॥२९॥&lt;br&gt;&#xA;पातालनिलया ये तु ते तत्रैव निवेशिताः ॥&lt;br&gt;&#xA;देवानां परमो हर्षः सञ्जातो बलिनिग्रहे ॥7.2.19.३०॥&lt;br&gt;&#xA;निवासाय पुनश्चक्रे वामनो वामनो मनः ॥&lt;br&gt;&#xA;तत्र क्षेत्रे स्वनगरे वामनः स न्युवास ह ॥ ३१ ॥&lt;br&gt;&#xA;॥ सारस्वत उवाच ॥ ॥&lt;br&gt;&#xA;प्रादुर्भावस्ते कथितो नरेन्द्र पुण्यः शुचिर्वामनस्याघहारी ॥&lt;br&gt;&#xA;स्मृते यस्मिन्संश्रुते कीर्तिते च पापं यायात्सङ्क्षयं पुण्यमेति ॥ ३२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इति सारस्वतवचः श्रुत्वा भोजः स भूपतिः ॥&lt;br&gt;&#xA;नमस्कृत्य मुनिश्रेष्ठं पूजयामास भक्तितः ॥ ३३ ॥&lt;br&gt;&#xA;ततो यथोक्तविधिना स भोजो नृपसत्तमः ॥&lt;br&gt;&#xA;वस्त्रापथक्षेत्र यात्रां परिवारजनैः सह ॥&lt;br&gt;&#xA;कृत्वा कृतार्थतां प्राप्तो जगामान्ते परं पदम् ॥ ३४ ॥&lt;br&gt;&#xA;एतन्मया पुण्यतमं प्रभासक्षेत्रे च वस्रापथमीरितं ते ॥&lt;br&gt;&#xA;श्रुत्वा पठित्वा परया समेतो भक्त्या तु विष्णोः पदमभ्युपैति ॥ ३५ ॥&lt;br&gt;&#xA;यथा पापानि धूयन्ते गङ्गावारिविगाहनात् ॥&lt;br&gt;&#xA;तथा पुराणश्रवणाद्दुरितानां विना शनम् ॥ ३६ ॥&lt;br&gt;&#xA;इदं रहस्यं परमं तवोक्तं न वाच्यमेतद्धरिभक्तिवर्जिते ॥&lt;br&gt;&#xA;द्विजस्य निन्दानिरतेऽतिपापे गुरावभक्ते कृतपापबुद्धौ ॥ ३७ ॥&lt;br&gt;&#xA;इदं पठेद्यो नियतं मनुष्यः कृतभावनः ॥&lt;br&gt;&#xA;तस्य भक्तिः शिवे कृष्णे निश्चला जायते धुवम् ॥ ३८ ॥&lt;br&gt;&#xA;तद्भक्त्या सकलानर्थान्प्राप्नोति पुरुषोत्तमः ॥।&lt;br&gt;&#xA;पुराणवाचिने दद्याद्गोभूस्वर्णविभूषणम् ॥३९॥&lt;br&gt;&#xA;वित्तशाठ्यं न कर्तव्यं कुर्वन्दारिद्र्यमाप्नुयात् ॥&lt;br&gt;&#xA;त्रिःकृत्वा प्रपठञ्छृण्वन्न्सर्वान्कामानवाप्नुयात् ॥7.2.19.४०॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे द्वितीये वस्त्रापथक्षेत्रमाहात्म्ये बलये वामनकृतवरप्रदानवृत्तान्तवर्णन पूर्वकं वस्त्रापथक्षेत्रयात्रामाहात्म्य सारस्वतभोजसंवादसमाप्तिपुरःसर वस्त्रापथक्षेत्रमाहात्म्यसमाप्तिवर्णनं नामैकोनविंशतितमोऽध्यायः ॥ १९ ॥ ॥&lt;/p&gt;</description>
    </item>
  </channel>
</rss>
