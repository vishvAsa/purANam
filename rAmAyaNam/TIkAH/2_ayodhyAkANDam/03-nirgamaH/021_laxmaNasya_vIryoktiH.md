+++
title = "०२१ लक्ष्मणस्य वीर्योक्तिः"
title_english = "021 Rama consoles angry Lakshmana"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-021-Lakshmnasya_Viryokthihi.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/03-nirgamaH/021_laxmaNasya_vIryoktiH.md">
<details><summary><h3>IITK ...{Loading}...</h3></summary>

Angry Lakshmana urges Rama to assume authority over the kingdom
forcibly--Rama convinces Kausalya and Lakshmana to allow him to obey the
command of his father.



#### श्लोकः
##### मूलम्
तथा तु विलपन्तीं तां कौसल्यां राममातरम्।  
उवाच लक्ष्मणो दीनस्तत्कालसदृशं वचः॥2.21.1॥

##### शब्दार्थः
लक्ष्मणः Lakshmana, दीनः miserable, तथा thus, विलपन्तीम् lamenting, राममातरम् Rama's mother, तां कौशल्याम् to that Kausalya, तत्कालसदृशम् befitting to the occasion, वचः words, उवाच said.

##### आङ्ग्लानुवादः
While Rama's mother, Kausalya was lamenting, miserable Lakshmana said to her these words appropriate to the occasionः



#### श्लोकः
##### मूलम्
न रोचते ममाप्येतदार्ये यद्राघवो वनम्।  
त्यक्त्वा राज्यश्रियं गच्छेत् स्त्रिया वाक्यवशं गतः॥2.21.2॥

##### शब्दार्थः
आर्ये O venerable one, राघवः Rama, स्त्रियाः a woman's, वाक्यवशं गतः yielding to the words, राज्यश्रियम् the welfare of the kingdom, त्यक्त्वा renouncing, वनम् to the forest, गच्छेत् (इति) यत् should go , एतत् all this, ममापि to me also, न रोचते is not pleasing.

##### आङ्ग्लानुवादः
O venerable one, I do not like that Rama should go to the forest yielding to the  
words of a woman and renouncing the welfare of the kingdom.



#### श्लोकः
##### मूलम्
विपरीतश्च वृद्धश्च विषयैश्च प्रधर्षितः।  
नृपः किमिव न ब्रूयाच्चोद्यमानस्समन्मथः॥2.21.3॥

##### शब्दार्थः
विपरीतश्च man of perverse nature, वृद्धश्च aged also, विषयैः by carnal pleasures, प्रधर्षितः च  struck, समन्मथः ruled by passion, नृपः king, चोद्यमानः incited by (Kaikeyi), किमिव whatever words, न ब्रूयात् not speak.

##### आङ्ग्लानुवादः
The king  has a perverse nature. He is aged. He is overpowered by passions. He is under the spell of carnal pleasures and is incited (by Kaikeyi). Such a man can speak anything.



#### श्लोकः
##### मूलम्
नास्यापराधं पश्यामि नापि दोषं तथाविधम्।  
येन निर्वास्यते राष्ट्राद्वनवासाय राघवः॥2.21.4॥

##### शब्दार्थः
राघवः Rama, येन for which, राष्ट्रात् from the kingdom, वनवासाय to dwell in the forest, निर्वास्यते is  banished, तथाविधम् such, अस्य his, अपराधं offence, न पश्यामि do not see, दोषम् अपि fault also, न not.

##### आङ्ग्लानुवादः
I do not see any fault in Rama nor any offence committed by him for which he is exiled from the kingdom.



#### श्लोकः
##### मूलम्
न तं पश्याम्यहं लोके परोक्षमपि यो नरः।  
स्वमित्रोऽपि निरस्तोऽपि योऽस्य दोषमुदाहरेत्॥2.21.5॥

##### शब्दार्थः
स्वमित्रोऽपि even an adversary, निरस्तोऽपि or the defeated, यः नरः any man, परोक्षमपि in his absence also, अस्य his, दोषम् fault, उदाहरेत् can cite, तम् him, अहम् I, लोके in this  world, न पश्यामि do not find.

##### आङ्ग्लानुवादः
I do not find anybody in this world, even an adversary or one defeated, who finds fault with him even in his absence.



#### श्लोकः
##### मूलम्
देवकल्पमृजुं दान्तं रिपूणामपि वत्सलम्।  
अवेक्षमाणः को धर्मं त्यजेत्पुत्रमकारणात्॥2.21.6॥

##### शब्दार्थः
धर्मम् righteousness, अवेक्षमाणः without caring, कः who, देवकल्पम् equal to god, ऋजुम्  upright, दान्तम् with subdued passions, रिपूणामपि even for his enemies, वत्सलम् a loved man, पुत्रम् son, अकारणात् without any cause, त्यजेत् will abandon.

##### आङ्ग्लानुवादः
With no cause nor concern for righteousness, will any one abandon his son who is nearly equal to god, upright, selfrestrained and loved even by his enemies ?



#### श्लोकः
##### मूलम्
तदिदं वचनं राज्ञःपुनर्बाल्यमुपेयुषः।  
पुत्रः को हृदये कुर्याद्राजवृत्तमनुस्मरन्॥2.21.7॥

##### शब्दार्थः
राजवृत्तम् leading the life of a king, अनुस्मरन् remembering, कः पुत्रः which son, पुनः again, बाल्यम् childhood, उपेयुषः regained, राज्ञः king's, तत् इदं वचनम् that such words, हृदये in the heart, कुर्यात् will accept?

##### आङ्ग्लानुवादः
Will any son with the ideals of a king in mind accept such words of this king who has entered his chilhood again ?



#### श्लोकः
##### मूलम्
यावदेव न जानाति कश्चिदर्थमिमं नरः।  
तावदेव मया सार्धमात्मस्थं कुरु शासनम्॥2.21.8॥

##### शब्दार्थः
कश्चित् any one, नरः man, इमम् अर्थम् this information, यावदेव until, न जानाति does not come to know, तावदेव before that period, मया साधे with my assistance, शासनम् authority (over the kingdom ), आत्मस्थम् under your control, कुरु do (assume).

##### आङ्ग्लानुवादः
Before this news is known to any one bring the kingdom under your control with my assistance.



#### श्लोकः
##### मूलम्
मया पार्श्वे सधनुषा तव गुप्तस्य राघव।  
कस् समर्थोऽधिकं कर्तुं कृतान्तस्येव तिष्ठतः॥2.21.9॥

##### शब्दार्थः
राघव O Rama, पार्श्वे by your side, स धनुषा with bow, मया by me, गुप्तस्य protected, कृतान्तस्येव like Yama, (god of death), तिष्ठतः (yourself) standing, अधिकम् excess, कर्तुं to challenge, कः who, समर्थः is able?

##### आङ्ग्लानुवादः
O Rama who can commit excesses on you, when you stand like  Yama, god of death, protected by me with my bow?



#### श्लोकः
##### मूलम्
निर्मनुष्यामिमां कृत्स्नामयोध्यां मनुजर्षभ।  
करिष्यामि शरैस्तीक्ष्णैर्यदि स्थास्यति विप्रिये॥2.21.10॥

##### शब्दार्थः
मनुजर्षभ O best among men, विप्रिये against you, स्थास्यति यदि if any one stands up, इमाम् this, कृत्स्नाम् entire, अयोध्याम् Ayodhya, तीक्ष्णैः with sharp, शरैः arrows, निर्मनुष्याम्  depopulate, करिष्यामि I shall do.

##### आङ्ग्लानुवादः
O best of men, if the whole of Ayodhya stands against you I shall depopulate it with my sharp arrows.



#### श्लोकः
##### मूलम्
भरतस्याथ पक्ष्यो वा यो वाऽस्य हितमिच्छति।  
सर्वानेतान्वधिष्यामि मृदुर्हि परिभूयते॥2.21.11॥

##### शब्दार्थः
अथ even so, भरतस्य Bharata's, पक्ष्यो वा or any supporter, यो वा or any one, अस्य his, हितम्  welfare, इच्छति seeking, एतान् सर्वान् all those, वधिष्यामि I shall slay, मृदुः a soft (person), परिभूयते हि is treated with disgrace indeed.

##### आङ्ग्लानुवादः
I shall slay all of them who support Bharata and those who seek his prosperity. A gentleman is treated with disgrace indeed.



#### श्लोकः
##### मूलम्
प्रोत्साहितोऽयं कैकेय्या स दुष्टो यदि नः पिता।  
अमित्रभूतो निस्सङ्गं वध्यतां बध्यतामपि॥2.21.12॥

##### शब्दार्थः
कैकेय्या by Kaikeyi, प्रोत्साहितः instigated, सः that, दुष्टः vicious, नः पिता our father, अमित्रभूतः यदि becomes enemy, निस्सङ्गं without caring for any relationship, अयम् I will, बध्यताम् shall be imprisoned, वध्यतामपि also shall be slain.

##### आङ्ग्लानुवादः
Even if our father instigated by Kaikeyi becomes our enemy, he shall be imprisoned or even slain regardless of our relationship with him.



#### श्लोकः
##### मूलम्
गुरोरप्यवलिप्तस्य कार्याकार्यमजानतः।  
उत्पथं प्रतिपन्नस्य कार्यं भवति शासनम्॥2.21.13॥

##### शब्दार्थः
अवलिप्तस्य filled with haughtiness, कार्याकार्यम् acts good and bad, अजानतः  of one who does not know, उत्पथम् unrighteous path, प्रतिपन्नस्य of one who has resorted to, गुरोरपि even of a preceptor, शासनम् discipline, कार्यम् duty, भवति becomes.

##### आङ्ग्लानुवादः
Even a preceptor who follows the unrighteous path and is filled with haughtiness and does not know how to discriminate between good and bad, deserves to be disciplined (punished).



#### श्लोकः
##### मूलम्
बलमेष किमाश्रित्य हेतुं वापुरुषर्षभ।  
दातुमिच्छति कैकेय्यै राज्यं स्थितमिदं तव॥2.21.14॥

##### शब्दार्थः
पुरुषर्षभ O best of men, तव your, स्थितम् belongings, इदम् this, राज्यम् kingdom, एषः he, किम् what, बलम् power, हेतुं वा or reason, आश्रित्य resorting to, कैकेय्यै to Kaikeyi, दातुम् to confer, इच्छति wishes.

##### आङ्ग्लानुवादः
O best of men, under what authority or reason this king wants to confer on Kaikeyi the kingdom  that rightfully belongs to you?



#### श्लोकः
##### मूलम्
त्वया चैव मया चैव कृत्वा वैरमनुत्तमम्।  
काऽस्य शक्तिश्श्रियं दातुं भरतायारिशासन॥2.21.15॥

##### शब्दार्थः
अरिशासन O chastiser of foes, त्वया चैव with you, मया चैव with me, अनुत्तमम् undesirable, वैरम् hostility, कृत्वा having created, अस्य for him, भरताय to Bharata, श्रियम् kingdom, दातुम् to bestow, का शक्तिः what strength he has?

##### आङ्ग्लानुवादः
What authority, O Rama, chastiser of foes, this king has to bestow the kingdom upon Bharata by entering into undesirable hostility towards you and me?



#### श्लोकः
##### मूलम्
अनुरक्तोऽस्मि भावेन भ्रातरं देवि तत्त्वतः।  
सत्येन धनुषा चैव दत्तेनेष्टेन ते शपे॥2.21.16॥

##### शब्दार्थः
देवि mother, तत्त्वतः truly, भावेन from the bottom of my heart, भ्रातरम् my brother, अनुरक्तः अस्मि I am loyal, सत्येन truthfully, धनुषा चैव with bow also, दत्तेन on charity, इष्टेन on sacrifice, ते to you, शपे I swear.

##### आङ्ग्लानुवादः
O mother, (Lakshmana now tells Kausalya) I am truly loyal to my brother from the bottom of my heart. I swear this by my bow, on my merits earned through charity, by my truthfulness and by the good deeds I have done.



#### श्लोकः
##### मूलम्
दीप्तमग्निमरण्यं वा यदि रामः प्रवेक्ष्यति।  
प्रविष्टं तत्र मां देवि त्वं पूर्वमवधारय॥2.21.17॥

##### शब्दार्थः
देवि O mother, रामः Rama, दीप्तम् blazing, अग्निम् fire, अरण्यं वा or to the forest, प्रवेक्ष्यति यदि if  he enters, पूर्वम् prior, माम् me, तत्र there, प्रविष्टम् one who entered, त्वम् you, अवधारय know.

##### आङ्ग्लानुवादः
O mother rest assured should Rama enter a blazing fire or a forest I must have already entered it.



#### श्लोकः
##### मूलम्
हरामि वीर्याद्दुःखं ते तमस् सूर्य इवोदितः।  
देवी पश्यतु मे वीर्यं राघवश्चैव पश्यतु॥2.21.18॥

##### शब्दार्थः
उदितः arisen, सूर्यः Sun, तम इव like darkness, वीर्यात् with my valour, ते दुःखम् your sorrow, हरामि shall take away, देवी mother, मे वीर्यम् my valour, पश्यतु one shall see, राघवश्चैव Rama also, पश्यतु shall see.

##### आङ्ग्लानुवादः
Like the rising Sun dispelling darkness, I shall eliminate your sorrow. O mother Let Rama see my valour. You, too.



#### श्लोकः
##### मूलम्
एतत्तु वचनं श्रुत्वा लक्ष्मणस्य महात्मनः।  
उवाच रामं कौशल्या रुदन्ती शोकलालसा॥2.21.19॥

##### शब्दार्थः
महात्मनः of the magnanimous, लक्ष्मणस्य Lakshmana's, एतत् वचनम् these words, श्रुत्वा having heard, कौशल्या Kausalya, रुदन्ती weeping, शोकलालसा depressed with sorrow, रामम्   to Rama, उवाच said.

##### आङ्ग्लानुवादः
Having heard the words of the magnanimous Lakshmana, Kausalya, depressed and weeping, said to Ramaः



#### श्लोकः
##### मूलम्
भ्रातुस्ते वदतः पुत्र लक्ष्मणस्य श्रुतं त्वया।  
यदत्रानन्तरं कार्यं कुरुष्व यदि रोचते॥2.21.20॥

##### शब्दार्थः
पुत्र O son, ते your, भ्रातुः brother's, लक्ष्मणस्य of Lakshmana, वदतः saying, त्वया by you, श्रुतम्  has been heard, रोचते यदि if it pleases (you), अत्र in this matter, अनन्तरम् later, यत् what, कार्यम् is to be done, कुरूष्व you may do it.

##### आङ्ग्लानुवादः
O my son you have heard what your brother Lakshmana said and if it pleases you, do later what is to be done.



#### श्लोकः
##### मूलम्
न चाधर्म्यं वच श्रुत्वा सपत्न्या मम भाषितम्।  
विहाय शोकसन्तप्तां गन्तुमर्हसि मामितः॥2.21.21॥

##### शब्दार्थः
मम my, सपत्न्या by (my) cowife (Kaikeyi), भाषितम् spoken, अधर्म्यम् unrighteous, वचः words, श्रुत्वा having heard, शोकसन्तप्ताम् stricken with grief, माम् me, विहाय leaving, इतः from here,  
गन्तुम् to go, नार्हसि does not behove you.

##### आङ्ग्लानुवादः
By heeding the unrighteous words of my cowife (Kaikeyi) it does not behove you to leave me griefstricken and go away from here.



#### श्लोकः
##### मूलम्
धर्मज्ञ यदि धर्मिष्ठो धर्मं चरितुमिच्छसि।  
शुश्रूष मामिहस्थस्त्वं चर धर्ममनुत्तमम्॥2.21.22॥

##### शब्दार्थः
धर्मज्ञ O knower of duties, धर्मिष्ठः pious, धर्मम् righteousness, चरितुम् to follow, इच्छसि यदि if you wish, त्वम् you, इहस्थः by staying here, माम् me, शुश्रूष serve, अनुत्तमम् best, धर्मम् of virutes, चर follow.

##### आङ्ग्लानुवादः
You are righteous. You know your duty. If you wish to follow the path of righteousness, stay here, serve me and follow the best of dharma.



#### श्लोकः
##### मूलम्
शुश्रूषुर्जननीं पुत्र स्वगृहे नियतो वसन्।  
परेण तपसा युक्तः काश्यपस्त्रिदिवं गतः॥2.21.23॥

##### शब्दार्थः
पुत्र O son, काश्यपः Kasyapa, जननीम् his mother, शुश्रूषुः by serving, नियतः with selfdiscipline, स्वगृहे in his own home, वसन् while dwelling, परेण with the highest, तपसा with penance, युक्तः engaged in, त्रिदिवम् heaven, गतः went.

##### आङ्ग्लानुवादः
O son Kasyapa who led a life of selfdiscipline and served his mother at home, attained heaven credited with (the merit of) the highest penance.



#### श्लोकः
##### मूलम्
यथैव राजा पूज्यस्ते गौरवेण तथाऽस्म्यहम्।  
त्वां नाहमनुजानामि न गन्तव्यमितो वनम्॥2.21.24॥

##### शब्दार्थः
राजा king, गौरवेण out of reverence, ते to you, यथैव how, पूज्यः is worthy of homage, अहम् I, तथा हि in the same manner, अहम् I, त्वाम् to you, नानुजानामि will not permit, इतः from here, वनम् to the forest, न गन्तव्यम् shall not go.

##### आङ्ग्लानुवादः
Just as the king is worthy of your respectful homage, so am I. I will not permit you to go from here to the forest.



#### श्लोकः
##### मूलम्
त्वद्वियोगान्न मे कार्यं जीवितेन सुखेन वा।  
त्वया सह मम श्रेयस्तृणानामपि भक्षणम्॥2.21.25॥

##### शब्दार्थः
त्वद्वियोगात् by being separated from you, मे for me, जीवितेन with life, सुखेन वा or with happiness, कार्यम् any purpose, न not, त्वया सह along with you, मम to me, तृणानाम् of  
grass, भक्षणम् अपि feeding also, श्रेयः is preferable.

##### आङ्ग्लानुवादः
Separated from you, I have no use of this life or happiness. I prefer to live with you even if it means eating grass.



#### श्लोकः
##### मूलम्
यदि त्वं यास्यसि वनं त्यक्त्वा मां शोकलालसाम्।  
अहं प्रायमिहासिष्ये न हि शक्ष्यामि जीवितुम्॥2.21.26॥

##### शब्दार्थः
शोकलालसाम् overtaken by sorrow, माम् me, त्यक्त्वा after leaving, त्वम् you, वनम् to the forest, यास्यसि यदि if you depart, अहम् I, इह here, प्रायम् असिष्ये I shall seek death by fasting, जीवितुम् to live, न शक्ष्यामि हि I am not able.

##### आङ्ग्लानुवादः
If you depart for the forest leaving me griefstricken I cannot live. Here I shall seek death by fasting.



#### श्लोकः
##### मूलम्
ततस्त्वं प्राप्स्यसे पुत्र निरयं लोकविश्रुतम्।  
ब्रह्महत्यामिवाधर्मात्समुद्रस् सरितां पतिः॥2.21.27॥

##### शब्दार्थः
ततः after that, पुत्र O son, त्वम् you, सरितां पतिः lord of all rivers, समुद्रः ocean, अधर्मात्  through unrighteous conduct, ब्रह्महत्यामिव like slaying a brahmin, लोकविश्रुतम् renowned  in the world, निरयम् hell, प्राप्स्यसे will attain.

##### आङ्ग्लानुवादः
O son you will then fall into hell. As wellknown in the world, the ocean, the lord of rivers, incurred the guilt of slaying a brahmin through unrighteous conduct.



#### श्लोकः
##### मूलम्
विलपन्तीं तथा दीनां कौसल्यां जननीं ततः।  
उवाच रामो धर्मात्मा वचनं धर्मसंहितम्॥2.21.28॥

##### शब्दार्थः
ततः thereafter, धर्मात्मा virtuous, रामः Rama, दीनाम् miserable lady, तथा in that way, विलपन्तीम् lamenting, जननीम् to his mother, कौशल्याम् to Kausalya, धर्मसंहितम् consistent with righteousness, वचनम् words, उवाच said.

##### आङ्ग्लानुवादः
Thereafter, virtuous Rama addressed these words consistent with righteousness to his miserable mother Kausalya who was thus lamentingः



#### श्लोकः
##### मूलम्
नास्ति शक्तिः पितुर्वाक्यं समतिक्रमितुं मम।  
प्रसादये त्वां शिरसा गन्तुमिच्छाम्यहं वनम्॥2.21.29॥

##### शब्दार्थः
पितुः father's, वाक्यम् words (order), समतिक्रमितुम् to transgress, मम for me, शक्तिः power, नास्ति is not there, अहम् I, शिरसा bowing my head, प्रसादये I am propitiating, वनम् to forest, गन्तुम् to depart, इच्छामि wishing.

##### आङ्ग्लानुवादः
I do not have the power to transgress the orders of my father. Bowing my head I beseech you,  allow me to go to the forest.



#### श्लोकः
##### मूलम्
ऋषिणा च पितुर्वाक्यं कुर्वता व्रतचारिणा।  
गौर्हता जानता धर्मं कण्डुनाऽपि विपश्चिता॥2.21.30॥

##### शब्दार्थः
ऋषिणा by the sage, व्रतचारिणा by a man observing the vows, धर्मम् righteousness, जानता by the knower, विपश्चिता by a learned man, अपि even, कण्डुना by Kandu, पितुः father's, वाक्यम् command, कुर्वता carrying out, गौः cow, हता slew.

##### आङ्ग्लानुवादः
Learned sage Kandu who knew what is righteousness and a strict observant of vows, slew a cow for carrying out the command of his father.



#### श्लोकः
##### मूलम्
अस्माकं च कुले पूर्वं सगरस्याज्ञया पितुः।  
खनद्भिस्सागरैर्भूमिमवाप्तस्सुमहान्वधः॥2.21.31॥

##### शब्दार्थः
पूर्वम् earlier, अस्माकम् in our, कुले च race, पितुः of father, सगरस्य Sagara's, आज्ञया by command, भूमिम् earth, खनद्भिः by those excavating, सागरैः by the sons of Sagara, सुमहान् very great (fearful), वधः slaughter, आवाप्तः was met with.

##### आङ्ग्लानुवादः
Earlier the sons of Sagara, born in our family, while excavating the earth by the order of their father met a terrible death.



#### श्लोकः
##### मूलम्
जामद्ग्न्येन रामेण रेणुका जननी स्वयम्।  
कृत्ता परशुनाऽरण्ये पितुर्वचनकारिणा॥2.21.32॥

##### शब्दार्थः
पितुः father's, वचनकारिणा in obedience to the words, जामदग्न्येन by the son of Jamadagni, रामेण by Parasurama, जननी his mother, रेणुका Renuka, स्वयम् himself, अरण्ये in the forest, परशुना by an axe, कृत्ता was severed.

##### आङ्ग्लानुवादः
Parasurama, son of Jamadagni himself in obedience to the words of his father, decapitated his mother Renuka in the forest with an axe.



#### श्लोकः
##### मूलम्
एतैरन्यैश्च बहुभिर्देवि देवसमैः कृतम्।  
पितुर्वचनमक्लीबं करिष्यामि पितुर्हितम्॥2.21.33॥

##### शब्दार्थः
देवि O Devi, एतैः by these, देवसमैः by godlike people, बहुभिः many, अन्यैश्च by others also, पितुः father's, वचनम् words, अक्लीबम् fruitful, कृतम् was made, पितुः father's, हितम् wish, करिष्यामि I will do.

##### आङ्ग्लानुवादः
All of them including many other godlike persons, O Mother fulfilled the words of their father. I shall also make my father's wish come true.



#### श्लोकः
##### मूलम्
न खल्वेतन्मयैकेन क्रियते पितृशासनम्।  
एतैरपि कृतं देवि ये मया तव कीर्तिताः॥2.21.34॥

##### शब्दार्थः
देवि O Devi, मया by me, एकेन by me alone, एतत् this, पितृशासनम् father's command, न क्रियते has not been obeyed, मया by me, ये all those, तव to you, कीर्तिताः have been mentioned, एतैरपि even by them, कृतम् it has been done.

##### आङ्ग्लानुवादः
I am not O Devi the only one obeying my father's command. All I have mentioned to you did.



#### श्लोकः
##### मूलम्
नाहं धर्ममपूर्वं ते प्रतिकूलं प्रवर्तये।  
पूर्वैरयमभिप्रेतो गतो मार्गोऽनुगम्यते॥2.21.35॥

##### शब्दार्थः
अहम् I, प्रतिकूलम् contrary to the old practice, अपूर्वम् anything new, धर्मम् practice, ते to you, न प्रवर्तये I am not advancing, पूर्वैः by ancestors, अभिप्रेतः acceptable, गतः followed by them, अयम् this, मार्गः path, अनुगम्यते is being followed.

##### आङ्ग्लानुवादः
I am not advancing anything new, contrary to the existing practice. I am only following the trodden path of our ancestors.



#### श्लोकः
##### मूलम्
तदेतत्तु मया कार्यं क्रियते भुवि नान्यथा।  
पितुर्हि वचनं कुर्वन्न कश्चिन्नाम हीयते॥2.21.36॥

##### शब्दार्थः
भुवि in this world, कार्यम् duty, तत् एतत् that this(compliance with the command), मया by me, अन्यथा in any other manner, न क्रियते will not be done, पितुः father's, वचनम् orders, कुर्वन् while carrying out, कश्चित् any one, न हीयते नाम will not perish.

##### आङ्ग्लानुवादः
I will not do as duty anything contrary to what is done by others in this world. No one who obeys the commands of his father falls off the path of righteousness.



#### श्लोकः
##### मूलम्
तामेवमुक्त्वा जननीं लक्ष्मणं पुनरब्रवीत्।  
वाक्यं वाक्यविदां श्रेष्ठश्श्रेष्ठस्सर्वधनुष्मताम्॥2.21.37॥

##### शब्दार्थः
वाक्यविदाम् of the knowers of speech, श्रेष्ठः best man, सर्वधनुष्मताम् among all archers,  श्रेष्ठः best man, तां जननीम् his mother, एवम् thus, उक्त्वा having spoken, पुनः again, लक्ष्मणम् to Lakshmana, अब्रवीत् spoke.

##### आङ्ग्लानुवादः
One who is the best among the knowers of speech and best of all archers, Rama spoke to his mother in this manner and then said to Lakshmanaः



#### श्लोकः
##### मूलम्
तव लक्ष्मण जानामि मयि स्नेहमनुत्तमम्।  
विक्रमं चैव सत्त्वं च तेजश्च सुदुरासदम्॥2.21.38॥

##### शब्दार्थः
लक्ष्मण O Lakshmana, तव your, मयि in me, अनुत्तमम् exceedingly great, स्नेहम् affection, विक्रमं चैव also valour, सत्त्वं च also strength, सुदुरासदम् unassailable, तेजश्च energy, जानामि I know.

##### आङ्ग्लानुवादः
I know, O Lakshmana, your profound affection for me. I also know your valour,  strength and unassailable energy.



#### श्लोकः
##### मूलम्
मम मातुर्महद्दुःखमतुलं शुभलक्षण।  
अभिप्रायमविज्ञाय सत्यस्य च शमस्य च॥2.21.39॥

##### शब्दार्थः
शुभलक्षण O one of auspicious qualities (Lakshmana), सत्यस्य च of truth, शमस्य च of selfrestraint, अभिप्रायम् the meaning, अविज्ञाय without realising, मम मातुः my mother's, अतुलम् incomparable, महत् दुःखम् great grief.

##### आङ्ग्लानुवादः
O Lakshamana of auspicious qualities, since my mother is not aware of the significance of truth and selfrestraint, she is overcome with grief, great and incomparable.



#### श्लोकः
##### मूलम्
धर्मो हि परमो लोके धर्मे सत्यं प्रतिष्ठितम्।  
धर्मसंश्रितमेतच्च पितुर्वचनमुत्तमम्॥2.21.40॥

##### शब्दार्थः
धर्मः righteousness, लोके in this world, परमो हि is supreme, धर्मे in righteousness, सत्यम्  
truth, प्रतिष्ठितम् is established, एतत् this, उत्तमम् excellent, पितुः father's, वचनं च words, धर्मसंश्रितम् is supported by righteousness.

##### आङ्ग्लानुवादः
Righteousness alone is supreme in this world and truth is established in righteousness. This excellent command of our father is supported by righteousness.



#### श्लोकः
##### मूलम्
संश्रुत्य च पितुर्वाक्यं मातुर्वा ब्राह्मणस्य वा।  
न कर्तव्यं वृथा वीर धर्ममाश्रित्य तिष्ठता॥2.21.41॥

##### शब्दार्थः
वीर O hero, पितुः of father, मातुर्वा or of mother, ब्राह्मणस्य वा or of brahmins, संश्रुत्य having promised, धर्मम् righteouness, आश्रित्य having taken recourse, तिष्ठता by one who abides in, वाक्यम् words, वृथा in vain, न कर्तव्यम् is not to be done.

##### आङ्ग्लानुवादः
Any one, O hero, who has taken recourse to righteousness should not  allow the promise made to his father,  mother or a brahmin to go in vain.



#### श्लोकः
##### मूलम्
सोऽहं न शक्ष्यामि पितुर्नियोगमतिवर्तितुम्।  
पितुर्हिवचनाद्वीर कैकेय्याऽहं प्रचोदितः॥2.21.42॥

##### शब्दार्थः
वीर O warrior, सः अहम् such me, पितुः father's, नियोगम् command, अतिवर्तितुम् to transgress, न शक्ष्यामि I am not competent, पितुः father's, वचनात् from the words, अहम् I, कैकेय्या by Kaikeyi, प्रचोदितः हि urged.

##### आङ्ग्लानुवादः
O hero I cannot transgress the command of my father since at his instance only Kaikeyi urged me (to go to the forest).



#### श्लोकः
##### मूलम्
तदेतां विसृजानार्यां क्षत्रधर्माश्रितां मतिम्।  
धर्ममाश्रय मा तैक्ष्ण्यं मद्बुद्धिरनुगम्यताम्॥2.21.43॥

##### शब्दार्थः
तत् for that reason, अनार्याम् ignoble, क्षत्रधर्माश्रिताम् resorting to the duty of a kshatriya, मतिम् intellect, विसृज you may give up, धर्मम् righteousness, आश्रय adopt, तैक्ष्ण्यम् violence, मा do not follow, मद्बुद्धिः my thought, अनुगम्यताम् be followed.

##### आङ्ग्लानुवादः
Therefore, leave this ignoble thought, resort to the duty of a kshatriya, take the righteous path. Do not adopt violence. Follow my decision.



#### श्लोकः
##### मूलम्
तमेवमुत्त्वा सौहार्दाद्भ्रातरं लक्ष्मणाग्रजः।  
उवाच भूयः कौसल्यां प्राञ्जलिश्शिरसानतः॥2.21.44॥

##### शब्दार्थः
लक्ष्मणाग्रजः elder brother of Lakshmana, Rama, तम् that, भ्रातरम् his brother, सौहार्दात्  
affectionately, एवम् in this way, उत्त्वा having spoken, प्राञ्जलिः with folded hands, शिरसा with head, नतः down, भूयः again, कौशल्याम् to Kausalya, उवाच said.

##### आङ्ग्लानुवादः
Speaking affectionately to his brother Lakshmana, Rama with folded hands and head bowed  again addressed Kausalyaः



#### श्लोकः
##### मूलम्
अनुमन्यस्व मां देवि गमिष्यन्तमितो वनम्।  
शापिताऽसि मम प्राणैः कुरु स्वस्त्ययनानि मे॥2.21.45॥

##### शब्दार्थः
देवि O Devi, इतः from here, वनम् to the forest, गमिष्यन्तम् one who has decided to go, अनुमन्यस्व you may permit, मम me, प्राणैः with life, शापिता असि you are sworn, मे to me, स्वस्त्ययनानि all ceremonial means of securing prosperity, कुरु perform.

##### आङ्ग्लानुवादः
I have decided, O mother to go to the forest from here. Grant me the permission to do so. I swear on my life. Perform all the ceremonies for securing prosperity for me.



#### श्लोकः
##### मूलम्
तीर्णप्रतिज्ञश्च वनात्पुनरेष्याम्यहं पुरीम्।  
ययातिरिव राजर्षिःपुरा हित्वा पुनर्दिवम्॥2.21.46॥

##### शब्दार्थः
पुरा in the past, ययातिः Yayati, राजर्षिः rajarshi, दिवम् heaven, हित्वा having left,  पुनः again, दिवम् इव like heaven, अहम् I, तीर्ण प्रतिज्ञः having fulfilled my vow, वनात् from the forest, पुनः again, पुरीम् to the city (of Ayodhya), एष्यामि shall return.

##### आङ्ग्लानुवादः
Like rajarshi Yayati of yore who lost heaven and rejained it, I shall return from the  
forest to the city (of Ayodhya) after the vow is fulfilled.



#### श्लोकः
##### मूलम्
शोकस्सन्धार्यतां मात र्हृदये साधु मा शुचः।  
वनवासादिहैष्यामि पुनः कृत्वा पितुर्वचः॥2.21.47॥

##### शब्दार्थः
मात O mother, शोकः sorrow, हृदये in the heart, साधु prudently, सन्धार्यताम् be subdued, मा शुचः do not grieve, पितुः father's, वचः words, कृत्वा having fulfilled, वनवासात् from exile, पुनः again, इह here, एष्यामि will come back.

##### आङ्ग्लानुवादः
Do not grieve, O mother Be prudent enough to subdue your sorrow in your heart. Having fulfilled father's words, I shall come back from my sojourn in the forest.



#### श्लोकः
##### मूलम्
त्वया मया च वैदेह्या लक्ष्मणेन सुमित्रया।  
पितुर्नियोगे स्थातव्यमेष धर्मस्सनातनः॥2.21.48॥

##### शब्दार्थः
त्वया by you, मया च by me, वैदेह्या by Sita, लक्ष्मणेन by Lakshmana, सुमित्रया by Sumitra, पितुः  father's, नियोगे by the orders, स्थातव्यम् we shall abide, एषः this alone, सनातनः eternal, धर्मः law.

##### आङ्ग्लानुवादः
You, Sita, Lakshmana, Sumitra and I -- all of us shall abide by the words of my father. This indeed is eternal law.



#### श्लोकः
##### मूलम्
अम्ब संहृत्य सम्भारान् दुःखं हृदि निगृह्य च।  
वनवासकृता बुद्धिर्मम धर्म्याऽनु वर्त्यताम्॥2.21.49॥

##### शब्दार्थः
अम्ब O mother, सम्भारान् articles (for consecration), संहृत्य after withdrawing, दुःखम् sorrow, हृदि in the heart, निगृह्य च also after subduing, वनवासकृता relating to my dwelling in the forest, धर्म्या conforming to duty, मम बुद्धिः my thinking, अनुवर्त्यताम् follow.

##### आङ्ग्लानुवादः
O mother in withdrawing the articles (for consecration) and also in subduing the sorrow in your heart approve of my plan to dwell in the forest.



#### श्लोकः
##### मूलम्
एतद्वचस्तस्य निशम्य माता  
सुधर्म्यमव्यग्रमविक्लवं च।  
मृतेव संज्ञां प्रतिलभ्य देवी  
समीक्ष्य रामं पुनरित्युवाच॥2.21.50॥

##### शब्दार्थः
माता mother, देवी Devi (Kausalya), तस्य that Rama's, सुधर्म्यम् conforming to virtue, अव्यग्रम्  
unruffled, अविक्लवं च also without getting distressed, एतत् all this, वचः words, निशम्य having heard, मृतेव like a dead person, संज्ञाम् consciousness, प्रतिलभ्य having regained, रामम् Rama, समीक्ष्य having looked at intently, पुनः again, इति thus, उवाच said.

##### आङ्ग्लानुवादः
Having heard these words so unruffled and tranquil which conformed to  righteousness, mother (Kausalya), like a dead person regaining consciousness spoke to Rama againः



#### श्लोकः
##### मूलम्
यथैव ते पुत्र पिता तथाऽहं  
गुरुस् स्वधर्मेण सुहृत्तया च।  
न त्वाऽनुजानामि न मां विहाय  
सुदुःखितामर्हसि गन्तुमेवम्॥2.21.51॥

##### शब्दार्थः
पुत्र O my son, स्वधर्मेण by virtue of one's own duty, सुहृत्तया च out of affection, ते your, पिता father, यथैव as he is to you, तथा like that, अहम् I, गुरुः preceptor, त्वा you, न अनुजानामि do not permit, सुदुःखिताम् highly distressed, माम् me, विहाय leaving, एवम् in this manner, गन्तुम् to go, नार्हसि does not behove you.

##### आङ्ग्लानुवादः
By virtue of my own duty and affection towards you, O my son I am as much your preceptor as your father is. I will not grant you permission. You should not go, leaving me deeply distressed.



#### श्लोकः
##### मूलम्
किं जीवितेनेह विना त्वया मे  
लोकेन वा किं स्वधयाऽमृतेन।  
श्रेयो मुहूर्तं तव सन्निधानं  
ममेह कृत्स्नादपि जीवलोकात्॥2.21.52॥

##### शब्दार्थः
त्वया विना without you, मे to me, इह here, जीवितेन with life, किम् what is the purpose, लोकेन with the other world, स्वधया with the oblations (offered to manes), अमृतेन वा or with nectar or immortality available to the gods, किम् what use, मम for me, इह here,  
कृत्स्नात् entire, जीवलोकात् अपि even more than the world of human beings, मुहूर्तम् even for a moment, तव your, सन्निधानम् presence, श्रेयः more desirable.

##### आङ्ग्लानुवादः
What is the purpose of my life in this world without you? What purpose do I have with  the other world or with the oblations (offered to manes) or with nectar (availble to the gods). I would prefer one moment in your company to the whole world of living beings (without you).



#### श्लोकः
##### मूलम्
नरैरिवोल्काभिरपोह्यमानो  
महागजोऽध्वानमनुप्रविष्टः।  
भूयः प्रजज्वाल विलापमेवं  
निशम्य रामः करुणं जनन्याः॥2.21.53॥

##### शब्दार्थः
रामः Rama, एवम् in this way, करुणम् pitiful, जनन्याः mother's, विलापम् lamentation, निशम्य having heard, नरैः by men, उल्काभिः by meteors (fireworks), अपोह्यमानः being prevented, अध्वानम् the way, अनुप्रविष्टः entered, महागजः इव like a mighty elephant, भूयः still more, प्रजज्वाल was burning (within).

##### आङ्ग्लानुवादः
At the (inconsolable) lamentations of his mother, Rama was in flames (within) like a mighty elephant prevented from entering the highway by men with fireworks.



#### श्लोकः
##### मूलम्
स मातरं चैव विसंज्ञकल्पा  
मार्तं च सौमित्रिमभिप्रतप्तम्।  
धर्मे स्थितो धर्म्यमुवाच वाक्यं  
यथा स एवार्हति तत्र वक्तुम्॥2.21.54॥

##### शब्दार्थः
धर्मे in righteousness, स्थितः abiding, सः that Rama, विसंज्ञकल्पाम् like one who has fallen into a swoon, मातरं चैव to his mother also, अभिप्रतप्तम् tormented with suffering, सौमित्रिम् to Lakshmana, तत्र at that time, यथा in such a way, वक्तुम् to speak, स एव he alone, अर्हति is competent (in that way), धर्म्यम् endowed with  righteousness, वाक्यम् words, उवाच  
said.

##### आङ्ग्लानुवादः
Rama, centred on righteousness, again addressed his mother who had almost  fainted and Lakshmana who was deeply distressed. As his words were consistent with righteousness, he alone was competent to speak that way.



#### श्लोकः
##### मूलम्
अहं हि ते लक्ष्मण नित्यमेव  
जानामि भक्तिं च पराक्रमं च।  
मम त्वभिप्रायमसन्निरीक्ष्य  
मात्रा सहाभ्यर्दसि मां सुदुःखम्॥2.21.55॥

##### शब्दार्थः
लक्ष्मण O Lakshmana, अहम् I, नित्यमेव always, ते your, भक्तिं च also devotion, पराक्रमं च valour too, जानामि know, तु but, मम my, अभिप्रायम् intention, असन्निरीक्ष्य without probing, मात्रा सह along with my mother, माम् me, सुदुःखम् severe pain, अभ्यर्दसि you are tormenting.

##### आङ्ग्लानुवादः
I know your devotion (to me) and your valour, O Lakshmana But now, without understanding my intention you are causing me and mother severe pain and torment.



#### श्लोकः
##### मूलम्
धर्मार्थकामाः खलु तात लोके  
समीक्षिता धर्मफलोदयेषु।  
ते तत्र सर्वे स्युरसंशयं मे  
भार्येव वश्याऽभिमता सुपुत्रा॥2.21.56॥

##### शब्दार्थः
तात O dear one, लोके in this world, धर्मफलोदयेषु obtaining the fruits of righteousness, धर्मार्थकामाः righteousness, wealth and objects of desire, समीक्षिताः are considered, वश्या obedient, अभिमता beloved, सुपुत्रा having good sons, भार्येव like a wife, तत्र in that  (righteousness), ते सर्वे all these (dharma, artha and kama), स्युः will remain, मे to me, असंशयम् there is no doubt.

##### आङ्ग्लानुवादः
Dharma,artha and kama, O my dear are adjudged in this world according to the fruits of righteous action. All these three are doubtless there (in my decision to go to the forest), like obedience in a wife and love for the mother in good sons.



#### श्लोकः
##### मूलम्
यस्मिंस्तु सर्वे स्युरसन्निविष्टा  
धर्मो यतस् स्यात्तदुपक्रमेत।  
द्वेष्यो भवत्यर्थपरो हि लोके  
कामात्मता खल्वपि न प्रशस्ता॥2.21.57॥

##### शब्दार्थः
यस्मिन् in whichever man, सर्वे all these (three), असन्निविष्टाः स्युः are not combined, यतः by which, धर्मः righteousness, स्यात् is present, तत् that one, उपक्रमेत should be performed, लोके in the world, अर्थपरः a seeker of wealth, द्वेष्यः is abhorred, भवति हि happens, कामात्मतापि subjecting to fulfilment of desires also, न प्रशस्ता खलु is not  admired (by the wise).

##### आङ्ग्लानुवादः
If actions which combine these three (dharma, artha and kama), cannot be performed (which is likely), resort to righteousness. (For) one who seeks wealth is abhorred and one who seeks fulfilment of desires does not attract admiration in this world.



#### श्लोकः
##### मूलम्
गुरुश्च राजा च पिता च वृद्धः  
क्रोधात्प्रहर्षाद्यदि वाऽपि कामात्।  
यद्व्यादिशेत्कार्यमवेक्ष्य धर्मं  
कस्तन्न कुर्यादनृशंसवृत्तिः।2.21.58॥

##### शब्दार्थः
गुरुश्च the precepter, राजा च the king also, वृद्धः च an old man, पिता च also father, क्रोधात् due to anger, प्रहर्षात् due to joy, यदि वा or, कामात् अपि even due to passion, यत् such, कार्यम् act, व्यादिशेत् commands, तत् that one, धर्मम् as rightful duty, अवेक्ष्य having seen, अनृशंसवृत्तिः no tendency to cruelty, कः who, न कुर्यात् will not do.

##### आङ्ग्लानुवादः
Whatever a preceptor, an old man, a king and a father commands whether it is out of anger or pleasure or passion must be carried out as dharma. Who will not do it unless he is heartless?



#### श्लोकः
##### मूलम्
स वै न शक्नोमि पितुः प्रतिज्ञा  
मिमामकर्तुं सकलां यथावत्।  
स ह्यावयोस्तात गुरुर्नियोगे  
देव्याश्च भर्ता स गतिस् सधर्मः॥2.21.59॥

##### शब्दार्थः
सः that kind of me, पितुः father's, सकलाम् completely, इमां प्रतिज्ञाम् this promise, यथावत् as it is, अकर्तुम् not to execute, न शक्नोमि वै for sooth I am not competent, तात O my dear, सः he, नियोगे in command, आवयोः for both of us, गुरुः हि is preceptor, देव्याश्च of mother also, सः he,  भर्ता husband, सः he, गतिः is refuge, धर्मः virtue.

##### आङ्ग्लानुवादः
It is impossible for me not to execute the promise completely, O my dear, he (Dasaratha) is our preceptor and, therefore, fit to command us. Even for  mother Kausalya, he is her husband, her refuge and her dharma.



#### श्लोकः
##### मूलम्
तस्मिन्पुनर्जीवति धर्मराजे  
विशेषतस्स्वे पथि वर्तमाने।  
देवी मया सार्धमितोऽपगच्छेत्  
कथं स्विदन्या विधवेव नारी॥2.21.60॥

##### शब्दार्थः
धर्मराजे when the king of righteousness, तस्मिन् himself, जीवति while he is living, विशेषतः specially, स्वे his own, पथि in the path, वर्तमाने while he is moving, देवी mother Kausalya, अन्या other, विधवा नारीव like a widow, मया सार्धम् along with me, कथं स्वित्  how, इतः from here, अपगच्छेत् shall come away.

##### आङ्ग्लानुवादः
While the righteous king is living, more importantly treading the righteous path, how  
can mother Kausalya, like an ordinary widow, accompany me leaving this city?



#### श्लोकः
##### मूलम्
सा माऽनुमन्यस्व वनं व्रजन्तं  
कुरुष्व नस् स्वस्त्ययनानि देवि।  
यथा समाप्ते पुनराव्रजेयं  
यथा हि सत्येन पुनर्ययातिः॥2.21.61॥

##### शब्दार्थः
देवि O mother, सा such you, वनम् to the forest, व्रजन्तम् departing, मा me, अनुमन्यस्व allow, सत्येन by the strength of truth, ययातिः Yayati, यथा just like, पुनः again, समाप्ते after completion of the term, यथा as, पुनः again, अव्रजेयम् I shall come back, स्वस्त्ययनानि ceremonies causing prosperity, कुरुष्व you may perform.

##### आङ्ग्लानुवादः
Grant me permission O mother, to depart for the forest. Bless me and perform ceremonies for my wellbeing so that I shall return (to the city) after completion (of my exile) like Yayati (who came back to heaven) with the strength of truth.



#### श्लोकः
##### मूलम्
यशो ह्यहं केवलराज्यकारणा  
न्न पृष्ठतः कर्तुमलं महोदयम्।  
अदीर्घकाले न तु देवि जीविते  
वृणेऽवरामद्य महीमधर्मतः॥2.21.62॥

##### शब्दार्थः
केवलराज्यकारणात् only for the sake of the kingdom, अहम् I, महोदयम् great, यशः glory, पृष्ठतः कर्तुम् to push it back, न अलम् must not, देवि O Mother, अदीर्घकाले in a short duration, जीविते in life, अद्य now, अवराम् insignificant, महीम् earth, अधर्मतः unrighteously, न वृणे will not choose.

##### आङ्ग्लानुवादः
I will not forsake this great glory (of fulfilling my father's promise) for the sake of the kingdom. In this transient existence O mother, I do not wish to acquire this insignificant earth unrighteously.



#### श्लोकः
##### मूलम्
प्रसादयन्नरवृषभस् समातरं  
पराक्रमाज्जिगमिषुरेव दण्डकान्।  
अथानुजं भृशमनुशास्य दर्शनं  
चकार तां हृदि जननीं प्रदक्षिणम्॥2.21.63॥

##### शब्दार्थः
सः that, नरवृषभः excellent among men, पराक्रमात् courageously, दण्डकान् to Dandaka forest, जिगमिषुरेव wishes to go to, मातरम् to mother, प्रसादयन् while pacifying, अथ thereafter, अनुजम् to brother, भृशम् exceedingly, दर्शनम् good intention, अनुशास्य ह having disciplined (instructed), हृदि in his heart, तां जननीम् his mother, प्रदक्षिणं चकार circumambulated.

##### आङ्ग्लानुवादः
Rama, the best among men, thus pacified his mother insisting on his desire to depart for Dandaka forest with courage. And elaborately instructed his brother about his good intentions after which he circumambulated his mother with all his heart.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे एकविंशस्सर्गः॥  
Thus ends the twentyfirst sarga of Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/03-nirgamaH/021_laxmaNasya_vIryoktiH.md">
<details><summary><h3>भूषणम् ...{Loading}...</h3></summary>



न तं पश्याम्यहं लोके परोक्षमपि यो नरः ।  

स्वमित्रोपि निरस्तोपि यो ऽस्य दोषमुदाहरेत्  ॥  २।२१।५  ॥   

दोषाभावे किं प्रमाणमित्याशङ्क्य न तावच्छब्द इत्याह--नेति । स्वमित्रोपि
सुतरां शत्रुरपि । निरस्तोपि केनचिदपराधेन तिरस्कृतोपि । नरः
असुरश्चेद्वदेत् परोक्षमपि प्रत्यक्षे का कथेति भावः । दोषं यं कञ्चिदपि
उदाहरेत् वदेत् । तं लोके कुत्रापि न पश्यामि  ॥  २।२१।५  ॥   

  

देवकल्पमृजुं दान्तं रिपूणामपि वत्सलम् ।  

अवेक्षमाणः को धर्मं त्यजेत् पुत्रमकारणात्  ॥  २।२१।६  ॥   

नाप्यनुमानं प्रत्यक्षं चेत्याह--देवकल्पमिति । देवकल्पम् "ईषदसमाप्तौ--"
इत्यादिना कल्पप्प्रत्ययः । देवसमानं नित्यशुद्धमिति यावत् । ऋजुं
करणत्रयार्जवयुक्तम् प्रजाच्छन्दानुवर्त्तिनं वा । दान्तं दमितम्, गुरुभिः
शिक्षितमित्यर्थः । निगृहीतेन्द्रियं वा । रिपूणां कैकेय्यादीनामपि वत्सलम्
। धर्मं धर्मस्वरूपम् । पुत्रं कारणे सत्यपि त्यागानर्हसम्बन्धम् ।
अवेक्षमाणः पश्यन् । यद्वा धर्ममवक्षमाणः धार्मिकः अकारणात् दोषं विनापि
त्यजेत्  ॥  २।२१।६  ॥   

  

तदिदं वचनं राज्ञः पुनर्बाल्यमुपेयुषः ।  

पुत्रः को हृदये कुर्याद्राजवृत्तमनुस्मरन्  ॥  २।२१।७  ॥   

तदिति । बाल्यं बालभावम्, कामपारवश्यमित्यर्थः । राजवृत्तं राजनीतिम्  ॥ 
२।२१।७  ॥   

  

यावदेव न जानाति कश्चिदर्थमिमं नरः ।  

तावदेव मया सार्द्धमात्मस्थं कुरु शासनम्  ॥  २।२१।८  ॥   

यावदिति । शास्यत इति शासनं राज्यम् । आत्मस्थं कुरु स्वाधीनं
कुर्वित्यर्थः  ॥  २।२१।८  ॥   

  

मया पार्श्वे सधनुषा तव गुप्तस्य राघव ।  

कः समर्थो ऽधिकं कर्तुं कृतान्तस्येव तिष्ठतः  ॥  २।२१।९  ॥   

मयेति । तवाधिकं कर्त्तुं तव पौरुषादधिकं पौरुषं कर्त्तुमित्यर्थः  ॥ 
२।२१।९  ॥   

  

निर्मनुष्यामिमां सर्वामयोध्यां मनुजर्षभ ।  

करिष्यामि शरैस्तीक्ष्णैर्यदि स्थास्यति विप्रिये  ॥  २।२१।१०  ॥   

निर्मनुष्यामिति । विप्रिये प्रातिकूल्ये  ॥  २।२१।१०  ॥   

  

भरतस्याथ पक्ष्यो वा यो वा ऽस्य हितमिच्छति ।  

सर्वानेतान् वधिष्यामि मृदुर्हि परिभूयते  ॥  २।२१।११  ॥   

भरतस्येति । पक्ष्यः सहायभूतो वर्गः  ॥  २।२१।११  ॥   

  

प्रोत्साहितो ऽयं कैकेय्या स दुष्टो यदि नः पिता ।  

अमित्रभूतो निस्सङ्गं वध्यतां बध्यतामपि  ॥  २।२१।१२  ॥   

प्रोत्साहित इति । अमित्रभूतो यदि शत्रुपक्षसहायभूतश्चेदित्यर्थः  ॥ 
२।२१।१२  ॥   

  

गुरोरप्यवलिप्तस्य कार्याकार्यमजानतः ।  

उत्पथं प्रतिपन्नस्य कार्यं भवति शासनम्  ॥  २।२१।१३  ॥   

स्वोक्तार्थे धर्मशास्त्रं प्रमाणयति--गुरोरिति । अवलिप्तस्य गर्वितस्य ।
उत्पथम् अमर्यादाम्  ॥  २।२१।१३  ॥   

  

बलमेष किमाश्रित्य हेतुं वा पुरुषर्षभ ।  

दातुमिच्छति कैकेय्यै राज्यं स्थितमिदं तव  ॥  २।२१।१४  ॥   

त्वया चैव मया चैव कृत्वा वैरमनुत्तमम् ।  

कास्य शक्तिः श्रियं दातुं भरतायारिशासन  ॥  २।२१।१५  ॥   

बलमिति । बलं राजत्वप्रयुक्तबलम् । हेतुं वरदानरूपहेतुं वा  ॥  २।२१।१४१५
 ॥   

  

अनुरक्तो ऽस्मि भावेन भ्रातरं देवि तत्त्वतः ।  

सत्येन धनुषा चैव दत्तेनेष्टेन ते शपे  ॥  २।२१।१६  ॥   

दीप्तमग्निमरण्यं वा यदि रामः प्रवेक्ष्यति ।  

प्रविष्टं तत्र मां देवि त्वं पूर्वमवधारय  ॥  २।२१।१७  ॥   

हरामि वीर्याद्दुःखं ते तमः सूर्य इवोदितः ।  

देवी पश्यतु मे वीर्यं राघवश्चैव पश्यतु  ॥  २।२१।१८  ॥   

\[हनष्ये पितरं वृद्धं कैकेय्यासक्तमानसम् ।  

कृपणं च स्थितं बाल्ये वृद्धभावेन गर्हितम्  ॥   ॥ \]  

एतत्तु वचनं श्रुत्वा लक्ष्मणस्य महात्मनः ।  

उवाच रामं कौसल्या रुदन्ती शोकलालसा  ॥  २।२१।१९  ॥   

अनुरक्त इति । दत्तेन दानेन । इष्टेन देवार्चनादिना  ॥  २।२१।१६१९  ॥   

  

भ्रातुस्ते वदतः पुत्र लक्ष्मणस्य श्रुतं त्वया ।  

यदत्रानन्तरं कार्यं कुरुष्व यदि रोचते  ॥  २।२१।२०  ॥   

भ्रातुरिति । श्रुतम् वाक्यजातमिति शेषः । परमधार्मिकराममातृत्वाच्चापलं
विहाय यदि रोचते इत्युक्तवती  ॥  २।२१।२०  ॥   

  

न चाधर्म्यं वचः श्रुत्वा सपत्न्या मम भाषितम् ।  

विहाय शोकसन्तप्तां गन्तुमर्हसि मामितः  ॥  २।२१।२१  ॥   

पितृवचनपरिपालकस्य रामस्य लक्ष्मणवचनमसह्यमिति ज्ञात्वाह--न चेत्यादिना  ॥ 
२।२१।२१  ॥   

  

धर्मज्ञ यदि धर्मिष्ठो धर्मं चरितुमिच्छसि ।  

शुश्रूष मामिहस्थस्त्वं चर धर्ममनुत्तमम्  ॥  २।२१।२२  ॥   

धर्मज्ञेति । "एभ्यो मातागरीयसी" इतिवचनं हृदि निधायाह--शुश्रूष मामिति  ॥ 
२।२१।२२  ॥   

  

शुश्रूषुर्जननीं पुत्रः स्वगृहे नियतो वसन् ।  

परेण तपसायुक्तः काश्यपस्त्रिदिवं गतः  ॥  २।२१।२३  ॥   

शुश्रूषुरिति । कश्यपपुत्रेष्वेकः स्वगृहे मातृशुश्रूषारूपमहातपसा त्रिदिवं
प्राप्तवानिति गम्यते  ॥  २।२१।२३  ॥   

  

यथैव राजा पूज्यस्ते गौरवेण तथा ह्यहम् ।  

त्वां नाहमनुजानामि न गन्तव्यमितो वनम्  ॥  २।२१।२४  ॥   

त्वद्वियोगान्न मे कार्यं जीवितेन सुखेन वा ।  

त्वया सह ममश्रेयस्तृणानामपि भक्षणम्  ॥  २।२१।२५  ॥   

यथेति । नानुजानामि अनुज्ञां न करोमि  ॥  २।२१।२४२५  ॥   

  

यदि त्वं यास्यसि वनं त्यक्त्वा मां शोकलालसाम् ।  

अहं प्रायमिहासिष्ये न हि शक्ष्यामि जीवितुम्  ॥  २।२१।२६  ॥   

यदीति । प्रायं प्रापयोपवेशनम्, अनशनदीक्षामिति यावत्  ॥  २।२१।२६  ॥   

  

ततस्त्वं प्राप्स्यसे पुत्र निरयं लोकविश्रुतम् ।  

ब्रह्महत्यामिवाधर्मात् समुद्रः सरितां पतिः  ॥  २।२१।२७  ॥   

विलपन्तीं तदा दीनां कौसल्यां जननीं ततः ।  

उवाच रामो धर्मात्मा वचनं धर्मसंहितम्  ॥  २।२१।२८  ॥   

तत इति । निरयशब्देन दुःखं लक्ष्यते । अधर्मात् पिप्पलादविषये कृतादपकारात्
। ब्रह्महत्यामिव ब्राह्मणनिमित्तका हिंसा ब्रह्महत्येति व्युत्पत्त्या
पिप्पलादोत्पादितकृत्यया समुद्रस्य प्राप्तं दुःखं ब्रह्महत्येत्युच्यते ।
पिप्पलादेन कृत्योत्पादनं च "पिप्पलादसमुत्पन्ने कृत्ये लोकभयंकरि । पाषाणं
ते मया दत्तमाहारार्थं प्रकल्पितम्  ॥ " इति प्रसिद्धम्।
साक्षात्समुद्रकर्तृकब्रह्महत्याया अश्रवणादेवं व्याख्यातम्। यद्वा
शुश्रूषुरित्यत्र काश्यपः पूर्वजन्मनि मातृशुश्रूषां कृत्वा तत्फलत्वेन
दिवं गत्वा प्रजापतित्वं च गतवानिति पुराणकथा। उत्तरत्र समुद्रः किल
मातृदुःखजननरूपाधर्माद्ब्रह्महत्यां ब्रह्महत्याप्राप्यनरकविशेषान्
प्राप्तवानिति पौराणिकी कथा  ॥  २।२१।२७२८  ॥   

  

नास्ति शक्तिः पितुर्वाक्यं समतिक्रमितुं मम ।  

प्रसादये त्वां शिरसा गन्तुमिच्छाम्यहं वनम्  ॥  २।२१।२९  ॥   

नास्तीति । शक्तिः उत्साहः । पितृवचनस्य त्वद्वचनापेक्षया प्राथमिकत्वादिति
भावः  ॥  २।२१।२९  ॥   

  

ऋषिणा च पितुर्वाक्यं कुर्वता व्रतचारिणा ।  

गौर्हता जानता धर्मं कण्डुनापि विपश्चिता  ॥  २।२१।३०  ॥   

अस्माकं च कुले पूर्वं सगरस्याज्ञया पितुः ।  

खनद्भिः सागरैर्भूमिमवाप्तः सुमहान् वधः  ॥  २।२१।३१  ॥   

जामदग्न्येन रामेण रेणुका जननी स्वयम् ।  

कृत्ता परशुना ऽरण्ये पितुर्वचनकारिणा  ॥  २।२१।३२  ॥   

मद्विपत्तिकरं कथं करिष्यसीत्यत्राह--ऋषिणेत्यादिना  ॥  २।२१।३०३२  ॥   

  

एतैरन्यैश्च बहुभिर्देवि देवसमैः कृतम् ।  

पितुर्वचनमक्लीबं करिष्यामि पितुर्हितम्  ॥  २।२१।३३  ॥   

न खल्वेतन्मयैकेन क्रियते पितृशासनम् ।  

एतैरपि कृतं देवि ये मया तव कीर्त्तिताः  ॥  २।२१।३४  ॥   

एतैरिति । अक्लीबम् अकातरम्, अक्लिष्टमिति यावत्  ॥  २।२१।३३३४  ॥   

  

नाहं धर्ममपूर्वं ते प्रतिकूलं प्रवर्त्तये ।  

पूर्वैरयमभिप्रेतो गतो मार्गो ऽनुगम्यते  ॥  २।२१।३५  ॥   

नेति । अपूर्वम् अभिनवम् । अभिप्रेतः अङ्गीकृतमित्यर्थः । सर्वसम्मत
इतिवार्थः । तेन  

चन्द्रकृततारागमनादिव्यावृत्तिः । ननु "दृष्टोधर्मव्यतिक्रमः साहसं च
पूर्वेषाम्" इति मातृवधादिकं साहसत्वेन निन्दितमिति चेन्न साहसस्य
पितृनियुक्तव्यतिरिक्तविषयत्वात् ।
व्याख्यातृभिस्तदुदाहरणमज्ञानविजृम्भितम् । "पितुः शतगुणं मातां
गौरवेणातिरिच्यते" इति तु शुश्रूषामात्रे न तु वचनकरणे, पितुरेव
नियन्तृत्वात् । अत एव "माता भस्त्रा पितुः पुत्रो यस्माज्जातः स एव सः"
इति वचनेनाप्यविरोधः  ॥  २।२१।३५  ॥   

  

तदेतत्तु मया कार्यं क्रियते भुवि नान्यथा ।  

पितुर्हि वचनं कुर्वन्न कश्चिन्नाम हीयते  ॥  २।२१।३६  ॥   

तदिति । तत्तस्मात्कारणात् भुवि कार्यं कर्त्तव्यम्, एतत् पितृवचनं मया
त्वन्यथा न क्रियत इति सम्बन्धः । हि यस्मात् पितृवचनं कुर्वन् कश्चिन्न
हीयते नाम । नामेति प्रसिद्धौ  ॥  २।२१।३६  ॥   

  

तामेवमुक्त्वा जननीं लक्ष्मणं पुनरब्रवीत् ।  

वाक्यं वाक्यविदां श्रेष्ठः श्रेष्ठः सर्वधनुष्मताम्  ॥  २।२१।३७  ॥   

तव लक्ष्मण जानामि मयि स्नेहमनुत्तमम् ।  

विक्रमं चैव सत्त्वं च तेजश्च सुदुरासदम्  ॥  २।२१।३८  ॥   

तामिति । पुनः अनन्तरमित्यर्थः  ॥  २।२१।३६३८  ॥   

  

मम मातुर्महद्दुःखमतुलं शुभलक्षण ।  

अभिप्रायमवि(भि)ज्ञाय सत्यस्य च शमस्य च  ॥  २।२१।३९  ॥   

ममेति । सत्यस्य धर्मस्य अभिप्रायं रहस्यम् । अविज्ञाय मम मातुः अतुलं
महद्दुःखं जायत इति शेषः । धर्मरहस्यं जानन्नपि त्वं किमर्थमेवं वदसीति
भावः  ॥  २।२१।३९  ॥   

  

धर्मो हि परमो लोके धर्मे सत्यं प्रतिष्ठितम् ।  

धर्मसंश्रितमेतच्च पितुर्वचनमुत्तमम्  ॥  २।२१।४०  ॥   

धर्मतत्त्वमाह--धर्मो हीति । लोके पुरुषार्थेषु धर्मः परमः प्राथमिकः
प्रधानभूतः । ततः किमित्यत्राह धर्मे सत्यं प्रतिष्ठितमिति ।
धर्मैकपर्यवसायि सत्यमित्यर्थः । उत्तमं मातृवचनापेक्षया उत्कृष्टम् । एतत्
पितृवचनं च धर्मसंश्रितं धर्मैकफलकम्  ॥  २।२१।४०  ॥   

  

संश्रुत्य च पितुर्वाक्यं मातुर्वा ब्राह्मणस्य वा ।  

न कर्त्तव्यं वृथा वीर ध्ार्ममाश्रित्य तिष्ठता  ॥  २।२१।४१  ॥   

एवं सत्यवचनं पितृवचनकरणं च द्वयमपि धर्मनिमित्तमित्युक्तम् । तत्र सत्यस्य
कर्त्तव्यत्वमाह--संश्रुत्येति । धर्ममाश्रित्य तिष्ठता धर्मरूफलमिच्छता  ॥ 
२।२१।४१  ॥   

  

सोहं न शक्ष्यामि पितुर्नियोगमतिवर्तितुम् ।  

पितुर्हि वचनाद्वीर कैकेय्या ऽहं प्रचोदितः  ॥  २।२१।४२  ॥   

पितृवचनकरणस्य कर्त्तव्यत्वमाह--सोहमिति । प्रतिज्ञातवानहमित्यर्थः ।
नियोगम् आज्ञाम् । पितृवचनत्वाभावं परिहरति पितुर्हीति । पितृवचनकरणं सत्यं
च एकैकमेव धर्ममूलं कार्यम् किं पुनर्मिलितमिति भावः  ॥  २।२१।४२  ॥   

  

तदेनां विसृजानार्यां क्षत्रधर्माश्रितां मतिम् ।  

धर्ममाश्रय मा तैक्ष्ण्यं मद्बुद्धिरनुगम्यताम्  ॥  २।२१।४३  ॥   

तमेवमुक्त्वा सौहार्दादभ्रातरं लक्ष्मणाग्रजः ।  

उवाच भूयः कौसल्यां प्राञ्जलिः शिरसा नतः  ॥  २।२१।४४  ॥   

अनुमन्यस्व मां देवि गमिष्यन्तमितो वनम् ।  

शापितासि मम प्राणैः कुरु स्वस्त्ययनानि मे  ॥  २।२१।४५  ॥   

एवं सत्यरहस्यमुक्त्वा शमस्य तत्त्वमाह--तदिति । अनार्यां दुष्टाम् पितरमपि
हत्वा राज्यं कुर्यामित्येवंरूपाम् । क्षत्त्रधर्माश्रितां
केवलशूरधर्माश्रिताम् । रौद्रशाठ्यसहितक्षत्त्रधर्माश्रितामितिवार्थः ।
क्षत्र्रधर्मस्य तथात्वं प्रतिपादितं महाभारते राजधर्मे-- "क्षत्र्रधर्मो
महारौद्रः शठकृत्य इति स्मृतः" इति । तादृशीं मतिं विसृज किन्तु
धर्ममप्याश्रय, मा तैक्ष्ण्यम् । इतःपरमपि क्रौर्यं माश्रय । मद्बुद्धिः मम
बुद्धिः । अनुगम्यताम् अनुवर्त्यताम् । लोकायतवत्केवलनीतिर्नाश्रयणीया
किन्तु धर्ममाश्रिता नीतिरित्यर्थः । अस्मिन् हि शास्त्रे
धर्मस्थापनमुच्यते, स्थापनं च धर्ममन्तरेण केवलनीतिरेवार्थसाधनमिति
लोकायतमतनिरासेन प्रवर्त्तनम् । तेन तत्रतत्र लक्ष्मणमुखेन लोकायते
प्रवर्तिते उपन्यस्ते तन्निरासेन रामेण धर्मः स्थाप्यत इति रहस्यम्  ॥ 
२।२१।४३४५  ॥   

  

तीर्णप्रतिज्ञश्च वनात् पुनरेष्याम्यहं पुरीम् ।  

ययातिरिव राजर्षिः पुरा हित्वा पुनर्दिवम्  ॥  २।२१।४६  ॥   

शोकः सन्धार्यतां मातर्हृदये साधुमा शुचः ।  

वनवासादिहैष्यामि पुनः कृत्वा पितुर्वचः  ॥  २।२१।४७  ॥   

किं ते मद्वचनं न कर्त्तव्यमित्याशङ्क्य प्रथमप्रवृत्तपितृवचनकरणानन्तरं
क्रियत इत्याह--तीर्णप्रतिज्ञ इति । ययातिः स्वर्गात् भ्रष्टः पुनः स्वर्गं
गत इति महाभारते प्रसिद्धम्  ॥  २।२१।४६४७  ॥   

  

त्वया मया च वैदेह्या लक्ष्मणेन सुमित्रया ।  

पितुर्नियोगे स्थातव्यमेष धर्मः सनातनः  ॥  २।२१।४८  ॥   

न केवलं ममैवायं भारः किन्तु युष्माकमपीत्याह--त्वयेत्यादिश्लोकेन  ॥ 
२।२१।४८  ॥   

  

अम्ब संहृत्य सम्भारान् दुःखं हृदि निगृह्य च ।  

वनवासकृता बुद्धिर्मम धर्म्यानुवर्त्त्यताम्  ॥  २।२१।४९  ॥   

अम्बेति । सम्भारान् पूजाद्रव्याणि  ॥  २।२१।४९  ॥   

  

एतद्वचस्तस्य निशम्य माता सुधर्म्यमव्यग्रमविक्लवं च ।  

मृतेव संज्ञां प्रतिलभ्य देवी समीक्ष्य रामं पुनरित्युवाच  ॥  २।२१।५०  ॥   

एतदिति । अव्यग्रम् अनाकुलम् । "व्यग्रो व्यासक्त आकुलः" इत्यमरः ।
अविक्लवम् अविह्वलम्, दृढनिश्चयप्रतिपादकमित्यर्थः । मृतेव मूर्च्छितेति
यावत्  ॥  २।२१।५०  ॥   

  

यथ्ौव ते पुत्र पिता तथाहं गुरुः स्वधर्मेण सुहृत्तया च ।  

न त्वानुजानामिन मां विहाय सुदुःखितामर्हसि गन्तुमेवम्  ॥  २।२१।५१  ॥   

यथेति । सुहृत्तया स्नेहेन । एवं सुदुःखितामिति सम्बन्धः  ॥  २।२१।५१  ॥   

  

किं जीवितेनेह विना त्वया मे लोकेन वा किं स्वधया ऽमृतेन ।  

श्रेयो मुहूर्त्तं तव सन्निधानं ममेह कृत्स्नादपि जीवलोकात्  ॥  २।२१।५२
 ॥   

ननूक्तं राजनियोगस्त्वयाप्यनुवर्तनीय इति तत्राह--किमिति । लोकेन परलोकेन ।
स्वधया पितृलोकप्राप्तिसिद्धया किं प्रयोजनमित्यर्थः । अमृतेन
स्वर्गलोकप्राप्तिसिद्धेनामृतेन किं प्रयोजनम् ? कृत्स्नादपि जीवलोकात्
आनन्दहेतुभूतमहर्लोकाद्युपरितनलोकान्तर्वर्तिजीववर्गात्,
सन्निहितादितिश्ोषः  ॥  २।२१।५२  ॥   

  

नरैरिवोल्काभिरपोह्यमानो महागजो ऽध्वानमनुप्रविष्टः ।  

भूयः प्रजज्वाल विलापमेनं निशम्य रामः करुणं जनन्याः  ॥  २।२१।५३  ॥   

एवं मातृकारुण्येपि धर्म एव स्थिरो ऽभूदित्याह--नरैरिति । नरैर्गजग्राहिभिः
। उल्काभिः साधनैः अपोह्यमानः निवार्यमाणोपि । अध्वानं मार्गम् ।
अनुप्रविष्टो महागज इव मात्रादिवाक्येन वार्यमाणोपि धर्ममनुप्रविष्टो रामः
भूयः प्रजज्वाल संरब्धो ऽभूत्, स्वमार्ग एव स्थितोभूदित्यर्थः । अत्र
नरैरित्युपमानगतबहुवचनेन पुनः सौमित्रिणापि तथैवोक्तमिति गम्यते । अत एव
मातरं सौमित्रिं चेति वक्ष्यते  ॥  २।२१।५३  ॥   

  

स मातरं चैव विसंज्ञकल्पामर्त्तं च सौमित्रिमभिप्रतप्तम् ।  

धर्मे स्थितो धर्म्यमुवाच वाक्यं यथा स एवार्हति तत्र वक्तुम्  ॥  २।२१।५४
 ॥   

स इति । तत्र तस्मिन्धर्मसङ्कटे । अतिकृच्छ्रावस्थायाम्
एतादृशधर्मैकनिष्णातपुरुषान्तरस्याभावात् स एवार्हतीति वाल्मीकिः स्तौति  ॥ 
२।२१।५४  ॥   

  

अहं हि ते लक्ष्मण नित्यमेव जानामि भक्तिं च पराक्रमं च ।  

मम त्वभिप्रायमसन्निरीक्ष्य मात्रा सहाभ्यर्दसि मां सुदुःखम्  ॥  २।२१।५५
 ॥   

अहमिति । अभ्यर्दसि व्यथयसि  ॥  २।२१।५५  ॥   

  

धर्मार्थकामाः किल तात लोके समीक्षिता धर्मफलोदयेषु ।  

ते तत्र सर्वे स्युरसंशयं मे भार्येव वश्याभिमता सुपुत्रा  ॥  २।२१।५६  ॥   

ऽधर्मो हि परमो लोकेऽ इत्यादिना पूर्वं सङ्ग्रहेणोक्तं प्रपञ्चयति--धर्मेति
। तातेति सान्त्वसम्बोधने । किलेति प्रसिद्धौ । लोक इति मोक्षव्यावृत्तिः ।
धर्मफलोदयेषु धर्मस्य फलभूतानां सौख्यानामुदयेषु प्राप्तिषु । समीक्षिताः
उपायत्वेन निश्चिताः ये धर्मार्थकामाः ते सर्वे तत्र धर्मे स्युः । धर्म
एवानुष्ठिते सौख्याति शयप्रदानस्वभावाः सर्वे पुरुषार्थाः सिद्ध्यन्तीति
भावः । अत्रार्थे मे असंशयं संशयो नास्ति । अर्थाभावे ऽव्ययीभावः ।
उक्तार्थे दृष्टान्तमाह--भार्येत्यादि । यथा भार्या वश्या अनुकूला सती
धर्मं जनयति, अभिमता प्रिया कामम्, सुपुत्रा सती अर्थम् ।
सुलक्षणसुलग्नप्रभवपुत्रे जाते हि पितुरर्थाः सिद्ध्यन्तीति तथा
सर्वपुरुषार्थानां धर्म एव निदानम् । तथाहि धर्मो हि धर्महेतुरर्थहेतुः
काम्यमानस्रक्चन्दनवनितादिहेतुश्च, अतो धर्म एव समाश्रयणीय इति भावः ।
यद्वा लोके ध्ार्मादयः फलसाधनत्वेन समीक्षिताः शास्त्रादिभिरवगतास्ते सर्वे
तत्र फलोदयेषु स्युः समर्थाः स्युः । मे अशंसयं मया निश्चितमित्यर्थः । यथा
उक्तगुणविशिष्टा भार्या फलसाधनं तथेति । अस्मिन् पक्षे अध्याहारादिक्लेशो
नास्ति उत्तरश्लोकानुरूप्यं च  ॥  २।२१।५६  ॥   

  

यस्मिंस्तु सर्वे स्युरसन्निविष्टा धर्मो यतः स्यात्तदुपक्रमेत ।  

द्वेष्यो भवत्यर्थपरो हि लोके कामात्मता खल्वपि न प्रशस्ता  ॥  २।२१।५७  ॥   

एवं धर्मादीनां फलसाधनत्वं निर्णीतम्, तेष्वविशेषादन्यतमस्याश्रयणीयत्वे
प्राप्ते आह--यस्मिन्निति । यस्मिन् कर्मणि आश्रीयमाणे । सर्वे
अर्थादयस्त्रयः असन्निविष्टाः न प्रविशन्ति, न सम्भवन्तीति यावत् । किन्तु
यतो धर्मः यस्माद्धर्म एव स्यात्तदारभेत । अथवा यस्मिन् कर्मणि सर्वे
धर्मार्थकामाः असंनिविष्टाः स्युः अविद्यमाना भवेयुः तत् कर्म नोपक्रमेत ।
यतः यस्मात्कर्मणः धर्मः स्यात् तदुपक्रमेत । प्रथमयोजनायामर्थकामयोः
संनिवेशे को दोष इत्यत्राह द्वेष्य इति । तस्मादर्थकामौ परित्यज्य
केवलधर्मपरो भवेदित्यर्थः  ॥  २।२१।५७  ॥   

  

गुरुश्च राजा च पिता च वृद्धः क्रोधात् प्रहर्षाद् यदि वापि कामात् ।  

यद्व्यादिशेत् कार्यमवेक्ष्य धर्मं कस्तं न कुर्यादनृशंसवृत्तिः  ॥  २।२१।५८
 ॥   

यतो धर्म एव कर्तव्यः अत आह--गुरुरिति । गुरुः
धनुर्वेदनीतिशास्त्राद्युपदेशात् । यदिवेत्येकनिपातो वार्थे । अपिचेतिवत् ।
धर्मं सत्यप्रतिज्ञत्वरूपमवेक्ष्य तत्परिपालनायेत्यर्थः । यत्कार्यं
व्यादिशेत् नियुञ्जीत तत्कर्म अनृशंसवृत्तिः को न कुर्यात्, यो न करोति स
केवलं नृशंस इति भावः  ॥  २।२१।५८  ॥   

  

स वै न शक्नोमि पितुः प्रतिज्ञामिमामकर्तुं सकलां यथावत् ।  

स ह्यावयोस्तात गुरुर्नियोगे देव्याश्च भर्त्ता स गतिः स धर्मः  ॥  २।२१।५९
 ॥   

स इति । सोहम् अनृशंसो ऽहं । पितुः प्रतिज्ञां
वरदानहेतुकभरताभिषेकमद्विवासनरूपां प्रतिज्ञामकर्तुं न शक्नोमि । अवश्यं
कुर्यामित्यर्थः । तत्र हेतुमाह सहीति । आवयोः मम भरतस्य चेत्यर्थः ।
नियोगे गुरुः प्रभुरित्यर्थः । देव्याः कौसल्यायाः । तथा च देव्यापि
तद्वचनं नातिक्रमणीयमिति भावः । धर्मः अलौकिकश्रेयस्साधनम्  ॥  २।२१।५९  ॥   

  

तस्मिन् पुनर्जीवति धर्मराजे विशेषतः स्वे पथि वर्त्तमाने ।  

देवी मया सार्द्धमितो ऽपगच्छेत् कथंस्विदन्या विधवेव नारी  ॥  २।२१।६०  ॥   

देव्याश्चेत्यस्याशयमुद्घाटयति--तस्मिन्निति । धर्मराजे धर्मप्रवर्त्तके ।
विशेषतः पूर्वराजापेक्षया विशिष्य । स्वे पथि स्वासाधारणे पथि धर्ममार्गे ।
वर्त्तमाने स्वमर्यादानतिलङ्घिनीत्यर्थः । तस्मिन् गतिभूते भर्तरि जीवति
देवी कृताभिषेका महिषी, सहधर्मचारिणीति यावत् । मया पुत्रेण सह । अन्येव या
काचित् स्त्रीव । कथंस्वित् कथं वा वनम् अपगच्छेत्, अभर्तृकाया एव पुत्रेण
सह वनगमनमुचितमिति भावः  ॥  २।२१।६०  ॥   

  

सा मा ऽनुमन्यस्व वनं व्रजन्तं कुरुष्व नः स्वस्त्ययनानि देवि ।  

यथा समाप्ते पुनराव्रजेयं यथा हि सत्येव पुनर्ययातिः  ॥  २।२१।६१  ॥   

सेति । सा जीवद्भर्तृका त्वम् । मा माम् । अनुमन्यस्व अनुजानीहि ।
इतःपूर्वं वनगमनं प्रति सीताभिप्रायस्यापरिज्ञातत्वात् "दीप्तमग्निमरण्यं
वा यदि रामः प्रवेक्ष्यति । प्रविष्टं तत्र मां देवि त्वं पूर्वमुपधारय  ॥ "
इत्युक्त्या लक्ष्मणाभिप्रायस्य ज्ञातत्वाच्च नः
इत्येतदावयोरित्यस्मिन्नर्थे वर्त्तते। "अस्मदो द्वयोश्च" इतिद्विवचने
बहुवचनादेशादेवं व्याख्यातम्। एवञ्च सति "अनुज्ञातश्च भवता पूर्वमेव
यदस्म्यहम्" इतिवक्ष्यमाणलक्ष्मणवचनं चोपपद्यते। स्वस्त्ययनानि
शोभनप्राप्तिप्रार्थनानि। समाप्ते चतुर्दशवर्षाचरणीये व्रते समाप्ते। यथा
पुनरागच्छेयं तथा स्वस्त्ययनानि कुरुष्व। पुनरागमने निदर्शनमाह यथेति।
स्वर्गाच्च्युतो ययातिः यथा सत्येन सत्यवचनेन।
अष्टकादिदौहित्रोक्तसत्यवचनेन पुनः स्वर्गमगच्छत्तथेत्यर्थः। तथोक्तं
महाभारते-- "आतिष्ठस्व रथं राजन् विक्रमस्व विहायसम्। वयमप्यत्र यास्यामो
यत्र लोको भविष्यति ॥ " इत्यादिना  ॥  २।२१।६१  ॥   

  

यशो ह्यहं केवलराज्यकारणन्न पृष्ठतः कर्तुमलं महोदयम् ।  

अदीर्घकाले न तु देवि जीविते वृणे ऽवरामद्य महीमधर्मतः  ॥  २।२१।६२  ॥   

यश इति । केवल राज्यकारणात् धर्मविरहितराज्यहेतोः । महोदयं महाफलम् यशः
पृष्ठतः कर्तुम् उपेक्षितुमहं नालं न समर्थोस्मि । किञ्च अदीर्घकाले चञ्चले
। जीविते प्राणधारणे । निमित्तसप्तमीयम् । तडिद्वच्चञ्चलजीवितनिमित्तम्
अवरां तुच्छप्रयोजनभूतां महीम् अधमतो न वृणेन स्वीकरोमि  ॥  २।२१।६२  ॥   

  

प्रसादयन्नरवृषभः स्वमातरं पराक्रमाज्जिगमिषुरेव दण्डकान् ।  

अथानुजं भृशमनुशास्य दर्शनं चकार तां हृदि जननीं प्रदक्षिणम्  ॥  २।२१।६३
 ॥   

प्रसादयन्निति । पराक्रमात् ऽराम तस्मादितः शीघ्रं वनं गन्तुं त्वमर्हसिऽ
इत्युक्तकैकेयीप्रेरणात् । अनुजं दर्शनं स्वमतम् अनुशास्य
प्रदर्श्येत्यर्थः । शासिर्द्विकर्मकः । हृदि प्रदक्षिणं चकार, प्रदक्षिणं
कर्तुं सङ्कल्पितवानित्यर्थः । लोकप्रसिद्धास्त्रयः पुरुषार्थाः, तेषु
सर्वमूलत्वादितरयोः सापायत्वाच्च धर्म एवाश्रयणीय इति स्थापितं भवति  ॥ 
२।२१।६३  ॥   

  

इत्यार्षे श्रीरामायणे आदि० श्रीमदयोध्याकाण्डे एकविंशः सर्गः  ॥  २१  ॥   

इति श्रीगोविन्दराजविरचिते श्रीरामायणभूषणे पीताम्बराख्याने एकविंशः सर्गः
 ॥  २१  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/03-nirgamaH/021_laxmaNasya_vIryoktiH.md">
<details><summary><h3>शिरोमणी ...{Loading}...</h3></summary>



कौशल्याविलापानन्तरकालिकवृतान्तमाह-- तथेत्यादिभिः । तत्कालसदृशं
बोधनकालोचितं वच उवाच  ॥  २।२१।१  ॥   

  

तद्वचनमेवाह-- नेति । आर्ये हे मातः स्त्रिया सीतया सह राज्यश्रियं
त्यक्त्वा वाक्यवशं गतः ब्रह्मादिविज्ञापनहेतुकस्वप्रतिज्ञावचनाधीनः रामः
यद्वनं गच्छेत्तदेतन्ममापि न रोचते एतेनास्मदादिभिः सहैव गन्तव्यमिति
सूचितम् । सीतया सहेत्यनेन सीताप्यनुगमिष्यतीति लक्ष्मणनिश्चयो ध्वनितः  ॥ 
२।२१।२  ॥   

  

ननु सर्वसंमतिमलब्ध्वा राजा कथं प्रेषयतीत्यत आह-- विपरीत इति । वृद्धः
ज्ञानवयोभ्यां संपन्नः अत एव प्रधर्षितः प्रगल्भः अत एव मन्मथः मदं
प्रजादैन्यं मथतीति सः अत एव विषयैः
राक्षसबाधितऋषिसमीपदेशवासिभिश्चोद्यमानः प्रार्थ्यमानः अत एव विपरीतः
पुत्रविषयकस्नेहरहित इव स नृपः किं न ब्रूयाद्ब्रूयोदवेत्यर्थः । अतः येन
राज्ञा राघवः वनवासाय निर्वास्यते तस्य अस्य अपराधं दोषं
पुत्रवियोगकारकपापविशेषं वा न पश्यामि । श्लोकद्वयमेकान्वयि  ॥  २।२१।३,४
 ॥   

  

राज्ञः दोषविशेषास्पर्शित्वमुक्त्वा दोषसामान्यास्पर्शित्वमप्याह-- न तमिति
। निरस्तः युद्धादिना पराजितो ऽपि अस्य राज्ञः एतेन
सार्वकालिकसर्वदोषासंसर्गित्वं राज्ञः सूचितम्  ॥  २।२१।५  ॥   

  

कारणविशेषाभावे रामप्रव्राजनं न संभवतीत्याह-- देवेति । देवकल्पं
देवादिनिर्माणकारकम् । अकारणात् कारणविशेषाभावात्  ॥  २।२१।६  ॥   

  

रामेणेदं दुष्करं कृतमित्याह-- तदिति । बाल्यं स्वदत्तकेकयीवराछादनमुपेयुषः
प्राप्तस्य राज्ञः इदं परंपराभिहितं वचनं दुष्करकार्यबोधकवाक्यं कः पुत्रः
हृदये कुर्यान्न को ऽपीत्यर्थः । बाल्यमिति
संवरणार्थकबलधातुप्रकृतिकण्यदन्तम्  ॥  २।२१।७  ॥   

  

परमात्माभिप्रायस्य दुर्ज्ञेयत्वेन मदुक्तमेतदभिप्रेतं न वेति
तदभिप्रेतजिज्ञासया रामं प्रत्याह-- यावदिति । कश्चिन्नरः इमं
त्वत्प्रव्राजनरूपमर्थं नैव जानाति तावदेव आत्मस्थं स्वमनसि स्थितं
शासनमाज्ञामित्यर्थः । तेन भवदाज्ञापितसाधकयत्नमहं करिष्यामि इति सूचितम् ।
यावन्न जानातीत्यनेन ज्ञाते रहस्यवचनश्रवणानर्हजनबाहुल्यं स्यादिति
व्यञ्जितम्  ॥  २।२१।८  ॥   

  

मयेति । सधनुषा धनुःसहितेन मया गुप्तस्य सेवितस्येत्यर्थः । तव अधिकं
तदाज्ञापितात्परं कर्तुं कः समर्थः न को ऽपीत्यर्थः  ॥  २।२१।९  ॥   

  

स्वसेवाकारमाह-- निरिति । हे मनुजर्षभ विप्रिये तव विरोधे यदि स्थास्यति
सर्वो जन इति शेषः । तदा अयोध्यामयोध्यादेशं निर्मनुष्यां
मनुष्योपलक्षितविरोधिजनरहितां करिष्यामि  ॥  २।२१।१०  ॥   

  

भरतादीनामपि विपरीतत्वेन भयमस्तीत्याह-- भरतस्येति । भरतस्य पक्षः
मातुलप्रभृतिः यः अन्यो वा अस्य त्वद्विरोधिभरतस्य हितमिच्छति
तान्सर्वान्वधिष्यामि । शान्त्या राजकीयकार्यसिद्धिर्न भविष्यतीत्याह--
मृदुः शान्तस्वभावः परिभूयते  ॥  २।२१।११  ॥   

  

स्वातिप्रीतिं दर्शयन्नाह-- प्रेति । यदि संतुष्टस्त्वदनिष्टसाधने
प्रीतिमानत एव अमित्रभूतः नः पिता तर्हि निःसङ्गं यथा स्यात्तथा बध्यतां
बध्यतां बन्धनेन नियुज्यताम् वीप्साद्विर्वचनम्  ॥  २।२१।१२  ॥   

  

ननु गुरुत्वादेव पिता न वाच्य इत्यत आह-- गुरोरिति । अवलिप्तस्य
गर्वविशिष्टस्य अत एव कार्याकार्यमजानतः अत उत्पथं शिष्टागृहीतमार्गं
प्रतिपन्नस्य प्राप्तस्य गुरोरपि शासनं शिक्षा कार्यं एतेन पितुरपि
शासनमुचितमिति ध्वनितम्  ॥  २।२१।१३  ॥   

  

बलमिति । एषः पिता बलं सैन्यादिहेतुकपराक्रमं हेतुं योग्यताकारणं वाश्रित्य
किं दातुमिच्छति  ॥  २।२१।१४  ॥   

  

त्वयेति । अनुत्तमं निषिद्धमित्यर्थः । अस्य राज्ञः का शक्तिर्न
काचिदित्यर्थः  ॥  २।२१।१५  ॥   

  

राममुक्त्वा मातरं संबोध्याह अन्विति । हे देवि भावेन मद्विषयकातिप्रेम्णा
विशिष्टं भ्रातरं राममनुरक्तो़ ऽस्मि तद्विषयकातिप्रेमवानस्मीत्यर्थः ।
अत्रार्थे विश्वासार्थमाह सत्येन सत्यरूपधर्मेण धनुषा स्वचापेन दत्तेन
वापीकूपादिनिर्माणजनितादृष्टेन यागादिजनितादृष्टेन च शपे एतच्छपथं
करोमीत्यर्थः । प्रसिद्धश्च क्षत्रियाणां शस्त्रास्त्रशपथः इति
नाप्रसिद्धिः  ॥  २।२१।१६  ॥   

  

ननु रामानुरागिणस्तव रामाभिप्रेतविरुद्धाचरणं न युक्तमित्यत आह-- दीप्तमिति
। अग्न्यादिकं प्रवेक्ष्यति पित्राद्याज्ञादिनेति शेषः । अवधारय निश्चिनु
एतेनास्मिन् प्रव्रजने रामेप्सितत्वं नास्तीति स्वनिश्चयः सूचितः तेन
रामेच्छा ईश्वरैरपि दुर्ज्ञेयेति व्यक्तम्  ॥  २।२१।१७  ॥   

  

हरामीति । वीर्यात्स्वपराक्रमात्  ॥  २।२१।१८  ॥   

  

रामानुकूल्यं पापाचरणेनापि साधयिष्यामीत्याह-- हनिष्ये इति । केकय्या सह
वृद्धं पितरं हनिष्ये रामप्रतिकूलत्वेन ज्ञातमिति शेषः । एवं तत्त्वेन
ज्ञातमसक्तमानसं विषयासक्तिरहितं परमहंसादिमित्यर्थः । कृपणं दीनं च बाल्ये
स्थितं बालकं चेत्यर्थः । वृद्धभावेन वृद्धत्वेन गर्हितमतिवृद्धमित्यर्थः ।
विषयासक्तिरहितादयो न हन्तव्या इति धर्मशास्त्रे प्रसिद्धम् । एतेन
रामप्रतिकूलजनविनाशने मम वध्यावध्यविचारो नास्तीति ध्वनितं तेन प्रीतेः परा
काष्ठा सूचिता  ॥  २।२१।१९  ॥   

  

एतदिति । महात्मनः अतिप्रयत्नशीलस्य लक्ष्मणस्य एतद्वचनं श्रुत्वा राममुवाच
 ॥  २।२१।२०  ॥   

  

तद्वचनमेवाह-- भ्रातुरिति । पुत्र हे राम वदतः कथयतः लक्ष्मणस्य तत्त्वं
याथार्थ्यविशिष्टमनन्तरं कापट्यरहितं वचनं त्वया श्रुतमतः अत्र अस्मिन्
विषये यद्रोचते तत्कुरुष्व  ॥  २।२१।२१  ॥   

  

नेति । मम सपत्न्याः केकय्या अधर्म्यं राक्षसाधर्मबोधकं किंच
अकालप्रव्रजनयाच्ञाबोधकत्वेन धर्मादनपेतं विरुद्धं वचः श्रुत्वा
शोकसंतप्तां वियोगहेतुकशोकव्याप्तां मां विहाय त्यक्त्वा इतो गन्तुं
नार्हसि मया सह गन्तुर्महसीत्यर्थः । अत्र संगृेह्य शोकसंतप्तामिति
वक्तव्ये विहायेत्युक्त्या स्वगमनाभावनिश्चयः सूचितः  ॥  २।२१।२२  ॥   

  

प्रव्रजनविषयकराजाज्ञाभावनिश्चयहेतुकतज्जिगमिषाभावे तत्कर्तव्यमाह धर्मज्ञ
इति । हे धर्मिष्ठ धर्मज्ञस्त्व यदि इहस्थः सन्धर्मं चरितुमिच्छसि तर्हि
मां शुश्रूष इदमनुत्तमं धर्मं चर । इतिशब्दः इदमर्थे  ॥  २।२१।२३  ॥   

  

मातृशुश्रूषणरूपधर्मे शिष्टाचारं प्रमाणयन्ती आह-- शुश्रूषुरिति । नियतः
निरन्तरमित्यर्थः  ॥  २।२१।२४  ॥   

  

प्रव्राजननिवर्तनं मया नोचितमित्याह-- यथेति । गौरवेण गुरुत्वेन यथा अहं
पूज्येत्यर्थः । तथा राजा पूज्यः अतः इतो वनं त्वया न गन्तव्यमिति न
अनुजानामि आज्ञापयामीत्यर्थः । एतेन पत्यनुकूलाचरणशीलात्वं तस्याः सूचितम्
 ॥  २।२१।२५  ॥   

  

अहं त्वया सहैव नेतव्येति बोधयन्ती आह-- त्वदिति ।
त्वद्वियोगात्त्वद्वियोगं प्राप्य जीवितादिना मे न कार्यम्  ॥  २।२१।२६  ॥   

  

यदीति । शोकलालसां शोकव्याप्तां मां त्यक्त्वा यदि वनं यास्यसि तर्हि अहं
प्रायं सुमङ्गलं यथा स्यात्तथा इह न आसिष्ये स्थास्यामीत्यर्थः । अत एव
जीवितुं जीवयितुं पालयितुमित्यर्थः । न शक्ष्यामि । एतेन रामगमने दशरथो नेह
स्थास्यतीति कौशल्यायाः निश्चयः सूचितः  ॥  २।२१।२७  ॥   

  

तत इति । ततः प्रजापालनविधाताल्लोकविश्रुतं लोकैर्विश्रावितं कथितमित्यर्थः
। निरयं मङ्गलरहितं वचनं प्राप्स्यसे श्रोष्यसीत्यर्थः । तत्र दृष्टान्तः
अधर्मात् पिप्पलादापराधरूपकर्मणः ब्रह्महत्यां
पिप्पलादोत्पादितकृत्याबोधकशब्दं समुद्र इव समुद्रकर्तृकब्रह्महत्याया
अप्रसिद्धिरिति भूषणकृतः । पिप्पलादस्य कृत्याकर्तृत्वादि तु  

"पिप्पलादसमुत्पन्ने कृत्ये लोकभयङ्करे । पाषाणं ते मया दत्तमाहारार्थं
प्रकल्पितम्" इत्यादिना पुराणेषु प्रसिद्धम्  ॥  २।२१।२८  ॥   

  

विलपन्तीमिति । धर्मात्मा सकलधर्मप्रवर्तकः राम उवाच  ॥  २।२१।२९  ॥   

  

तद्वचनमेवाह-- नेति । समतिक्रमितुमुल्लङ्घितुं पितुर्वाक्यमित्यनेन
केकय्युक्तं राजसंमतमेवेति रामनिश्चया व्यक्तः  ॥  २।२१।३०  ॥   

  

अकार्यमपि पित्राज्ञया कर्तव्यमित्यत्र शिष्टाचारं प्रमाणयन्नाह-- ऋषिणेति
। ऋषिणा मन्त्रद्रष्ट्रा पितुर्वाक्यं कुर्वता कण्डुना ऋषिविशेषेण गौर्हता
 ॥  २।२१।३१  ॥   

  

अस्माकमिति । सागरैः सगरपुत्रैः सुमहानत्युग्रः वधः कपिलहेतुकात्मविघातः  ॥ 
२१।३२  ॥   

  

जामदग्न्येनेति । कृत्ता छिन्ना  ॥  २।२१।३३  ॥   

  

एतैरिति । देवसमैः देवसदृशैः अनेन तेषामाप्तत्वं बोधितम् पितुर्हितम् ।
परमयशः प्रापकत्वेनातिप्रियं पितुर्वचनमक्लीबं यथा स्यातथा करिष्यामि  ॥ 
२।२१।३४  ॥   

  

नेति । यतः ये कण्डुजामदग्न्यादयः मया परिकीर्तिताः तैरेतैरपि कृतमतः एकेन
मया न क्रियते  ॥  २।२१।३५  ॥   

  

मत्पूर्वजैः स्वीकृतत्वान्मयावश्यं कर्तव्य इत्याह-- नाहमिति । यतः पूर्वैः
सागरादिभिः अयं मार्गो ऽभिप्रेतः इष्टः अत एव गतः प्रतिकूलं
स्वकुलाननुरूपमपूर्वं नवीनं न प्रवर्तये अत एव पूर्वैर्गतो मार्गो
मयानुगम्यते  ॥  २।२१।३६  ॥   

  

उपसंहरन्नाह-- तदिति । तद्वर्णितहेतोः कार्यं कर्तव्यं पितुर्वचनं पित्रा
निर्दिष्टं भुवि कस्मिंश्चित्स्थले अन्यथा न क्रियते तदेव क्रियते इत्यर्थः
। हि यतः पितुर्वचनं कुर्वन् पुरुषः न हीयते त्यज्यते धर्मेणेति शेषः नाम
प्रसिद्धमेतत् । किंच अमहीयते न पूज्यते न सर्वो ऽपि पूज्यते इत्यर्थः  ॥ 
२।२१।३७  ॥   

  

तामिति । सर्वधनुष्मतां श्रेष्ठो रामः लक्ष्मणमब्रवीत्  ॥  २।२१।३८  ॥   

  

तद्वचनमेवाह-- तवेति । हे लक्ष्मण अनुत्तममतिश्रेष्ठं स्नेहादि जानामि  ॥ 
२।२१।३९  ॥   

  

ममेति । हे शुभलक्षण सत्यस्य सत्यप्रतिज्ञस्य अत एव शमस्य
नित्यनियमितोभयकरणस्य पितुरतुलं प्राकृतविलक्षणमभिप्रायं
प्रतिज्ञापालनादिरूपमभिप्रेतं विज्ञाय मम मातुः महद्दुःखं न एतेन
प्रव्रजनप्रतिबन्धकारकं वचनं न वक्तव्यमिति सूचितम्  ॥  २।२१।४०  ॥   

  

धर्मो ऽवश्यमाचरणीय इति बोधयन्नाह धर्म इति । धर्मः प्रजापालनादिः परमः
अतिश्रेष्ठः अत एव धर्मे सत्यं धर्मनिमित्तकं सत्यमित्यर्थः ।
प्रतिष्ठितमतिश्रेष्ठमत एव धर्मसंश्रितं धर्मनिष्पादकमित्यर्थः । अपिना
सत्यसंश्रितमेतत्पितुः वचनमुत्तममेतेन इदं पित्राज्ञापितं
कर्तव्यमस्माभिरिति सूचितम्  ॥  २।२१।४१  ॥   

  

वाक्यकरणाभावे दोषमाह-- संश्रुत्येति । पित्रादिवाक्यं संश्रुत्य
करिष्यामीति प्रतिज्ञाय धर्ममाश्रित्य तिष्ठता पुरुषेण वृथा मिथ्या न
कर्तव्यम् किंच न कर्तव्यमिति वचनं वृथा
तदाचरितधर्मादिवैयर्थ्यसंपादकमित्यर्थः । एतेन स्वधर्मं रक्षिता पुरुषेण
पित्राद्याज्ञापनमवश्यमनुष्ठेयमिति सूचितम्  ॥  २।२१।४२  ॥   

  

स इति । हे धीर पितुर्वचनात्पित्राज्ञापितत्वहेतोः केकय्या प्रचोदितः
वनगमनाय प्रेरितः सो ऽहं नियोगमाज्ञामतिवर्तितुमुल्लङ्घितुं न शक्ष्यामि  ॥ 
२।२१।४३  ॥   

  

तदिति । तद्वर्णितहेतोः अनार्यां क्षुद्रां क्षत्रधर्माश्रितां
क्षत्रधर्मैः राज्यधर्मनिष्णातैः आश्रितामासेवितामेनां
पित्राज्ञापनज्ञापिकां मतिं विसृज त्यज अत एव तैक्ष्ण्यं
प्रव्राजनहेतुभूतकेकय्यादिषु तीक्ष्णत्वं धर्मं माश्रय न स्वीकुरु अत एव
मद्बुद्धिः मत्स्वीकृतो निश्चयः अनुगम्यतां क्रियतामित्यर्थः । अयं
निरनुबन्धको माशब्दः अत एव "माङि लुङ्" इत्यस्य न प्रवृत्तिः  ॥  २।२१।४४
 ॥   

  

तमिति । कौशल्यां भूय उवाच  ॥  २।२१।४५  ॥   

  

तद्वचनमेवाह-- अन्विति । इतः उक्तहेतोः वनं गमिष्यन्तं मामनुमन्यस्व
आज्ञापयेत्यर्थः । ननु वियोगकारिणीभूतमत्कर्तृका प्रव्रजनप्रेरणा कथं
स्यादित्यत आह-- शा नित्यमङ्गलस्वरूपा त्वं प्राणैः
प्राणप्रियलक्ष्मणादिभिः सह मम मया प्रापिता नित्यं प्राप्ता
नित्यसंबन्धविशिष्टासीत्यर्थः । एतेन सर्वेषां नित्यत्वं सूचितम् । तेन
नित्येषु ध्वंसप्रतियोगित्वाभावेन विघ्नानामकिंचित्करत्वाद्वियोगे ऽपि शोको
न कार्य इति ध्वनितम्  ॥  २।२१।४६  ॥   

  

तीर्णेति । तीर्णा समापिता प्रतिज्ञा येन सो ऽहं पुनरेष्यामि ।
पुनरागमनमात्रे दृष्टान्तः ययातिरिवेति । ययातिः स्वर्गाद्भूमौ पतितः पुनः
स्वर्गं जगामेति प्रसिद्धम्  ॥  २।२१।४७  ॥   

  

शोक इति । हे मातः शोकः शोकविशिष्टः पितेति शेषः । संधार्यतां
बोध्यतामित्यर्थः । ननु शोकाक्रान्तया मया कथं तस्य प्रबोध इत्यत आह-- मा
शुचः शोकं त्यजेत्यर्थः । तत्र हेतुः एष्यामि आगन्तास्मि अत एव मा शुच
इत्यनेन न पौनरुक्त्यम्  ॥  २।२१।४८  ॥   

  

त्वयेति । नियोगे आज्ञापने  ॥  २।२१।४९  ॥   

  

अवेति । संभारानभिषेकसामग्रीः अवसंहृत्य संस्थाप्य धर्म्या धर्मादनपेता मम
बुद्धिः अनुवर्त्यतां तदनुसारेणैव क्रियतामित्यर्थः  ॥  २।२१।५०  ॥   

  

एतदिति । सुधर्म्यमतिधर्मविशिष्टमव्यग्रं व्यग्रताविरोधि अविक्लवं
कातर्यरहितं वचो निशम्य श्रुत्वा राममिति उवाच  ॥  २।२१।५१  ॥   

  

तद्वचनमेवाह-- यथेति । यथा ते गुरुः पिता तथा अहमतः स्वधर्मेण स्वस्य
आत्मनः पुत्रस्येत्यर्थः । धर्मेण सेवादिना सुहृत्तया चोपलक्षितस्त्वं न
मां त्वत्कर्तृकनमस्कारकर्मीभूतां सुदुःखितां
त्वद्वियोगश्रुतिहेतुकदुःखविशिष्टां मां विहाय त्यक्त्वा गन्तुं नार्हसि
इति त्वा त्वामनुजानामि बोधयामि मया सहैव गन्तुं योग्यो ऽसीति स्वाभिप्रायः
सूचितः  ॥  २।२१।५२  ॥   

  

ननु विपिने क्लेशभिया न नेतास्मीत्यत आह किमिति । लोकेन सुहृज्जनेन स्वधया
स्वधादिशब्दवत्या निखिलक्रिययेत्यर्थः । अमृतेन ध्वंसाप्रतियोगिना जीवितेन
कृत्स्नान्निखिलाज्जीवलोकात्सकललोकराज्येनेत्यर्थः । मुहुर्तमपि त्वया विना
किं सर्वं व्यर्थमित्यर्थः । तत्र हेतुः तव संनिधानमेव मम श्रेयः  ॥ 
२।२१।५३  ॥   

  

रामजननीवचनं संवर्ण्य तत्समीपवर्तितदभिप्रायानभिज्ञजनवृत्तमाह-- नरैरिति ।
एवं जननीविलापसदृशं जनन्या समीपवर्तिनामिति शेषः । विलापं निशम्य श्रुत्वा
उल्कादिभिः अपोह्यमानः निवार्यमाणः अध्वानं मार्गं प्रविष्टो महागज इव भूयः
प्रजज्वाल अधिकं शुशुभे गमनाय मतिं चक्रे इत्यर्थः । एतेन जनन्यभिप्रायः
रामेण बोधित इति ध्वनितम्  ॥  २।२१।५४  ॥   

  

स इति । विसंज्ञकल्पां विसंज्ञं संज्ञाराहित्यं कल्पयति करोति सा ताम्
तच्चेष्टादर्शनमात्रेण अन्या अपि विसंज्ञा भवन्तीत्यर्थः । किंच
प्राप्तकिंचित्संज्ञां मातरं सौमित्रिं च यत्स एव वक्तुमर्हति  

तद्धर्म्यं धर्मादनपेतं वाक्यं धर्मे स्थितः स रामः यथा यथावदुवाच  ॥ 
२।२१।५५  ॥   

  

तद्वचनमेवाह अहमिति । हे लक्ष्मण ते नित्यं पराक्रमं भक्तिं च अहं जानामि
त्वं तु ममाभिप्रायमसंनिरीक्ष्य अज्ञात्वा सुदुःखं यथा स्यात्तथा मात्रा सह
मा मामर्दसि सहगमनं याचसे  ॥  २।२१।५६  ॥   

  

स्वाभिप्रायमाह-- धर्मेति । धर्मफलोदयेषु धर्माणां सदसत्कर्मणां फलोदयेषु
फलभोगसमयेषु समीक्षितास्तत्त्वतो ज्ञाताः तत्र प्रसिद्धे जीवलोके ये
धर्मार्थकामाः ते वश्या, स्वाधीनतां प्राप्ता अभिमता सौन्दर्यादिना
अत्यन्तमीप्सिता सपुत्रा पुत्रसहिता भार्येव असंशयं यथा स्यात्तथा मे
वश्याः स्युः सन्ति एतेन सर्वे स्वस्वसमये मया रक्षणीया इति सूचितम्  ॥ 
२।२१।५७  ॥   

  

धर्मस्तु सदैव रक्षणीय इति बोधयितुमाह-- यस्मिन्निति । यस्मिन्धर्मे सर्वे
जनाः असंनिविष्टाः उपदेशमन्तरा प्रवृत्तिरहिताः स धर्मः यतः येनोपायेन
स्यात्तेनोपायेन तत्तं धर्ममुपक्रमेत आरभेत । तदिति सामान्ये नपुंसकं
धर्महेतुत्वानाक्रान्ता अर्थकामा न सेव्या इति बोधयितुं तत्र दोषमाह--
अर्थपरः धर्माकारणीभूतद्रव्यादिसंग्रहीता द्वेष्यो भवति अतः कामात्मता
कामपरत्वं न प्रशस्तं तत्रापि द्वेषादेर्दर्शनमस्तीति तात्पर्यम्  ॥ 
२।२१।५८  ॥   

  

गुरुरिति । गुर्वानिदिर्यद्व्यादिशेदाज्ञापयेत्तत्कार्यं धर्ममवेक्ष्य कः
अनृशंसवृत्तिर्न कुर्यात् कुर्यादेवेत्यर्थः  ॥  २।२१।५९  ॥   

  

नेति । तेन हेतुना इमां पितुः प्रतिज्ञां यथावत्कर्तुं न शक्नोमि न
शक्नोम्येवेत्यर्थः । त्वया जनन्या च तदनुष्ठातव्यमित्याह-- हे तात आवयोः
नियोगे आज्ञापने स एव गुरुः जनन्यास्तु स एव गतिर्धर्मश्च तत्सेवाधीनमेव
गत्यादीत्यर्थः । तत्र हेतुः यतो भर्ता पतिः  ॥  २।२१।६०  ॥   

  

तस्मिन्निति । स्वे पथि राजधर्मे वर्तमाने धर्मराजे पितरि जीवति पालयति सति
अन्या प्राकृतविलक्षणा देवी माता विधवा स्वामिरहिता नारीव मया सार्धमितः
कथमभिगच्छेन्मातुर्गमनं नोचितमिति तात्पर्यम्  ॥  २।२१।६१  ॥   

  

सेति । देवि हे मातः सातिपूज्या त्वं मा मामनुमन्यस्व आज्ञापय अत एव नः
स्वस्त्ययनानि कुरुष्व । तत्र हेतुः यथा समाप्ते
नियमितवनप्रव्रजनवर्षपूर्तौ आव्रजेयमागच्छेयम् । तत्र दृष्टान्तः
ययातिर्यथेति  ॥  २।२१।६२  ॥   

  

यश इति । अवरां सर्वलोकापेक्षया न्यूनां महीमदीर्घकाले जीविते प्रकटतया
पालने केवलराज्यकारणान्महोदयमत्युदयप्रापकं यशः अधर्मतः पृष्ठतः कर्तुमहं न
वृणे । अन्तर्भाषितणिजर्थो जीवतिः ततो भावे निष्ठा  ॥  २।२१।६३  ॥   

  

प्रसादयन्निति । नरवृषभः प्राकृतविलक्षणत्वेन सकलनरश्रेष्ठः
पराक्रमात्परेषां मुनिशत्रूणामाक्रमः विध्वंसनं तस्माद्धेतोः दण्डकान्
जिगमिषुः स रामः मातरमनुजं च दर्शनं धर्मविषयकज्ञानमनुशास्य जननीं
प्रदक्षिणं हृदि हृदये चकार प्रत्यक्षप्रदक्षिणस्य वियोगज्ञापकत्वात् तत्र
कृतमिति तात्पर्यम्  ॥  २।२१।६४  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे एकविंशः
सर्गः  ॥  २।२१  ॥   

  

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/03-nirgamaH/021_laxmaNasya_vIryoktiH.md">
<details><summary><h3>तिलकम् ...{Loading}...</h3></summary>



तत्कालसदृशं रामवियोगहेतुककौसल्यादुःखप्रवृत्तिकालोचितम्  ॥  २।२१।१  ॥   

  

आर्ये कौसल्ये गच्छेदिति यत्तन्ममापि न रोचते । स्त्रिया
इत्याद्युत्तरान्वयि  ॥  २।२१।२  ॥   

  

अत एव विपरीतः प्राप्तप्रकृतिवैपरीत्यः । चोद्यमानः स्त्रिया ।
क्रोधवशात्पुनरुक्तिर्न दोषाय । किमिव न ब्रूयात् अनुचितशतमपि
ब्रूयादतस्तद्वचो  

न श्रद्धेयमिति । एतेन राजाज्ञाभङ्गः कथं कार्य इति शङ्का समाहिता  ॥ 
२।२१।३  ॥   

  

ननु रामदोषप्रयुक्तं विवासनं स्यात्तत्राह नास्येति । रामस्येत्यर्थः ।
अपराधं पितृविषयकं दोषमसमञ्जादेरिव प्रजावधादिपातकम्  ॥  २।२१।४  ॥   

  

सुतराममित्रो ऽपि शत्रुरपि निरस्तो ऽपि महापातकादिवशं गत्वा त्यक्तो ऽपि
परोक्षमपि रामस्य दोषं यो वदेत्तं न पश्यामि  ॥  २।२१।५  ॥   

  

यदेवमतो देवतुल्यं दान्तं गुरुभिः शिक्षितम् एवमुक्तगुणं पुत्रं
धर्ममवेक्षमाणः कस्त्यजेदित्यन्वयः । रिपूणां कैकेय्यादीनां विषये ऽपि
वत्सलं स्निग्धम्  ॥  २।२१।६  ॥   

  

बाल्यं बालभावमविमृश्यकारित्वं कामपरवशत्वं उपेयुषः प्राप्तस्य । राजवृत्तं
पूर्वराजाचरितम्  ॥  २।२१।७  ॥   

  

अतो यावदिममर्थं त्वत्प्रवासनरूपं कश्चिदपि न जानाति तावत्ततः पूर्वमेव
शासनं राज्यमभिषेकेणात्मस्थमात्माधीनं कुरु । "शोभनम्" इति पाठे
राज्यफलकमभिषेकम्  ॥  २।२१।८  ॥   

  

कथमेवं शक्यं तत्राह-- मयेति । अधिकं त्वदाज्ञोल्लङ्घनपूर्वमभिषेकविघ्नम्
 ॥  २।२१।९  ॥   

  

विप्रिये तव विपक्षभावे  ॥  २।२१।१०  ॥   

  

पक्ष्यो मातुलादिः । यो वान्यः कश्चिदस्य हितमिच्छति । मृदुर्हीति अतो
मार्दवं न युक्तम् । मार्दवानुचितः काल इति भावः  ॥  २।२१।११  ॥   

  

ननु राज्ञा राज्यस्य भरताय दीयमानत्वादपरिहार्यो ऽयमर्थस्तत्राह-- प्रेति ।
कैकेय्या प्रोत्साहितस्तस्यां सन्तुष्टो यदि पिता नो ऽस्माकममित्रभूतो
जायते तदासौ  

बन्धनं प्राप्यताम्, अथवास्य वध एव क्रियताम् । त्रेताद्वापरयोः
संधावयमवतारस्तदा च किंचिदधिकपादेनाधर्मप्रवेश इति तदनुसारेण
लक्ष्मणस्यैवमुक्तिः, कैकेय्याश्च परोपदेशेनैवं मतिः, छलेन वालिवधे
प्रवृत्तिश्च भगवत इति बोध्यम्  ॥  २।२१।१२  ॥   

  

नन्वेवं दोषः स्यात्तत्राह गुरोरिति । एवं च शास्त्रसंमतत्वान्नात्र दोष
इति भावः  ॥  २।२१।१३  ॥   

  

ननु राज्ञो बलवत्त्वाद्बन्धनाद्यशक्यमत आह बलमिति । उपस्थितं ज्येष्ठत्वेन
न्यायस्तवैव प्राप्तमिदं राज्यम् । एवं च बलहेत्वोरभावाद्बन्धनादि
शक्यमेवेति भावः  ॥  २।२१।१४  ॥   

  

बलाभावमेवाह त्वयेत्यादि  ॥  २।२१।१५  ॥   

  

ननु तवाप्येवं वदतो न विश्वासो ज्ञातित्वाविशेषादत आह-- अनुरक्त इति । भाव
आन्तरो ऽभिप्रायः  ॥  २।२१।१६  ॥   

  

संप्रत्येवानुरागनिर्णय इत्याह दीप्तमिति । दीप्तमग्निम् क्रोधमित्यर्थः ।
अरण्यं वा पित्राज्ञया  ॥  २।२१।१७  ॥   

  

राघवश्चेति । चात्सर्वो जनश्च  ॥  २।२१।१८  ॥   

  

कैकेय्यासक्तमानसमत एव कृपणम् । वृद्धभावेन वृद्धत्वेन गर्हितं यथा भवति  

तथा बाल्ये कामुकत्वे स्थितम्  ॥  २।२१।१९,२०  ॥   

  

अनन्तरं युक्तं कार्यं तत्त्वं कुरुष्व यदि रोचते तर्हि लक्ष्मणवाक्यं
कुरुष्वेति शेषः । अनेन कौसल्याया गूढं स्वानभिमतत्वं लक्ष्मणोक्तस्य
सूचितम्  ॥  २।२१।२१  ॥   

  

पुना रामाभिप्रायनिर्णयाय लक्ष्मणवाक्यमेवोपोद्बलयितुमेतद्राजवाक्यमपि न
येन तव दोषः स्यात्, किंतु मत्सपत्न्या इत्याह न चेति । अधर्म्यं कनिष्ठस्य
राज्यरूपं मम सपत्न्या भाषितं वचः श्रुत्वा मां विहायेतो वनं गन्तुं
नार्हसि  ॥  २।२१।२२  ॥   

  

अथ यदि सापत्नमातृवाक्योल्लङ्घने ऽप्यधर्मबुद्ध्या तत्राप्यादरस्तर्हि
राज्यं परित्यज्यैवेह तिष्ठेत्याह धर्मज्ञ इति  ॥  २।२१।२३  ॥   

  

शुश्रूषुः शुश्रूषां कुर्वन् । पुत्रेति रामसंबोधनम् । त्रिदिवं गतः
मातृसेवया प्राजापत्यपदं प्राप्त इति भावः । तथाहि ततो ऽपि गौरवेणाहं
पूज्येत्यर्थः । "पितुर्दशगुणं माता गौरवेणातिरिच्यते" इति स्मृतेः ।
नानुजानामि वनं गन्तुमिति शेषः । किं च प्रतिषेधामीत्याह न गन्तव्यमित्यादि
 ॥  २।२१।२४,२५  ॥   

  

अथ वनगमनपर्यन्तं तदाज्ञासत्वादत्र सर्वथा स्थातुमशक्यमिति चेत्तत्राप्याह
त्वद्वियोगादिति । त्वद्वियोगात्परं जीवितादिना मे न किंचित्कार्यम्
अतस्त्वयेत्यादि । एवं च मामपि सह नयेति भावः  ॥  २।२१।२६  ॥   

  

प्रायमनशनदीक्षाम् चो हेतौ यतो जीवितुं न शक्ष्यामि  ॥  २।२१।२७  ॥   

  

ततो मातुर्मरणान्तदुःखदानात् । समुद्रो हि कस्मिंश्चित्कल्पे  

मातुर्दुःखजननरूपाधर्मात्पिप्पलादब्रह्मर्षिकृतां कृत्यां प्राप्य
नरकवासतुल्यं दुःखं प्राप्तवानिति क्वचित्पुराणे प्रसिद्धमित्याहुः  ॥ 
२।२१।२८,२९  ॥   

  

तद्वचनस्य कर्तव्यत्वे ऽपि युगपदनुष्ठानासंभवात्पितृवचसः प्रथमप्राप्तत्वेन
प्राबल्यात्तदतिक्रमो, शक्य इत्याह नास्तीति  ॥  २।२१।३०  ॥   

  

किं च पितुर्वाक्येन गोमातृवधो ऽपि पूर्वैर्महात्मभिः कृतः, मया तु
दुःखमात्रं मातुः संपाद्यत इति न किंचिदेतदित्याह ऋषिणेति । अधर्मं जानतापि
ऋषिणापि मन्त्रद्रष्ट्रापि पितृवाक्यतो गौर्हता तस्मात्पित्तृवाक्याकरणे
महानधर्म इति सूचितम्  ॥  २।२१।३१  ॥   

  

महान्वधो ब्राह्मणसकाशादतिनिन्द्यो वधः । अनेन प्राणत्यागेनापि पितृवाक्यं
पालनीयमिति सूचितम्  ॥  २।२१।३२  ॥   

  

परशुना स्वयं स्वहस्तेन च्छिन्ना । अरण्ये तपोवने । एवं पित्राज्ञया
मातृवधो ऽपि यद्यधर्मो न तदा दुःखमात्रं न तथेति किं वक्तव्यम्  ॥  २।२१।३३
 ॥   

  

अक्लीबं कातर्यरहितम् । अतः पितुर्हितं करिष्यामि  ॥  २।२१।३४,३५  ॥   

  

ते प्रतिकूलमपूर्वं पूर्वानाचरितं धर्मं नाहं प्रवर्तये ।
उक्तस्यैवार्थस्यान्वयेन  

प्रतिपादनं पूर्वैरिति । अयमभिप्रेतो धर्मजनकत्वेनेष्टः पितृवाक्यपालनरूपः
पूर्वैरयं मार्गोगतः प्राप्तः, मयापि तेषामनु पश्चाद्गम्यते  ॥  २।२१।३६
 ॥   

  

तस्माद्धेतोर्भुवि भूलोके कार्यं कर्तुं योग्यमेव तदेतत्पितृवाक्यं मया
क्रियते नान्यथा ऽकृत्यं न क्रियत इत्यर्थः । नाम प्रसिद्धम् । कश्चिन्न
हीयते मातुः किंचिद्दुःखोत्पादने ऽपि धर्मेणेति शेषः  ॥  २।२१।३७  ॥   

  

पुनरनन्तरम्  ॥  २।२१।३८,३९  ॥   

  

मम मातुर्यन्महद्दुःखं तत्सत्यशमयोरभिप्रायं तद्विषयमदभिप्रायमज्ञात्वा
इत्यतस्तवेदृशं वाक्यं तत्त्वज्ञस्यानुचितमिति भावः  ॥  २।२१।४०  ॥   

  

तदेवाह धर्म इति । धर्मः सर्वपुरुषार्थेषूत्तमः श्रेष्ठः । प्रतिष्ठितं
प्रशस्तं कारणम् । एतदुत्तमं पितुर्वचनं धर्मसंश्रितमपि वने तपस्यया
तपस्विरक्षणेन च धर्मलाभात् अतो ऽवश्यं कर्तव्यं तद्वच इति भावः ।
अत्रोत्तममित्यस्य त्रैलोक्यसुखदत्वेनोत्तममिति व्यङ्ग्यम्  ॥  २।२१।४१  ॥   

  

पितृवाक्यकरणस्य प्रतिज्ञातत्वादपि तदुल्लङ्घनमनुचितमित्याह संश्रुत्येति ।
प्रतिज्ञाय । वृथा मोघम्  ॥  २।२१।४२  ॥   

  

इदं सपत्न्याः कैकेय्या वचनं न पितुस्तत्राह सो ऽहमित्यादि  ॥  २।२१।४३  ॥   

  

अनार्यां मतिं पितरं बद्ध्वा हत्वा वा राज्यं कर्तव्यमित्येवमधर्मविषयां
मतिम् । मद्बुद्धिः पितृवाक्यकरणरूपा अनुगम्यतामनुवर्त्यताम्  ॥  २।२१।४४,४५
 ॥   

  

शापितासि शपथं प्रापितासि । गमननिरोधं मा कुर्विति शेषः  ॥  २।२१।४६  ॥   

  

दिवं हित्वा भूमौ पतितः पुनर्दिवं यथा गतस्तथेत्यर्थः  ॥  २।२१।४७  ॥   

  

पुनरेष्यामीत्यन्वयः  ॥  २।२१।४८  ॥   

  

पितू राज्ञो दशरथस्य  ॥  २।२१।४९  ॥   

  

संभारानभिषेकसंभारान् निगृह्य निवार्य अनुवर्त्यतां त्वयानुमन्यतामित्यर्थः
 ॥  २।२१।५०  ॥   

  

सुधर्म्यं धर्मयुक्तम् अव्यग्रं धैर्ययुक्तम् अविक्लवमकातरम् । मृतेव
मूर्च्छितेति यावत्  ॥  २।२१।५१  ॥   

  

स्वधर्मेण पालनादिरूपमातृधर्मेण । सुहृत्तया पितुरिव स्नेहवत्तया  ॥ 
२।२१।५२ ॥   

  

लोकेनेतरबन्धुजनेन । स्वधया पितृपूजनेन इदमुपलक्षणं देवपूजादेरपि ।
अमृतेनामृतत्वसाधनेन तत्त्वज्ञानेनापि किम् कृत्स्नादपि
जीवलोकात्कृत्स्नालोकसंनिध्यान्मुहूर्तमपि तव संनिधानमेव श्रेयः  ॥  २।२१।५३
 ॥   

  

नरैरुल्काभिरलातैरपोह्यमानस्तुद्यमानो निशि ध्वान्तमभिप्रविष्टो गज इव भूयः
प्रजज्वाल । किमिदं यन्मामधर्मे प्रवर्तयितुं विपलतीति क्रोधः  ॥  २।२१।५४
 ॥   

  

तत्र रामस्य धर्मे निष्ठां वाल्मीकिः श्लाघते यथा स एवेति । तत्र
तथाविधघोरदशायाम् । अनन्वयालङ्कारो ऽत्र  ॥  २।२१।५५  ॥   

  

ममाभिप्रायं धर्मैकनिष्ठत्वरूपम् । अभ्यर्दयसि पीडयसि । "अभ्यर्थयसि" इति
पाठे प्रेरयसीत्यर्थः । सर्वथान्तर्भावितण्यर्थता । एवं सुतरां दुःखं मा मा
कुर्वित्यर्थः  ॥  २।२१।५६  ॥   

  

धर्मफलोदयेषु पूर्वकृतधर्मफलोत्पत्तिकालेषु ये धर्मार्थकामास्त्रयो ऽपि
लोके समीक्षिता दृष्टा मन्वादिभिर्धर्मफलत्वेन ये त्रयो ऽपि दृष्टास्ते
सर्वे तत्र धर्मे सति अवश्यं भवेयुरिति मे मतिः न तु तत्र  

मे कश्चित्सन्देह इति भावः । एकतो ऽनेककार्यलाभे दृष्टान्तमाह भार्येवेति ।
वश्यानुकूला । अतिथिपूजादिधर्मसाधनम्, अभिमताभिप्रिया कामसाधनम् । सपुत्रा
परमलोकगमनरूपार्थसाधनं च भवति तद्वत् । तस्माद्धर्म एव मुख्य इति स एव
रक्ष्य इति भावः  ॥  २।२१।५७  ॥   

  

अमुमेवार्थं भङ्ग्यन्तरेण द्रढयति यस्मिन्निति । यस्मिन्कर्मणि सर्वे
धर्मादयो ऽसंनिविष्टा असंबद्धास्तन्नोपक्रमेत नारभेतैवेति शेषः ।
एकैकफलकानेककर्मसंभवे ऽपि यतो धर्मः स्यात्तदुपक्रमेत तदेव कुर्यान्नापरम्
। कुतस्तत्राह द्वेष्य इति । अर्थपरो धर्मविरुद्धकेवलार्थपरः । कामात्मता
धर्मविरुद्धकामपरता न प्रशस्ता गर्हिता राज्ञ इव  ॥  २।२१।५८  ॥   

  

यदेवमतो गुरुश्चेत्यादि । गुरुरुपनेता धनुर्वेदाद्युपदेष्टा च स यत्कार्यं
व्यादिशेत्तद्धर्ममवेक्ष्य पितृवचनकरणं धर्म इति ज्ञात्वा को न कुर्यात्  ॥ 
२।२१।५९  ॥   

  

इमां सकलां संपूर्णां न कर्तुं न शक्नोमि । नियोगे प्रभुरिति शेषः । मातुः
स्वेन  

सह गमननिषेधायाह-- देव्याश्चेति । भर्तृत्वात्स एवास्या गतिर्न तु पुत्रः ।
"सगतिः स धर्मः" इति पाठे तेन सगतिः समानगतिरेषा । सः तच्छब्दस्य
बुद्धिस्थपरामर्शकत्वात्तेन सहवास एवास्या धर्मः, न तु मया सह वास इत्यर्थः
 ॥  २।२१।६०  ॥   

  

तदेवाह तस्मिन्निति । स्वे पथीष्टपुत्रं परित्यज्यापि सत्यं
रक्षणीयमित्येवंरूपे सत्यमार्गे । अन्येत्यस्य विवरणं विधवेति  ॥  २।२१।६१
 ॥   

  

मा मामित्यर्थः । पुनर्ययातिः स्वर्गमापेति शेषः  ॥  २।२१।६२  ॥   

  

केवलाराज्यकारणाद्धर्महीनराज्यहेतोः । महोदयं महाफलम् । यशः प्राप्तमपि
राज्यं त्यक्त्वा पितृवाक्यपालनं कृतवानित्येवं यशः पृष्ठतः कर्तुं नालम् ।
जीविते मनुष्यजीवने ऽदीर्घकाले ऽल्पकालतया निश्चिते सति
तदर्थमवरामवरप्रयोजनिकां महीमधर्मतः परमपुरुषार्थत्यागेन न तु वृणे इति
संबन्धः  ॥  २।२१।६३  ॥   

  

पराक्रमाद्धैर्यात् । दर्शनं स्वसंमतं धर्मरहस्यामनुशास्योपदिश्य तां
जननीं  

प्रदक्षिणं कृत्वा हृदि चकार गन्तुं मनश्चकारेत्यर्थः  ॥  २।२१।६४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे एकविंशः सर्गः  ॥  २।२१  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/03-nirgamaH/021_laxmaNasya_vIryoktiH.md">
<details><summary><h3>द्राविडपाठः ...{Loading}...</h3></summary>



  
तथा तु विलपन्तीं तां कौसल्यां राममातरम्।  
उवाच लक्ष्मणो दीनस्तत्कालसदृशं वचः ॥ 2.21.1 ॥   
न रोचते ममाप्येतदार्ये यद्राघवो वनम्।  
त्यक्त्वा राज्यश्रियं गच्छेत् स्त्रिया वाक्यवशं गतः ॥ 2.21.2 ॥   
विपरीतश्च वृद्धश्च विषयैश्च प्रधर्षितः।  
नृपः किमिव न ब्रूयाच्चोद्यमानः समन्मथः ॥ 2.21.3 ॥   
नास्यापराधं पश्यामि नापि दोषं तथाविधम्।  
येन निर्वास्यते राष्ट्राद्वनवासाय राघवः ॥ 2.21.4 ॥   
न तं पश्याम्यहं लोके परोक्षमपि यो नरः।  
स्वमित्रोपि निरस्तोपि योऽस्य दोषमुदाहरेत् ॥ 2.21.5 ॥   
देवकल्पमृजुं दान्तं रिपूणामपि वत्सलम्।  
अवेक्षमाणः को धर्मं त्यजेत् पुत्रमकारणात् ॥ 2.21.6 ॥   
तदिदं वचनं राज्ञः पुनर्बाल्यमुपेयुषः।  
पुत्रः को हृदये कुर्याद्राजवृत्तमनुस्मरन् ॥ 2.21.7 ॥   
यावदेव न जानाति कश्चिदर्थमिमं नरः।  
तावदेव मया सार्द्धमात्मस्थं कुरु शासनम् ॥ 2.21.8 ॥   
मया पार्श्वे सधनुषा तव गुप्तस्य राघव।  
कः समर्थोऽधिकं कर्तुं कृतान्तस्येव तिष्ठतः ॥ 2.21.9 ॥   
निर्मनुष्यामिमां सर्वामयोध्यां मनुजर्षभ।  
करिष्यामि शरैस्तीक्ष्णैर्यदि स्थास्यति विप्रिये ॥ 2.21.10 ॥   
भरतस्याथ पक्ष्यो वा यो वाऽस्य हितमिच्छति।  
सर्वानेतान् वधिष्यामि मृदुर्हि परिभूयते ॥ 2.21.11 ॥   
प्रोत्साहितोऽयं कैकेय्या स दुष्टो यदि नः पिता।  
अमित्रभूतो निस्सङ्गं वध्यतां बध्यतामपि ॥ 2.21.12 ॥   
गुरोरप्यवलिप्तस्य कार्याकार्यमजानतः।  
उत्पथं प्रतिपन्नस्य कार्यं भवति शासनम् ॥ 2.21.13 ॥   
बलमेष किमाश्रित्य हेतुं वा पुरुषर्षभ।  
दातुमिच्छति कैकेय्यै राज्यं स्थितमिदं तव ॥ 2.21.14 ॥   
त्वया चैव मया चैव कृत्वा वैरमनुत्तमम्।  
कास्य शक्तिः श्रियं दातुं भरतायारिशासन ॥ 2.21.15 ॥   
अनुरक्तोऽस्मि भावेन भ्रातरं देवि तत्त्वतः।  
सत्येन धनुषा चैव दत्तेनेष्टेन ते शपे ॥ 2.21.16 ॥   
दीप्तमग्निमरण्यं वा यदि रामः प्रवेक्ष्यति।  
प्रविष्टं तत्र मां देवि त्वं पूर्वमवधारय ॥ 2.21.17 ॥   
हरामि वीर्याद्दुःखं ते तमः सूर्य इवोदितः।  
देवी पश्यतु मे वीर्यं राघवश्चैव पश्यतु ॥ 2.21.18 ॥   
एतत्तु वचनं श्रुत्वा लक्ष्मणस्य महात्मनः।  
उवाच रामं कौसल्या रुदन्ती शोकलालसा ॥ 2.21.19 ॥   
भ्रातुस्ते वदतः पुत्र लक्ष्मणस्य श्रुतं त्वया।  
यदत्रानन्तरं कार्यं कुरुष्व यदि रोचते ॥ 2.21.20 ॥   
न चाधर्म्यं वचः श्रुत्वा सपत्न्या मम भाषितम्।  
विहाय शोकसन्तप्तां गन्तुमर्हसि मामितः ॥ 2.21.21 ॥   
धर्मज्ञ यदि धर्मिष्ठो धर्मं चरितुमिच्छसि।  
शुश्रूष मामिहस्थस्त्वं चर धर्ममनुत्तमम् ॥ 2.21.22 ॥   
शुश्रूषुर्जननीं पुत्रः स्वगृहे नियतो वसन्।  
परेण तपसायुक्तः काश्यपस्त्रिदिवं गतः ॥ 2.21.23 ॥   
यथैव राजा पूज्यस्ते गौरवेण तथा ह्यहम्।  
त्वां नाहमनुजानामि न गन्तव्यमितो वनम् ॥ 2.21.24 ॥   
त्वद्वियोगान्न मे कार्यं जीवितेन सुखेन वा।  
त्वया सह ममश्रेयस्तृणानामपि भक्षणम् ॥ 2.21.25 ॥   
यदि त्वं यास्यसि वनं त्यक्त्वा मां शोकलालसाम्।  
अहं प्रायमिहासिष्ये न हि शक्ष्यामि जीवितुम् ॥ 2.21.26 ॥   
ततस्त्वं प्राप्स्यसे पुत्र निरयं लोकविश्रुतम्।  
ब्रह्महत्यामिवाधर्मात् समुद्रः सरितां पतिः ॥ 2.21.27 ॥   
विलपन्तीं तदा दीनां कौसल्यां जननीं ततः।  
उवाच रामो धर्मात्मा वचनं धर्मसंहितम् ॥ 2.21.28 ॥   
नास्ति शक्तिः पितुर्वाक्यं समतिक्रमितुं मम।  
प्रसादये त्वां शिरसा गन्तुमिच्छाम्यहं वनम् ॥ 2.21.29 ॥   
ऋषिणा च पितुर्वाक्यं कुर्वता व्रतचारिणा।  
गौर्हता जानता धर्मं कण्डुनापि विपश्चिता ॥ 2.21.30 ॥   
अस्माकं च कुले पूर्वं सगरस्याज्ञया पितुः।  
खनद्भिः सागरैर्भूमिमवाप्तः सुमहान् वधः ॥ 2.21.31 ॥   
जामदग्न्येन रामेण रेणुका जननी स्वयम्।  
कृत्ता परशुनाऽरण्ये पितुर्वचनकारिणा ॥ 2.21.32 ॥   
एतैरन्यैश्च बहुभिर्देवि देवसमैः कृतम्।  
पितुर्वचनमक्लीबं करिष्यामि पितुर्हितम् ॥ 2.21.33 ॥   
न खल्वेतन्मयैकेन क्रियते पितृशासनम्।  
एतैरपि कृतं देवि ये मया तव कीर्त्तिताः ॥ 2.21.34 ॥   
नाहं धर्ममपूर्वं ते प्रतिकूलं प्रवर्त्तये।  
पूर्वैरयमभिप्रेतो गतो मार्गोऽनुगम्यते ॥ 2.21.35 ॥   
तदेतत्तु मया कार्यं क्रियते भुवि नान्यथा।  
पितुर्हि वचनं कुर्वन्न कश्चिन्नाम हीयते ॥ 2.21.36 ॥   
तामेवमुक्त्वा जननीं लक्ष्मणं पुनरब्रवीत्।  
वाक्यं वाक्यविदां श्रेष्ठः श्रेष्ठः सर्वधनुष्मताम् ॥ 2.21.37 ॥   
तव लक्ष्मण जानामि मयि स्नेहमनुत्तमम्।  
विक्रमं चैव सत्त्वं च तेजश्च सुदुरासदम् ॥ 2.21.38 ॥   
मम मातुर्महद्दुःखमतुलं शुभलक्षण।  
अभिप्रायमवि(भि)ज्ञाय सत्यस्य च शमस्य च ॥ 2.21.39 ॥   
धर्मो हि परमो लोके धर्मे सत्यं प्रतिष्ठितम्।  
धर्मसंश्रितमेतच्च पितुर्वचनमुत्तमम् ॥ 2.21.40 ॥   
संश्रुत्य च पितुर्वाक्यं मातुर्वा ब्राह्मणस्य वा।  
न कर्त्तव्यं वृथा वीर ध्ार्ममाश्रित्य तिष्ठता ॥ 2.21.41 ॥   
सोहं न शक्ष्यामि पितुर्नियोगमतिवर्तितुम्।  
पितुर्हि वचनाद्वीर कैकेय्याऽहं प्रचोदितः ॥ 2.21.42 ॥   
तदेनां विसृजानार्यां क्षत्रधर्माश्रितां मतिम्।  
धर्ममाश्रय मा तैक्ष्ण्यं मद्बुद्धिरनुगम्यताम् ॥ 2.21.43 ॥   
तमेवमुक्त्वा सौहार्दादभ्रातरं लक्ष्मणाग्रजः।  
उवाच भूयः कौसल्यां प्राञ्जलिः शिरसा नतः ॥ 2.21.44 ॥   
अनुमन्यस्व मां देवि गमिष्यन्तमितो वनम्।  
शापितासि मम प्राणैः कुरु स्वस्त्ययनानि मे ॥ 2.21.45 ॥   
तीर्णप्रतिज्ञश्च वनात् पुनरेष्याम्यहं पुरीम्।  
ययातिरिव राजर्षिः पुरा हित्वा पुनर्दिवम् ॥ 2.21.46 ॥   
शोकः सन्धार्यतां मातर्हृदये साधुमा शुचः।  
वनवासादिहैष्यामि पुनः कृत्वा पितुर्वचः ॥ 2.21.47 ॥   
त्वया मया च वैदेह्या लक्ष्मणेन सुमित्रया।  
पितुर्नियोगे स्थातव्यमेष धर्मः सनातनः ॥ 2.21.48 ॥   
अम्ब संहृत्य सम्भारान् दुःखं हृदि निगृह्य च।  
वनवासकृता बुद्धिर्मम धर्म्यानुवर्त्त्यताम् ॥ 2.21.49 ॥   
एतद्वचस्तस्य निशम्य माता सुधर्म्यमव्यग्रमविक्लवं च।  
मृतेव सञ्ज्ञां प्रतिलभ्य देवी समीक्ष्य रामं पुनरित्युवाच ॥ 2.21.50 ॥   
यथ्ौव ते पुत्र पिता तथाहं गुरुः स्वधर्मेण सुहृत्तया च।  
न त्वानुजानामिन मां विहाय सुदुःखितामर्हसि गन्तुमेवम् ॥ 2.21.51 ॥   
किं जीवितेनेह विना त्वया मे लोकेन वा किं स्वधयाऽमृतेन।  
श्रेयो मुहूर्त्तं तव सन्निधानं ममेह कृत्स्नादपि जीवलोकात् ॥ 2.21.52 ॥   
नरैरिवोल्काभिरपोह्यमानो महागजोऽध्वानमनुप्रविष्टः।  
भूयः प्रजज्वाल विलापमेनं निशम्य रामः करुणं जनन्याः ॥ 2.21.53 ॥   
स मातरं चैव विसञ्ज्ञकल्पामर्त्तं च सौमित्रिमभिप्रतप्तम्।  
धर्मे स्थितो धर्म्यमुवाच वाक्यं यथा स एवार्हति तत्र वक्तुम् ॥ 2.21.54 ॥   
अहं हि ते लक्ष्मण नित्यमेव जानामि भक्तिं च पराक्रमं च।  
मम त्वभिप्रायमसन्निरीक्ष्य मात्रा सहाभ्यर्दसि मां सुदुःखम् ॥ 2.21.55 ॥   
धर्मार्थकामाः किल तात लोके समीक्षिता धर्मफलोदयेषु।  
ते तत्र सर्वे स्युरसंशयं मे भार्येव वश्याभिमता सुपुत्रा ॥ 2.21.56 ॥   
यस्मिंस्तु सर्वे स्युरसन्निविष्टा धर्मो यतः स्यात्तदुपक्रमेत।  
द्वेष्यो भवत्यर्थपरो हि लोके कामात्मता खल्वपि न प्रशस्ता ॥ 2.21.57 ॥   
गुरुश्च राजा च पिता च वृद्धः क्रोधात् प्रहर्षाद् यदि वापि कामात्।  
यद्व्यादिशेत् कार्यमवेक्ष्य धर्मं कस्तं न कुर्यादनृशंसवृत्तिः ॥ 2.21.58 ॥   
स वै न शक्नोमि पितुः प्रतिज्ञामिमामकर्तुं सकलां यथावत्।  
स ह्यावयोस्तात गुरुर्नियोगे देव्याश्च भर्त्ता स गतिः स धर्मः ॥ 2.21.59 ॥   
तस्मिन् पुनर्जीवति धर्मराजे विशेषतः स्वे पथि वर्त्तमाने।  
देवी मया सार्द्धमितोऽपगच्छेत् कथंस्विदन्या विधवेव नारी ॥ 2.21.60 ॥   
सा माऽनुमन्यस्व वनं व्रजन्तं कुरुष्व नः स्वस्त्ययनानि देवि।  
यथा समाप्ते पुनराव्रजेयं यथा हि सत्येव पुनर्ययातिः ॥ 2.21.61 ॥   
यशो ह्यहं केवलराज्यकारणन्न पृष्ठतः कर्तुमलं महोदयम्।  
अदीर्घकाले न तु देवि जीविते वृणेऽवरामद्य महीमधर्मतः ॥ 2.21.62 ॥   
प्रसादयन्नरवृषभः स्वमातरं पराक्रमाज्जिगमिषुरेव दण्डकान्।  
अथानुजं भृशमनुशास्य दर्शनं चकार तां हृदि जननीं प्रदक्षिणम् ॥ 2.21.63 ॥   

</details>
</div>
