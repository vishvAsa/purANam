<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;४ द्वारका-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/</link>
    <description>Recent content in &#43;४ द्वारका-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/index.xml" rel="self" type="application/rss+xml" />
    <item>
      <title>००१ प्रश्नकरणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/001_prashnakaraNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/001_prashnakaraNavarNanam/</guid>
      <description>&lt;p&gt;॥ शौनक उवाच ॥ ॥&lt;br&gt;&#xA;कथं सूत युगे ह्यस्मिन्रौद्रे वै कलिसञ्ज्ञके ॥&lt;br&gt;&#xA;बहुपाखण्डसङ्कीर्णे प्राप्स्यामो मधुसूदनम् ॥ १ ॥&lt;br&gt;&#xA;युगत्रये व्यतिक्रान्ते धर्माचारपरे सदा ॥&lt;br&gt;&#xA;प्राप्ते कलियुगे घोरे क्व विष्णुर्भगवानिति ॥ २ ॥&lt;br&gt;&#xA;॥ सूत उवाच ॥ ॥&lt;br&gt;&#xA;दिवं याते महाराजे रामे दशरथात्मजे ॥&lt;br&gt;&#xA;दुष्टराजन्यभारेण पीडिते धरणीतले ॥ ३ ॥&lt;br&gt;&#xA;देवानां कार्यसिद्ध्यर्थं भूभारहरणाय च ॥&lt;br&gt;&#xA;वसुदेवगृहे साक्षादाविर्भूते जनार्दने ॥ ४ ॥&lt;br&gt;&#xA;नन्दव्रजं गते देवे पूतनाशोषणे सति ॥&lt;br&gt;&#xA;घातिते च तृणावर्ते शकटे परिवर्तिते ॥ ॥ ५ ॥&lt;br&gt;&#xA;दमिते कालिये नागे प्रलम्बे च निषूदिते ॥&lt;br&gt;&#xA;धृते गोवर्धने शैले परित्राते च गोकुले ॥ ६ ॥&lt;br&gt;&#xA;सुरभ्या चाभिषिक्ते तु इन्द्रे च विमदीकृते ॥&lt;br&gt;&#xA;रासक्रीडारते देवे दारिते केशिदानवे ॥ ७ ॥&lt;br&gt;&#xA;अक्रूरवचनाद्देवे मथुरायां गते हरौ ॥&lt;br&gt;&#xA;हते कुवलयापीडे मल्लराजे च घातिते ॥ ८ ॥&lt;br&gt;&#xA;पश्यतां देव दैत्यानां भोजराजे निपातिते ॥&lt;br&gt;&#xA;यदुपुर्यामभिषिक्त उग्रसेने नराधिपे ॥ ९ ॥&lt;br&gt;&#xA;जरासन्धबले रौद्रे यवने च हते क्षितौ ॥&lt;br&gt;&#xA;राजसूये क्रतुवरे चैद्ये चैव निपातिते ॥ 7.4.1.१० ॥&lt;br&gt;&#xA;निवृत्ते भारते युद्धे भारे च क्षपिते भुवः ॥&lt;br&gt;&#xA;यात्राव्याजसमानीते प्रभासं यादवे कुले ॥ ११ ॥&lt;br&gt;&#xA;मद्यपानप्रसक्ते तु परस्परवधो द्यते ॥&lt;br&gt;&#xA;कलहेनातिरौद्रेण विनष्टे यादवे कुले ॥ १२ ॥&lt;br&gt;&#xA;गात्रं सन्त्यज्य चात्रैव गतेऽनन्ते धरातलात् ॥&lt;br&gt;&#xA;अश्वत्थमूललमाश्रित्य समासीने जनार्दने ॥ ॥ १३ ॥&lt;br&gt;&#xA;व्याधप्रहारभिन्नाङ्गे परित्यक्ते कलेवरे ॥&lt;br&gt;&#xA;स्वधामसंस्थिते देवे पार्थे च पुनरागते ॥ १४ ॥&lt;br&gt;&#xA;यदुपुर्य्यां प्लावितायां सागरेण समन्ततः ॥&lt;br&gt;&#xA;शक्रप्रस्थं ततो गत्वा कारयित्वा हरेर्गृहम् ॥ १५ ॥&lt;br&gt;&#xA;द्वापरे च व्यतिक्रान्ते धर्माधर्मविमिश्रिते ॥&lt;br&gt;&#xA;सम्प्राप्ते च महारौद्रे युगे वै कलिसञ्ज्ञिते ॥ १६ ॥&lt;br&gt;&#xA;क्षीयमाणे च सद्धर्मे विधर्मे प्रबले तथा ॥&lt;br&gt;&#xA;नष्टधर्मक्रियायोगे वेदवादबहिष्कृते ॥&lt;br&gt;&#xA;एकपादे स्थिते धर्मे वर्णाश्रमविवर्जिते ॥ १७ ॥&lt;br&gt;&#xA;अस्मिन्युगे विलुलिते ह्यृषयो वनचारिणः ॥&lt;br&gt;&#xA;समेत्यामन्त्रयन्सर्वे गर्गच्यवनभार्गवाः ॥ १८ ॥&lt;br&gt;&#xA;असितो देवलो धौम्यः क्रतुरुद्दालकस्तथा ॥&lt;br&gt;&#xA;एते चान्ये च बहवः परस्परमथाब्रुवन् ॥ १९ ॥&lt;br&gt;&#xA;पश्यध्वं मुनयः सर्वे कलिव्याप्तं दिगन्तरम् ॥&lt;br&gt;&#xA;समन्तात्परिधावद्भिर्दस्युभिर्बाध्यते प्रजा ॥ 7.4.1.२० ॥&lt;br&gt;&#xA;अधर्मपरमैः पुम्भिः सत्यार्जवनिराकृतैः ॥&lt;br&gt;&#xA;कथं स भगवान्विष्णुः सम्प्राप्यो मुनिसत्तमाः ॥ २१ ॥&lt;br&gt;&#xA;को वा भवाब्धौ पततस्तारयिष्यति सङ्गतान् ॥&lt;br&gt;&#xA;न कलौ सम्भवस्तस्य त्रियुगो मधुसूदनः ॥&lt;br&gt;&#xA;तं विना पुण्डरीकाक्षं कथं स्याम कलौ युगे ॥ २२ ॥&lt;br&gt;&#xA;तेषां चिन्तयतामेवं दुःखितानां तपस्विनाम् ॥&lt;br&gt;&#xA;उवाच वचनं तत्र ऋषिरुद्दालकस्तदा॥ २३॥&lt;br&gt;&#xA;उद्दालक उवाच ॥&lt;br&gt;&#xA;यावन्न कलिदोषेण लिप्यामो मुनिसत्तमाः ॥&lt;br&gt;&#xA;अपापा ब्रह्मसदनं गच्छामः परिसङ्गताः ॥ २४ ॥&lt;br&gt;&#xA;पृच्छामो लोकधातारं स्थितं विष्णुं कलौ युगे ॥&lt;br&gt;&#xA;यदि विष्णुः कलौ न स्याद्रुद्रेण ब्रह्मणाऽसह ॥ २५ ॥&lt;br&gt;&#xA;तं विना पुण्डरीकाक्षं त्यक्ष्यामः स्वकलेवरम् ॥&lt;br&gt;&#xA;विना भगवता लोके कः स्थास्यति कलौ युगे ॥ २६ ॥&lt;br&gt;&#xA;तच्छ्रुत्वा वचनं तस्य ऋषयः संशितव्रताः ॥&lt;br&gt;&#xA;साधुसाध्विति ते चोक्त्वा प्रस्थिता ब्रह्मणोंऽतिकम्॥ २७ ॥&lt;br&gt;&#xA;कथयन्तः कथां विष्णोः स्वरूपमनुवर्णनम् ॥&lt;br&gt;&#xA;तापसाः प्रययुः सर्वे संहृष्टा ब्रह्मणोंऽतिकम् ॥ ॥२८॥&lt;br&gt;&#xA;ददृशुस्ते तदा देवमासीनं परमासने ॥&lt;br&gt;&#xA;पितामहभूतगणैर्मूर्तामूर्तैर्वृतं तथा ॥ २९ ॥&lt;br&gt;&#xA;दृष्ट्वा चतुर्मुखं देवं दण्डवत्प्रणताः क्षितौ ॥&lt;br&gt;&#xA;प्रणम्य देवदेवं तु स्तोत्रेण तुषुवुस्तदा ॥ 7.4.1.३० ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;नमस्ते पद्मसम्भूत चतुर्वक्त्राक्षयाव्यय ॥&lt;br&gt;&#xA;नमस्ते सृष्टिकर्त्रे तु पितामह नमोऽस्तु ते ॥३१॥&lt;br&gt;&#xA;एवं स्तुतः सन्मुनिभिः सुप्रीतः कमलोद्भवः ॥&lt;br&gt;&#xA;पाद्यार्घ्येणाभिवन्द्यैतान्पप्रच्छ मुनिपुङ्गवान् ॥ ३२ ॥&lt;br&gt;&#xA;॥ ब्रह्मोवाच ॥&lt;br&gt;&#xA;किमागमनकृत्यं वो ब्रूत तत्त्वेन पुत्रकाः ॥&lt;br&gt;&#xA;कुशलं वो महाभागाः पुत्रशिष्याग्निबन्धुषु ॥ ३३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;भवत्प्रसादात्सकलं प्राप्तं नस्तपसः फलम् ॥&lt;br&gt;&#xA;यद्भवन्तं प्रपश्यामः सर्वदेवगुरुं प्रभुम् ॥ ३४ ॥&lt;br&gt;&#xA;शृण्वेतत्कारणं शम्भो एते प्राप्तास्तवान्तिकम् ॥&lt;br&gt;&#xA;युगत्रये व्यतिक्रान्ते कृतादिद्वापरान्तके ॥ ३५ ॥&lt;br&gt;&#xA;प्राप्ते कलियुगे घोरे क्व विष्णुः पृथिवीतले ॥&lt;br&gt;&#xA;यं दृष्ट्वा परमां मुक्तिं यास्यामो मुक्तबन्धनाः ॥ ३६ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;मत्स्यकूर्मादिरूपैश्च भगवाञ्ज्ञायते मया ॥&lt;br&gt;&#xA;विष्णोः पारमिकां मूर्तिं न जानामि द्विजोत्तमाः ॥ ३७ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;यदि त्वं न विजानासि तात विष्णोरवस्थितिम् ॥&lt;br&gt;&#xA;गत्वा प्रयागं तत्रैव सन्त्यक्ष्यामः कलेवरम् ॥ ३८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;मा विषादं व्रजध्वं हि उपदेक्ष्यामि वो हितम् ॥&lt;br&gt;&#xA;इतो व्रजध्वं पातालं यत्रास्ते दैत्यसत्तमः ॥ ३९ ॥&lt;br&gt;&#xA;तं गत्वा परिपृच्छध्वं प्रह्लादं दैत्यसत्तमम् ॥&lt;br&gt;&#xA;स ज्ञास्यति हरेः स्थानं याथातथ्येन भो द्विजाः ॥7.4.1.४०॥&lt;br&gt;&#xA;तच्छुत्वा वचनं तस्य ब्रह्मणः परमात्मनः ॥&lt;br&gt;&#xA;प्रणिपत्य च देवेशं प्रस्थितास्ते तपोधनाः ॥ ४१ ॥&lt;br&gt;&#xA;जग्मुः संहृष्टमनसः स्तुवन्तो दैत्यसत्तमम् ॥&lt;br&gt;&#xA;धन्यः स दैत्यराजोऽयं यो जानाति जनार्द्दनम् ॥ ४२ ॥&lt;br&gt;&#xA;इति सञ्चिन्तयानास्ते प्राप्ता वै सुतलं द्विजाः ॥४३॥&lt;br&gt;&#xA;गत्वा ते तस्य नगरं विविशुर्भवनोत्तमम् ॥&lt;br&gt;&#xA;दूरादेव स तान्दृष्ट्वा बलिर्वैरोचनिस्तदा ॥&lt;br&gt;&#xA;प्रत्युत्थायार्हयाञ्चक्रे प्रह्लादेन समन्वितः ॥ ४४ ॥&lt;br&gt;&#xA;मधुपर्कं च गां चैव दत्त्वा चार्घ्यं तथैव च ॥&lt;br&gt;&#xA;उवाच प्राञ्जलिर्भूत्वा प्रहृष्टेनान्तरात्मना॥ ४५॥&lt;br&gt;&#xA;स्वागतं वो महाभागाः सुव्युष्टा रजनी मम॥&lt;br&gt;&#xA;भवतो यत्प्रपश्यामि ब्रूत किं करवाणि च॥ ४६॥&lt;br&gt;&#xA;एवं हि दैत्यराजेन सत्कृतास्ते द्विजोत्तमाः॥&lt;br&gt;&#xA;ऊचुः प्रहृष्टमनसो दानवेन्द्रसुतं तदा॥ ४७॥&lt;br&gt;&#xA;ऋषय ऊचुः ॥ ॥&lt;br&gt;&#xA;कार्यार्थिनस्तु सम्प्राप्ताः प्रह्लाद हरिवल्लभ ॥&lt;br&gt;&#xA;तदस्माकं महाबाहो भवांस्त्राता भवार्णवात् ॥ ४८ ॥&lt;br&gt;&#xA;कथं दैत्य युगे ह्यस्मिन्रौद्रे वै कलिसञ्ज्ञके ॥&lt;br&gt;&#xA;भविष्यामो विना विष्णुं भीतानामभयप्रदम् ॥ ४९ ॥&lt;br&gt;&#xA;अस्मिन्युगे ह्यधर्मेण जितो धर्मः सनातनः ॥&lt;br&gt;&#xA;अनृतेन जितं सत्यं विप्राश्च वृषलैर्जिताः ॥ 7.4.1.५० ॥&lt;br&gt;&#xA;विटैर्जिता वेदमार्गाः स्त्रीभिश्च पुरुषा जिताः ॥&lt;br&gt;&#xA;ब्राह्मणाश्चापि वध्यन्ते म्लेच्छ राजन्यरूपिभिः ॥ ५१ ॥&lt;br&gt;&#xA;अस्मिन्विलुलितप्राये वर्णाश्रमविवर्जिते ॥&lt;br&gt;&#xA;अविलुप्ते वेदमार्गे क्व विष्णुर्भगवानिति ॥ ५२ ॥&lt;br&gt;&#xA;विना ज्ञानाद्विना ध्यानाद्विना चेन्द्रियनिग्रहात् ॥&lt;br&gt;&#xA;प्राप्यते भगवान्यत्र तद्गुह्यं कथयस्व नः ॥५३॥&lt;br&gt;&#xA;दैत्यराज त्वमस्माकं सुहृन्मार्गप्रदर्शकः ॥&lt;br&gt;&#xA;कथयस्व महाभाग यत्र तिष्ठति केशवः ॥ ५४ ॥&lt;br&gt;&#xA;एवं स द्विजमुख्यैश्च सम्पृष्टो दैत्यसत्तमः ॥&lt;br&gt;&#xA;प्रणम्य ब्राह्मणान्सर्वान्भक्त्या संहृष्टमानसः ॥ ५५ ॥&lt;br&gt;&#xA;स नमस्कृत्य देवेभ्यो ब्रह्मणे परमात्मने ॥&lt;br&gt;&#xA;भगवद्भक्तिर्युक्तः सन्व्याहर्त्तुमुपचक्रमे ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये कलिभीतमहर्षिभिर्ब्रह्मवचनात्प्रह्लादसन्निधौ कलियुगे भगवत्स्थितिविषये प्रश्नकरणवर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ रुक्मिणीशापवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/002_rukmiNIshApavRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/002_rukmiNIshApavRttAntavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;सर्वेषामपि भूतानां दैत्यदानवरक्षसाम् ॥&lt;br&gt;&#xA;भवन्तो वै पूज्यतमा देवादीनां तथैव च ॥१॥&lt;br&gt;&#xA;अनुज्ञया तु युष्माकं प्रसादात्केशवस्य हि ॥&lt;br&gt;&#xA;अधिष्ठानं भगवतः कथयामि निबोधत ॥ २ ॥&lt;br&gt;&#xA;पश्चिमस्य समुद्रस्य तीरमाश्रित्य तिष्ठति ॥&lt;br&gt;&#xA;कुशस्थलीति या पूर्वं कुशेन स्थापिता पुरी ॥ ३ ॥&lt;br&gt;&#xA;वहते गोमती यत्र सागरेण समन्ततः ॥&lt;br&gt;&#xA;द्वारावतीति सा विप्रा आनर्त्तेषु प्रकीर्त्तिता ॥ ४ ॥&lt;br&gt;&#xA;तस्यां वसति विश्वात्मा सर्वकामप्रदो हरिः ॥&lt;br&gt;&#xA;कला षोडशसंयुक्तो मूर्तिं द्वादशकान्वितः॥ ५ ॥&lt;br&gt;&#xA;तदेव परमं धाम तदेव परमं पदम् ॥&lt;br&gt;&#xA;द्वारका सा च वै धन्या यत्राऽऽस्ते मधुसूदनः ॥ ६ ॥&lt;br&gt;&#xA;यत्र कृष्णश्चतुर्बाहुः शङ्खचक्रगदाधरः ॥&lt;br&gt;&#xA;नरा मुक्तिं प्रयास्यन्ति तत्र गत्वा कलौ युगे ॥ ७ ॥&lt;br&gt;&#xA;तच्छ्रुत्वा वचनं तस्य प्रह्लादस्य महात्मनः ॥&lt;br&gt;&#xA;विस्मयाविष्टमनसस्त- मूचुर्मुनिसत्तमाः ॥ ८ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;क्षयं यदुकुले याते भारे चोपहृते भुवः ॥&lt;br&gt;&#xA;प्रभासे यादवश्रेष्ठः स्वस्थानमगमद्धरिः ॥ ९ ॥&lt;br&gt;&#xA;द्वारावत्या प्लावितायां समन्तात्सागरेण हि ॥&lt;br&gt;&#xA;कथं स भगवांस्तत्र कलौ दैत्य प्रकीर्त्यते ॥ 7.4.2.१० ॥&lt;br&gt;&#xA;कथयस्व सुरश्रेष्ठ कथं विष्णुर्महीतले ॥&lt;br&gt;&#xA;स्थितश्चानर्त्तविषय एतद्विस्तरतो वद॥ ११॥&lt;br&gt;&#xA;उग्रसेने नरपतौ प्रशासति वसुन्धराम् ॥&lt;br&gt;&#xA;कृष्णो यदुपुरीमेतां शोभयामास सर्वतः ॥१२॥&lt;br&gt;&#xA;रममाणे रमानाथे रामाभिरमणे हरौ ॥&lt;br&gt;&#xA;एकदा तु समासीने सभायां यदुसत्तमे १३ ॥&lt;br&gt;&#xA;कथाभिः क्रियमाणाभिर्विचित्राभिरनेकधा ॥&lt;br&gt;&#xA;उद्धवः कथयामास प्रचारं यदुनन्दनम् ॥ १४ ॥&lt;br&gt;&#xA;यात्रायामनुसम्प्राप्तं दुर्वाससमकल्मषम् ॥&lt;br&gt;&#xA;स्थितं तं गोमतीतीरे चक्रतीर्थसमीपतः ॥ १५ ॥&lt;br&gt;&#xA;तच्छ्रुत्वा सहसोत्थाय भगवान्रुक्मिणीगृहम् ॥&lt;br&gt;&#xA;जगाम हृष्टमनसा विश्वशक्तिरधोक्षजः ॥ १६ ॥&lt;br&gt;&#xA;आगत्योवाच वैदर्भीं सम्प्राप्तमृषिसत्तमम् ॥&lt;br&gt;&#xA;तपोनिर्धूत पाप्माऽयमत्रिपुत्रो महातपाः ॥ १७ ॥&lt;br&gt;&#xA;आतिथ्येनार्चितो विप्रो दास्यते च महोदयम्॥&lt;br&gt;&#xA;गृहिणी न गृहे यस्य सत्पात्रागमनं वृथा ॥ १८ ॥&lt;br&gt;&#xA;तस्य देवा न गृह्णन्ति पितरश्च तथोदकम्॥&lt;br&gt;&#xA;तदागच्छस्व गच्छामो निमन्त्रयितुमत्रिजम् ॥ १९ ॥&lt;br&gt;&#xA;तथेत्युक्त्वा तु सा देवी रथमारुरुहे सती ॥&lt;br&gt;&#xA;रथमारुह्य देवेशो रुक्मिण्या सहितो हरिः ॥&lt;br&gt;&#xA;जगाम तत्र यत्रास्ते दुर्वासा मुनिसत्तमः ॥ 7.4.2.२० ॥&lt;br&gt;&#xA;दृष्ट्वा ज्वलन्तं तपसा कूले नदनदीपतेः ॥&lt;br&gt;&#xA;कापालिकस्य पुरतः सुस्नातं वरसीकरैः ॥ २१ ॥&lt;br&gt;&#xA;प्रणम्य भगवान्भक्त्या पप्रच्छाऽनामयं ततः ॥&lt;br&gt;&#xA;पश्चाद्विदर्भतनया रुक्मिणी प्रणनाम तम् ॥ २२ ॥&lt;br&gt;&#xA;दुर्वासाश्चापि तौ दृष्ट्वा दर्शनार्थमुपागतौ ॥&lt;br&gt;&#xA;पप्रच्छ कुशलं तत्र स्वागतेनाभिनन्द्य च ॥२३॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;कुशलं कृष्ण सर्वत्र कुत्र वासस्तवाऽधुना ॥&lt;br&gt;&#xA;कति दारा धनापत्यमेतद्विस्तरतो वद ॥ २४ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;समुद्रेण प्रदत्ता मे भूभिर्द्वादशयोजना ॥&lt;br&gt;&#xA;तस्यां निवसतो ब्रह्मन्पुरी हेममयी मम ॥ २५ ॥&lt;br&gt;&#xA;प्रासादास्तत्र सौवर्णा नवलक्षाणि सङ्ख्यया ॥&lt;br&gt;&#xA;तस्यां वसामि संहृष्टस्त्वत्प्रसादात्सुनिर्भयः ॥ २६ ॥&lt;br&gt;&#xA;तच्छुत्वा वचनं तस्य विस्मयाविष्टमानसः ॥&lt;br&gt;&#xA;प्रत्युवाच स दुर्वासाः प्रहस्य मधुसूदनम्॥२७॥&lt;br&gt;&#xA;वसन्ति तावका ये च तेषां सङ्ख्या वदस्व भोः ॥&lt;br&gt;&#xA;यावत्यश्च महिष्यस्ते पुत्राः परिजनास्तथा ॥२८॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;ब्रह्मन्षोडशसाहस्रं भार्य्याश्चाष्टाधिका मम॥&lt;br&gt;&#xA;तासां मध्येऽभीष्टतमा विदर्भाधिपतेः सुता ॥ २९ ॥&lt;br&gt;&#xA;एकैकस्या दश सुताः कन्या चैका तथा मुने ॥&lt;br&gt;&#xA;षट्पञ्चाशद्यदूनां तु कोट्यः परिजनो मम॥ 7.4.2.३० ॥&lt;br&gt;&#xA;शेषाः प्रकृतयो ब्रह्मंस्तेषां सङ्ख्या न विद्यते ॥&lt;br&gt;&#xA;तच्छ्रुत्वा चिन्तयामास किमेतदिति विस्मितः ॥ ३१ ॥&lt;br&gt;&#xA;अहो ह्यनन्तवीर्यस्य मायामाश्रित्य तिष्ठतः ॥&lt;br&gt;&#xA;अनन्ता सर्वकर्तृत्वे प्रवृत्तिर्दृश्यतामिय म्॥३२॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;स्वागतं ते महाबाहो ब्रूहि किं करवाणि ते ॥&lt;br&gt;&#xA;दर्शनेन त्वदीयेन प्रीतिमेति च मे मनः॥३३॥&lt;br&gt;&#xA;॥ श्रीकृष्ण उवाच॥ ॥&lt;br&gt;&#xA;यदि प्रसन्नो भगवांस्तदागच्छस्व मे गृहम्॥&lt;br&gt;&#xA;शिरसा धार्य्य पादाम्बु प्रयास्यामि पवित्रताम्॥ ३४॥&lt;br&gt;&#xA;दुर्वासा उवाच॥&lt;br&gt;&#xA;अक्षमासारसर्वस्वं किं मां नयसि माधव॥&lt;br&gt;&#xA;नय मां यदि मद्वाक्यं करोषि सह भार्यया॥३५॥&lt;br&gt;&#xA;प्रह्लाद उवाच॥&lt;br&gt;&#xA;एवमस्त्विति चोक्त्वा स प्रस्थितः स्वरथेन हि।&lt;br&gt;&#xA;तं दृष्ट्वा प्रस्थितं विष्णुं प्रहस्योवाच भर्त्सयन्॥ ३६ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;दुर्वाससं न जानासि मुञ्चेमान्हयसत्तमान् ॥&lt;br&gt;&#xA;त्वं च भार्या तथा चेयं वहतं स्वरथेन माम् ॥ ३७ ॥&lt;br&gt;&#xA;॥श्रीकृष्ण उवाच ॥ ॥&lt;br&gt;&#xA;भगवन्यथा प्रब्रवीषि विप्र कर्तास्मि तत्तथा ॥&lt;br&gt;&#xA;त्वया कृपालुना ब्रह्मन्पारितोऽहं सबान्धवः॥ ३८ ॥&lt;br&gt;&#xA;॥ प्रह्लाद उवाच॥ ॥&lt;br&gt;&#xA;तौ तथा ऋषिवर्य्योऽसौ युक्तां देवीं रथे स्वके ॥&lt;br&gt;&#xA;तथैव पुण्डरीकाक्षं याहि याहीत्यभाषत॥ ३९ ॥&lt;br&gt;&#xA;तं दृष्ट्वा देवताः सर्वा वहमानं रथं हरिम् ॥&lt;br&gt;&#xA;साधुसाध्विति भाषन्त ऊचुः सर्वे परस्परम् ॥ 7.4.2.४० ॥&lt;br&gt;&#xA;अहो ब्रह्मण्यदेवस्य परां भक्तिं प्रपश्यत ॥&lt;br&gt;&#xA;स्कन्धे कृत्वा धुरं यो हि वहते भार्य्यया सह ॥ ४१ ॥&lt;br&gt;&#xA;विकीर्यमाणः कुसुमैः सुरसङ्घैर्जनार्दनः ॥&lt;br&gt;&#xA;जगाम स रथं गृह्य सभार्यो द्वारकां प्रति ॥ ॥ ४२ ॥&lt;br&gt;&#xA;उह्यमाने रथे तस्मिन्रुक्मिणी तृषिताऽभवत् ॥&lt;br&gt;&#xA;उवाच कृष्णं वैदर्भी श्रमव्याकुललोचना ॥ ४३ ॥&lt;br&gt;&#xA;श्रान्ता भारपरिक्लिष्टा वहती कोपनं द्विजम् ॥&lt;br&gt;&#xA;पाययित्वोदकं कान्त नय मां मन्दिरं स्वकम् ॥ ४४ ॥&lt;br&gt;&#xA;तच्छ्रुत्वा वचनं तस्याः पादाक्रान्त्या धरातलात् ॥&lt;br&gt;&#xA;आनयामास भगवान्गगां त्रिपथगां शुभाम् ॥ ४५ ॥&lt;br&gt;&#xA;तद्दृष्ट्वा निर्मलं शीतं सुगन्धं पावनं तथा ॥&lt;br&gt;&#xA;पपौ पिपासिता देवी रुक्मिणी जाह्नवीजलम् ॥ ४६॥&lt;br&gt;&#xA;पीतं तया जलं दृष्ट्वा चुकोप ऋषिसत्तमः ॥&lt;br&gt;&#xA;जज्वाल ज्वलनप्रख्यः शशाप परमेश्वरीम् ॥ ४७ ॥&lt;br&gt;&#xA;॥ दुर्वासा उवाच ॥&lt;br&gt;&#xA;मामपृष्ट्वा जलं यस्मात्पीतवत्यसि रुक्मिणी॥&lt;br&gt;&#xA;तस्मात्पानरता नित्यं भविष्यसि न संशयः॥ ४८॥&lt;br&gt;&#xA;अवियुक्ता रथाद्यस्मान्मामपृष्ट्वा जलं त्वया॥&lt;br&gt;&#xA;पीतं तस्माच्च कृष्णेन वियुक्ता त्वं भविष्यसि ॥ ४९ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;एतावदुक्त्वा वचनं क्रोधसंरक्तलोचनः ॥&lt;br&gt;&#xA;परित्यज्य रथं विप्रो भूमावेवावतिष्ठति ॥ 7.4.2.५० ॥&lt;br&gt;&#xA;एवं शप्ता तदा देवी रुदोदातीव विह्वला ॥&lt;br&gt;&#xA;उवाच कृष्णं करुणं कथं स्थास्ये त्वया विना ॥ ५१ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;आयास्ये प्रत्यहं देवि द्विकालं भवनं तव ॥&lt;br&gt;&#xA;यो मां पश्यति चात्रस्थं स त्वामेव प्रपश्यति ॥ ५२ ॥&lt;br&gt;&#xA;मां हि दृष्ट्वा नरो यस्तु त्वां न पश्यति भक्तितः ॥&lt;br&gt;&#xA;अर्द्ध्ं यात्रा फलं तस्य भविष्यति न संशयः ॥ ५३ ॥&lt;br&gt;&#xA;आश्वास्य च प्रियामेवं ब्राह्मणं यदुनन्दनः ॥&lt;br&gt;&#xA;ततः प्रसादयामास दुर्वाससमकल्मषम् ॥ ५४ ॥&lt;br&gt;&#xA;बाह्यो पवनमध्ये तु पूजयामास तं तथा ॥&lt;br&gt;&#xA;अवनिज्य स्वयं पादौ विप्रपादावनेजनम् ॥&lt;br&gt;&#xA;धारयामास शिरसा जगतः पावनो हरिः ॥ ५५ ॥&lt;br&gt;&#xA;दत्त्वार्घ्यं गां च विप्राय मधुपर्कं स भक्तितः ॥&lt;br&gt;&#xA;विधिवद्भोजयामास षड्रसेन द्विजोत्तमम् ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये दुर्वासो द्वारकानयन दुर्वासोदत्त रुक्मिणीशापवृत्तान्तवर्णनं नाम द्वितीयोऽध्यायः॥२॥&lt;/p&gt;</description>
    </item>
    <item>
      <title>००३ रुक्मिणीदुःखमोचनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/003_rukmiNIduHkhamochanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/003_rukmiNIduHkhamochanavarNanam/</guid>
      <description>&lt;p&gt;ऋषय ऊचुः॥&lt;br&gt;&#xA;अहो ब्रह्मण्यदेवस्य कृष्णस्यामिततेजसः ॥&lt;br&gt;&#xA;महिमा यदयं नैव मृषा चक्रे मुनेर्वचः ॥ १ ॥&lt;br&gt;&#xA;तेन चक्रे न रोषं स सेतुपालो जनार्दनः ॥&lt;br&gt;&#xA;भृगोर्यश्चरणाघातं दधार हृदि लाञ्छनम् ॥ २ ॥&lt;br&gt;&#xA;सा तु देवी कथं तेन प्रेयसा विप्रयोजिता ॥&lt;br&gt;&#xA;एकाकिनी स्थिता तत्र कथ्यतामसुरेश्वर ॥ ३ ॥&lt;br&gt;&#xA;उत्कण्ठिता अति वयं श्रोतुं द्वारवतीं मुदा ॥&lt;br&gt;&#xA;इदमादौ बुभुत्सामश्चित्तखेदापनुत्तये ॥ ४ ॥&lt;br&gt;&#xA;॥ प्रह्लाद उवाच ॥ ॥।&lt;br&gt;&#xA;श्रूयतामृषयः सर्वे गदतो मम विस्तरात् ॥&lt;br&gt;&#xA;यथा शापोद्भवं दुःखं मुमोच हरिवल्लभा ॥५॥&lt;br&gt;&#xA;अथ दुर्वाससः शापमवाप्यारुन्तुदं तदा॥&lt;br&gt;&#xA;यादवेन्द्रस्य गृहिणी सहसा पर्यदेवयत् ॥६॥ ॥&lt;br&gt;&#xA;॥ रुक्मिण्युवाच ॥ ॥&lt;br&gt;&#xA;कल्याणी बत वाणीयं लौकिकी संविभाव्यते ॥&lt;br&gt;&#xA;कूपके चैव सिन्धौ च प्रमाणान्नाधिकं जलम् ॥ ७ ॥&lt;br&gt;&#xA;यासाहं भूरिभाग्या वै प्राप्य नाथं जगत्पतिम्॥&lt;br&gt;&#xA;इयमेकाकिनी जाता पौलस्त्याद्देवहेलनात् ॥ ८ ॥&lt;br&gt;&#xA;क्व मङ्गलालयः श्रीमाननवद्यगुणो हरिः ॥&lt;br&gt;&#xA;अल्पपुण्या सुसम्बाधा कामिनी क्वातिचञ्चला ॥ ९ ॥&lt;br&gt;&#xA;तथापि घटयामास धाता वञ्चनकोविदः ॥&lt;br&gt;&#xA;विधानमशुभाया मे वियोगविषमव्यथम् ॥ 7.4.3.१० ॥&lt;br&gt;&#xA;अन्यथा वर्णगुरवः स्नातास्त्रैविद्यवर्त्मनि ॥&lt;br&gt;&#xA;कथं नु शप्तुमर्हन्ति स्वयं खिन्नामनागसम् ॥ ११ ॥&lt;br&gt;&#xA;विदधे वज्रमयं तु किं न्विदं हृदयं मेऽतिकठोरमेव हि ॥&lt;br&gt;&#xA;शतधा न विदीर्यते यतो विरहे दुर्विषहे मधुद्विषः ॥ १२ ॥&lt;br&gt;&#xA;अधिकृत्य सुदुश्चरं तपः प्रतिलब्धः प्रथमं मयात्मजः ॥&lt;br&gt;&#xA;तनयेन विनाकृताऽप्यहं न मृता पञ्चसु वासरेष्विह ॥ १३ ॥&lt;br&gt;&#xA;उपलभ्य सुदारुणामिमामपि पीडामवितास्म्यहं तदा ॥&lt;br&gt;&#xA;यदिदं विधुनोति कल्मषं खलु तन्मां समुपेत्य लक्षवृद्धिम् ॥ १४ ॥&lt;br&gt;&#xA;इति साऽतिविलप्य दुःखितार्था कुररीतुल्यतया शुशोच वेगात् ॥&lt;br&gt;&#xA;विरहेण विघूर्णिताशया द्विजशापापहता मुमूर्च्छ सद्यः ॥ १५ ॥&lt;br&gt;&#xA;अथ दुर्वाससा शप्ता रुक्मिणी कृष्णवल्लभा ॥&lt;br&gt;&#xA;मूर्च्छनामाप तत्रैव ह्याजगाम पयोनिधिः ॥ १६ ॥&lt;br&gt;&#xA;सुधाशीकरगर्भेण पद्मकिञ्जल्कवायुना ॥&lt;br&gt;&#xA;न्यवीजयदिमां देवीं रुक्मिणीं कृष्णवल्लभाम्॥ १७ ॥&lt;br&gt;&#xA;एतस्मिन्नन्तरे तत्र व्योममार्गेण नारदः ॥&lt;br&gt;&#xA;गायन्गुणान्भगवतो वीणापाणिः समागतः ॥ १८ ॥&lt;br&gt;&#xA;स दृष्ट्वा सिन्धुनाऽऽश्वास्यमानां विश्वस्य मातरम् ॥&lt;br&gt;&#xA;अवतीर्य श्रुतकथो बोधयामास नारदः ॥ १९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;मा खेदं देव देवेशि देवि त्वदधिपे पतौ ॥&lt;br&gt;&#xA;दूरीकृते विप्रशापात्कुरु कल्याणि धीरताम् ॥ 7.4.3.२० ॥&lt;br&gt;&#xA;त्वं हि साक्षाद्भगवती कृष्णश्च पुरुषोत्तमः ॥&lt;br&gt;&#xA;अवतीर्णो धराभारमपनेतुं यदृच्छया ॥ २१ ॥&lt;br&gt;&#xA;देवो ह्यसौ परं ब्रह्म सदाऽनिर्विण्णमानसः ॥&lt;br&gt;&#xA;मायाशक्तिस्त्वमेतस्य सर्गस्थित्यन्तकारिणः ॥ २२ ॥&lt;br&gt;&#xA;संहृत्य निखिलं शेते ययाऽसौ कलया स्वराट् ॥&lt;br&gt;&#xA;तदापि न वियुज्येत त्वया विश्वपतिः प्रभुः ॥ २३ ॥&lt;br&gt;&#xA;अवियुक्तस्त्वया नित्यं देवदेवो जगत्पतिः ॥&lt;br&gt;&#xA;लीलावतारेष्वेतस्य सर्वेषु त्वं सहायिनी ॥ २४ ॥&lt;br&gt;&#xA;योगं वियोगं च तथा न यात्येष त्वयाऽनघे ॥&lt;br&gt;&#xA;विडम्बयति भूतानामुपकाराय चेश्वरः ॥ २५ ॥&lt;br&gt;&#xA;आराधनीयाः सततं भूदेवा भूतिमीप्सता ॥&lt;br&gt;&#xA;प्रकोपनीया नैवैते तत्त्वज्ञा हि तपस्विनः ॥ २६ ॥&lt;br&gt;&#xA;इत्येवं शिक्षयल्ँलोकं वियोगं तेऽनुमन्यते ॥&lt;br&gt;&#xA;मुनि शापाद्धरिः साक्षाद्गूढः कपटमानुषः ॥ २७॥&lt;br&gt;&#xA;अपि स्मरसि कल्याणि जातो रघुकुले स्वयम्॥&lt;br&gt;&#xA;लोकानुग्रहमन्विच्छन्भूभारहरणोत्सुकः ॥ २८ ॥&lt;br&gt;&#xA;तं हरिं जगतामीशं रुक्मिणि त्वं न वेत्सि किम्॥&lt;br&gt;&#xA;प्राणेभ्योऽपि गरीयांसमयं देवः स एव हि ॥ २९ ॥&lt;br&gt;&#xA;येनेदं पूरितं विश्वं बहिरन्तश्च सुव्रते ॥&lt;br&gt;&#xA;असङ्गस्य विभोः सङ्गः कथं स्यादिति मन्मतिः ॥ 7.4.3.३० ॥&lt;br&gt;&#xA;तया त्वया नियुक्तोऽसाविति प्रत्येमि सर्वशः ॥&lt;br&gt;&#xA;तद्विमुञ्चाऽऽधिमत्यर्थमात्मानमनुसंस्मर॥&lt;br&gt;&#xA;प्रसीद मातः सन्धेहि धीरतां स्वमनीषया ॥ ३१ ॥&lt;br&gt;&#xA;इति ब्रुवति देवर्षाववसाने नदीपतिः ॥&lt;br&gt;&#xA;प्रोवाच वचनं तस्यै वाचा मृदुसुवर्णया ॥ ३२ ॥ ॥&lt;br&gt;&#xA;॥ समुद्र उवाच ॥ ॥&lt;br&gt;&#xA;यदाह देवि देवर्षिर्नत्वा त्वां सत्यमेव तत् ॥&lt;br&gt;&#xA;गीयसे त्वं हि वेदेषु नित्यं विष्णुः सहायिनी ॥ ३३ ॥&lt;br&gt;&#xA;परः पुमानेव निरस्तविग्रहो गूढोऽधिपस्ते विदधाति भूयः ॥&lt;br&gt;&#xA;विश्वं व्यवस्थापयति स्वरोचिषा त्वया सहायेन बिभर्ति मूर्तिम् ॥ ३४ ॥&lt;br&gt;&#xA;तदेष परिखेदस्ते न मनागपि युज्यते ॥&lt;br&gt;&#xA;वक्षःस्थलस्था भवती नित्यं श्रीवत्सलक्ष्मणः ॥ ३५ ॥&lt;br&gt;&#xA;इयं भागीरथी देवी मदादेशादुपागता ॥&lt;br&gt;&#xA;विनोदयिष्यत्यनिशं त्वां हि देवि शरीरिणी ॥ ३६ ॥&lt;br&gt;&#xA;एतस्याः स्यान्मृदु स्वादु पयः पूरोपशोभितम् ॥&lt;br&gt;&#xA;प्रदेशोऽयमशेषोऽपि भविता त्वत्सुखप्रदः ॥ ३७ ॥&lt;br&gt;&#xA;नानाद्रुमलताकीर्णं निकुञ्जैरुपशोभितम् ॥&lt;br&gt;&#xA;मातङ्गैश्च समाजुष्टं मञ्जुगुञ्जन्मधुव्रतम्॥ ३८ ॥&lt;br&gt;&#xA;नवपल्लवभङ्गीभिः कुसुमस्तबकैः शुभैः ॥&lt;br&gt;&#xA;फलैरमृतकल्पैश्च मञ्जरी राजिभिस्तथा ॥ ३९ ॥&lt;br&gt;&#xA;नन्दनस्य श्रिया जुष्टं मनोनयननन्दनम्॥&lt;br&gt;&#xA;वनं रम्यतरं चात्र ह्यचिरेण भविष्यति ॥ 7.4.3.४० ॥&lt;br&gt;&#xA;त्वया सम्बोधनीयाः स्म वयं मातः सदैव हि ॥&lt;br&gt;&#xA;अगम्यरूपा विद्या त्वमस्माभिर्बोध्यसे कथम् ॥ ४१ ॥&lt;br&gt;&#xA;तदा वामनुजानीहि प्रसीद परमेश्वरि ॥&lt;br&gt;&#xA;नमस्ते विश्वजननि भूयो ऽपि च नमोनमः ॥ ४२ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;एवमुक्त्वा जगद्धात्रीं जग्मतुस्तौ यथागतम् ॥&lt;br&gt;&#xA;आजगाम च तत्रैव देवी भागीरथी स्वयम् ॥ ४३ ॥&lt;br&gt;&#xA;वनं समभवत्तत्र दिव्यभूरुहसेवितम् ॥&lt;br&gt;&#xA;सेव्यं समस्तलोकानां फलपुष्पसमृद्धिमत् .॥ ४४ ॥&lt;br&gt;&#xA;प्रसादेन च भूतानां गङ्गाऽशेषाघहारिणी ॥&lt;br&gt;&#xA;भूषयामास तद्देशं सा च विष्णुपदी सरित् ॥ ४५॥&lt;br&gt;&#xA;देवो च मुनिवाक्येन गङ्गायाश्च विनोदनात् ॥&lt;br&gt;&#xA;सौन्दर्या तस्य देशस्य किञ्चित्स्वास्थ्यमवाप ह ॥ ४६ ॥&lt;br&gt;&#xA;अथ विष्णुपदीं देवीं श्रुत्वा सागरसङ्गताम् ॥&lt;br&gt;&#xA;इतस्ततः समाजग्मुः श्रद्दधानाः पयस्विनीम् ॥४७॥&lt;br&gt;&#xA;द्वारकावासिनश्चैव जनाः काननशोभया ॥&lt;br&gt;&#xA;हृष्टचित्ताः समाजग्मुरनिशं रुक्मिणीवनम् ॥४८॥&lt;br&gt;&#xA;श्रुत्वा तदखिलं सर्वं दुर्वासाः शाम्भवी कला ॥&lt;br&gt;&#xA;चुकोप स्मयमानश्च भूय एतदभाषत ॥ ४९ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;कः प्रभुस्त्रिषु लोकेषु मह्यं वचनमन्यथा ॥&lt;br&gt;&#xA;विधातुमपि देवानामाद्यो लोकपितामहः ॥ 7.4.3.५० ॥&lt;br&gt;&#xA;किं न जानाति लोकोऽयं मयि रोषकषायिते ॥&lt;br&gt;&#xA;शक्रं प्रति त्रिभुवनं भ्रष्टश्रीकमभूत्तदा ॥५१ ॥&lt;br&gt;&#xA;मम शापमविज्ञाय नन्दनप्रतिमे वने ॥&lt;br&gt;&#xA;कथं सा रुक्मिणी तत्र रमते जनसेविते ॥ ५२ ॥&lt;br&gt;&#xA;तदेते तरवः सर्वे सन्त्वभोज्यफला नृणाम् ॥&lt;br&gt;&#xA;विभ्रष्टसर्वसौभाग्याः कुसुमस्तबकोज्झिताः ॥ ५३ ॥&lt;br&gt;&#xA;इयं तु शापनिर्दग्धा हरचूडामणिः सरित् ॥&lt;br&gt;&#xA;वार्यस्याः स्यादपेयं तु नैवेह स्थातुमर्हति ॥५४॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तदा सर्वमभूत्तत्र यद्यदाह च वै मुनिः ॥&lt;br&gt;&#xA;वाचि वीर्यं हि विप्राणां निर्मितं विष्णुना स्वयम् ॥ ५५ ॥&lt;br&gt;&#xA;सा तु देवी तथा वृत्तमवेक्ष्य भृशदुःखिता ॥&lt;br&gt;&#xA;मेने दुरत्ययं दैवमापतत्तत्पुनःपुनः ॥ ५६ ॥&lt;br&gt;&#xA;ततस्तु सा विनिश्चित्य मरणं दुःखभेषजम् ॥&lt;br&gt;&#xA;उत्तरीयाम्बरेणैव बहिः किञ्चित्प्रबद्ध्य तु ॥ ॥।५७॥&lt;br&gt;&#xA;अथावबुध्य तत्सर्वं सर्वभूतगुहाशयः ॥&lt;br&gt;&#xA;तां ज्ञात्वा सत्वरं चाऽऽगात्सुपर्णेन दयानिधिः ॥५८ ॥&lt;br&gt;&#xA;ददर्श तादृशीं देवीं कण्ठपाशकरां विभुः ॥&lt;br&gt;&#xA;अधस्तात्तरुशाखायां निमीलितविलोचनाम् ॥ ५९ ॥&lt;br&gt;&#xA;विभ्रष्टभूषणगणां कृशदेहवल्लीं म्लानाननाम्बुजरुचं मरणे प्रसक्ताम् ॥&lt;br&gt;&#xA;मेने स विग्रहवतीं करुणां कृपालुस्तां सौख्यदां गुणवतीं प्रणतार्तिहन्त्रीम् ॥ 7.4.3.६० ॥&lt;br&gt;&#xA;संश्रुत्य साऽपि पतगाधिपते रवं वै प्रोन्मील्य नेत्रकमलेऽथ ददर्श कृष्णम् ॥&lt;br&gt;&#xA;सामन्यत त्रिकविवर्तितलोचनाब्जं प्राप्तं तमिष्टसुहृदं निजजीवनाथम् ॥ ६१ ॥&lt;br&gt;&#xA;सा रोमहर्षविवशा त्रपया परीता कोपानुरागकलुषा कृतविप्रलापा ॥&lt;br&gt;&#xA;संवर्द्धितद्विगुणशोकभरा च देवी नानारसं बत दृशोर्विषयं प्रपेदे ॥ ६२ ॥&lt;br&gt;&#xA;तस्याः ससाध्वसविसर्गचिकीर्षितायाः पाशं व्यपोह्य करचारु सरोरुहेण ॥&lt;br&gt;&#xA;आदाय पाणिममृतोपमया च वाचा सञ्जीवयन्निदमुदारमुदाजहार ॥ ६३ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;किमेतत्साहसं भीरु चिकीर्षत्यविचारितम् ॥&lt;br&gt;&#xA;ननु देवि ममाचक्ष्व किं नु ते खेदकारणम् ॥ ६४ ॥&lt;br&gt;&#xA;त्वं विद्याऽहं परो बोधस्त्वं माया चेश्वरस्त्वहम् ॥&lt;br&gt;&#xA;त्वं च बुद्धिरहं जीवो वियोगः कथमावयोः ॥ ६५ ॥&lt;br&gt;&#xA;त्वया विमोहितात्मानो भ्राम्यन्त्यजभवादयः ॥&lt;br&gt;&#xA;सा कथं क्षुभ्यसि त्वं तु किं स्वधाम न बुध्यसे ॥ ६६ ॥&lt;br&gt;&#xA;त्वया हि बद्धा ऋषयस्ते चरन्तीह कर्मभिः ॥&lt;br&gt;&#xA;तां त्वां कथमृषिः शप्तुं शक्नुयाद्वरवर्णिनि ॥ ६७ ॥&lt;br&gt;&#xA;शिक्षार्थं त्विह लोकानामेवं मे देवि चेष्टितम् ॥&lt;br&gt;&#xA;मन्मायया समाविष्टः कुरुते विवशः पुमान् ॥&lt;br&gt;&#xA;पश्य कोपपरीतात्मा यः स शान्तो मुनीश्वरः ॥ ६८ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;सोऽभ्येत्य भक्तिनम्रोऽथ दुर्वासा मुनिसत्तमः ॥&lt;br&gt;&#xA;विचार्य मनसा सर्वं पश्चात्तापानुपाश्रयत् ॥ ६९ ॥&lt;br&gt;&#xA;किं मया कृतमित्युक्त्वा तत्समीपमुपागमत् ॥&lt;br&gt;&#xA;अपतद्विलुठन्भूमौ दण्डवच्चाश्रुसम्प्लुतः ॥ 7.4.3.७० ॥&lt;br&gt;&#xA;पितरौ जगतो देवौ क्षामयामास दीनवत् ॥&lt;br&gt;&#xA;तुष्टाव सूक्तवाक्यैस्तु रहस्यैर्भक्तिसंयुतः ॥ ७१ ॥&lt;br&gt;&#xA;आह चेदं जगन्नाथं यदि मय्यस्त्यनुग्रहः ॥&lt;br&gt;&#xA;तदा पुरेव संयोगो देव देव्या विधीयताम् ॥ ७२ ॥&lt;br&gt;&#xA;अथ प्रहस्य गोविन्दस्तमाह मुनिसत्तमम्॥&lt;br&gt;&#xA;न हि ते वचनं जातु मृषा भवितुमर्हति ॥ ७३ ॥&lt;br&gt;&#xA;मयैवं विहितः सेतुः कथमुच्छेद्यतां द्विज ॥&lt;br&gt;&#xA;सद्भिराचरितः सेतुः सिद्धो लोकस्य पालकः ॥ ७४ ॥&lt;br&gt;&#xA;दिनेदिने द्विकालं च आयास्ये मुनिसत्तम ॥&lt;br&gt;&#xA;विनोदयिष्ये तां तां तु मुनिकन्यां च काम्यया ॥ ७५ ॥&lt;br&gt;&#xA;तुष्यामि साधनैर्नान्यैर्मत्कथाकथनैरपि ॥&lt;br&gt;&#xA;यथा सम्पूज्य मामत्र मम प्रीतिर्भविष्यति ॥ ७६ ॥&lt;br&gt;&#xA;यदा च मयि वै(?)कुण्ठमधिरूढे महामुने ॥&lt;br&gt;&#xA;प्रवेक्ष्यति तदा तेजो मम सर्वं त्रिविक्रमे ॥ ७७ ॥&lt;br&gt;&#xA;रुक्मिणीयं च मन्मूर्तेः संयोगं पुनरेष्यति ॥&lt;br&gt;&#xA;इयं भागीरथी चापि सागरेण समा गुणैः ॥&lt;br&gt;&#xA;त्यक्त्वा ह्यशेषदुःखानि सुखं चैव गमिष्यति ॥ ७८ ॥&lt;br&gt;&#xA;अनुग्रहं विधायैवमृषिणा सह केशवः ॥&lt;br&gt;&#xA;विवेश स्वपुरीं तत्र विधायोपान्तिकं मुनिम् ॥ ७९ ॥&lt;br&gt;&#xA;सापि देवी च सम्बुध्य तदा तस्य विचेष्टितम्॥&lt;br&gt;&#xA;अनुग्रहाद्भगवतो बभूव विगत ज्वरा ॥ 7.4.3.८० ॥&lt;br&gt;&#xA;यतश्च मुक्ता दुःखेन तत्र देवी हरिप्रिया॥&lt;br&gt;&#xA;ततो भागीरथी सा तु गदिता दुःखमोचिनी ॥ ८१ ॥&lt;br&gt;&#xA;अमावास्यां पौर्णमास्यां यस्तस्याः सङ्गमे शुभे ॥&lt;br&gt;&#xA;स्नायादशेषदुःखात्तु स नरः परिमुच्यते ॥ ८२ ॥&lt;br&gt;&#xA;अष्टम्यां च चतुर्दश्यां नवम्यां चावलोकिता ॥&lt;br&gt;&#xA;नराणां रुक्मिणी देवी सर्वान्कामा न्प्रयच्छति ॥ ८३ ॥&lt;br&gt;&#xA;इत्येतत्कथितं देव्या ऋषयो दुःखमोचनम् ॥&lt;br&gt;&#xA;अनुग्रहश्च देवस्य किं भूयः श्रोतुमिच्छथ ॥ ८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये रुक्मिणीदुःखमोचनवर्णनन्नाम तृतीयोऽध्यायः ॥३॥ ॥७॥।&lt;/p&gt;</description>
    </item>
    <item>
      <title>००४ द्वारकायात्राविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/004_dvArakAyAtrAvidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/004_dvArakAyAtrAvidhivarNanam/</guid>
      <description>&lt;p&gt;॥ श्रीप्रह्लाद उवाच ॥&lt;br&gt;&#xA;एवं सम्पूजितस्तेन हरिणा ब्राह्मणोत्तमः ॥&lt;br&gt;&#xA;उवाच परिसन्तुष्टो वरं ब्रूहीति केशवम्॥ १ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;यदि तुष्टोऽसि भगवन्यदि देयो वरो मम ॥&lt;br&gt;&#xA;स्थातव्यमत्र भवता न त्यक्तव्यं कदाचन ॥ २ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;यदि तिष्ठाम्यहं कृष्ण तथा त्वमपि केशव ॥&lt;br&gt;&#xA;तिष्ठस्व षोडशकलो नित्यं मद्वचनेन हि ॥ ३ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;येऽत्र पश्यन्ति भक्त्या त्वां मां चापि द्विजसत्तम ॥&lt;br&gt;&#xA;किं दास्यसि फलं तेषां भाविनां भगवन्वद ॥ ४ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;यः स्नात्वा सङ्गमे कृष्ण गोमत्याः सागरस्य च ॥&lt;br&gt;&#xA;त्वां मां समर्चति नरः सर्वपापैः समुच्यते ॥५ ॥&lt;br&gt;&#xA;तथान्यच्छृणु कृष्णात्र स्नात्वा दास्यति यद्धनम् ॥&lt;br&gt;&#xA;मम दत्तस्य देवेश प्राप्नुयात्षोडशोत्तरम्॥ ६ ॥&lt;br&gt;&#xA;॥ श्रीकृष्ण उवाच ॥&lt;br&gt;&#xA;यो नरः पूजयित्वा त्वां पूजयिष्यति मामिह ॥&lt;br&gt;&#xA;तस्य मुक्तिं प्रदास्यामि या सुरैरपि दुर्ल्लभा ॥ ७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;परस्परं वरौ दत्त्वा कृष्णदुर्वाससौ मुदा॥&lt;br&gt;&#xA;ततः प्रभृति विप्रेन्द्रास्तस्मिन्स्थाने ह्यतिष्ठताम्॥&lt;br&gt;&#xA;वरदानमिति प्रोक्तं तत्तीर्थं सर्वकामदम् ॥ ८ ॥&lt;br&gt;&#xA;वरदाने नरः स्नातो गोसहस्रफलं लभेत् ॥&lt;br&gt;&#xA;विष्णुदुर्वाससोर्यत्र वरदानमभूत्पुरा ॥ ९ ॥&lt;br&gt;&#xA;तदाप्रभृति विप्रेन्द्रास्तिष्ठते द्वारकां हरिः ॥&lt;br&gt;&#xA;दुर्वाससा गिरा बद्धो न जहाति कदाचन ॥ 7.4.4.१० ॥&lt;br&gt;&#xA;यत्र त्रैविक्रमी मूर्तिर्वहते यत्र गोमती ॥&lt;br&gt;&#xA;नरा मुक्तिं प्रयास्यन्ति चक्रतीर्थेन सङ्गताः ॥ ११ ॥&lt;br&gt;&#xA;कलेवरं परित्यक्तं प्रभासे हरिणा यदा ॥&lt;br&gt;&#xA;कलाभिः सहितं तेजस्तस्यां मूर्तौ निवेशितम् ॥ १२ ॥&lt;br&gt;&#xA;तस्मात्कलियुगे विप्रा नान्यत्र प्राप्यते हरिः ॥&lt;br&gt;&#xA;यदि कार्य्यं हि कृष्णेन तत्र गच्छत मा चिरम् ॥ १३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;साधु भागवतश्रेष्ठ साधु मार्गप्रदर्शक ॥&lt;br&gt;&#xA;यत्त्वया हि परिज्ञातं तन्न जानाति कश्चन ॥ १४ ॥&lt;br&gt;&#xA;किं फलं गमने तस्यां किं फलं कृष्णदर्शने ॥&lt;br&gt;&#xA;कानि तीर्थानि तत्रैव के देवास्तद्वदस्व नः ॥ १५ ॥&lt;br&gt;&#xA;कस्मिन्मासे तिथौ कस्यां कस्मिन्पर्वणि मानवैः ॥&lt;br&gt;&#xA;गन्तव्यं कानि देयानि दानानि दनुजर्षभ ॥ १६ ॥&lt;br&gt;&#xA;॥सूत उवाच ॥ ॥&lt;br&gt;&#xA;इति पृष्टस्तदा तैस्तु महाभागवतोऽसुरः ॥&lt;br&gt;&#xA;कथयामास विप्रेभ्यो भगवद्भक्तिसंयुतः ॥ १७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;भो भूमिदेवाः शृणुत परं गुह्यं सनातनम् ॥&lt;br&gt;&#xA;यत्कस्यचिन्न चाख्यातं तद्वदामि सुविस्तरात् ॥ १८ ॥&lt;br&gt;&#xA;यदा मतिं च कुरुते द्वारकागमनं प्रति ॥&lt;br&gt;&#xA;तदा नरकनिर्मुक्ता गायन्ति पितरो दिवि ॥ १९ ॥&lt;br&gt;&#xA;यावत्पदानि कृष्णस्य मार्गे गच्छति मानवः ॥&lt;br&gt;&#xA;पदेपदेऽश्वमेधस्य यज्ञस्य लभते फलम् ॥ 7.4.4.२० ॥&lt;br&gt;&#xA;यात्रार्थं देवदेवस्य यः प्रेरयति चापरान् ॥&lt;br&gt;&#xA;मानवान्नात्र सन्देहो लभते वैष्णवं पदम् ॥ २१ ॥&lt;br&gt;&#xA;द्वारकां गच्छमानस्य यो ददाति प्रतिश्रयम् ॥&lt;br&gt;&#xA;तथैव मधुरां वाचं नन्दते क्रीडते हि सः ॥ २२ ॥&lt;br&gt;&#xA;अध्वनि श्रान्तदेहस्य वाहनं यः प्रयच्छति ॥&lt;br&gt;&#xA;हंसयुक्तेन स नरो विमानेन दिवं व्रजेत् ॥ २३ ॥&lt;br&gt;&#xA;यात्रायां गच्छमानस्य मध्याह्ने क्षुधितस्य च ॥&lt;br&gt;&#xA;अन्नं ददाति यो भक्त्या शृणु तस्यापि यद्भवेत् ॥ २४ ॥&lt;br&gt;&#xA;गयाश्राद्धेन यत्पुण्यं लभते मानवो भुवि ॥&lt;br&gt;&#xA;अन्नदानेन तत्पुण्यं पितॄणां तृप्तिरक्षया ॥ २५ ॥&lt;br&gt;&#xA;उपानहौ तु यो दद्याद्द्वारकां प्रति गच्छताम्॥&lt;br&gt;&#xA;कृष्णप्रसादात्स नरो गजस्कन्धेन गच्छति ॥ ॥२६॥&lt;br&gt;&#xA;विघ्नमाचरते यस्तु द्वारकां प्रति गच्छताम्॥&lt;br&gt;&#xA;नरके मज्जते मूढः कल्पमात्रं तु रौरवे॥२७॥&lt;br&gt;&#xA;मार्गस्थितस्य यो धन्यः प्रयच्छति कमण्डलु्म्॥&lt;br&gt;&#xA;प्रपादानसहस्रस्य फलमाप्नोति मानवः॥२८॥&lt;br&gt;&#xA;यात्रायां गच्छमानस्य पादभ्यङ्गं ददाति यः॥&lt;br&gt;&#xA;पादप्रक्षालनं चैव सर्वान्कामानवाप्नुयात् ॥ २९ ॥&lt;br&gt;&#xA;गाथां शृणोति यो विष्णोर्गीतं च गायतः पथि ॥&lt;br&gt;&#xA;दानं ददाति विप्रेन्द्रास्तस्माद्धन्यतरो न हि॥ 7.4.4.३०॥&lt;br&gt;&#xA;कैलासशिखरावासं श्वेताभ्रमिव निर्मलम् ॥&lt;br&gt;&#xA;प्रासादं कृष्णदेवस्य यः पश्यति नरोत्तमः॥ ३१ ॥&lt;br&gt;&#xA;दूराद्धेममयं दृष्ट्वा कलशं ध्वजसंयुतम्॥&lt;br&gt;&#xA;वाहनं सम्परित्यज्य लुठते धरणीं गतः ॥ ३२ ॥&lt;br&gt;&#xA;पञ्चसूनाकृतं पापं तथाऽधर्मकृतं च यत् ॥&lt;br&gt;&#xA;कृमिकीटपतङ्गाश्च निहताः पथि गच्छता ॥&lt;br&gt;&#xA;परान्नं परपानीयमस्पृश्य स्पर्शसङ्गमम् ॥&lt;br&gt;&#xA;तत्सर्वं नाशमाप्नोति भगवत्केतुदर्शनात् ॥ ३४॥&lt;br&gt;&#xA;पठेन्नामसहस्रं तु स्तवराजमथापि वा ॥&lt;br&gt;&#xA;गजेन्द्रमोक्षणं चैव पथि गच्छञ्छनैः शनैः ॥ ३५ ॥&lt;br&gt;&#xA;गायमानो भगवतः प्रादुर्भावाननेकधा ॥&lt;br&gt;&#xA;नृत्यद्भिर्हर्षसंयुक्तैर्हृष्यमाणः पुनःपुनः ॥&lt;br&gt;&#xA;स्वयं नृत्यन्हर्षयुक्तो भक्तो गच्छेद्धरेः पुरम् ॥ ३६ ॥&lt;br&gt;&#xA;विष्णोः क्रीडाकरं स्थानं भुक्तिमुक्तिप्रदायकम् ॥&lt;br&gt;&#xA;यस्मिन्दृष्टे कलौ नॄणां मुक्तिरेवोपजायते ॥ ३७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;पूर्वं हि देवराजेन बृहस्पतिरुदारधीः ॥&lt;br&gt;&#xA;प्रणम्य परया भक्त्या पृष्टश्च स महामतिः ॥ ३८ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;द्वारकायाश्च माहात्म्यं कथयस्व प्रसादतः ॥&lt;br&gt;&#xA;चतुर्युगं यथाभागैर्धर्मवृद्धिं जनो लभेत् ॥ ३९ ॥&lt;br&gt;&#xA;एतच्छ्रुत्वा महेन्द्रस्य वचनं मुनिसत्तमाः ॥&lt;br&gt;&#xA;बृहस्पतिरुवाचैनं महेन्द्रं देव संवृतम्॥ 7.4.4.४० ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;कृतं त्रेता द्वापरं च कलिश्च सुरसत्तम ॥&lt;br&gt;&#xA;चतुर्युगमिदं प्रोक्तं तत्त्वतो मुनिसत्तमैः ॥ ४१ ॥&lt;br&gt;&#xA;कृते धर्मश्चतुष्पादो वेदादिफलमेव च ॥&lt;br&gt;&#xA;तीर्थं दानं तपो विद्या ध्यानमायुररोगता ॥ ४२ ॥&lt;br&gt;&#xA;पादहीनं सर्वमेतद्युगं त्रेताभिधं प्रभो ॥&lt;br&gt;&#xA;पादद्वयं द्वापरे तु सर्वस्यैतस्य वासव ॥ ४३ ॥&lt;br&gt;&#xA;पादेनैकेन तत्सर्वं विभागे प्रथमे कलौ ॥&lt;br&gt;&#xA;ऊर्ध्वं विनाशः सर्वस्य भविष्यति न संशयः ॥ ४४ ॥&lt;br&gt;&#xA;मन्त्रास्तीर्थानि यज्ञाश्च तपो दैवादिकं तथा ॥&lt;br&gt;&#xA;प्रगच्छन्ति समुच्छेदं वेदाः शास्त्राणि चैव हि ॥४५॥&lt;br&gt;&#xA;म्लेच्छप्रायाश्च भूपाला भविष्यन्त्यमराधिप॥&lt;br&gt;&#xA;लोकः करिष्यते निन्दां साधूनां व्रतचारिणाम् ॥ ४६ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;श्रुत्वा बृहस्पतेर्वाक्यमेतत्तीर्थस्य भो द्विजाः ॥&lt;br&gt;&#xA;प्रकम्पिताः सुराः सर्वे म्लेच्छ संसर्गजाद्भयात् ॥ ४७ ॥&lt;br&gt;&#xA;बृहस्पतिं सुरगुरुं पप्रच्छुर्विनयान्विताः ॥&lt;br&gt;&#xA;म्लेच्छसंसर्गजो दोषो गङ्गयापि न पूयते ॥ ४८ ॥&lt;br&gt;&#xA;कथयस्व प्रसादेन स्थानं कलिविवर्जितम् ॥&lt;br&gt;&#xA;यत्र गत्वा निवत्स्यामो यास्यामो निर्वृतिं पराम् ॥ ४९ ॥&lt;br&gt;&#xA;येन दुःखविनिर्मुक्ता भविष्यामो गतव्यथाः ॥&lt;br&gt;&#xA;कृपया सुमुखो भूत्वा ब्रूहि तीर्थं हिताय नः ॥ 7.4.4.५० ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;एतच्छ्रुत्वा सुरेन्द्रस्य वाक्यमङ्गिरसां वरः ॥&lt;br&gt;&#xA;चिरं ध्यात्वा जगादेदं वाक्यं देवपुरोहितः ॥ ॥ ५१ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;पञ्चक्रोशप्रमाणं हि तीर्थं तीर्थवरोत्तमम्॥&lt;br&gt;&#xA;द्वारकानाम विख्यातं कलिदोषविवर्जितम्॥ ॥५२॥&lt;br&gt;&#xA;विष्णुना निर्मितं स्थानं लोकस्य गतिदायकम् ॥&lt;br&gt;&#xA;मुक्तिदं कलिकाले तु ज्ञानहीनजनस्य च ॥५३ ॥&lt;br&gt;&#xA;ऊषरं कर्मणां क्षेत्रं पुण्यं पापविनाशनम्॥&lt;br&gt;&#xA;न प्ररोहन्ति पापानि पुनर्नष्टानि तत्र वै ॥ ५४ ॥&lt;br&gt;&#xA;तिस्रः कोटयोऽर्धकोटी च तीर्थानीह महीतले ॥ ५५ ॥&lt;br&gt;&#xA;एवं तीर्थयुता तत्र द्वारका मुक्तिदायका ॥&lt;br&gt;&#xA;सेवनीया प्रयत्नेन प्राप्य मानुष्यमुत्तमम् ॥५६॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;बृहस्पतेर्वचः श्रुत्वा शतक्रतुरथाऽब्रवीत् ॥&lt;br&gt;&#xA;वाचस्पते मम इहि द्वारवत्या महोदयम्॥&lt;br&gt;&#xA;गमने किं फलं प्रोक्तं कृष्णदेवस्य दर्शने ॥ ५७ ॥&lt;br&gt;&#xA;अन्यानि तत्र तीर्थानि मुख्यानि वद मे गुरो ॥&lt;br&gt;&#xA;यथाभिषेके गोमत्याः फलं यदपि सङ्गमे ॥५८॥। ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;श्रूयतां तात वक्ष्यामि माहात्म्यं द्वारकोद्भवम् ॥&lt;br&gt;&#xA;मनुष्यरूपो भगवान्यत्र क्रीडति केशवः ॥५९॥&lt;br&gt;&#xA;नारायणः स ईशानो ध्येयश्चादौ जगन्मयः ॥&lt;br&gt;&#xA;स एव देवतामुख्यः पुरीं द्वारवतीं स्थितः ॥ 7.4.4.६० ॥&lt;br&gt;&#xA;एकैकस्मिन्पदे दत्ते पुरीं द्वारवतीं प्रति ॥&lt;br&gt;&#xA;पुण्यं क्रतुसहस्रेण कलौ भवति देहिनाम् ॥६१॥&lt;br&gt;&#xA;कलौ कृष्णपुरीं रम्यां ये गच्छन्ति नरोत्तमाः ॥&lt;br&gt;&#xA;कुलकोटिशतैर्युक्तास्ते गच्छन्ति हरेः पदम् ॥६२॥&lt;br&gt;&#xA;ये ध्यायन्ति मनोवृत्त्या गमनं द्वारकां प्रति ॥&lt;br&gt;&#xA;तेषां विलीयते पापं पूर्वजन्मायुतैः कृतम् ॥ ६३ ॥&lt;br&gt;&#xA;कृष्णस्य दर्शने बुद्धिर्जायते यस्य देहिनः ॥&lt;br&gt;&#xA;वक्त्रावलोकनात्तस्य पापं याति सहस्रधा ॥ ६४ ॥&lt;br&gt;&#xA;ये गता द्वारकायां च ये मृताः कृष्णसन्निधौ ॥&lt;br&gt;&#xA;न तेषां पुनरावृत्तिर्यावदाभूतसम्प्लवम् ॥६५॥&lt;br&gt;&#xA;सुलभा मथुरा काशी ह्यवन्ती च तथा सुराः ॥&lt;br&gt;&#xA;अयोध्या सुलभा लोके दुर्लभा द्वारका कलौ ॥ ६६ ॥&lt;br&gt;&#xA;गत्वा कृष्णपुरीं रम्यां षण्मासात्कृष्णसन्निधौ॥&lt;br&gt;&#xA;जीवन्मुक्तास्तु ते ज्ञेयाः सत्यमेतत्सुरोत्तम ॥ ६७ ॥&lt;br&gt;&#xA;कृष्णक्रीडाकरं स्थानं वाञ्छन्ति मनसा प्रिये ॥&lt;br&gt;&#xA;तेषां हृदि स्थितं पापं क्षालयेत्प्रेतनायकः ॥ ६८ ॥&lt;br&gt;&#xA;अत्युग्राण्यपि पापानि तावत्तिष्ठन्ति विग्रहे ॥&lt;br&gt;&#xA;यावन्न गच्छति नरः कलौ द्वारवतीं प्रति ॥ ६९ ॥&lt;br&gt;&#xA;पुण्यसङ्ख्या च तीर्थानां ब्रह्मणा विहिता पुरा ॥&lt;br&gt;&#xA;दानाध्ययन सञ्ज्ञानां मुक्त्वा द्वारवतीं कलौ ॥ 7.4.4.७० ॥&lt;br&gt;&#xA;चक्रतीर्थे तु यो गच्छेत्प्रसङ्गेनापि मानवः ॥&lt;br&gt;&#xA;कुलैकविंशतियुतः स गच्छेत्परमं पदम् ॥ ७१ ॥&lt;br&gt;&#xA;लोभेनाऽप्यपराधेन दम्भेन कपटेन वा ॥&lt;br&gt;&#xA;चक्रतीर्थं च यो गच्छेन्न पुनर्विशते भवम् ॥ ७२ ॥&lt;br&gt;&#xA;प्रयागे ह्यस्थिपातेन यत्फलं परिकीर्तितम् ॥&lt;br&gt;&#xA;तदेव शतसाहस्रं चक्रतीर्थास्थिपातनात् ॥ ७३ ॥&lt;br&gt;&#xA;पृथिव्यां चैव तत्तीर्थं परमं परिकीर्तितम् ॥&lt;br&gt;&#xA;चक्रतीर्थमिति ख्यातं ब्रह्महत्याविनाशनम् ॥ ७४ ॥&lt;br&gt;&#xA;ये ये कुले भविष्यन्ति तत्पूर्वं मानवाः क्षितौ ॥&lt;br&gt;&#xA;सर्वे विष्णुपुरं यान्ति चक्रतीर्थास्थिपातनात् ॥ ७५ ॥&lt;br&gt;&#xA;किं जातैर्बहुभिः पुत्रैर्गणनापूरकात्मकैः ॥&lt;br&gt;&#xA;वरमेको भवेत्पुत्रश्चक्रतीर्थं तु यो व्रजेत् ॥ ७६ ॥&lt;br&gt;&#xA;तपसा किं प्रतप्तेन दानेनाध्ययनेन किम् ॥&lt;br&gt;&#xA;सर्वावस्थोऽपि मुच्येत गतः कृष्णपुरीं यदि ॥ ७७ ॥&lt;br&gt;&#xA;कलिकाल कृतैर्दोषैरत्युग्रैरपि मानवः ॥&lt;br&gt;&#xA;कलौ कृष्णमुखं दृष्ट्वा लिप्यते न कदाचन ॥ ७८ ॥&lt;br&gt;&#xA;दानं चाध्ययनं शौचं कारणं न हि पुत्रक ॥&lt;br&gt;&#xA;हीनवर्णोऽपि पापात्मा गतः कृष्णपुरीं यदि ॥ ७९ ॥&lt;br&gt;&#xA;वाराणस्यां कुरुक्षेत्रे नर्मदायां च यत्फलम् ॥&lt;br&gt;&#xA;तत्फलं निमिषार्धेन द्वारवत्यां दिनेदिने ॥ 7.4.4.८० ॥&lt;br&gt;&#xA;धन्यानामपि धन्यास्ते देवानामपि देवताः ॥&lt;br&gt;&#xA;कृष्णोपरि मतिर्येषां हीयते न कदाचन ॥ ८१ ॥&lt;br&gt;&#xA;श्रवणद्वादशीयोगे गोमत्युदधिसङ्गमे ॥&lt;br&gt;&#xA;स्नात्वा कृष्णसुतं दृष्ट्वा लिप्यते नैव स क्वचित् ॥ ८२ ॥&lt;br&gt;&#xA;यस्य कस्यापि मासस्य द्वादशी प्राप्य मानवः ॥&lt;br&gt;&#xA;कृष्णक्रीडापुरीं दृष्ट्वा मुक्तः संसारगह्वरात् ॥ ८३ ॥&lt;br&gt;&#xA;येषां कृष्णालये प्राणा गताः सुरपते कलौ ॥&lt;br&gt;&#xA;स्वर्गान्न तेषामावृत्तिः कल्पकोटिशतैरपि ॥ ८४ ॥&lt;br&gt;&#xA;विज्ञेया मानुषा वत्स गर्भस्थास्ते महीतले ॥&lt;br&gt;&#xA;द्वारवत्यां न यैर्देवो दृष्टः कंसनिषूदनः ॥ ८५ ॥&lt;br&gt;&#xA;दुर्लभो द्वारकावासो दुर्लभं कृष्णदर्शनम् ॥&lt;br&gt;&#xA;दुर्लभं गोमतीस्नानं दुर्लभो रुक्मिणीपतिः ॥ ८६ ॥&lt;br&gt;&#xA;तपः परं कृतयुगे त्रेतायां ज्ञानमुच्यते ॥&lt;br&gt;&#xA;द्वापरे तु परो यज्ञः कलौ केशवकीर्तनम् ॥ ८७ ॥&lt;br&gt;&#xA;हेमभारसहस्रैस्तु दत्तैर्यत्फलमाप्यते ॥&lt;br&gt;&#xA;दृष्ट्वा तत्कोटि गुणितं हरेः सर्वप्रदं मुखम् ॥ ८८ ॥&lt;br&gt;&#xA;द्वारकायां च यद्दत्तं शङ्खोद्धारे तथैव च ॥&lt;br&gt;&#xA;पिण्डारके महातीर्थे दत्तं चैवाक्षयं भवेत् ॥ ८९ ॥&lt;br&gt;&#xA;गोमहिष्यादि यद्दत्तं सुवर्णवसनानि च ॥&lt;br&gt;&#xA;वृषो भूमिग्रहो रूप्यं कन्यादानं तथैव च ॥ 7.4.4.९० ॥&lt;br&gt;&#xA;यच्चान्यदपि देवेन्द्र त्रिषु स्थानेषु यच्छति ॥&lt;br&gt;&#xA;तन्मुक्तिकारकं प्रोक्तं पितॄणामात्मनस्तथा ॥ ९१ ॥&lt;br&gt;&#xA;ऊषरं हि यतो लोके क्षेत्रमेतत्प्रकीर्तितम् ॥&lt;br&gt;&#xA;अतो मुक्तिकरं सर्वं दानं चोक्तं महर्षिभिः ॥ ९२ ॥&lt;br&gt;&#xA;यत्किञ्चित्कुरुते तत्र दानं क्रीडावगाहनम् ॥&lt;br&gt;&#xA;तदनन्तफलं प्राह भगवान्मधुसूदनः ॥ ९३ ॥&lt;br&gt;&#xA;प्रेतत्वं नैव तस्यास्ति न याम्या नारकी व्यथा ॥&lt;br&gt;&#xA;येन द्वारवतीं गत्वा कृतं कृष्णाऽवलोकनम् ॥ ९४ ॥&lt;br&gt;&#xA;वारिमात्रेण गोमत्यां पिण्डदाने कृते कलौ ॥&lt;br&gt;&#xA;पितॄणां जायते तृप्तिर्यावदाभूतसम्प्लवम् ॥ ९५ ॥&lt;br&gt;&#xA;नित्यं कृष्णपुरीं रम्यां ये स्मरन्ति गृहस्थिताः ॥&lt;br&gt;&#xA;नमस्याः सर्वलोकानां देवानां च सुरोत्तम ॥ ९६ ॥&lt;br&gt;&#xA;ब्रह्मज्ञानं गयाश्राद्धं मरणं गोग्रहेषु च ॥&lt;br&gt;&#xA;वासः पुंसां द्वारकायां मुक्तिरेषा चतुर्विधा ॥ ९७ ॥&lt;br&gt;&#xA;ब्रह्मज्ञानेन मुच्यन्ते प्रयागे मरणेन वा ॥&lt;br&gt;&#xA;अथवा स्नानमात्रेण गोमत्यां कृष्णसन्निधौ ॥ ९८ ॥&lt;br&gt;&#xA;कृतार्थः कृतपुण्योऽहं ब्रवीत्येवं महोदधिः ॥&lt;br&gt;&#xA;पवित्रितं च मद्गात्रं गोमतीवारिसम्प्लवात् ॥ ९९ ॥&lt;br&gt;&#xA;अत्युग्राण्यपि पापानि तावत्तिष्ठन्ति विग्रहे ॥&lt;br&gt;&#xA;यावत्स्नानं न गोमत्यां वारिणा पापहारिणा ॥ 7.4.4.१०० ॥&lt;br&gt;&#xA;चक्रतीर्थे नरः स्नात्वा गोमत्यां रुक्मिणीह्रदे ॥&lt;br&gt;&#xA;दृष्ट्वा कृष्णमुखं रम्यं कुलानां तारयेच्छतम् ॥ १०१ ॥&lt;br&gt;&#xA;कृष्णं च ये द्वारवतीं मनुष्याः स्मरन्ति नित्यं हरिभक्तियुक्ताः ॥&lt;br&gt;&#xA;विधूतपापाः किल सम्भवान्ते गच्छन्ति लोकं परमं मुरारेः ॥ १०२ ॥&lt;br&gt;&#xA;अधौतपादः प्रथमं नमस्कुर्याद्गणेश्वरम् ॥&lt;br&gt;&#xA;सर्वविघ्रविनाशश्च जायते नात्र संशयः ॥ १०३ ॥&lt;br&gt;&#xA;नीलोत्पलदलश्यामं कृष्णं देवकिनन्दनम् ॥&lt;br&gt;&#xA;दण्डवत्प्रणमेत्प्रीत्या प्रणमेदग्रजं पुनः ॥ १०४ ॥&lt;br&gt;&#xA;बाल्ये च यत्कृतं पापं कौमारे यौवने तथा ॥&lt;br&gt;&#xA;दर्शनात्कृष्णदेवस्य तन्नश्येन्नात्र संशयः ॥ १०५ ॥&lt;br&gt;&#xA;वाण्याऽथ मनसा यच्च कर्मणा समुपार्जितम् ॥&lt;br&gt;&#xA;पापं जन्मसहस्रेण तन्नश्येन्नात्र संशयः ॥ १०६ ॥&lt;br&gt;&#xA;हेमभारसहस्रैस्तु दत्तैर्यत्फलमाप्यते ॥&lt;br&gt;&#xA;तत्फलं कोटिगुणितं कृष्णवक्त्रावलोकनात् ॥ १०७ ॥&lt;br&gt;&#xA;नमस्कृत्य च देवेशं पुण्डरीकाक्षमच्युतम् ॥&lt;br&gt;&#xA;दुर्वाससं महेशानं द्वारकापरिरक्षकम् ॥१०८॥&lt;br&gt;&#xA;प्रणम्य परया भक्त्या वैनतेयसमन्वितम् ।ऽ।&lt;br&gt;&#xA;द्वारमागत्य च पुनः स्वर्गद्वारोपमं शुभम्॥ १०९ ॥&lt;br&gt;&#xA;विश्रम्य च मुहूर्त्तार्द्धं सुहृद्भिर्बान्धवैर्वृतः ॥&lt;br&gt;&#xA;तत्राश्रितान्समाहूय ब्राह्मणान्मन्त्रकोविदान् ॥&lt;br&gt;&#xA;पूजाद्रव्यं समानीय ततस्तीर्थं व्रजेद्बुधः ॥ 7.4.4.११० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकायात्राविधिवर्णनन्नाम चतुर्थोऽध्यायः ॥ ४ ॥ ॥ छ ॥&lt;/p&gt;</description>
    </item>
    <item>
      <title>००५ गोमत्युत्पत्तिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/005_gomatyutpattimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/005_gomatyutpattimAhAtmyavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;ततो गच्छेद्द्विजश्रेष्ठा गोमतीं कृष्णसंश्रयाम् ॥&lt;br&gt;&#xA;यस्या दर्शनमात्रेण मुच्यते सर्वपातकैः ॥&lt;br&gt;&#xA;सर्वपापविनिर्मुक्तः कृष्णसायुज्यमाप्नुयात्॥ १ ॥&lt;br&gt;&#xA;दुरितौघक्षयकरममङ्गल्यविनाशनम् ॥&lt;br&gt;&#xA;सर्वकामप्रदं नॄणां प्रणमेद्गोमतीजलम् ॥ २ ॥&lt;br&gt;&#xA;महापापक्षयकरमगतीनाङ्गतिप्रदम् ॥&lt;br&gt;&#xA;पूर्वपुण्यवशात्प्राप्तं प्रणमेद्गोमतीजलम् ॥ ३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;दैत्येन्द्र संशयोऽस्माकं तं त्वं छेत्तुमिहार्हसि ॥&lt;br&gt;&#xA;इयं का गोमती तत्र केनानीता महामते ॥ ४ ॥&lt;br&gt;&#xA;केन कार्यवशेनेह सम्प्राप्ता वरुणालयम् ॥&lt;br&gt;&#xA;सर्वं भागवतश्रेष्ठ ह्येतद्विस्तरतो वद ॥ ५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;एकार्णवे पुरा भूते नष्टे स्थावर जङ्गमे ॥&lt;br&gt;&#xA;तदा ब्रह्मा समभवद्विष्णोर्नाभिसरोरुहात् ॥ ६ ॥&lt;br&gt;&#xA;आदिष्टः प्रभुणा ब्रह्मा सृजस्व विविधाः प्रजाः ॥&lt;br&gt;&#xA;इति धाता समादिष्टो हरिणा सृष्टि कारणे ॥ ७ ॥&lt;br&gt;&#xA;उक्त्वा बाढमिति ब्रह्मा ततः सृष्टौ मनो दधे ॥&lt;br&gt;&#xA;ससर्ज मानसात्सद्यः सनकाद्यान्कुमारकान् ॥&lt;br&gt;&#xA;उवाच वचनं ब्रह्मा प्रजाः सृजत पुत्रकाः ॥ ८ ॥&lt;br&gt;&#xA;ब्रह्मणो वचनं श्रुत्वा ते कृताञ्जलयोऽब्रुवन् ॥&lt;br&gt;&#xA;भगवन्भगवद्रूपं द्रष्टुकामा वयं प्रभो ॥ ९ ॥&lt;br&gt;&#xA;न बन्धमनुवर्त्तामः सृष्टिरूपं दुरासदम्॥&lt;br&gt;&#xA;इत्युक्त्वा ते ययुः सर्वे सनकाद्या कुमारकाः ॥ 7.4.5.१०॥&lt;br&gt;&#xA;पश्चिमां दिशमास्थाय तीरे नदनदीपतेः ॥&lt;br&gt;&#xA;तेजोमयस्य रूपस्य द्रष्टुकामा महात्मनः ॥&lt;br&gt;&#xA;तस्मिन्मानसमाधाय तेपिरे परमं तपः ॥ ११ ॥&lt;br&gt;&#xA;बहुवर्षसहस्रैस्तु प्रसन्ने धरणीधरे ॥&lt;br&gt;&#xA;भित्त्वा जलं समुत्तस्थौ तेजोरूपं दुरासदम् ॥ ॥ १२ ॥&lt;br&gt;&#xA;अनेकदैत्यदमनं बहुयन्त्रविदारणम् ॥&lt;br&gt;&#xA;सूर्यकोटिप्रभाभासं सहस्रारं सुदर्शनम् ॥ १३ ॥&lt;br&gt;&#xA;तं दृष्ट्वा विस्मिताः सर्वे ब्रह्मपुत्राः परस्परम् ॥&lt;br&gt;&#xA;वीक्षमाणा भगवतः परमायुधमुत्तमम् ॥ १४ ॥&lt;br&gt;&#xA;तान्विलोक्य तथाभूतान्वागुवाचाशरीरिणी ॥&lt;br&gt;&#xA;भो ब्रह्मपुत्रा भगवाञ्छ्रीघ्रमाविर्भविष्यति ॥ १५ ॥&lt;br&gt;&#xA;अर्हणार्थं भगवतः शीघ्रमर्घ्यं प्रकल्प्यताम्॥&lt;br&gt;&#xA;आयुधं लोकनाथस्य द्विजाः शीघ्रं प्रसाद्यताम् ॥ १६ ॥&lt;br&gt;&#xA;तच्छ्रुत्वाऽऽकाशवचनं तुष्टुवुस्ते सुदर्शनम् ॥ १ ॥&lt;br&gt;&#xA;ऋषय उचुः ॥ ॥&lt;br&gt;&#xA;ज्योतिर्मय नमस्तेऽस्तु नमस्ते हरिवल्लभ ॥&lt;br&gt;&#xA;सुदर्शन नमस्तेऽस्तु सहस्राराऽक्षराऽव्यय ॥१८॥&lt;br&gt;&#xA;नमस्ते सूर्यरूपाय ब्रह्म रूपाय ते नमः ॥&lt;br&gt;&#xA;अमोघाय नमस्तुभ्यं रथाङ्गाय नमोनमः ॥ १९ ॥&lt;br&gt;&#xA;एवं ते पूजयामासुः सुमनोभिस्तथाऽक्षतैः ॥ 7.4.5.२० ॥&lt;br&gt;&#xA;स्तवैर्नानाविधैः स्तुत्वा प्रणेमुर्हरिवल्लभम् ॥&lt;br&gt;&#xA;तत्प्रसाद्य सुनाभं तु प्रभुसन्दर्शनोत्सुकाः ॥ २० ॥&lt;br&gt;&#xA;अस्मरन्मनसा देवं ब्रह्माणं पितरं स्वकम् ॥&lt;br&gt;&#xA;तेषां तु चिन्तितं ज्ञात्वा ब्रह्मा गङ्गामथाब्रवीत् ॥ २१ ॥&lt;br&gt;&#xA;याहि शीघ्रं सरिच्छ्रेष्ठे पृथिव्यां हरिकारणात् ॥&lt;br&gt;&#xA;गां गता त्वं महाभागे ततो बहुमताऽसि मे ॥ २२ ॥&lt;br&gt;&#xA;उर्व्यां ते गोमती नाम सुप्रसिद्धं भविष्यति ॥ २३ ॥&lt;br&gt;&#xA;वसिष्ठस्यानुगा भूत्वा याहि शीघ्रं धरातलम् ॥&lt;br&gt;&#xA;तातं पुत्रीवानुयाता वसिष्ठतनया भव ॥ २४ ॥&lt;br&gt;&#xA;बाढमित्येव सा देवी प्रस्थिता वरुणालयम् ॥&lt;br&gt;&#xA;वसिष्ठस्त्वग्रतो याति तं गङ्गा पृष्ठतोऽन्वगात् ॥ २५ ॥&lt;br&gt;&#xA;तां दृष्ट्वा मनुजाः सर्वे वसिष्ठेन समन्विताम् ॥&lt;br&gt;&#xA;नमश्चक्रुर्महाभागां गच्छतो पश्चिमार्णवम् ॥ २६ ॥&lt;br&gt;&#xA;आविर्बभूव तत्रैव यत्र ते मुनयः स्थिताः ॥&lt;br&gt;&#xA;द्रष्टुकामा हरे रूपं श्रिया जुष्टं चतुर्भुजम् ॥ २७ ॥&lt;br&gt;&#xA;दृष्ट्वा वसिष्ठमनुगामायान्तीं सुरपावनीम् ॥&lt;br&gt;&#xA;अवाकिरन्महाभागां सुमनोभिश्च सर्वशः ॥ २८ ॥&lt;br&gt;&#xA;दिव्यैर्माल्यैः सुगन्धैश्च गन्धधूपैस्तथाऽक्षतैः ॥&lt;br&gt;&#xA;सम्पूज्य हृष्टमनसः साधुसाध्विति चाब्रुवन् ॥ २९ ॥&lt;br&gt;&#xA;वसिष्ठं तेऽग्रगं दृष्ट्वा ह्युदतिष्ठंस्ततो द्विजाः ॥&lt;br&gt;&#xA;अर्घ्यादिसत्क्रियां कृत्वा प्रहृष्टा इदमब्रुवन् ॥ ॥ 7.4.5.३० ॥&lt;br&gt;&#xA;यस्मात्त्वया समानीता ह्यस्मिल्ँलोके सरिद्वरा ॥&lt;br&gt;&#xA;तस्मात्तव सुतेत्येवं ख्यातिं लोके गमिष्यति ॥ ३१ ॥&lt;br&gt;&#xA;गोः स्वर्गादागता यस्मादिदं स्थानं मती मता ॥&lt;br&gt;&#xA;तस्माद्धि गोमतीनाम ख्यातिं लोके गमिष्यति ॥ ३२ ॥&lt;br&gt;&#xA;अस्या दर्शनमात्रेण मुक्तिं यास्यन्ति मानवाः ॥&lt;br&gt;&#xA;किं पुनः स्नान दानादि कृत्वा यान्ति हरेः पदम् ॥ ३३ ॥&lt;br&gt;&#xA;तामेव चार्घ्यं दत्त्वा ते योगीन्द्रा ईडिरे हरिम् ॥&lt;br&gt;&#xA;परं पुरुषसूक्तेन पुरुषं शेषशायिनम् ॥ ३४ ॥&lt;br&gt;&#xA;इति संस्तुवतां तेषां हरिराविर्बभूव ह ॥&lt;br&gt;&#xA;पीतकौशेयवसनो वनमालाविभूषितः ॥&lt;br&gt;&#xA;दिव्यमाल्यानुलिप्ताङ्गो दिव्याभरणभूषितः ॥ ३५ ॥&lt;br&gt;&#xA;शेषासनगतं देवं दिव्यानेकोद्यतायुधम् ॥&lt;br&gt;&#xA;ज्वलत्किरीटमुकुटं स्फुरन्मकरकुण्डलम् ॥ ३६ ॥&lt;br&gt;&#xA;भक्ताभयप्रदं शान्तं श्रीवत्साङ्कं महाभुजम् ॥&lt;br&gt;&#xA;सदा प्रसन्नवदनं घनश्यामं चतुर्भुजम् ॥ ३७ ॥&lt;br&gt;&#xA;पादसंवाहनासक्तलक्ष्म्या जुष्टं मनोहरम् ॥&lt;br&gt;&#xA;तं दृष्ट्वा मुनयः सर्वे हर्षोत्कर्षसमन्विताः ॥&lt;br&gt;&#xA;विष्णुं ते विष्णुसूक्तैश्च तुष्टुवुर्वेदसम्भवैः ॥ ३८ ॥&lt;br&gt;&#xA;एवं संस्तुवता तेषां विष्णुर्दीनानुकम्पकः ॥&lt;br&gt;&#xA;उवाच सुप्रसन्नेन मनसा द्विजसत्तमान् ॥ ३९ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;भोभोः कुमारास्तुष्टोऽहं प्रदास्यामि यथेप्सितम् ॥&lt;br&gt;&#xA;भविष्यथ ज्ञानयुता अस्पृष्टा मम मायया ॥ 7.4.5.४० ॥&lt;br&gt;&#xA;यस्मान्मोक्षार्थिभिर्विप्रा जलेनाहं प्रसादितः ॥&lt;br&gt;&#xA;तस्मादिदं परं तीर्थं सर्वकामप्रदं परम् ॥ ४१ ॥&lt;br&gt;&#xA;अनुग्रहाय भवतां यत्र चक्रं सुदर्शनम् ॥&lt;br&gt;&#xA;निःसृतं प्रथमं विप्रा जलं भित्त्वा ममाग्रतः ॥ ॥ ४२ ॥&lt;br&gt;&#xA;चक्रतीर्थमिति ख्यातं तस्मादेतद्भविष्यति ॥&lt;br&gt;&#xA;ममापि नियतं वासो भविष्यति महार्णवे ॥ ४३ ॥&lt;br&gt;&#xA;येऽत्र स्नानं प्रकुर्वन्ति प्रसङ्गेनापि मानवाः ॥&lt;br&gt;&#xA;चक्रतीर्थे द्विजश्रेष्ठास्तेषां मुक्तिः करे स्थिता ॥ ४४ ॥&lt;br&gt;&#xA;भवतोऽपि सदा ह्यत्र तिष्ठध्वं च द्विजर्षभाः ॥&lt;br&gt;&#xA;वायुभूतान्तरिक्षस्थाः सर्वकामस्य दायकाः ॥ ४५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तच्छ्रुत्वा हृष्टमनसः कृत्वार्घ्यं सुरपावनीम् ॥&lt;br&gt;&#xA;अवनिज्य हरेः पादौ मूर्ध्नाऽपश्चाप्यधारयन् ॥ ॥ ४६ ॥&lt;br&gt;&#xA;प्रक्षाल्य सा हरेः पादौ प्रविष्टा वरुणालयम् ॥&lt;br&gt;&#xA;तस्मिन्महापापहरा गोमती सागरं गता ॥ ४७ ॥&lt;br&gt;&#xA;वरं दत्त्वा ततो विष्णुस्तत्रैवान्तर धीयत ॥&lt;br&gt;&#xA;सनकाद्या ब्रह्मसुतास्तस्थुस्तत्र समाहिताः ॥ ४८ ॥&lt;br&gt;&#xA;एवं सा गोमती तत्र सञ्जाता सागरङ्गमा ॥&lt;br&gt;&#xA;सर्वपापहरा प्रोक्ता पूर्वगङ्गेति या श्रुता ॥ ॥ ४९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्यं सनत्कुमारतपोबलेन भगवत्प्रादुर्भाव वृत्तान्तवर्णनपुरःसर गोमत्युत्पत्तिमाहात्म्यवर्णनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ स्नानदानादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/006_snAnadAnAdimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/006_snAnadAnAdimAhAtmyavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;साधुसाधु महाभाग प्रह्लादा सुरसत्तम ॥&lt;br&gt;&#xA;येन नः कलिमध्ये तु दर्शितो भगवान्हरिः ॥ १ ॥&lt;br&gt;&#xA;त्वन्मुखक्षीरसिन्धूत्था कथेयममृतोपमा ॥&lt;br&gt;&#xA;कर्णाभ्यां पिबतां तृप्तिर्मुनीनां न प्रजायते ॥&lt;br&gt;&#xA;कथयस्व महाबाहो तीर्थयात्रां सुविस्तराम् ॥ २ ।&lt;br&gt;&#xA;अस्माभिस्तत्र गन्तव्यं वहते यत्र गोमती ॥&lt;br&gt;&#xA;तिष्ठते यत्र भगवांश्चक्रतीर्थावलोककः ॥ ॥३ ॥&lt;br&gt;&#xA;भवाब्धौ पतितांस्तात उद्धरस्व भवार्णवात् ॥&lt;br&gt;&#xA;तीर्थयात्राविधानं च कथयस्व महामते ॥ ४ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;गत्वा तु गोमतीतीरे प्रणमेद्दण्डवच्च ताम् ॥&lt;br&gt;&#xA;प्रक्षाल्य पाणिपादौ च कृत्वा च करयोः कुशान् ॥ ५ ॥&lt;br&gt;&#xA;गृहीत्वा तु फलं शुभ्रमक्षतैश्च समन्वितम् ॥&lt;br&gt;&#xA;प्राङ्मुखः प्रयतो भूत्वा दद्यादर्घ्यं विधानतः ॥ ६ ॥&lt;br&gt;&#xA;ब्रह्मलोकात्समायाते वसिष्ठतनये शुभे ॥&lt;br&gt;&#xA;सर्वपापविशुद्ध्यर्थं ददाम्यर्घ्यं तु गोमति ॥ ७ ॥&lt;br&gt;&#xA;वसिष्ठतनये देवि सुरवन्द्ये यशस्विनि ॥&lt;br&gt;&#xA;त्रैलोक्यवन्दिते देवि पापं मे हर गोमति ॥ ८ ॥&lt;br&gt;&#xA;इत्युच्चार्य्य द्विजश्रेष्ठा मृदमालभ्य पाणिना ॥&lt;br&gt;&#xA;विष्णुं संस्मृत्य मनसा मन्त्रमेतमुदीरयेत् ॥ ९ ॥&lt;br&gt;&#xA;अश्वक्रान्ते रथक्रान्ते विष्णुक्रान्ते वसुन्धरे ॥&lt;br&gt;&#xA;उद्धृताऽसि वराहेण कृष्णेन शतबाहुना ॥ 7.4.6.१० ॥&lt;br&gt;&#xA;मृत्तिके हर मे पापं यन्मया पूर्वसञ्चितम् ॥&lt;br&gt;&#xA;त्वया हतेन पापेन पूतः संवत्सरं भवेत् ॥११॥&lt;br&gt;&#xA;इत्येवं मृदमालिप्य स्नानं कुर्य्याद्यथाविधि ॥&lt;br&gt;&#xA;आपो अस्मानिति स्नात्वा शृणुध्वं यत्फलं लभेत् ॥ १२ ॥&lt;br&gt;&#xA;कुरुक्षेत्रे च यत्पुण्यं राहुग्रस्ते दिवाकरे ॥&lt;br&gt;&#xA;स्नानमात्रेण तत्पुण्यं गोमत्यां कृष्णसन्निधौ ॥ १३ ॥&lt;br&gt;&#xA;भक्त्या स्नात्वा तु तत्रैवं कुर्यात्कर्म यथोदितम्॥&lt;br&gt;&#xA;देवान्पितॄन्मनुष्यांश्च तर्पयेद्भावसंयुतः ॥ १४ ॥&lt;br&gt;&#xA;ये च रौरवसंस्था हि ये च कीटत्वमागताः ॥&lt;br&gt;&#xA;गोमतीनीरदानेन मुक्तिं यान्ति न संशयः ॥ १५ ॥&lt;br&gt;&#xA;विनाप्यक्षतदर्भैर्वा विना भावनया तथा ॥&lt;br&gt;&#xA;वारिमात्रेण गोमत्यां गयाश्राद्धफलं लभेत् ॥ १६ ॥&lt;br&gt;&#xA;ततश्च विप्रानाहूय वेदज्ञांस्तीरसंश्रयान् ॥&lt;br&gt;&#xA;विश्वेदेवादि सम्पूज्य पितॄणां श्राद्धमाचरेत् ॥ १७ ॥&lt;br&gt;&#xA;श्रद्धया परया युक्तः श्राद्धं कृत्वा विधानतः ॥&lt;br&gt;&#xA;दक्षिणां च ततो दद्यात्सुवर्णं रजतं तथा ॥ १८ ॥&lt;br&gt;&#xA;सुवर्णशृङ्गसहितां राजतखुरभूषिताम् ॥&lt;br&gt;&#xA;रत्नपुच्छां वस्त्रयुतां ताम्रपृष्ठां सवत्सकाम् ॥ २९ ॥&lt;br&gt;&#xA;दद्याद्विप्रं समभ्यर्च्य वस्त्रालङ्कारभूषणैः ॥&lt;br&gt;&#xA;सप्तधान्ययुतां दद्याद्विष्णुर्मे प्रीयतामिति ॥ 7.4.6.२० ॥&lt;br&gt;&#xA;आसीमान्तं विसृज्यैतान्ब्राह्मणान्नियतेन्द्रियः ॥&lt;br&gt;&#xA;दीनान्धकृपणेभ्यश्च दानं दद्यात्स्वशक्तितः ॥ २१ ॥&lt;br&gt;&#xA;गोमती गोमयस्नानं गोदानं गोपिचन्दनम् ॥&lt;br&gt;&#xA;दर्शनं गोपिनाथस्य गकाराः पञ्च दुर्लभाः ॥ २२ ॥&lt;br&gt;&#xA;तस्माच्चैव प्रकर्तव्यं गोदानं गोमतीतटे ॥&lt;br&gt;&#xA;एवं कृत्वा द्विजश्रेष्ठाः कृतकृत्यो भवेन्नरः ॥ २३ ॥&lt;br&gt;&#xA;ये गता नरकं घोरं ये च प्रेतत्वमागताः ॥&lt;br&gt;&#xA;पूर्वकर्मविपाकेन स्थावरत्वं गताश्च ये ॥ २४ ॥&lt;br&gt;&#xA;पितृपक्षे च ये केचिन्मातृपक्षे कुलोद्भवाः ॥&lt;br&gt;&#xA;सर्वे ते मुक्तिमायान्ति गोमत्या दर्शनात्कलौ ॥ २५ ॥&lt;br&gt;&#xA;कृतं श्राद्धं नरैर्यैस्तु गोमत्यां भूसुरोत्तमाः ॥&lt;br&gt;&#xA;हयमेधस्य यज्ञस्य फलमायान्त्यसंशयम् ॥ २६ ॥&lt;br&gt;&#xA;गङ्गास्नानेन यत्पुण्यं प्रयागे परिकीर्त्तितम् ॥&lt;br&gt;&#xA;तत्पुण्यं समवाप्नोति गोमत्यां श्राद्धकृन्नरः ॥ २७ ॥&lt;br&gt;&#xA;विष्णुलोकं हि गच्छन्ति पितरस्तत्कुलोद्भवाः ॥&lt;br&gt;&#xA;अनेकजन्मसाहस्रं पापं याति न संशयः ॥ २८ ॥&lt;br&gt;&#xA;वाचा च यत्कृतं पापं कर्मणा मनसा तथा॥&lt;br&gt;&#xA;तत्सर्वं विलयं याति गोमतीदर्शनेन हि॥२९॥&lt;br&gt;&#xA;यो नरः कार्त्तिके स्नानं गोमत्यां कुरुते द्विजाः॥&lt;br&gt;&#xA;प्रसन्नो भगवांस्तस्य लक्ष्म्या सह न संशयः॥7.4.6.३०॥&lt;br&gt;&#xA;प्रत्यहं हुतँ भोक्तारं तर्पयेत्सुसमाहितः॥&lt;br&gt;&#xA;प्रत्यहं षड्रसं देयं भोजनं च द्विजातये॥३१॥&lt;br&gt;&#xA;पूजयेत्कृष्णदेवं च प्रत्यहं भक्तितत्परः ॥&lt;br&gt;&#xA;येन केनापि विप्रेन्द्राः स्थातव्यं नियमेन तु ॥३२॥&lt;br&gt;&#xA;ब्राह्मणानुज्ञया तत्र गृह्णीयान्नियमान्नरः ॥&lt;br&gt;&#xA;सम्पूर्णे कार्त्तिके मासि सम्प्राप्ते बोधवासरे ॥ ३३ ॥&lt;br&gt;&#xA;पञ्चामृतेन देवेशं स्नापयेत्तीर्थवारिणा ॥&lt;br&gt;&#xA;श्रीखण्डं कुङ्कुमोन्मिश्रं मृगनाभिसमन्वितम् ॥&lt;br&gt;&#xA;विलेपयेच्च देवेशं भक्त्या दामोदरं हरिम् ॥ ३४ ॥&lt;br&gt;&#xA;कुसुमैर्वारिसम्भूतैस्तुलस्या करवीरकैः ॥&lt;br&gt;&#xA;तद्देशसम्भवैः पुष्पैः पूजयेद्गरुडध्वजम् ॥ ३५ ॥&lt;br&gt;&#xA;नैवेद्यं रुचिरं दद्याद्वि ष्णुर्मे प्रीयतामिति ॥&lt;br&gt;&#xA;गीतवाद्यादिनृत्येन तथा पुस्तकवाचनैः ॥ ३६ ॥&lt;br&gt;&#xA;रात्रौ जागरणं कार्य्यं स्तोत्रैर्नानाविधैरपि ॥&lt;br&gt;&#xA;आहूय ब्राह्मणान्भक्त्या भोजयेच्च स्वशक्तितः ॥ ३७ ॥&lt;br&gt;&#xA;ततो रथस्थितं देवं पूजयेद्गरुडध्वजम् ॥&lt;br&gt;&#xA;कार्त्तिकान्ते च विप्रेन्द्रा गोमत्युदधिसङ्गमे ॥ ३८ ॥&lt;br&gt;&#xA;स्नात्वा पितॄंश्च सन्तर्प्य पूजयेच्च जनार्द्दनम् ॥&lt;br&gt;&#xA;सुवस्त्रैर्भूषणैश्चापि समभ्यर्च्य रमापतिम् ॥&lt;br&gt;&#xA;अनुज्ञया तु विप्राणां व्रतं सम्पूर्णतां नयेत् ॥ ३९ ॥&lt;br&gt;&#xA;एवं यः स्नाति विप्रेन्द्राः कार्त्तिके कृष्णसन्निधौ ॥&lt;br&gt;&#xA;सर्वपापविनिर्मुक्तो विष्णुलोकं स गच्छति ॥7.4.6.४०॥&lt;br&gt;&#xA;माघस्नानं नरो भक्त्या गोमत्यां कुरुते तु यः ॥&lt;br&gt;&#xA;वैनतेयोदये नित्यं सन्तुष्टः सह भार्यया ॥ ४१ ॥&lt;br&gt;&#xA;तिला हिरण्यसहिता देया ब्राह्मणसत्तमे ॥&lt;br&gt;&#xA;मोदका गुडसम्मिश्राः प्रत्यहं दक्षिणान्विताः ॥ ४२ ॥&lt;br&gt;&#xA;तिलैराज्याप्लुतैर्होमः कर्त्तव्यः प्रत्यहं नरैः ॥&lt;br&gt;&#xA;होमार्थं सेवयेद्वह्निं न शीतार्थं कदाचन ॥४३॥&lt;br&gt;&#xA;गोमत्यां स्नाति यो भक्त्या माघं माधववल्लभम् ॥&lt;br&gt;&#xA;समाप्तौ रक्तवस्त्राणि कञ्चुकोष्णीषमेव च ॥ ४४ ॥&lt;br&gt;&#xA;दद्यादुपानहौ भक्त्या कुङ्कुमं च विशेषतः ॥&lt;br&gt;&#xA;कम्बलं तैलपक्वं च विष्णुर्मे प्रीयतामिति ॥ ४५ ॥&lt;br&gt;&#xA;स्वामिकार्य्यमृतानां च सङ्ग्रामे शस्त्रसङ्कुले ॥&lt;br&gt;&#xA;गवार्थे ब्राह्मणार्थे च मृतानां या गतिः स्मृता ॥ ४६ ॥&lt;br&gt;&#xA;माघस्नाने च सा प्रोक्ता गोमत्यां नात्र संशयः ॥&lt;br&gt;&#xA;सर्वदानफलं तस्य सर्व तीर्थफलं तथा ॥ ४७ ॥&lt;br&gt;&#xA;माघस्नानान्नरो याति विष्णुलोकं सनातनम् ॥&lt;br&gt;&#xA;सर्वान्कामानवाप्नोति समभ्यर्च्य जनार्द्दनम् ॥ ४८॥&lt;br&gt;&#xA;माघं यः क्षपते सर्वं गोमत्युदधिसङ्गमे ॥&lt;br&gt;&#xA;ब्राह्मणानुज्ञया विप्राः सर्वं सम्पूर्णतां व्रजेत् ॥ ४९ ॥&lt;br&gt;&#xA;पापिनोऽपि द्विजश्रेष्ठा ये स्नाता गोमतीजले ॥&lt;br&gt;&#xA;यज्विनां च गतिं यान्ति प्रसादाच्चक्रपाणिनः ॥ 7.4.6.५० ॥&lt;br&gt;&#xA;ब्रह्मरुद्रपदादूर्ध्वं यत्पदं चक्रपाणिनः ॥&lt;br&gt;&#xA;स्नानमात्रेण गोमत्यां तत्प्रोक्तं कृष्णसन्निधौ ॥ ५१ ॥&lt;br&gt;&#xA;मित्रद्रोहे च यत्पापं यत्पापं गुरुघातिनि ॥&lt;br&gt;&#xA;तत्पापं समवाप्नोति यात्राभङ्गं करोति यः ॥५२॥&lt;br&gt;&#xA;ब्रह्मस्वहारिणः पापास्तथा देवस्वहारिणः ॥&lt;br&gt;&#xA;स्नानमात्रेण शुद्ध्यन्ति गोमत्यां नात्र संशयः ॥ ५३ ॥&lt;br&gt;&#xA;भीताऽभयप्रदानेन यत्पुण्यं लभते नरः ॥&lt;br&gt;&#xA;तत्पुण्यं समवाप्नोति गोमत्यां स्नानमात्रतः ॥ ५४ ॥&lt;br&gt;&#xA;भीताभय प्रदानेन पुत्रानिष्टान्न संशयः ॥&lt;br&gt;&#xA;धनकामस्तु विपुलं लभते धनमूर्जितम्॥ ५५ ॥&lt;br&gt;&#xA;प्राप्नुयादीप्सितान्कामान्गोमतीनीरसङ्गमे ॥&lt;br&gt;&#xA;कृतकृत्यो भवेद्विप्रा ऋणान्मुच्येत पैतृकात् ॥ ५६ ॥&lt;br&gt;&#xA;मनसा वचसा चैव कर्मणा यदुपार्जितम् ॥&lt;br&gt;&#xA;तत्सर्वं नश्यते पापं गोमतीनीरसङ्गमात् ॥ ५७ ॥&lt;br&gt;&#xA;पीताम्बरधरो भूत्वा तथा गरुडवाहनः ॥&lt;br&gt;&#xA;वनमाली चतुर्बाहुर्दिव्यगन्धानुलेपनः ॥&lt;br&gt;&#xA;याति विष्ण्वालयं विप्रा अपुनर्भवलक्षणम् ॥ ५८ ॥&lt;br&gt;&#xA;गोमतीस्नानमात्रेण मानवो नात्र संशयः ॥&lt;br&gt;&#xA;सर्वपापविनिर्मुक्तो याति विष्णुं सनातनम् ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे चतुर्थे द्वारकामाहात्म्ये गोमत्युदधिसङ्गमे स्नानदानादिमाहात्म्यवर्णनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ गोमत्युदधिसङ्गमतीरस्थचक्रतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/007_gomatyudadhisangamatIrasthachakratIrthamAhAtmy/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/007_gomatyudadhisangamatIrasthachakratIrthamAhAtmy/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;ततो गच्छेद्द्विजश्रेष्ठा रथाङ्गाख्यं महोदधिम् ॥&lt;br&gt;&#xA;चक्राङ्का यत्र पाषाणा दृश्यन्ते मुक्तिदायकाः ॥ १ ॥&lt;br&gt;&#xA;यैः पूज्यते जगन्नाथः प्रत्यहं भाव संयुतैः ॥&lt;br&gt;&#xA;सदा नेत्रैरनिमिषैर्वीक्ष्यते च जनार्दनः ॥ २ ॥&lt;br&gt;&#xA;यच्च साक्षाद्भगवता दृष्टं कृष्णेन दृष्टितः ॥&lt;br&gt;&#xA;तत्तीर्थं सर्वपापघ्नं चक्राख्यं परमं हरेः ॥ ३ ॥&lt;br&gt;&#xA;यस्य प्रसिद्धिः परमा त्रैलोक्ये सचराचरे ॥&lt;br&gt;&#xA;प्रयागादधिकं यच्च मुक्तिदं ह्यस्ति पावनम् ॥ ४ ॥&lt;br&gt;&#xA;सुरैरपि प्रपूज्यन्ते यत्राङ्गानि शरीरिणाम् ॥&lt;br&gt;&#xA;अङ्कितानि च चक्रेण षण्मासान्नात्र संशयः ॥ ५ ॥&lt;br&gt;&#xA;यद्दृष्ट्वा मुच्यते पापात्प्रसङ्गेनापि मानवः ॥&lt;br&gt;&#xA;तत्तीर्थं सर्वतीर्थानां पावनं प्रवरं स्मृतम्॥ ॥ ६ ॥&lt;br&gt;&#xA;तत्र गत्वा द्विजश्रेष्ठाः प्रक्षाल्य चरणौ मुदा ॥&lt;br&gt;&#xA;करौ चास्यं चैव पुनः प्रणमेद्दण्डवत्पुनः ॥ ७ ॥&lt;br&gt;&#xA;प्रणिपत्य गृहीत्वार्घ्यं पञ्चरत्नसमन्वितम् ॥&lt;br&gt;&#xA;सपुष्पाक्षतगन्धैश्च फलहेमसुचन्दनैः ॥ ८ ॥&lt;br&gt;&#xA;सम्पन्नमर्घ्यमादाय मन्त्रमेतमुदीरयेत् ॥&lt;br&gt;&#xA;प्रत्यङ्मुखः सुनियतः सम्मुखो वा महोदधेः ॥९॥&lt;br&gt;&#xA;ॐ नमो विष्णु रूपाय विष्णुचक्राय ते नमः ॥&lt;br&gt;&#xA;गृहाणार्घ्यं मया दत्तं सर्वकामप्रदो भव ॥ 7.4.7.१० ॥&lt;br&gt;&#xA;अग्निश्च तेजो मृडया च रुद्रो रेतोधा विष्णुरमृतस्य नाभिः ॥&lt;br&gt;&#xA;एतद्ब्रुवन्वाडवाः सत्यवाक्यं ततोऽवगाहेत पतिं नदीनाम् ॥११॥&lt;br&gt;&#xA;मृदमालभ्य सजलां विप्रा देवकरच्युताम् ॥&lt;br&gt;&#xA;धारयित्वा तु शिरसा स्नानं कुर्य्याद्यथाविधि ॥ १२ ॥&lt;br&gt;&#xA;तर्पयेच्च पितॄन्देवान्मनुष्यांश्च यथाक्रमम् ॥&lt;br&gt;&#xA;तर्पयित्वा हविर्द्रव्यं प्रोक्षयित्वा च भक्तितः ॥ १३ ॥&lt;br&gt;&#xA;अश्वमेधसहस्रेण सम्यग्यष्टेन यत्फलम् ॥&lt;br&gt;&#xA;स्नानमात्रेण तत्प्रोक्तं चक्रतीर्थे द्विजोत्तमाः ॥ १४ ॥&lt;br&gt;&#xA;प्रयागे यत्फलं प्रोक्तं माघ्यां माधवपूजने ॥&lt;br&gt;&#xA;स्नानमात्रेण तत्प्रोक्तं चक्र तीर्थे द्विजोत्तमाः ॥ १५ ॥&lt;br&gt;&#xA;कारयेच्च ततः श्राद्धं पितॄणां श्रद्धयान्वितः ॥&lt;br&gt;&#xA;विश्वेदेवान्सुवर्णेन राजतेन तथा पितॄन् ॥ १६ ॥&lt;br&gt;&#xA;सन्तर्प्य भोजनेनैव वस्त्रालङ्कारभूषणैः॥&lt;br&gt;&#xA;दीनान्धकृपणेभ्यश्च दानं देयं स्वशक्तितः॥ १७॥&lt;br&gt;&#xA;चक्रतीर्थे तीर्थवरे विशेषाद्द्विजसत्तमाः॥&lt;br&gt;&#xA;रत्नदानं प्रकुर्वीत प्रीणनार्थं जगत्पतेः ॥ १८ ॥&lt;br&gt;&#xA;गन्त्रीमनडुहा युक्तां सर्वास्तरणसंयुताम् ॥&lt;br&gt;&#xA;सोपस्करां च दद्याद्वै विष्णुर्मे प्रीयतामिति॥ १९ ॥&lt;br&gt;&#xA;सुविनीतं शीलयुतं तथा सोपस्करं हयम् ॥&lt;br&gt;&#xA;भूषयित्वा च विप्राय दद्याद्दक्षिणया सह ॥ 7.4.7.२० ॥&lt;br&gt;&#xA;एवं कृते द्विजश्रेष्ठाः कृतकृत्यो भवेन्नरः॥&lt;br&gt;&#xA;मुक्तिं प्रयान्ति तस्यैव पितरस्त्रिकुलोद्भवाः ॥ २१ ॥&lt;br&gt;&#xA;प्रेतयोनिं गता ये च ये च कीटत्वमागताः ॥&lt;br&gt;&#xA;पच्यन्ते नरके ये च महारौरवसञ्ज्ञके ॥ २२ ॥&lt;br&gt;&#xA;ते सर्वे तृप्तिमायान्ति चकतीर्थ प्रभावतः ॥&lt;br&gt;&#xA;श्राद्धे कृते द्विजश्रेष्ठा गयाश्राद्धफलं लभेत् ॥ २३ ॥&lt;br&gt;&#xA;या गतिर्मातृभक्तानां यज्वनां या गतिः स्मृता ॥&lt;br&gt;&#xA;चक्रतीर्थे द्विजश्रेष्ठाः स्नात्वा तां लभते नरः ॥ २४ ॥&lt;br&gt;&#xA;श्राद्धं प्रशस्तं विप्रेन्द्राः सम्प्राप्ते चन्द्रसङ्क्षये ॥&lt;br&gt;&#xA;सूर्यग्रहे विशेषेण कुरुक्षेत्रफलं स्मृतम् ॥&lt;br&gt;&#xA;श्राद्धे स्नाने तथा दाने पितॄणां तर्पणे तथा॥ २५ ॥&lt;br&gt;&#xA;प्रशस्तं चक्रतीर्थं च नात्र कार्य्या विचारणा ॥ २६ ॥&lt;br&gt;&#xA;सर्वदा पावनं विप्राश्चक्रतीर्थं न संशयः ॥&lt;br&gt;&#xA;यस्तु श्राद्धं प्रकुर्वीत यात्रायामागतो नरः ॥ २७ ॥&lt;br&gt;&#xA;चक्रतीर्थे द्विजश्रेष्ठाः सम्पूज्य मधुसूदनम् ॥&lt;br&gt;&#xA;पूजितेषु द्विजेन्द्रेषु विष्णुसान्निध्यमाप्नुयात् ॥ २८ ॥&lt;br&gt;&#xA;वाचा कृतं कर्मकृतं मनसां समुपार्जितम् ॥&lt;br&gt;&#xA;स्नानमात्रेण तत्पापं नश्यते नात्र संशयः ॥ २९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे चतुर्थे द्वारकामाहात्म्ये गोमत्युदधिसङ्गमतीरस्थचक्रतीर्थमाहात्म्यवर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ चक्रतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/008_chakratIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/008_chakratIrthamAhAtmyavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;मा गच्छध्वं सुरनदीं कालिन्दीं मा सरस्वतीम् ॥&lt;br&gt;&#xA;गच्छध्वं च द्विजश्रेष्ठा गोमत्युदधिसङ्गमे ॥ १ ॥&lt;br&gt;&#xA;प्राप्यते हेलया यत्र सर्वे कामा न संशयः ॥&lt;br&gt;&#xA;गोमतीजलकल्लोलैः क्रीडते यत्र सागरः ॥ २ ॥&lt;br&gt;&#xA;पापघ्नं गोमतीतीरं प्राप्यते पुण्यवन्नरैः ॥&lt;br&gt;&#xA;सागरेण च सम्मिश्रं महापातकनाशनम् ॥ ३ ॥&lt;br&gt;&#xA;गोमती सङ्गता यत्र सागरेण द्विजोत्तमाः ॥&lt;br&gt;&#xA;मुक्तिद्वारं तु तत्प्रोक्तं कलिकाले न संशयः ॥ ४ ॥&lt;br&gt;&#xA;यत्पुण्यं लभते तूर्णं गङ्गासागरसङ्गमे ॥&lt;br&gt;&#xA;तत्पुण्यं समवाप्नोति गोमत्युदधिसङ्गमे ॥ ५ ॥&lt;br&gt;&#xA;नमस्कृत्य च तोयेशं गोमतीं च सरिद्वराम् ॥&lt;br&gt;&#xA;अर्घ्यं दद्याद्विधानेन कृत्वा च करयोः कुशान् ॥ ६ ॥&lt;br&gt;&#xA;मन्त्रेणानेन विप्रेन्द्रा दद्यादर्घ्यं विधानतः ॥&lt;br&gt;&#xA;ब्राह्मणैः सह सङ्गत्य सदा तत्तीर्थवासिभिः ॥ ७ ॥&lt;br&gt;&#xA;भक्त्या चार्घ्यं प्रदास्यामि देवाय परमा त्मने ॥&lt;br&gt;&#xA;त्राहि मां पापिनं घोरं नमस्ते सुररूपिणे ॥ ८ ॥&lt;br&gt;&#xA;तीर्थराज नमस्तुभ्यं रत्नाकर महार्णव ॥&lt;br&gt;&#xA;गोमत्या सह गोविन्द गृहाणार्घ्यं नमोऽस्तु ते ॥ ९॥&lt;br&gt;&#xA;दत्त्वा चार्घ्यं शिखां बद्ध्वा संस्मृत्य जलशायिनम् ॥&lt;br&gt;&#xA;कुर्याच्च प्राङ्मुखः स्नानं ततः प्रत्यङ्मुखस्तथा॥ 7.4.8.१०॥&lt;br&gt;&#xA;स्नात्वा च परया भक्त्या पितॄन्सन्तर्पयेत्ततः ॥&lt;br&gt;&#xA;विश्वेदेवादि सम्पूज्य पितॄणां श्राद्धमाचरेत् ॥ ११ ॥&lt;br&gt;&#xA;यथोक्तां दक्षिणां दद्याद्विष्णुर्मे प्रीयतामिति ॥&lt;br&gt;&#xA;विशेषतः प्रदातव्यं सुवर्णं विप्रसत्तमाः ॥ १२ ॥&lt;br&gt;&#xA;दम्पत्योर्वाससी चैव कञ्चुकोष्णीषमेव च ॥&lt;br&gt;&#xA;लक्ष्म्या सह जगन्नाथो विष्णुर्मे प्रीयतामिति ॥ १३ ॥&lt;br&gt;&#xA;महादानानि सर्वाणि गोमत्युदधिसङ्गमे ॥&lt;br&gt;&#xA;सप्तद्वीपपतिर्भूत्वा विष्णुलोके महीयते ॥ १४ ॥&lt;br&gt;&#xA;यस्तुलापुरुषं दद्याद्गोमत्युदधिसङ्गमे ॥&lt;br&gt;&#xA;सप्तद्वीपपतिर्भूत्वा विष्णुलोके महीयते ॥ १५ ॥&lt;br&gt;&#xA;आत्मानं तोलयेद्यस्तु स्वर्णेन रजतेन वा ॥&lt;br&gt;&#xA;वस्त्रैर्वा कुङ्कुमैर्वापि फलैर्वापि तथा रसैः ॥ १६ ॥&lt;br&gt;&#xA;भुक्त्वा भोगान्सुविपुलांस्तथा कामान्मनोहरान् ॥&lt;br&gt;&#xA;सम्पूज्यमानस्त्रिदशैर्याति विष्ण्वालयं नरः ॥ १७ ॥&lt;br&gt;&#xA;हिरण्यरूप्यदानं च ह्यश्वं धेनुं तथैव च ॥&lt;br&gt;&#xA;गोमतीसङ्गमे दत्त्वा सर्वान्कामानवाप्नुयात् ॥ १८ ॥&lt;br&gt;&#xA;भूमिदानं च यो दद्याद्गोमत्युदधिसङ्गमे ॥&lt;br&gt;&#xA;स्नात्वा शुचिर्हरिं स्मृत्वा तस्माद्धन्यतरो नहि ॥ १९ ॥&lt;br&gt;&#xA;कन्यादानं च यः कुर्याद्विद्यादानमथापि वा ॥&lt;br&gt;&#xA;गोमत्याः सङ्गमे स्नात्वा याति ब्रह्मपदं नरः ॥ 7.4.8.२० ॥&lt;br&gt;&#xA;यो दद्यात्स्वर्णधेनुं च घृतधेनुं समाहितः ॥&lt;br&gt;&#xA;ब्रह्माण्डदानमपि वा तस्य पुण्यमनन्तकम् ॥ २१ ॥&lt;br&gt;&#xA;तथा लवणधेनुं च जलधेनुमथापि वा ॥&lt;br&gt;&#xA;दत्त्वा याति परं स्थानं गोमत्युदधिसङ्गमे ॥ २२ ॥&lt;br&gt;&#xA;युगादिषु च सर्वेषु गोमत्युदधिसङ्गमे ॥&lt;br&gt;&#xA;स्नात्वा सन्तर्प्य च पितॄनक्षयं लोकमाप्नुयात् ॥ २३ ॥&lt;br&gt;&#xA;आषाढ्यां च तथा माघ्यां कार्तिक्यां सङ्गमे नरः ॥&lt;br&gt;&#xA;पितॄणां तर्पणं स्नानं श्राद्धं पावकपूजनम् ॥&lt;br&gt;&#xA;कुर्याच्चैव तथा दानं यदीच्छेदक्षयं पदम् ॥ २४ ॥&lt;br&gt;&#xA;पितॄणां चाक्षया तृप्तिर्गयाश्राद्धेन वै यथा ॥&lt;br&gt;&#xA;तद्वच्छ्राद्धान्महाभाग गोमत्युदधिसङ्गमे ॥ २५ ॥&lt;br&gt;&#xA;कुर्य्यात्स्नानं तथा दानं पितॄणां तर्पणं तथा ॥&lt;br&gt;&#xA;पञ्चकासु द्विजश्रेष्ठास्तथा चैवाष्टकासु च ॥ २६ ॥&lt;br&gt;&#xA;वैधृतौ च व्यतीपाते छायायां कुञ्जरस्य च ॥&lt;br&gt;&#xA;षष्ठ्यां च कपिलाख्यायां तथा हि द्वादशीषु च ॥ २७ ॥&lt;br&gt;&#xA;गोमत्यां सङ्गमे स्नात्वा दद्याद्दानं विशेषतः ॥&lt;br&gt;&#xA;निर्मलं स्थानमाप्नोति यत्र गत्वा न शोचति ॥ २८ ॥&lt;br&gt;&#xA;श्राद्धपक्षे त्वमावास्यां गोमत्युदधिसङ्गमे ॥&lt;br&gt;&#xA;हेलया प्राप्यते पुण्यं दत्त्वा पिण्डं गयासमम् ॥ २९ ॥&lt;br&gt;&#xA;तस्मात्सर्वं प्रयत्नेन त्वमावास्यां द्विजोत्तमाः ॥&lt;br&gt;&#xA;श्राद्धं हि पितृपक्षान्ते कार्य्यं गोमतिसङ्गमे ॥ 7.4.8.३० ॥&lt;br&gt;&#xA;यद्यप्यश्रोत्रियं श्राद्धं यद्यप्युपहतं भवेत् ॥&lt;br&gt;&#xA;पक्षश्राद्धकृतं पुण्यं दिनेनैकेन लभ्यते ॥ ३१ ॥&lt;br&gt;&#xA;श्रद्धाहीनं मन्त्रहीनं पात्रहीनमथापि वा ॥&lt;br&gt;&#xA;द्रव्यहीनं कालहीनं मनसः स्वास्थ्यवर्जितम् ॥ ३२ ॥&lt;br&gt;&#xA;श्राद्धपक्षे ह्यमायां तु गोमत्युदधिसङ्गमे ॥&lt;br&gt;&#xA;परिपूर्णं भवेत्सर्वं पितॄणां तृप्तिरक्षया ॥ ३३ ॥&lt;br&gt;&#xA;गोमती कमला चैव चन्द्रभागा तथैव च ॥&lt;br&gt;&#xA;तिस्रस्तु सङ्गता नद्यः प्रविष्टा वरुणालयम् ॥ ३४ ॥&lt;br&gt;&#xA;गयायां पिण्डदानेन प्रयागे ह्यस्थिपातने ॥&lt;br&gt;&#xA;तत्पुण्यं समवाप्नोति पक्षान्ते श्राद्धकृन्नरः ॥ ३५ ॥&lt;br&gt;&#xA;यदीच्छेत्सर्वतीर्थेषु हेलया त्वभिषेचनम् ॥&lt;br&gt;&#xA;स्नानं कुर्वीत भक्त्या वै गोमत्युदधिसङ्गमे ॥ ३६ ॥&lt;br&gt;&#xA;पक्षेपक्षे समग्रा तु पितृपूजा कृता च यैः ॥&lt;br&gt;&#xA;सम्पूर्णा जायते तेषां गोमत्युदधिसङ्गमे ॥ ३१७ ॥&lt;br&gt;&#xA;श्राद्धे कृते त्वमावस्यां पितृपक्षे च वै द्विजाः ॥&lt;br&gt;&#xA;अपुत्रा चैव या नारी काकवन्ध्या च या भवेत् ॥ ३८ ॥&lt;br&gt;&#xA;मृतपुत्रा तथा विप्राः सङ्गमे स्नानमाचरेत् ॥&lt;br&gt;&#xA;दोषैः प्रमुच्यते सर्वैर्गोमप्युदधिसङ्गमे ॥&lt;br&gt;&#xA;स्नात्वा सुखमवाप्नोति प्रजां च चिरजीविनीम् ॥ ३९ ॥&lt;br&gt;&#xA;यानि कानि च दानानि पृथिव्यां सम्भवन्ति हि ॥&lt;br&gt;&#xA;तानि सर्वाणि देयानि गोमत्युदधिसङ्गमे ॥ 7.4.8.४० ॥&lt;br&gt;&#xA;सर्वदैव च विप्रेन्द्रा विशेषात्सर्वपर्वसु ॥&lt;br&gt;&#xA;स्नानं कुर्वीत नियतो गोमत्युदधिसङ्गमे ॥ ४१ ॥&lt;br&gt;&#xA;दर्शनादेव पापस्य क्षयो भवति भो द्विजाः ॥&lt;br&gt;&#xA;प्रणामे मनसस्तुष्टिर्मुक्तिश्चैवावगाहने ॥ ४२ ॥&lt;br&gt;&#xA;श्राद्धे कृते पितॄणां तु तृप्तिर्भवति शाश्वती ॥&lt;br&gt;&#xA;दाने मनोरथावाप्तिर्जायते नात्र संशयः ॥ ४३ ॥&lt;br&gt;&#xA;कृतकृत्यास्तु ते धन्या यैः कृतं पितृतर्पणम् ॥&lt;br&gt;&#xA;श्राद्धं च ऋषिशार्दूला गोमत्युदधिसङ्गमे ॥ ४४ ॥&lt;br&gt;&#xA;पितृपक्षे च वै केचिन्मातृपक्षे तथैव च ॥&lt;br&gt;&#xA;तथा श्वशुरपक्षे च ये चान्ये मित्रबान्धवाः ॥ ४५ ॥&lt;br&gt;&#xA;स्थावरत्वं गता ये च पुद्गलत्वं च ये गताः ॥&lt;br&gt;&#xA;पिशाचत्वं गता ये च ये च प्रेतत्वमागताः ॥ ४६ ॥&lt;br&gt;&#xA;तिर्य्यग्योनिगता ये च ये च कीटत्वमागताः ॥&lt;br&gt;&#xA;स्नानमात्रेण ते सर्वे मुक्तिं यान्ति न संशयः ॥ ४७ ॥&lt;br&gt;&#xA;किं पुनः श्राद्धदानादि गोमतीसङ्गमे तथा ॥&lt;br&gt;&#xA;कृत्वा मुक्तिमवाप्नोति मानवो नात्र संशयः ॥ ४८ ॥&lt;br&gt;&#xA;श्रवणद्वादशीयोगे गोमत्युदधिसङ्गमे ॥&lt;br&gt;&#xA;स्नात्वा मुक्तिमवाप्नोति यत्र गत्वा न शोचति ॥ ४९ ॥&lt;br&gt;&#xA;सन्त्यज्य सर्वतीर्थानि गोमत्युदधिसङ्गमे ॥&lt;br&gt;&#xA;स्नानं कृत्वा तथा श्राद्धं कृतकृत्यो भवेन्नरः ॥&lt;br&gt;&#xA;परं लोकमवाप्नोति ह्यर्चयित्वा तु वामनम् ॥ 7.4.8.५० ॥&lt;br&gt;&#xA;सम्यक्स्नात्वा नरो यस्तु पूजयेद्गरुडध्वजम् ॥&lt;br&gt;&#xA;पीताम्बरधरो भूत्वा दिव्याभरणभूषितः ॥ ५१ ॥&lt;br&gt;&#xA;वीक्ष्यमाणः सुरस्त्रीभिर्नागारिकृतकेतनः ॥&lt;br&gt;&#xA;चतुर्भुजधरो भूत्वा वनमालाविभूषितः ॥&lt;br&gt;&#xA;संस्तूयमानो मुनिभिर्याति विष्ण्वालयं नरः ॥ ५२ ॥&lt;br&gt;&#xA;गोमतीसङ्गमे स्नात्वा कृतकृत्यो भवेन्नरः ॥&lt;br&gt;&#xA;यत्र दैत्यवधं कृत्वा विष्णुना प्रभविष्णुना ॥ ५३ ॥&lt;br&gt;&#xA;चक्रं प्रक्षालितं पूर्वं कृष्णेन स्वयमेव हि ॥&lt;br&gt;&#xA;तेनैव चक्रतीर्थं हि ख्यातं लोकत्रये द्विजाः ॥ ५४ ॥&lt;br&gt;&#xA;भवन्ति यत्र पाषाणाश्चक्राङ्का मुक्तिदायकाः ॥&lt;br&gt;&#xA;यैः पूजितैर्जगन्नाथः कृष्णः सान्निध्यमाव्रजेत् ॥ ५५ ॥&lt;br&gt;&#xA;तत्रैव यदि लभ्येत चक्रैर्द्वादशभिः सह ॥ ५६ ॥&lt;br&gt;&#xA;द्वादशात्मा स विज्ञेयो मोक्षदः सर्वदेहिनाम् ॥&lt;br&gt;&#xA;एकचक्राङ्कितो यस्तु द्वारवत्यां सुशोभनः ॥ ५७ ॥&lt;br&gt;&#xA;सुदर्शनाभिधानोऽसौ मोक्षैकफलदो हि सः ॥&lt;br&gt;&#xA;लक्ष्मीनारायणो द्वाभ्यां भुक्तिमुक्तिफलप्रदः ॥ ५८ ॥&lt;br&gt;&#xA;त्रिभिस्त्रिविक्रमश्चैव त्रिवर्गफलदायकः ॥&lt;br&gt;&#xA;श्रीप्रदो रिपुहन्ता च चतुर्भिः संयुतः स हि ॥ ५९ ॥&lt;br&gt;&#xA;पञ्चभिर्वासुदेवस्तु जन्ममृत्युभयापहः ॥&lt;br&gt;&#xA;प्रद्युम्नः षड्भिरेवासौ लक्ष्मीं कान्तिं ददाति यः ॥ 7.4.8.६० ॥&lt;br&gt;&#xA;सप्तभिर्बलभद्रश्च चक्रगोऽत्र प्रकीर्तितः ॥&lt;br&gt;&#xA;लाच्छितश्चाष्टभिर्भक्तिं ददाति पुरुषोत्तमः ॥ ६१ ॥&lt;br&gt;&#xA;सर्वं दद्यान्नवव्यूहो दुर्लभो यः सुरैरपि ॥&lt;br&gt;&#xA;दशावतारो दशमी राज्यदो नात्र संशयः ॥६२ ॥&lt;br&gt;&#xA;एकादशभिरैश्वर्यं चक्रगः सम्प्रयच्छति ॥&lt;br&gt;&#xA;निर्वाणं द्वादशात्मा च द्वादशभिर्ददाति च ॥ ६३ ॥&lt;br&gt;&#xA;अत ऊर्ध्वं महाभागाः सौख्यमोक्षप्रदायकाः ॥&lt;/p&gt;</description>
    </item>
    <item>
      <title>००९ रुक्मिणीह्रदमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/009_rukmiNIhradamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/009_rukmiNIhradamAhAtmyavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;ततो गच्छेद्द्विजश्रेष्ठाः सप्तकुण्डान्सुविश्रुतान् ॥&lt;br&gt;&#xA;सर्वपापप्रशमनानृद्धिबुद्धिविवर्द्धनान्॥१॥&lt;br&gt;&#xA;आराधितः स च यदा हरिराविर्बभूव ह ॥&lt;br&gt;&#xA;संस्तूयमानो मुनिभिर्लक्ष्म्या सह जगत्पतिः ॥ २ ॥&lt;br&gt;&#xA;अर्हणं च तदा चक्रुर्हरये सुरगङ्गया ॥&lt;br&gt;&#xA;वामपार्श्वे स्थितां पद्मामभिषेक्तुं समुद्यताम् ॥ ३ ॥&lt;br&gt;&#xA;सनकाद्या ब्रह्मसुताः सप्तैते मनसा द्विजाः ॥&lt;br&gt;&#xA;पृथक्पृथग्घ्रदान्कृत्वा सिषिचुः सागरोद्भवाम् ॥ ४ ॥&lt;br&gt;&#xA;ततो लक्ष्मीह्रदाः प्रोक्ता देव्या नात्रैव सञ्ज्ञिताः ॥&lt;br&gt;&#xA;प्राप्ते तु द्वापरस्यान्ते रुक्मिणीसंश्रयेण तु ॥ ५ ॥&lt;br&gt;&#xA;रुक्मिणीह्रदमित्येवं कलौ ख्यातिं गताः पुनः ॥&lt;br&gt;&#xA;भृगुणा सेवितं यस्माद्भृगुतीर्थमिति स्मृतम् ॥ ६ ॥&lt;br&gt;&#xA;तस्मिन्गत्वा महाभागाः प्रक्षाल्य चरणौ मृदा ॥&lt;br&gt;&#xA;आचम्य च कुशान्गृह्य प्राङ्मुखो नियतः शुचिः ॥ ७ ॥&lt;br&gt;&#xA;सम्पूर्णं चार्घ्यमादाय फलपुष्पाक्षतादिभिः ॥&lt;br&gt;&#xA;रजतं च शिरे कृत्वा मन्त्रमेतमुदीरयेत् ॥ ८ ॥&lt;br&gt;&#xA;भक्त्या चार्घ्यं प्रदास्यामि ह्रदे रुक्मिणिसञ्ज्ञिते ॥&lt;br&gt;&#xA;सर्वपापविनाशाय रुक्मिण्याः प्रीणनाय च ॥ ९ ॥&lt;br&gt;&#xA;स्नानं कुर्य्यात्ततो विप्राः कृत्वा शिरसि तारकम् ॥&lt;br&gt;&#xA;देवान्मनुप्यान्सन्तर्प्य पितॄनथ विशेषतः ॥ 7.4.9.१० ॥&lt;br&gt;&#xA;श्राद्धं ततः प्रकुर्वीत विप्रानाहूय भक्तितः ॥&lt;br&gt;&#xA;दक्षिणां च ततो दद्याद्रजतं रुक्ममेव च ॥ ११ ॥&lt;br&gt;&#xA;विशेषतः प्रदेयानि फलानि रसवन्ति च ॥&lt;br&gt;&#xA;दम्पत्योर्भोजनं दद्यान्मिष्टान्नेन द्विजोत्तमाः ॥ १२॥&lt;br&gt;&#xA;विप्रपत्न्यस्तु सम्पूज्याः स्त्रियश्चान्याः स्वशक्तितः ॥&lt;br&gt;&#xA;कञ्चुकै रक्तवस्त्रैश्च रुक्मिणी प्रीयतामिति ॥ १३ ॥&lt;br&gt;&#xA;एवं कृते द्विजश्रेष्ठाः कृतकृत्यो भवेन्नरः ॥&lt;br&gt;&#xA;सर्वान्कामानवाप्नोति विष्णुलोकं स गच्छति ॥ १४ ॥&lt;br&gt;&#xA;वसते च सदा गेहे लक्ष्मीस्तस्य न संशयः ॥&lt;br&gt;&#xA;आरोग्यं मनसस्तुष्टिर्न चोद्वेगः कदाचन ॥ १५ ॥&lt;br&gt;&#xA;पितॄणामक्षया तृप्तिः प्रजा भवति निश्चला ॥&lt;br&gt;&#xA;हीनसत्त्वो नैव भवेद्दीर्घायुश्च भवेन्नरः ॥ १६ ॥&lt;br&gt;&#xA;आढ्यो भवति सर्वत्र यः स्नातो रुक्मिणी ह्रदे ॥&lt;br&gt;&#xA;न लक्ष्म्या मुच्यते विप्रा नालक्ष्म्या व्रियते नरः ॥ १७ ॥&lt;br&gt;&#xA;न वैरं कलहस्तस्य यः स्नातो रुक्मिणीह्रदे ॥&lt;br&gt;&#xA;गमनागमनं न स्यात्संसारभ्रमणं तथा ॥ १८ ॥&lt;br&gt;&#xA;दुःखशोकौ कुतस्तस्य यः स्नातो रुक्मिणीह्रदे ॥&lt;br&gt;&#xA;सर्वपापविनिर्मुक्तो महाभयविवर्जितः ॥ १९ ॥&lt;br&gt;&#xA;सर्वान्कामानिह प्राप्य याति विष्णुपदं नरः ॥ 7.4.9.२० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारका माहात्म्ये रुक्मिणीह्रदमाहात्म्यवर्णनन्नाम नवमोऽध्यायः ॥ ९ ॥ ॥ छ ॥&lt;/p&gt;</description>
    </item>
    <item>
      <title>०१० तीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/010_tIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/010_tIrthamAhAtmyavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;ततो गच्छेद्द्विजश्रेष्ठास्तीर्थं पापप्रणाशनम् ॥&lt;br&gt;&#xA;कृकलासमिति ख्यातं नृगतीर्थमनुत्तमम् ॥ १ ॥&lt;br&gt;&#xA;नृगो यत्र महीपालः कृकलासवपुर्धरः ॥&lt;br&gt;&#xA;कृष्णेन सह सङ्गत्य सम्प्राप परमां गतिम् ॥ २ ॥ ; ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;नृगो नाम नृपः कोऽयं कथं कृष्णेन सङ्गतः ॥&lt;br&gt;&#xA;कर्मणा कृकलासत्वं केन तद्वद विस्तरात् ॥ ३ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;नृगो नाम नृपो विप्राः सार्वभौमो बलान्वितः ॥&lt;br&gt;&#xA;बुद्धिमान्धृतिमान्दक्षः श्रीमान्सर्वगुणान्वितः ॥ ४ ॥&lt;br&gt;&#xA;अनेकशतसाहस्रा भूमिपा अपि तद्वशाः ॥ ॥&lt;br&gt;&#xA;हस्त्यश्वरथसङ्घैश्च पत्तिभिर्बहुभिर्वृतः ॥ ५ ॥&lt;br&gt;&#xA;सैन्यं च तस्य नृपतेः कोशं चैवाक्षयं तथा ॥&lt;br&gt;&#xA;स नित्यं गुरुभक्तश्च देवताराधने रतः ॥ ६ ॥&lt;br&gt;&#xA;महा दानानि विप्रेन्द्रा ददात्यनुदिनं नृपः ॥&lt;br&gt;&#xA;शश्वत्स गोसहस्रं तु ददाति नृपसत्तमः ॥ ७ ॥&lt;br&gt;&#xA;प्रक्षाल्य चरणौ भक्त्या ह्युपविश्यासने शुभे ॥&lt;br&gt;&#xA;परिधाप्य शुभे क्षौमे सुगन्धेनोपलिप्य च ॥ ८ ॥&lt;br&gt;&#xA;सम्पूज्य पुष्पमालाभि धूपेन च सुगन्धिना ॥&lt;br&gt;&#xA;ददौ दक्षिणया सार्द्धं प्रतिविप्राय गां तदा ॥&lt;br&gt;&#xA;ताम्बूलसहितां भक्त्या विष्णुर्मे प्रीयतामिति ॥ ९ ॥&lt;br&gt;&#xA;एवं प्रददतस्तस्य यजतश्च तथा मखैः ॥&lt;br&gt;&#xA;ययौ कालो द्विजश्रेष्ठा भोगांश्चैवानुभुञ्जतः ॥ 7.4.10.१० ॥&lt;br&gt;&#xA;एकदा तु द्विजश्रेष्ठं जैमिनिं संशितव्रतम् ॥&lt;br&gt;&#xA;श्रद्धया तं च नृपतिः प्रतिग्रहपराङ्मुखम् ॥&lt;br&gt;&#xA;उवाच वाक्यं नृपतिः कृताञ्जलिपुटः स्थितः ॥ ११ ॥&lt;br&gt;&#xA;मामुद्धर महाभाग कृपां कुरु तपोनिधे ॥&lt;br&gt;&#xA;गृहाण गां मया दत्तां दयां कृत्वा ममोपरि ॥ १२ ॥&lt;br&gt;&#xA;तच्छ्रुत्वा वचनं तस्य अनिच्छन्नपि गौरवात् ॥&lt;br&gt;&#xA;नृपस्य चाब्रवीद्विप्र एवमस्त्विति लज्जितः ॥ १३ ॥&lt;br&gt;&#xA;अवनिज्य ततः पादौ शिरसा धारयज्जलम् ॥&lt;br&gt;&#xA;सुवर्णशृङ्गसहितां रौप्यखुरविभूषिताम् ॥ १४ ॥&lt;br&gt;&#xA;रत्नपुच्छां कांस्यदोहां सितवस्त्रावगुण्ठिताम् ॥&lt;br&gt;&#xA;समभ्यर्च्य च विप्रेन्द्रं ददौ दक्षिणयान्विताम् ॥ १५ ॥&lt;br&gt;&#xA;आसीमान्तमनुव्रज्य हृष्टो राजा बभूव ह ॥&lt;br&gt;&#xA;तरुणीं हंसवर्णां च हंसीनामेति विश्रुताम् ॥ १६ ॥&lt;br&gt;&#xA;गां गृह्य स्वगृहं प्राप्तो दाम्ना बद्धां सवत्सकाम् ॥&lt;br&gt;&#xA;स तस्यै यवसं चार्द्रं ददौ ब्राह्मणसत्तमः ॥ १७ ॥ ॥&lt;br&gt;&#xA;सुतृप्ता यवसेनैव मध्याह्ने तृषितां तदा ॥&lt;br&gt;&#xA;गृहीत्वा निर्ययौ विप्रो दामबद्धां जलाशयम् ॥ १८ ॥&lt;br&gt;&#xA;मार्गे गजाश्वसम्बाधे त्रस्ता सा उष्ट्रदर्शनात् ॥&lt;br&gt;&#xA;हस्तादाच्छिद्य सा धेनुर्ब्राह्मणस्य ययौ तदा ॥ १९ ॥&lt;br&gt;&#xA;विचिन्वन्सकलामुर्वीं नापश्यत्तां द्विजर्षभः ॥&lt;br&gt;&#xA;सा ययौ विद्रुता धेनुस्तन्महद्राजगोधनम् ॥ ॥ 7.4.10.२० ॥&lt;br&gt;&#xA;द्वितीयेऽह्नि पुनर्विप्रमाहूय नृपसत्तमः ॥&lt;br&gt;&#xA;सम्पूज्य विधिवद्भक्त्या वस्त्रालङ्कारभूषणैः ॥ २१ ॥&lt;br&gt;&#xA;विधिवद्गां ददौ तां च स नृपः सोमशर्मणे ॥&lt;br&gt;&#xA;गृहीत्वा राजभवनान्निर्ययौ गां द्विजर्षभः ॥ २२ ॥&lt;br&gt;&#xA;आशंसमानो राजानं धर्मज्ञमिति कोविदम् ॥&lt;br&gt;&#xA;स च विप्रो विचिन्वानः सर्वतो गां सुदुःखितः ॥ ॥ २३ ॥&lt;br&gt;&#xA;ददर्श पथि गच्छन्तीं पृष्ठतः सोमशर्मणः ॥&lt;br&gt;&#xA;दृष्ट्वा तां गां च स मुनिर्जैमिनिस्तमभाषत ॥ २४ ॥&lt;br&gt;&#xA;मम गां चापि हृत्वा त्वं नयसे दस्युवत्कथम् ॥&lt;br&gt;&#xA;स तस्य वचनं श्रुत्वा विस्मयं दस्युकीर्त्तनात् ॥ २५ ॥&lt;br&gt;&#xA;राजतो हि मया लब्धां गां नयामि स्वमन्दिरम् ॥&lt;br&gt;&#xA;गोहर्त्तेति च मां कस्माद्ब्रवीषि द्विजसत्तम ॥ २६ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;मयापि राजतो लब्धा ममेयं गौर्न संशयः ॥&lt;br&gt;&#xA;कथं नयसि विप्र त्वं मयि जीवति मन्दिरम् ॥ २७ ॥&lt;br&gt;&#xA;सोऽब्रवीदद्य मे लब्धा कथं मां वदसे मृषा ॥&lt;br&gt;&#xA;सोऽब्रवीद्ध्यो मया लब्धा बलान्नेतुं त्वमिच्छसि ॥ २८ ॥&lt;br&gt;&#xA;ममेयमिति सङ्क्रुद्धः सोमशर्माऽब्रवीद्वचः ॥&lt;br&gt;&#xA;प्रज्वलत्क्रोधरक्ताक्षो ममेयमिति सोऽपरः ॥ २९ ॥&lt;br&gt;&#xA;विवदतौ तथा विप्रौ राजद्वारमुपागतौ ॥&lt;br&gt;&#xA;कुर्वाणौ कलहं घोरं त्यक्तुकामौ स्वजीवितम् ॥ 7.4.10.३० ॥&lt;br&gt;&#xA;सङ्क्रुद्धौ ब्राह्मणौ दृष्ट्वा शपन्तौ तौ परस्परम् ॥&lt;br&gt;&#xA;राज्ञे निवेदयामास द्वास्थं प्रणयपूर्वकम् ॥ ३१ ॥&lt;br&gt;&#xA;अवज्ञाय तदा विप्रौ विवदन्तौ रुषान्वितौ ॥&lt;br&gt;&#xA;कामव्याकुलचेतस्को न बहिर्निःसृतो नृपः ॥ ३२ ॥&lt;br&gt;&#xA;एवं विवदमानौ तौ त्रिरात्रं समुपस्थितौ ॥&lt;br&gt;&#xA;अवज्ञातौ नृपेणाथ राजानं प्रति च क्रुधा ॥ ३३ ॥&lt;br&gt;&#xA;ऊचतुः कुपितो वाक्यं सामर्षौ नृपतिं प्रति ॥&lt;br&gt;&#xA;अवमन्यसे नौ यस्मात्त्वं न निर्गच्छसि मन्दिरात् ॥ ३४ ॥&lt;br&gt;&#xA;शास्ता भवान्प्रजानां हि न न्यायेन नियोक्ष्यति ॥&lt;br&gt;&#xA;भविष्यति भवांस्तस्मात्कृकलासो न संशयः ॥ ३५ ॥&lt;br&gt;&#xA;एवं शप्त्वा तदा विप्रावन्यस्मै गां प्रदाय तौ ॥&lt;br&gt;&#xA;क्षुधितौ खेदसंयुक्तौ स्वगृहं गन्तुमुद्यतौ ॥३६॥&lt;br&gt;&#xA;प्रस्थितौ तौ नृगो द्वार आगत्य समुपस्थितः ॥&lt;br&gt;&#xA;दण्डवत्प्रणिपत्याऽऽशु कृताञ्जलिरभाषत ॥ ३७ ॥&lt;br&gt;&#xA;अमोघवचना यूयं तत्तथा न तदन्यथा ॥&lt;br&gt;&#xA;ममोपरि कृपां कृत्वा शापान्त उपदिश्यताम् ॥ ३८ ॥&lt;br&gt;&#xA;तस्य तद्वचनं श्रुत्वा ऊचतुर्वचनं नृपम् ॥&lt;br&gt;&#xA;द्वापरस्य युगस्यान्तं भगवान्देवकीसुतः ॥ ३९ ॥&lt;br&gt;&#xA;वसुदेवगृहे राजन्हरिराविर्भविष्यति ॥&lt;br&gt;&#xA;तस्य संस्पर्शनादेव शापमुक्तिर्भविष्यति ॥ 7.4.10.४० ॥&lt;br&gt;&#xA;इत्युक्त्वा तौ तदा विप्रौ प्रयातौ स्वनिवेशनम् ॥&lt;br&gt;&#xA;राजा बहुविधान्भोगान्भुक्त्वा दत्त्वा च भूरिशः ॥ ॥ ४१ ॥&lt;br&gt;&#xA;इष्ट्वा च विविधैर्यज्ञैः कालधर्ममुपेयिवान् ॥&lt;br&gt;&#xA;ततः स गतवान्विप्रा धर्मराजनिवेशनम् ॥ ४२ ॥&lt;br&gt;&#xA;सत्कृत्योक्तो यमेनाथ स्वागतेन नृपोत्तमः ॥&lt;br&gt;&#xA;प्रथमं सुकृतं राजन्नथवा दुष्कृतं त्वया ॥&lt;br&gt;&#xA;भोक्तव्यमिति मे ब्रूहि तत्ते सम्पाद्यते मया ॥ ४३ ॥&lt;br&gt;&#xA;॥ नृग उवाच ॥ ॥&lt;br&gt;&#xA;यद्यस्ति दुष्कृतं किञ्चित्प्रथमं प्रतिपादय ॥&lt;br&gt;&#xA;अनुज्ञातो यमेनैवं कृकलासो भवेति वै ॥&lt;br&gt;&#xA;ततो वर्षसहस्राणि कृकलासत्वमाप्तवान् ॥ ४४ ॥&lt;br&gt;&#xA;एकस्मिन्दिवसे विप्राः सर्वे यदुकुमारकाः ॥&lt;br&gt;&#xA;वनं जग्मुर्मृगान्हन्तुं सर्वे कृष्णसमन्विताः ॥ ४५ ॥&lt;br&gt;&#xA;तृषार्द्दिताश्च मध्याह्ने विचिन्वन्तो जलं ह्रदे ॥&lt;br&gt;&#xA;सत्वं च सुमहत्तत्र कृकलासं च संस्थितम् ॥ ४६ ॥&lt;br&gt;&#xA;चक्रुश्चोद्धरणे तस्य यत्नं यदुकुमारकाः ॥&lt;br&gt;&#xA;आकृष्यमाणः स तदा गुरुत्वान्न चचाल ह ॥ ४७ ॥&lt;br&gt;&#xA;यदा न शेकुस्ते सर्व आचख्युः कृष्णरामयोः ॥&lt;br&gt;&#xA;ददर्श तं तदा कृष्णो नृगं मत्वा हसन्निव ॥ ४८ ॥&lt;br&gt;&#xA;चिक्षेप वामहस्तेन लीलयैव जगत्पतिः ॥&lt;br&gt;&#xA;स संस्पृष्टो भगवता विमुक्तः शापबन्धनात् ॥४९॥&lt;br&gt;&#xA;त्यक्त्वा कलेवरं राजा दिव्यमाल्यानुलेपनः ॥&lt;br&gt;&#xA;कृताञ्जलिरुवाचेदं भक्त्या परमया युतः ॥ 7.4.10.५० ॥&lt;br&gt;&#xA;नमस्ते जगदाधार सर्गस्थित्यन्तकारिणे ॥&lt;br&gt;&#xA;सहस्रशिरसे तुभ्यं ब्रह्मणेऽनन्तशक्तये ॥ ५१ ॥&lt;br&gt;&#xA;एवं संस्तुवतः प्राह भगवान्देवकीसुतः ॥&lt;br&gt;&#xA;ददामि ते वरं तुष्टो यत्ते मनसि वर्त्तते ॥ ५२ ॥&lt;br&gt;&#xA;याहि पुण्यकृताल्ँलोकान्दर्शनात्स्पर्शनाच्च मे ॥&lt;br&gt;&#xA;एवमुक्तः स देवेन सम्प्रहृष्टतनूरुहः ॥ ५३ ॥&lt;br&gt;&#xA;उवाच यदि तुष्टोऽसि यदि देयो वरो मम ॥&lt;br&gt;&#xA;गर्त्तेयं मम नाम्ना तु ख्यातिं गच्छतु केशव ॥ ५४ ॥&lt;br&gt;&#xA;यः स्नात्वा परया भक्त्या पितॄन्सन्तर्पयिष्यति ॥&lt;br&gt;&#xA;त्वत्प्रसादेन गोविन्द विष्णुलोकं स गच्छतु ॥ ५५ ॥&lt;br&gt;&#xA;एवमुक्त्वा स भगवान्पुनर्द्वारावतीमगात् ॥ ५६ ॥&lt;br&gt;&#xA;स च राजा विमानेन दिव्यमाल्यानुलेपनः ॥&lt;br&gt;&#xA;जगाम भवनं विष्णोर्विबुधैरनुसंस्तुतः ॥ ५७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तदाप्रभृति विप्रेन्द्राः स कूपो नृगसञ्ज्ञया ॥&lt;br&gt;&#xA;वरदानाच्च कृष्णस्य पावनः सर्वदेहिनाम् ॥ ॥ ५८ ॥&lt;br&gt;&#xA;तत्र गत्वा द्विजश्रेष्ठा ह्यर्घ्यं दद्याद्यथाविधि ॥&lt;br&gt;&#xA;फलपुष्पाक्षतैर्युक्तं चन्दनेन च भूसुराः ॥ ५९ ॥&lt;br&gt;&#xA;नमस्ते विश्वरूपाय विष्णवे परमात्मने ॥&lt;br&gt;&#xA;अर्घ्यं गृहाण देवेश कूपेऽस्मिन्नृगसञ्ज्ञके ॥ 7.4.10.६० ॥&lt;br&gt;&#xA;ततः स्नायाद्द्विजश्रेष्ठा मृदमालिप्य पाणिना ॥&lt;br&gt;&#xA;सन्तर्पयेत्पितॄन्देवान्मनुष्यांश्च यथाक्रमात् ॥ ॥ ६१ ॥&lt;br&gt;&#xA;ततः श्राद्धं प्रकुर्वीत पितॄणां श्रद्धयान्वितः ॥&lt;br&gt;&#xA;विप्रेभ्यो भोजनं दद्याद्दक्षिणां च स्वशक्तितः ॥ ६२ ॥&lt;br&gt;&#xA;विशेषतः प्रदातव्या सवत्सा गौः स्वलङ्कृता ॥&lt;br&gt;&#xA;शय्या सोपस्करां दद्याद्विष्णुर्मे प्रीयतामिति ॥ ६३ ॥&lt;br&gt;&#xA;दीनान्धकृपणानां च सदा तत्तीरवासिनाम् ॥&lt;br&gt;&#xA;दद्याद्दानं स्वशक्त्या च वित्त शाठ्यविवर्जितः ॥६४॥&lt;br&gt;&#xA;स्नानमात्रेण विप्रेन्द्रा लभेद्गोदानजं फलम्॥&lt;br&gt;&#xA;पितृणां श्राद्धदानेन वियोनिं न च गच्छति ॥६५॥&lt;br&gt;&#xA;कृकलासे कृतं श्राद्धं येनैव तर्पणं तथा ॥&lt;br&gt;&#xA;स गच्छेद्विष्णुलोकं तु पितृभिः सहितो नरः ॥ ६६ ॥&lt;br&gt;&#xA;तथा मनोरथावाप्तिर्यात्रा च सफला भवेत् ॥&lt;br&gt;&#xA;सर्वतीर्थफलावाप्तिं लभते नात्र संशयः ॥ ६७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे चतुर्थे द्वारकामाहात्म्ये कृकलासापरनामकनृग तीर्थमाहात्म्यवर्णनन्नाम दशमोऽध्यायः ॥ १० ॥ ॥ छ ॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/011/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;ततो गच्छेद्द्विजश्रेष्ठास्तीर्थं विष्णुपदोद्भवम् ॥&lt;br&gt;&#xA;यस्य दर्शनमात्रेण गङ्गास्नानफलं लभेत् ॥ १ ॥&lt;br&gt;&#xA;यस्योत्पत्तिर्मया पूर्वं कथिता द्विजसत्तमाः ॥&lt;br&gt;&#xA;यस्य संस्मरणादेव कीर्तनात्पापनाशनम् ॥ २ ॥&lt;br&gt;&#xA;हरिणा या समानीता रुक्मिण्यर्थे महात्मना ॥&lt;br&gt;&#xA;यस्या गण्डूषमात्रेण हयमेधफलं लभेत् ॥ ३ ॥&lt;br&gt;&#xA;विष्णोः पादप्रसूताया वैष्णवीति च विश्रुता ॥&lt;br&gt;&#xA;तत्र गत्वा महाभाग गृहीत्वाऽर्घ्यं विधानतः ॥ ४ ॥&lt;br&gt;&#xA;नमस्ये त्वां भगवति विष्णुपादतलोद्भवे ॥&lt;br&gt;&#xA;गृहाणार्घ्यमिदं देवि गङ्गे त्वं हरिणा सह ॥ ५ ॥&lt;br&gt;&#xA;इत्युच्चार्य द्विजश्रेष्ठा मृदमालभ्य पाणिना ॥&lt;br&gt;&#xA;प्राङ्मुखः संयतो भूत्वा स्नानं कुर्यादतन्द्रितः ॥ ६ ॥&lt;br&gt;&#xA;देवान्पितॄन्मनुष्यांश्च तर्पितव्यं तिलाक्षतैः ॥&lt;br&gt;&#xA;उपहृत्योपहारांश्च ह्याहूय ब्राह्मणांस्ततः ॥ ७ ॥&lt;br&gt;&#xA;श्रद्धया परया युक्तः श्राद्धं कुर्याद्विचक्षणः ॥&lt;br&gt;&#xA;यथोक्तां दक्षिणां दद्यात्सुवर्णं रजतं तथा ॥ ८ ॥&lt;br&gt;&#xA;दीनान्ध कृपणानाञ्च दानं देयं स्वशक्तितः ॥&lt;br&gt;&#xA;विशेषतः प्रदातव्यं सुवर्णं द्विजसत्तमाः ॥ ९ ॥&lt;br&gt;&#xA;उपानहौ ततो देये जलकुम्भं द्विजातये ॥&lt;br&gt;&#xA;दध्योदनं सलवणं शाकजीरकसंयुतम् ॥ 7.4.11.१० ॥&lt;br&gt;&#xA;रक्तवस्त्रैः कञ्चुकीभी रुक्मिणीं परिधापयेत् ॥&lt;br&gt;&#xA;विप्रपत्नीश्च विप्रांश्च विष्णुर्मेप्रीयतामिति॥ ११ ॥&lt;br&gt;&#xA;एवं कृते द्विज श्रेष्ठाः कृतकृत्यो भवेन्नरः॥&lt;br&gt;&#xA;पितॄणामक्षया तृप्तिर्गयाश्राद्धेन वै यथा ॥ १२ ॥&lt;br&gt;&#xA;वैष्णवं लोकमायान्ति पितरस्त्रिकुलोद्भवाः ॥&lt;br&gt;&#xA;जीवते स श्रियायुक्तः पुत्रपौत्रसमन्वितः ॥ १३ ॥&lt;br&gt;&#xA;प्रीतः सदा भवेत्तस्य रुक्मिण्या सह केशवः ॥&lt;br&gt;&#xA;यच्छते वाञ्छितान्सर्वानैहिकामुष्मिकान्प्रभुः ॥ १४ ॥&lt;br&gt;&#xA;एतन्माहात्म्यमतुलं विष्णुपादोद्भवं तथा ॥&lt;br&gt;&#xA;यः शृणोति हरौ भक्त्या सर्वपापैः स मुच्यते ॥ १५ ॥&lt;br&gt;&#xA;श्रुत्वाऽध्यायमिमं पुण्यं सर्वपापैः प्रमुच्यते ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये विष्णुपदतीर्थमाहात्म्यवर्णनन्नामैकादशोऽध्याय.॥ ॥ ११ ॥&lt;/p&gt;</description>
    </item>
    <item>
      <title>०१२ मयनिर्मितसरोमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/012_mayanirmitasaromAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/012_mayanirmitasaromAhAtmyavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;ततो गच्छेद्द्विजश्रेष्ठा गोप्रचारमतः परम् ॥&lt;br&gt;&#xA;यत्र स्नात्वा नरो भक्त्या लभेद्गोदानजं फलम् ॥ १ ॥&lt;br&gt;&#xA;यत्र स्नातो जगन्नाथो नभस्ये दैवतैर्वृतः ॥&lt;br&gt;&#xA;कटदानं च तत्प्रोक्तं द्वादश्यां द्विजसत्तमाः ॥ २ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कथं तु तत्र दैत्येन्द्राऽभवद्वै गोप्रचारकम् ॥&lt;br&gt;&#xA;तीर्थं कथय तत्त्वेन यत्र स्नातो जनार्द्दनः ॥ ३ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;हते कंसे भोजराजे कृष्णेनामिततेजसा ॥&lt;br&gt;&#xA;उग्रसेने चाभिषिक्ते मधुपुर्य्यां महात्मना ॥ ४ ॥&lt;br&gt;&#xA;उद्धवं प्रेषयामास गोकुले गोकुलप्रियः ॥&lt;br&gt;&#xA;सुहृदां प्रियकामार्थं गोपगोपीजनस्य च ॥ ५ ॥&lt;br&gt;&#xA;नमस्कृत्य च गोविदं प्रययौ नन्दगोकुलम् ॥&lt;br&gt;&#xA;स तत्सदृशवेषेण वस्त्रालङ्कारभूषणैः ॥ ६ ॥&lt;br&gt;&#xA;तं दृष्ट्वा दिवसस्यान्ते गोविन्दानुचरं प्रियम् ॥&lt;br&gt;&#xA;उद्धवं पूजयामास वस्त्रालङ्कारभूषणैः ॥ ७ ॥&lt;br&gt;&#xA;तं भुक्तवन्तं विश्रान्तं यशोदा पुत्रवत्सला ॥&lt;br&gt;&#xA;आनन्दबाष्पपूर्णाक्षी पप्रच्छानामयं हरेः ॥ ८ ॥&lt;br&gt;&#xA;कच्चिद्धि स्तः सुखं पुत्रौ रामकृष्णौ यदूत्तमौ ॥&lt;br&gt;&#xA;कच्चित्स्मरति गोविन्दो वयस्यान्गोपबालकान् ॥ ९ ॥&lt;br&gt;&#xA;कच्चिदेष्यति गोविन्दो गोकुलं मधुरेश्वरः ॥&lt;br&gt;&#xA;तारयिष्यति पुत्रोऽसौ गोकुलं वृजिनार्णवात् ॥ 7.4.12.१० ॥&lt;br&gt;&#xA;इत्युक्त्वा बाष्पपूर्णाक्षौ यशोदा नन्द एव च ॥&lt;br&gt;&#xA;दीर्घं रुरुदतुर्दीनौ पुत्रस्नेहवशङ्गतौ ॥ ११ ॥&lt;br&gt;&#xA;उद्धवस्तौ ततो दृष्ट्वा प्राणसंशयमागतौ ॥&lt;br&gt;&#xA;मधुरैः कृष्णसन्देशैः स्नेहयुक्तैरजीवयत् ॥ १२ ॥&lt;br&gt;&#xA;नमस्करोति भवतीं भवन्तं च सहाग्रजः ॥&lt;br&gt;&#xA;अनामयं पृष्टवांश्च तौ च क्षेमेण तिष्ठतः ॥ १३ ॥&lt;br&gt;&#xA;क्षिप्रमेष्यति दाशार्हो रामेण सहितो विभुः ॥&lt;br&gt;&#xA;अत्रागत्य जगन्नाथो विधास्यति च वो हितम् ॥ १४ ॥&lt;br&gt;&#xA;इत्येवं कृष्णसन्देशैः समाश्वास्योद्धवस्तदा ॥&lt;br&gt;&#xA;सुखं सुष्वाप शयने नन्दाद्यैरभिनन्दितः ॥ १५ ॥&lt;br&gt;&#xA;गोप्यस्तदा रथं दृष्ट्वा द्वारे नन्दस्य विस्मिताः ॥&lt;br&gt;&#xA;कोऽयं कोऽयमिति प्राहुः कृष्णागमनशङ्कया ॥ १६ ॥&lt;br&gt;&#xA;गोपालराजस्य गृहे रथेनादित्यवर्चसा ॥&lt;br&gt;&#xA;समागतो महाबाहुः कृष्णवेषानुगस्तथा ॥ १७ ॥&lt;br&gt;&#xA;परस्परं समागम्य सर्वास्ता व्रजयोषितः ॥&lt;br&gt;&#xA;विविक्ते कृष्णदूतं तं पप्रच्छुः शोककर्षिताः ॥ १८ ॥ ॥&lt;br&gt;&#xA;श्रीगोप्य ऊचुः ॥ ॥&lt;br&gt;&#xA;कस्मात्त्वमिह सम्प्राप्तः किं ते कार्य्यमिहाद्य वै ॥&lt;br&gt;&#xA;दस्युरूपप्रतिच्छन्नो ह्यस्मान्संहर्तुमिच्छसि ॥ १९ ॥&lt;br&gt;&#xA;पूर्वमेव हतं तेन कृष्णेन हृदयादिकम्॥&lt;br&gt;&#xA;पाययित्वाऽधरविषं योषिद्व्रातं पलायितः ॥ 7.4.12.२० ॥&lt;br&gt;&#xA;इत्येवमुक्त्वा ता गोप्यो मुमुहुः शोकविह्वलाः ॥&lt;br&gt;&#xA;ईक्षन्त्यः कृष्णदासं तं निपेतुर्धरणीतले ॥ २१ ॥&lt;br&gt;&#xA;उद्धवस्तं जनं दृष्ट्वा कृष्णस्नेहहृताशयम् ॥&lt;br&gt;&#xA;आश्वासयामास तदा वाक्यैः श्रोत्रसुखावहैः ॥ २२ ॥&lt;br&gt;&#xA;॥ उद्धव उवाच ॥ ॥&lt;br&gt;&#xA;भगवानपि दाशार्हः कन्दर्पशरपीडितः ॥&lt;br&gt;&#xA;न भुङ्क्ते न स्वपिति च चिन्तयन्वस्त्वहर्निशम् ॥ २३ ॥&lt;br&gt;&#xA;तच्छ्रुत्वा वचनं तस्य ललिता क्रोधमूर्छिता ॥&lt;br&gt;&#xA;उद्धवं ताम्रनयना प्रोवाच रुदती तदा ॥ २४ ॥&lt;br&gt;&#xA;॥ ललितोवाच ॥ ॥&lt;br&gt;&#xA;असत्यो भिन्नमर्य्यादः क्रूरः क्रूरजनप्रियः ॥&lt;br&gt;&#xA;त्वं मा कृथा नः पुरतः कथां तस्याऽकृतात्मनः ॥ २५ ॥&lt;br&gt;&#xA;धिग्धिक्पापसमाचारो धिग्धिग्वै निष्ठुराशयः ॥&lt;br&gt;&#xA;हित्वा यः स्त्रीजनं मूढो गतो द्वारवतीं हरिः ॥ २६ ॥ ॥&lt;br&gt;&#xA;॥ श्यामलोवाच ॥ ॥&lt;br&gt;&#xA;किं तस्य मन्दभाग्यस्य अल्पपुण्यस्य दुर्मतेः ॥&lt;br&gt;&#xA;मा कुरुध्वं कथाः साध्व्यः कथां कथयताऽपराम् ॥ २७ ॥ ॥&lt;br&gt;&#xA;॥ धन्योवाच ॥ ॥&lt;br&gt;&#xA;केनायं हि समानीतो दूतो दुष्टजनस्य च ॥&lt;br&gt;&#xA;यातु तेन पथा पापः पुनर्नायाति येन च ॥२८॥&lt;br&gt;&#xA;॥ विशाखोवाच ॥ ॥&lt;br&gt;&#xA;न शीलं न कुलं यस्य नास्ति पापकृतं भयम् ॥&lt;br&gt;&#xA;तस्य स्त्रीहनने साध्व्यो ज्ञायते जन्म कर्म च ॥&lt;br&gt;&#xA;हीनस्य पुरुषार्थेन तेन सङ्गो निरर्थकः ॥ २९ ॥ ॥&lt;br&gt;&#xA;॥ राधोवाच ॥ ॥&lt;br&gt;&#xA;भूतानां घातने यस्य नास्ति पापकृतं भयम् ॥&lt;br&gt;&#xA;तस्य स्त्रीहनने साध्व्यः शङ्का कापि न विद्यते ॥ 7.4.12.३० ॥&lt;br&gt;&#xA;॥ शैब्योवाच ॥ ॥&lt;br&gt;&#xA;सत्यं ब्रूहि महाभाग किं करोति यदूत्तमः ॥&lt;br&gt;&#xA;सङ्गतो नागरस्त्रीभिरस्माकं किं कथां स्मरेत् ॥ ३१ ॥&lt;br&gt;&#xA;॥ पद्मोवाच ॥ ॥&lt;br&gt;&#xA;कदोद्धव महाभाग नागरीजनवल्लभः ॥&lt;br&gt;&#xA;समेष्यतीह दाशार्हः पद्मपत्रायतेक्षणः ॥ ३२ ॥&lt;br&gt;&#xA;॥ भद्रोवाच ॥ ॥&lt;br&gt;&#xA;हा कृष्ण हा गोपवर हा गोपीजनवल्लभ ॥&lt;br&gt;&#xA;समुद्धर महाबाहो गोपीः संसारसागरात्॥ ३३ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;इति ता विविधैर्वाक्यैर्विलपन्त्यो व्रजस्त्रियः ॥&lt;br&gt;&#xA;रुरुदुः सुस्वरं देव्यः स्मरन्त्यः कृष्ण चेष्टितम् ॥ ३४ ॥&lt;br&gt;&#xA;तासां तद्रुदितं श्रुत्वा भक्तिस्नेहसमन्वितः ॥&lt;br&gt;&#xA;विस्मयं परमं गत्वा साधुसाध्विति चाब्रवीत् ॥ ३५ ॥&lt;br&gt;&#xA;॥ उद्धव उवाच ॥ ॥&lt;br&gt;&#xA;यं न ब्रह्मा न च हरो न देवा न महर्षयः ॥&lt;br&gt;&#xA;स्वभावमनुगच्छन्ति सर्वा धन्या व्रजस्त्रियः ॥ ३६ ॥&lt;br&gt;&#xA;सर्वासां सफलं जन्म जीवितं यौवनं धनम् ॥&lt;br&gt;&#xA;यासां भवेद्भगवति भक्तिरव्यभिचारिणी ॥ ३७ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;साधु दर्शय गोविन्दं साधु दर्शय वल्लभम् ॥&lt;br&gt;&#xA;नयास्मान्साधु तत्रैव यत्र तिष्ठति सोऽच्युतः ॥ ३७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तासां तद्भाषितं श्रुत्वा तथा विलपितं बहु ॥&lt;br&gt;&#xA;बाढमित्येव ता ऊच उद्धवः स्नेहविह्वलाः ॥ ३९ ॥&lt;br&gt;&#xA;उद्धवेन समं सर्वास्ततस्ता व्रजयोषितः ॥&lt;br&gt;&#xA;अनुजग्मुर्मुदा युक्ताः कृष्णदर्शनलालसाः ॥ 7.4.12.४० ॥&lt;br&gt;&#xA;गायन्त्यः प्रियगीतानि तद्बालचरितानि च ॥&lt;br&gt;&#xA;जग्मुः सहैव शनकैरुद्धवेन व्रजाङ्गनाः ॥ ४१ ॥&lt;br&gt;&#xA;यदुपुर्य्यां ततो दृष्ट्वा उद्यानविपिनावलीः ॥&lt;br&gt;&#xA;अद्य देवं प्रपश्यामः कृष्णाख्यं नन्दनन्दनम् ॥ ॥ ४२ ॥&lt;br&gt;&#xA;द्वारवत्यां तु गमनाद्ध्यानाल्लक्ष्मीपतेस्तदा ॥&lt;br&gt;&#xA;अशेषकल्मषान्मुक्ता विध्वस्ताखिलबन्धनाः ॥ ४३ ॥&lt;br&gt;&#xA;सम्प्राप्तास्तास्ततः सर्वास्तीरे मयसरस्य च ॥&lt;br&gt;&#xA;प्रणिपत्योद्धवः प्राह गोपिकाः कृष्णदेवताः ॥ ४४ ॥&lt;br&gt;&#xA;स्थीयतां मातरश्चात्रात्रैवेष्यति महाभुजः ॥&lt;br&gt;&#xA;कृष्णः कमलपत्राक्षो विधास्यति च वो हितम् ॥ ४५ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;कस्योद्धव इदं चात्र सरः सारसशोभितम् ॥&lt;br&gt;&#xA;सम्पूर्णं पङ्कजैश्चित्रैः कल्हारकुमुदोत्पलैः ॥ ४६ ॥ ॥&lt;br&gt;&#xA;॥ उद्धव उवाच ॥ ॥&lt;br&gt;&#xA;मयो नाम महादैत्यो मायावी लोकविश्रुतः ॥&lt;br&gt;&#xA;कृतं तेन सरः शुभ्रं तस्य नाम्ना च विश्रुतम् ॥ ४७ ॥&lt;br&gt;&#xA;॥ श्रीगोप्य ऊचुः ॥ ॥&lt;br&gt;&#xA;शीघ्रमानय गोविन्दं साधु दर्शय चाच्युतम्॥&lt;br&gt;&#xA;नयनानन्दजननं तापत्रयविनाशनम् ॥ ४८ ॥&lt;br&gt;&#xA;तच्छ्रुत्वा वचनं तासां गोपिकानां तदोद्धवः ॥&lt;br&gt;&#xA;दूतैः समानयामास श्रीकृष्णं शीघ्रयायिभिः ॥ ४९ ॥&lt;br&gt;&#xA;आयान्तं शीघ्रयानेन दृष्ट्वा देवकिनन्दनम् ॥&lt;br&gt;&#xA;भ्राजमानं सुवपुषा वनमालाविभूषितम् ॥ ॥ 7.4.12.५० ॥&lt;br&gt;&#xA;ज्वलत्किरीटमुकुटं स्फुरन्मकरकुण्डलम्॥&lt;br&gt;&#xA;श्रीवत्साङ्कं महाबाहुं पीतकौशेयवाससम् ॥ ५१ ॥&lt;br&gt;&#xA;आतपत्रैर्वृतं मूर्ध्नि संवृतं वृष्णिपुङ्गवैः ॥&lt;br&gt;&#xA;संस्तुतं बन्दिमुख्यैश्च गीतवादित्रनिस्वनैः ॥ ५२ ॥&lt;br&gt;&#xA;पौरजानपदैर्लोकैर्वैष्णवैः सर्वतो वृतम् ॥&lt;br&gt;&#xA;पश्यन्तं हंसमिथुनैः सरः सारसशोभितम् ॥५३ ॥&lt;br&gt;&#xA;तं दृष्ट्वाऽच्युतमायान्तं लोककान्तं मनोहरम् ॥&lt;br&gt;&#xA;प्रियं प्रियाश्चिराद्दृष्ट्वा मुमुहुस्ता व्रजाङ्गनाः ॥ ५४ ॥&lt;br&gt;&#xA;चिराय सञ्ज्ञां सम्प्राप्य विलेपुश्च सुदुःखिताः ॥&lt;br&gt;&#xA;हा नाथ कान्त हा कृष्ण हा व्रजेश मनोहर ॥५५ ॥&lt;br&gt;&#xA;संवर्धितोऽसि यैर्बाल्ये क्रीडितो वत्सपालकैः ॥&lt;br&gt;&#xA;तेऽपि त्वया परित्यक्ताः कथं दुष्टोऽसि निर्घृणः ॥ ५६ ॥&lt;br&gt;&#xA;न ते धर्मो न सौहार्द्दं न सत्यं सख्यमेव च ॥&lt;br&gt;&#xA;पितृमातृपरित्यागी कथं यास्यसि सद्गतिम् ॥ ५७ ॥&lt;br&gt;&#xA;स्वामिन्भक्तपरित्यागः सर्वशास्त्रेषु गर्हितः ॥&lt;br&gt;&#xA;त्यजताऽस्मान्वने वीर धर्मो नावेक्षितस्त्वया ॥ ५८ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;श्रुत्वा तासां विलपितं गोपीनां नन्द नन्दन।&lt;br&gt;&#xA;अनन्यशरणाः सर्वा भावज्ञो भगवान्विभुः॥&lt;br&gt;&#xA;सान्त्वयामास वचनैर्व्रजेशस्ता व्रजाङ्गनाः॥ ५९॥&lt;br&gt;&#xA;अध्यात्मशिक्षया गोपीः प्रभुस्ता अन्वशिक्षयत्॥ 7.4.12.६०॥&lt;br&gt;&#xA;श्रीभगवानुवाच॥&lt;br&gt;&#xA;भवतीनां वियोगो मे न हि सर्वात्मना क्वचित्॥&lt;br&gt;&#xA;वसामि हृदये शश्वद्भूतानामविशेषतः॥६१॥&lt;br&gt;&#xA;अहं सर्वस्य प्रभवो मत्तो देवाः सवासवाः ॥&lt;br&gt;&#xA;आदित्या वसवो रुद्राः साध्या विश्वे मरुद्गणाः ॥ ६२ ॥&lt;br&gt;&#xA;ब्रह्मा रुद्रश्च विष्णुश्च सनकाद्या महर्षयः ॥&lt;br&gt;&#xA;इन्द्रियाणि मनो बुद्धिस्तथा सत्त्वं रजस्तमः ॥ ६३ ॥&lt;br&gt;&#xA;कामः क्रोधश्च लोभश्च मोहोऽहङ्कार एव च ॥&lt;br&gt;&#xA;एतत्सर्वमशेषेण मत्तो गोप्यः प्रवर्त्तते ॥ ६४ ॥&lt;br&gt;&#xA;एतज्ज्ञात्वा महाभागा मा स्म कृध्वं मनः शुचि ॥&lt;br&gt;&#xA;सर्वभूतेषु मां नित्यं भावयध्वमकल्मषाः॥ ६५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;ताः कृष्णवचनं श्रुत्वा गोप्यो विध्वस्तबन्धनाः ॥&lt;br&gt;&#xA;विमुक्तसंशयक्लेशा दर्शनानन्दसम्प्लुताः॥&lt;br&gt;&#xA;ऊचुश्च गोपवध्वस्ताः कृष्णं निर्मलमानसाः ॥ ६६ ॥ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;अद्य नः सफलं जन्म अद्य नः सफला दृशः ॥&lt;br&gt;&#xA;यत्त्वां पश्याम गोविन्द नागरीजनवल्लभम् ॥ ६७ ॥&lt;br&gt;&#xA;पुण्यहीना न पश्यन्ति कृष्णाख्यं पुरुषं परम् ॥&lt;br&gt;&#xA;वाक्यैर्हेत्वर्थसंयुक्तैर्यदि सम्बोधिता वयम् ॥&lt;br&gt;&#xA;तथापि माया हृदयान्नापैति मधुसूदन ॥ ६८ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;दर्शनात्स्पर्शनाच्चास्य विमुक्ताऽशेषबन्धनाः ॥&lt;br&gt;&#xA;स्नात्वा च सकलान्कामानवाप्स्यथ व्रजाङ्गनाः ॥ ६९ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;अद्भुतो हि प्रभावस्ते सरसोऽस्य उदाहृतः ॥&lt;br&gt;&#xA;विधिं ब्रूहि जगन्नाथ विस्तराद्वृष्णिनन्दन ॥ 7.4.12.७० ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;भवतीनां मया सार्द्धं सञ्जातमत्र दर्शनम् ॥&lt;br&gt;&#xA;तस्मान्मया सदा ह्यत्र स्नातव्यं नियमेन हि ॥ ७१ ॥&lt;br&gt;&#xA;यः स्नात्वा परया भक्त्या पितॄन्सन्तर्पयिष्यति ॥&lt;br&gt;&#xA;श्रावणस्य सिते पक्षे द्वादश्यां नियतः शुचिः ॥ ७२ ॥&lt;br&gt;&#xA;दत्त्वा दानं स्वशक्त्या च मामुद्दिश्य तथा पितॄन् ॥&lt;br&gt;&#xA;लभते वैष्णवं लोकं पितृभिः परिवारितः ॥ ७३ ॥&lt;br&gt;&#xA;मय तीर्थं समासाद्य कृत्वा च करयोः कुशान् ॥&lt;br&gt;&#xA;फलमेकं गृहीत्वा तु मन्त्रेणार्घ्यं प्रदापयेत् !। ७४ ॥&lt;br&gt;&#xA;गृहान्धकूपे पतितं माया पाशशतैर्वृतम् ॥&lt;br&gt;&#xA;मामुद्धर महीनाथ गृहाणार्घ्यं नमोऽस्तु ते ॥ ७५ ॥&lt;br&gt;&#xA;॥ अर्घ्यमन्त्रः ॥ ॥&lt;br&gt;&#xA;स्नात्वा यः परया भक्त्या पितॄन्सन्तर्प्य भावतः ॥&lt;br&gt;&#xA;कुर्याच्छ्राद्धं च परया पितृभक्त्या समन्वितः ॥ ७६ ॥&lt;br&gt;&#xA;दक्षिणां च ततो दद्याद्रजतं रुक्ममेव च ॥&lt;br&gt;&#xA;विशेषतः प्रदातव्यं पायसं च सशर्करम् ॥ ७७ ॥&lt;br&gt;&#xA;नवनीतं घृतं छत्रं कम्बलाजिनमेव च ॥&lt;br&gt;&#xA;भवतीभिः समं यस्मात्सञ्जातं मम दर्शनम् ॥&lt;br&gt;&#xA;आगन्तव्यं मया तस्मात्सदा ह्यस्मिञ्जलाशये ॥ ७८ ॥&lt;br&gt;&#xA;योऽत्र स्नानं प्रकुरुते मयस्य सरसि प्रियाः ॥&lt;br&gt;&#xA;गङ्गास्नानफलं तस्य विष्णुलोकस्तथाऽक्षयः ॥ ७९ ॥&lt;br&gt;&#xA;मुक्तिं प्रयान्ति तस्यैव पितरस्त्रिकुलोद्भवाः ॥&lt;br&gt;&#xA;पुत्रपौत्रसमायुक्तो धनधान्यसमन्वितः ॥&lt;br&gt;&#xA;यावज्जीवं सुखं भुक्त्वा चान्ते हरिपुरं व्रजेत् ॥ 7.4.12.८० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये मयनिर्मितसरोमाहात्म्यवर्णनन्नाम द्वादशोऽध्यायः ॥१२ ॥&lt;/p&gt;</description>
    </item>
    <item>
      <title>०१३ गोपीसरस्तीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/013_gopIsarastIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/013_gopIsarastIrthamAhAtmyavarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;इति कृष्णवचः श्रुत्वा गोप्यः संहृष्टमानसाः ॥&lt;br&gt;&#xA;तस्मिन्मयसरे स्नात्वा विमुक्ताऽशेषबन्धनाः ॥ १ ॥&lt;br&gt;&#xA;कृष्णदर्शनसञ्जातपरमानन्दसम्प्लुताः ॥&lt;br&gt;&#xA;ऊचुश्च वचनं गोप्यो मधुरं माधवं प्रति ॥ २ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;धन्यः स दैत्यप्रवरो मयो येन कृतं सरः ॥&lt;br&gt;&#xA;यस्मिंस्त्वं देवतैः सार्द्धं समेष्यसि जगत्पते ॥ ३ ॥&lt;br&gt;&#xA;यदि तुष्टोऽसि भगवन्ननुग्राह्या वयं यदि ॥&lt;br&gt;&#xA;अस्माकमपि वार्ष्णेय कारयस्व सरोत्तमम् ॥ ४ ॥&lt;br&gt;&#xA;कीर्त्तनान्मृत्युलोकेऽस्मिंस्तव सन्दर्शनेन हि ॥&lt;br&gt;&#xA;अहर्निशं तव ध्यानाद्यास्यामः परमां गतिम् ॥ ५ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;करिष्ये वः प्रियं साध्व्यो यूयं मम परिग्रहाः ॥&lt;br&gt;&#xA;अनुग्राह्या मया नित्यं भक्तिग्राह्योऽस्मि सर्वदा ॥ ६ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;इत्युक्त्वा भगवान्कृष्णो गोपीनां हितकाम्यया ॥&lt;br&gt;&#xA;सरसः सन्निधौ तस्य सरस्त्वन्यच्चकार ह ॥ ७ ॥&lt;br&gt;&#xA;तदगाधं स्वच्छजलं नलिनीदलशोभितम् ॥&lt;br&gt;&#xA;हंससारसयुग्मैश्च चक्रवाकैश्च शोभितम् ॥ ८ ॥&lt;br&gt;&#xA;कुमुदोत्पलकह्लारपद्मिनीखण्डमण्डितम् ॥&lt;br&gt;&#xA;सेवितं द्विजमुख्यैश्च सिद्धविद्याधरैस्तथा ॥ ९ ॥&lt;br&gt;&#xA;सेवितं यदुनारीभिस्तथा यदुकुमारकैः ॥&lt;br&gt;&#xA;दिवारात्रौ सुसम्पूर्णं सर्वैर्जानपदैर्जनैः ॥ 7.4.13.१० ॥&lt;br&gt;&#xA;तं दृष्ट्वा जलकल्लोलैः सुसम्पूर्णं जलाशयम् ॥&lt;br&gt;&#xA;हर्षाद्गोपीजनं कृष्णः प्रोवाच वचनं तदा ॥ ११ ॥&lt;br&gt;&#xA;पश्यध्वं गोपिकाः शुभ्रं सरः सरं समीपतः ॥&lt;br&gt;&#xA;स्वच्छमिष्टजलापूर्णं सज्जनानां यथा मनः ॥ १२ ॥&lt;br&gt;&#xA;कारणाद्भवतीनां च यस्मात्कृतमिदं सरः ॥&lt;br&gt;&#xA;भवतीनां तथा नाम्ना ख्यातमेतद्भविष्यति ॥ १३ ॥&lt;br&gt;&#xA;गोर्वाचावाचकः शब्दो भवतीभिर्मया सह ॥&lt;br&gt;&#xA;गोप्रचारेति वै नाम्नां ख्यातिं लोके गमिष्यति ॥ १४ ॥&lt;br&gt;&#xA;युष्माकं प्रियकामार्थं यस्मात्कृतमिदं सरः ॥&lt;br&gt;&#xA;तस्माद्गोपीसर इति ख्यातिं लोके गमिष्यति ॥ १५ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;अनुग्राह्या यदि वयमस्मन्नाम्ना कृतं सरः ॥&lt;br&gt;&#xA;अन्यत्किमपि वार्ष्णेय प्रार्थयामो वदस्व नः ॥ १६ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;प्रार्थ्यतां यदभिप्रेतं यद्वो मनसि वर्तते ॥&lt;br&gt;&#xA;भक्त्या समागता यूयं नास्त्यदेयं ततो मया ॥ १७ ॥&lt;br&gt;&#xA;॥ गोप्य ऊचुः ॥ ॥&lt;br&gt;&#xA;यदि तुष्टोऽसि भगवन्यदि देयो वरो हि नः ॥&lt;br&gt;&#xA;तस्मात्त्वया सदा कृष्ण नरयानेन माधव ॥ १८ ॥&lt;br&gt;&#xA;अत्रागत्य नभस्येऽस्मिन्स्नातव्यं नियमेन हि ॥&lt;br&gt;&#xA;यत्र त्वं तत्र देवाश्च यज्ञास्तीर्थानि केशव ॥ १९ ॥&lt;br&gt;&#xA;यत्र त्वं तत्र दानानि व्रतानि नियमाश्च ये ॥&lt;br&gt;&#xA;ओङ्कारश्च वषट्कारः स्वाहाकारः स्वधा तथा ॥ 7.4.13.२० ॥&lt;br&gt;&#xA;भूर्भुवःस्वर्महर्ल्लोको जनः सत्यं तपस्तथा ॥&lt;br&gt;&#xA;त्वन्मयं हि जगत्सर्वं सदेवासुरमानुषम् ॥२१ ॥&lt;br&gt;&#xA;तस्मात्त्वयि जगन्नाथे ह्यत्र स्नाते जनार्दने ॥&lt;br&gt;&#xA;स्नातमत्र त्रिभुवनं भविष्यति न संशयः ॥ २२ ॥&lt;br&gt;&#xA;त्रैलोक्यपावनी गङ्गा तव पादजलं हि तत् ॥&lt;br&gt;&#xA;लक्ष्मीर्वक्षःस्थलस्थाने मुखे देवी सरस्वती ॥ २३ ॥&lt;br&gt;&#xA;सर्वभूतमयश्चात्र ततस्त्वं जगदीश्वर ॥&lt;br&gt;&#xA;यद्ददासि मनुष्याणां भविष्याणां कलौ युगे ॥&lt;br&gt;&#xA;तद्वदस्व महाबाहो कृपां कृत्वा जगत्पते ॥ २४ ॥&lt;br&gt;&#xA;यात्रायामागतानां च अथ षण्मासवासिनाम् ॥&lt;br&gt;&#xA;सदैवात्र स्थितानां च यत्फलं तद्वदस्व नः ॥ २५ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;यत्फलं हि मनुष्याणां स्नातानां गोपिकासरे ॥&lt;br&gt;&#xA;तच्छृणुध्वमसन्दिग्धं प्रसन्ने मयि गोपिकाः ॥ २६ ॥&lt;br&gt;&#xA;सोपस्करां सवत्सां च वस्त्रालङ्कारभूषिताम् ॥&lt;br&gt;&#xA;यथोक्तदक्षिणोपेतां ब्राह्मणाय कुटुम्बिने ॥ २७ ॥&lt;br&gt;&#xA;सदाचाराय शुद्धाय दरिद्रायानुकारिणे ॥&lt;br&gt;&#xA;गां दत्त्वा फलमाप्नोति स्नानमात्रेण तत्फलम् ॥ २८ ॥&lt;br&gt;&#xA;यावत्पदानि मनुजः कृष्णेन सह गच्छति ॥&lt;br&gt;&#xA;कुलानि देव्यस्तावन्ति वसन्ति हरिमन्दिरे ॥ २९ ॥&lt;br&gt;&#xA;कृष्णेन सह गच्छन्ति गीतवादित्रनिस्वनैः ॥&lt;br&gt;&#xA;स्तुवन्तो विविधैः स्तोत्रैर्गोविन्दं गोपिकासरे ॥ 7.4.13.३० ॥&lt;br&gt;&#xA;न मातुर्जठरे तेषां यातना जायते नृणाम् ॥&lt;br&gt;&#xA;सर्वान्कामानवाप्यान्ते वैष्णवं लोकमाप्नुयुः ॥ ३१ ॥&lt;br&gt;&#xA;अर्घ्यं दत्त्वा विधानेन स्नानं कुर्याद्विचक्षणः ॥&lt;br&gt;&#xA;मन्त्रेणानेन वै साध्व्यः श्रद्धया परया युतः ॥ ३२ ॥&lt;br&gt;&#xA;नमस्ते गोपरूपाय विष्णवे परमात्मने ॥&lt;br&gt;&#xA;गोप्रचारे जगन्नाथ गृहाणार्घ्यं नमोऽस्तु ते ॥ ३३ ॥&lt;br&gt;&#xA;अर्घ्यं दत्त्वा विधानेन मृदमालिप्य पाणिना ॥&lt;br&gt;&#xA;स्नायाच्छ्रद्धासमायुक्तस्तर्पयेत्पितृदेवताः ॥ ३४ ॥&lt;br&gt;&#xA;श्राद्धं कुर्य्यात्ततो भक्त्या एकचित्तः समाहितः ॥&lt;br&gt;&#xA;यथोक्तदक्षिणा दद्याद्रजतं रुक्ममेव च ॥ ३५ ॥&lt;br&gt;&#xA;विशेषतः प्रदातव्यं ताम्बूलं कज्जलं तथा ॥&lt;br&gt;&#xA;दुकूलानि च देयानि तथा कौसुम्भकानि च ॥ ३६ ॥&lt;br&gt;&#xA;दम्पत्योर्वाससी चैव भूषणानि स्वशक्तितः ॥&lt;br&gt;&#xA;गावो देया द्विजातिभ्यो वृषभाश्च धुरन्धराः ॥&lt;br&gt;&#xA;दीनान्धकृपणानां च दानं देयं स्वशक्तितः ॥ ३७ ॥&lt;br&gt;&#xA;एवं कृत्वा नरः सम्यगुत्तमां गतिमाप्नुयात् ॥&lt;br&gt;&#xA;प्रयान्ति परमं लोकं पितरस्त्रिकुलोद्भवाः ॥ ३८ ॥&lt;br&gt;&#xA;लभते पुत्रकामस्तु पुत्रानिष्टान्मनोरमान् ॥ ३९ ॥&lt;br&gt;&#xA;यं यं कामयते कामं स्वर्गमोक्षादिकं नरः ॥&lt;br&gt;&#xA;तत्सर्वं समवाप्नोति यः स्नाति गोपिकासरे ॥ 7.4.13.४० ॥&lt;br&gt;&#xA;यावल्लोका भविष्यन्ति तावत्स्थास्यति वै सरः ॥&lt;br&gt;&#xA;यावत्सरो यशस्तावद्भवतीनां भविष्यति ॥ ४१ ॥&lt;br&gt;&#xA;यावत्कीर्तिर्मनुष्येषु तावत्स्वर्गे महीयते ॥&lt;br&gt;&#xA;विमुक्ताः सकलात्पापाद्यास्यन्ति परमां गतिम् ॥ ४२ ॥&lt;br&gt;&#xA;तत्पुण्यं गोपीसर इदं जलैः पूर्णं सदैव हि ॥&lt;br&gt;&#xA;अवगाह्यं मया गोप्यो नभस्ये नियमेन हि ॥ ४३ ॥&lt;br&gt;&#xA;भवत्यः पतिभावेन ब्रह्मभावेन वा पुनः ॥&lt;br&gt;&#xA;चिन्तयन्त्यः परं मां हि परागतिमवाप्स्यथ ॥ ४४ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;अनुज्ञाता भगवता ततस्ता गोपकन्यकाः ॥&lt;br&gt;&#xA;नमस्कृत्य च गोविन्दं ययुः सर्वा यथागता ॥ ४५ ॥&lt;br&gt;&#xA;भगवानपि गोविन्द उद्धवेन समन्वितः ॥&lt;br&gt;&#xA;विसृज्य गोपिकाः कृष्णः स्वकं मन्दिरमाविशत् ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये गोपीसरस्तीर्थमाहात्म्यवर्णनन्नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४ पञ्चनदतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/014_panchanadatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/014_panchanadatIrthamAhAtmyavarNanam/</guid>
      <description>&lt;p&gt;॥ श्रीप्रह्राद उवाच ॥ ॥&lt;br&gt;&#xA;सन्त्यनेकानि तीर्थानि बह्वाश्चर्यकराणि च ॥&lt;br&gt;&#xA;प्राप्ते कलियुगे घोरे तानि पुप्लुविरेर्णवे ॥ १ ॥&lt;br&gt;&#xA;उद्देशतो मया विप्राः कीर्त्यमाना निबोधत ॥&lt;br&gt;&#xA;सङ्क्षेपतो विप्रवरा यथा तेषां च याः क्रियाः ॥ २ ॥&lt;br&gt;&#xA;संहृत्य च भुवो भारं साधू न्संस्थाप्य सत्पथे ॥&lt;br&gt;&#xA;द्वारवत्यामगात्कृष्णो वृष्णिसङ्घैः समावृतः ॥ ३ ॥&lt;br&gt;&#xA;दर्शनार्थं तदा ब्रह्मा दैवतैः परिवारितः ॥&lt;br&gt;&#xA;वरुणो यमवित्तेशौ सूर्य्याचन्द्रमसौ तथा ॥ ४ ॥&lt;br&gt;&#xA;आगत्य सह कृष्णेन कार्यं संसाध्य चात्मनः ॥&lt;br&gt;&#xA;वेधाश्चक्रे तदा तीर्थं स्वनाम्ना कीर्तितं भुवि ॥ ५ ॥&lt;br&gt;&#xA;ब्रह्मकुण्डमिति ख्यातं सर्वपापहरं शुभम् ॥&lt;br&gt;&#xA;तत्तीरे स्थापयामास सहस्रकिरणं प्रभुम् ॥ ६ ॥&lt;br&gt;&#xA;मूलं सुराणां हि किल ब्रह्मा लोकपितामहः ॥&lt;br&gt;&#xA;तेन संस्थापितं यस्मान्मूल स्थानमिति स्मृतम् ॥ ७ ॥&lt;br&gt;&#xA;ब्रह्मतीर्थं तु तद्दृष्ट्वा चन्द्रश्चक्रे ततः सरः ॥&lt;br&gt;&#xA;तडागं चन्द्रनाम्ना वै सर्वपापप्रणाशनम् ॥ ८ ॥&lt;br&gt;&#xA;तं दृष्ट्वा तेजसा युक्तं संहृष्टाः सुरसत्तमाः ॥&lt;br&gt;&#xA;ऊचुस्ते लोकस्रष्टारं शृणुष्व वचनं हि नः ॥ ९ ॥&lt;br&gt;&#xA;योऽत्र स्नानं प्रकुरुते पितॄन्सन्तर्पयिष्यति ॥&lt;br&gt;&#xA;पूजयिष्यति देवेशं मूलस्थानं सुरर्षभ ॥ 7.4.14.१० ॥&lt;br&gt;&#xA;सर्वपापविनिर्मुक्तो धनधान्यसमन्वितः ॥&lt;br&gt;&#xA;सप्तम्यां माघमासस्य शुक्लपक्षे द्विजर्षभाः ॥&lt;br&gt;&#xA;योऽत्र स्नानं प्रकुरुते मानवो भक्तिसंयुतः ॥ ११ ॥&lt;br&gt;&#xA;मूलस्थानं च देवेश संस्नाप्य प्रविलेपयेत् ॥&lt;br&gt;&#xA;पूजयिष्यति वस्त्राद्यैः स्वशक्त्या भूषणैस्तथा ॥ १२ ॥&lt;br&gt;&#xA;पुष्पधूपादिभिश्चैव नैवेद्येन च मानवः ॥&lt;br&gt;&#xA;सर्वान्कामानवाप्नोति ब्रह्मलोकं स गच्छति ॥ १३ ॥&lt;br&gt;&#xA;सावित्रीं च ततो दृष्ट्वा ब्रह्मणा स्थापितां च वै ॥&lt;br&gt;&#xA;कृत्वा चायतनं दिव्यं स्वां मूर्तिं सन्निवेश्य च ॥&lt;br&gt;&#xA;नाम चक्रे तदा देव्याः स्वयं तस्याः पितामहः ॥ १४ ॥&lt;br&gt;&#xA;यः पश्यति स्वयं भक्त्या कृष्णं दृष्ट्वा जगत्पतिम् ॥&lt;br&gt;&#xA;सावित्रीं स सुखी भूत्वा सर्वान्कामानवाप्नुयात् ॥ १५ ॥&lt;br&gt;&#xA;आयुरारोग्यमैश्वर्य्यं पुत्रसन्तानमेव च ॥&lt;br&gt;&#xA;न दौर्भाग्यं भवेत्तस्य न दारिद्यं न मूर्खता ॥&lt;br&gt;&#xA;न च व्याधिभयं तस्य यः पश्यति विधिं नरः ॥ १६ ॥&lt;br&gt;&#xA;गत्वा संस्नापयेद्देवीं कुङ्कुमेन कुसुम्भकैः ॥&lt;br&gt;&#xA;सञ्छाद्य वस्त्रैः सम्पूज्य पुष्पैर्नानाविधै स्तथा ॥ १७ ॥&lt;br&gt;&#xA;नैवेद्यफलताम्बूलग्रीवासूत्रकदीपकैः ॥&lt;br&gt;&#xA;सम्पूज्य परया भक्त्या यात्रां च सफला लभेत् ॥ १८ ॥&lt;br&gt;&#xA;न वैधव्यं न दौर्भाग्यं न वन्ध्या न मृतप्रजा ॥&lt;br&gt;&#xA;विधिर्दृष्टो नरैर्यैस्तु कुले तेषां प्रजायते ॥ १९ ॥&lt;br&gt;&#xA;तस्मात्सर्वप्रयत्नेन विधिं पश्येत्सुभावतः ॥&lt;br&gt;&#xA;परितुष्टो भवेत्कृष्णो यात्रा च सफला भवेत् ॥ 7.4.14.२० ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;ब्रह्मणा स्थापितं दृष्ट्वा सरः परमशोभनम् ॥&lt;br&gt;&#xA;इन्द्रश्चक्रे महाभागः सरः परमशोभनम् ॥ २१ ॥&lt;br&gt;&#xA;स्थापयामास देवेशो लिङ्गमप्रतिमौजसम् ॥&lt;br&gt;&#xA;तस्मिन्स्नात्वा च लभते यस्मादिन्द्रपदं नरः ॥ २२ ॥&lt;br&gt;&#xA;तस्मादिन्द्रपदं नाम सुप्रसिद्धं धरातले ॥&lt;br&gt;&#xA;इन्द्रेण स्थापितं लिङ्गं यस्माद्भावनया सह ॥&lt;br&gt;&#xA;प्रसिद्धमिन्द्रनाम्ना वा इन्द्रेश्वरमिति स्मृतम् ॥२३॥&lt;br&gt;&#xA;यस्य प्रसिद्धिरतुला वृद्धिलिङ्गमिति द्विजाः॥&lt;br&gt;&#xA;यस्य दर्शनमात्रेण मुच्यते सर्वपातकैः ॥ २४ ॥&lt;br&gt;&#xA;पितॄणामक्षया तृप्तिर्जायते द्विजसत्तमाः ॥&lt;br&gt;&#xA;अष्टम्यां च चतुर्द्दश्यां स्नात्वा चेन्द्रपदे नरः ॥ २५ ॥&lt;br&gt;&#xA;इन्द्रेश्वरं च सम्पूज्य याति मुक्तिपदं नरः ॥&lt;br&gt;&#xA;विशेषतस्तु सम्पूज्यो मकरस्थे दिवाकरे ॥ २६ ॥&lt;br&gt;&#xA;उत्तरायणसङ्क्रान्तौ लिङ्गपूरणकेन हि ॥&lt;br&gt;&#xA;शिवरात्रौ विशेषेण सम्पूज्य उमया सह ॥&lt;br&gt;&#xA;रात्रौ जागरणं कृत्वा परमं लोकमाप्नुयात् ॥ २७ ॥&lt;br&gt;&#xA;॥ प्रह्लाद उवाच॥ ॥&lt;br&gt;&#xA;ब्रह्मतीर्थं च तद्दृष्ट्वा तथा शक्रसरोभवम् ॥&lt;br&gt;&#xA;दर्शयन्विष्णुना सार्द्धमेकरूपत्वमाप्नुयात् ॥ २८ ॥&lt;br&gt;&#xA;सरश्चकार देवेशो भगवान्पार्वतीपतिः ॥&lt;br&gt;&#xA;सुमृष्टनिर्मलजलं नलिनीदलशोभितम् ॥ २९ ॥&lt;br&gt;&#xA;उत्पलैः सर्वतश्छन्नं सरः सारसशोभितम् ॥&lt;br&gt;&#xA;तदगाधजलं दृष्ट्वा स्वयमेव पिनाकधृक् ॥&lt;br&gt;&#xA;सब्रह्मविष्णुना सार्द्धं स्नातस्तत्र वृषध्वजः ॥ 7.4.14.३० ॥&lt;br&gt;&#xA;ते देवास्तत्सरो दृष्ट्वा ब्रह्मविष्णुसुराऽसुराः ॥&lt;br&gt;&#xA;ऊचुः सर्वे सुसंहृष्टा वीक्षन्तः पार्वतीपतिम् ॥ ३१ ॥&lt;br&gt;&#xA;यस्मात्कृतमिदं देवा ईश्वरेण महत्सरः ॥&lt;br&gt;&#xA;महादेव सरोनाम सुप्रसिद्धं भविष्यति ॥ ३२ ॥&lt;br&gt;&#xA;योऽत्र स्नानं प्रकुरुते पितॄणां तर्पणं तथा ॥&lt;br&gt;&#xA;श्राद्धं पितॄणां भक्त्या च स गच्छेत्परमां गतिम् ॥ ३३ ॥&lt;br&gt;&#xA;सुप्रसन्ना भविष्यन्ति सर्वे देवा न संशयः ॥&lt;br&gt;&#xA;दर्शनात्पापनिर्मुक्तो महादेवसरस्य च ॥ ३४ ॥&lt;br&gt;&#xA;महेशस्य च तद्दृष्ट्वा सरः परमशोभनम् ॥&lt;br&gt;&#xA;चकार पार्वती तत्र सरश्चाप्रतिमं तथा ॥ ३५ ॥&lt;br&gt;&#xA;गौरीसर इति ख्यातं सर्वपापप्रणाशनम् ॥&lt;br&gt;&#xA;तत्र स्नात्वा नरो भक्त्या न दुर्गतिमवाप्नुयात् ॥ ३६ ॥&lt;br&gt;&#xA;न दौर्भाग्यं स्त्रियश्चैव न वैधव्यं कदाचन ॥&lt;br&gt;&#xA;स्नात्वा गौरीतीर्थवरे सर्वान्कामानवाप्नुयात् ॥३७॥&lt;br&gt;&#xA;वरुणश्च ततो दृष्ट्वा पुण्यान्यायतनानि च ॥&lt;br&gt;&#xA;चकार च सरो दिव्यं विष्णुभक्तिसमन्वितः ॥ ३८ ॥&lt;br&gt;&#xA;नाम्ना वरुणपदं तच्च पापक्षयकरं भुवि ॥&lt;br&gt;&#xA;नभस्ये पौर्णमास्यां च सन्तर्प्य पितृदेवताः ॥ ३९ ॥&lt;br&gt;&#xA;श्राद्धं कृत्वा विधानेन पितॄणां श्रद्धयान्वितः ॥&lt;br&gt;&#xA;उत्तमं लोकमाप्नोति यत्र गत्वा न शोचति ॥ 7.4.14.४० ॥&lt;br&gt;&#xA;प्रदद्यादुदकुम्भांश्च दध्योदनसमन्वितान् ॥&lt;br&gt;&#xA;गाश्च वासांसि रत्नानि विष्णुर्मे प्रीयतामिति ॥ ४१ ॥&lt;br&gt;&#xA;सरो दृष्ट्वा जलेशस्य सरश्चक्रे धनेश्वरः ॥&lt;br&gt;&#xA;यक्षाधिपसरोनाम सुप्रसिद्धं धरातले ॥ ४२ ॥&lt;br&gt;&#xA;तथा तत्र नरो भक्त्या सम्पूज्य पितृदेवताः ॥&lt;br&gt;&#xA;सर्वान्कामानवाप्नोति दद्याद्वस्त्रद्विजातये ॥ ४३ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;विष्णुं वरप्रदं श्रुत्वा भ्रातॄणां ब्रह्मनन्दनाः ॥&lt;br&gt;&#xA;मन्दाकिनी वसिष्ठेन समानीता धरातले ॥ ४४ ॥&lt;br&gt;&#xA;अम्बरीषादयः सर्व आजग्मुः कृष्णपालिताम्॥&lt;br&gt;&#xA;द्वारवत्यां च ते दृष्ट्वा गोमतीं सागरङ्गमाम् ॥ ४५ ॥&lt;br&gt;&#xA;तीर्थानि देवतानां च पुण्यान्यायतनानि च ॥&lt;br&gt;&#xA;तीर्थं पञ्चनदं चक्रुः प्रजानां पतयस्तथा ॥ ४६ ॥&lt;br&gt;&#xA;पञ्च नद्यः समाहूतास्तत्राऽऽजग्मुः सुरान्विताः ॥&lt;br&gt;&#xA;मरीचये गोमती च लक्ष्मणा चात्रये तथा ॥ ४७ ॥&lt;br&gt;&#xA;चन्द्रभागा चाङ्गिरसे पुलहाय कुशावती ॥&lt;br&gt;&#xA;पावनार्थं जाम्बवती जगाम क्रतवे तथा ॥ ४८ ॥&lt;br&gt;&#xA;तासु स्नात्वा महाभागा ब्रह्मपुत्रा यशस्विनः ॥&lt;br&gt;&#xA;नाम तस्य तदा चक्रुः पञ्चनद्यश्च तापसाः ॥४९॥&lt;br&gt;&#xA;तस्मात्पञ्चनदं तीर्थं सर्वपापप्रणाशनम् ॥&lt;br&gt;&#xA;स्नातव्यं तत्र मनुजैः स्वर्गमोक्षार्थिभिस्तदा ॥ 7.4.14.५० ॥&lt;br&gt;&#xA;तत्र गत्वा सुनियतो गृहीत्वार्घ्यं फलेन हि ॥&lt;br&gt;&#xA;मन्त्रेणानेन वै विप्रा दद्यादर्घ्यं विधानतः ॥ ५१ ॥&lt;br&gt;&#xA;ब्रह्मपुत्रैः समानीताः पञ्चैताः सरितां वराः ॥&lt;br&gt;&#xA;गृह्णन्त्वर्घ्यमिमं देव्यः सर्वपापप्रशान्तये ॥५२॥&lt;br&gt;&#xA;॥ इत्यर्घ्यमन्त्रः ॥ ॥&lt;br&gt;&#xA;स्नानं कृत्वा विधानेन पितॄन्सन्तर्प्पयेन्नरः ॥&lt;br&gt;&#xA;श्राद्धं कुर्य्याद्विधानेन श्रद्भया परया युतः ॥५३॥&lt;br&gt;&#xA;पञ्चरत्नं ततो देयं सप्तधान्यं द्विजातये ॥&lt;br&gt;&#xA;दीनान्धकृपणानां च दानं दद्यात्स्वशक्तितः ॥ ५४ ॥&lt;br&gt;&#xA;सर्वान्कामानवाप्नोति विष्णुलोकं स गच्छति ॥&lt;br&gt;&#xA;पुत्रपौत्रसमायुक्तः परं सुखमवाप्नुयात् ॥ ५५ ॥&lt;br&gt;&#xA;प्रेतयोनिं गता ये च ये च कीटत्वमागताः ॥&lt;br&gt;&#xA;सर्वे ते मुक्तिमायान्ति पितरस्त्रिकुलोद्भवाः ॥ ५६ ॥&lt;br&gt;&#xA;श्रुत्वाऽध्यायमिमं पुण्यं शिवलोके च मोदते ॥&lt;br&gt;&#xA;सर्वपाप विनिर्मुक्तः स याति परमं पदम् ॥ ५७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये पञ्चनदतीर्थमाहात्म्यवर्णनन्नाम चतुर्दशोऽध्यायः ॥ १४ ॥ ॥ छ ॥&lt;/p&gt;</description>
    </item>
    <item>
      <title>०१५ ऋषितीर्थसिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/015_RShitIrthasiddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/015_RShitIrthasiddheshvaramAhAtmyavarNanam/</guid>
      <description>&lt;p&gt;॥ प्रह्लाद उवाच । ॥&lt;br&gt;&#xA;श्रुत्वा तमागतं देवं ब्रह्माणं पितरं स्वकम् ॥&lt;br&gt;&#xA;सनकाद्या नमस्कर्त्तुं जग्मुः सर्वे पितामहम् ॥१॥&lt;br&gt;&#xA;तं दृष्ट्वा लोककर्त्तारं दण्डवत्प्रणताः क्षितौ ॥&lt;br&gt;&#xA;ततो दृष्ट्वा स तनयान्सङ्गृह्य परिषस्वजे ॥२॥&lt;br&gt;&#xA;पृष्टश्चानामयं तैस्तु पृष्ट्वा तान्समुवाच ह ॥&lt;br&gt;&#xA;आराधितो यैर्भगवान्धन्या यूयं वयं तथा ॥ ३ ॥&lt;br&gt;&#xA;संसिद्धिं परमां याता भगवद्दर्शनेन हि ॥&lt;br&gt;&#xA;न ज्ञातं पुत्रकाः सम्यगज्ञानाद्बालबुद्धिभिः ॥ ४ ॥&lt;br&gt;&#xA;येनार्चितो महादेवस्तस्य तुष्यति केशवः ॥&lt;br&gt;&#xA;अनर्चिते नीलकण्ठे न गृह्णात्यर्चनं हरिः ॥&lt;br&gt;&#xA;तस्मात्सर्वप्रयत्नेन पूज्यतां नीललोहितः॥ ५॥&lt;br&gt;&#xA;येन सम्पूर्णतां याति कृष्णपूजा कृता सदा॥&lt;br&gt;&#xA;तच्छ्रुत्वा वचनं तस्या ब्रह्मपुत्रा ययुस्तदा॥ ६॥&lt;br&gt;&#xA;देवागाराग्रतो गत्वा योगसिद्धा महर्षयः॥&lt;br&gt;&#xA;लिङ्गं संस्थापयामासुः शिवभक्तिपुरस्कृता॥ ७॥&lt;br&gt;&#xA;संस्थाप्य शिवलिङ्गं ते स्नानार्थं मुनिसत्तमाः॥&lt;br&gt;&#xA;कूपं चक्रुस्ततः सर्व ऋषयः संशितव्रताः ॥ ८ ॥&lt;br&gt;&#xA;दृष्ट्वा तममृतप्रख्यं जलपूर्णं सुनिर्मलम् ॥&lt;br&gt;&#xA;संहृष्टा ऋषयः सर्वे साधुसाध्विति चाब्रुवन् ॥ ९ ॥&lt;br&gt;&#xA;स्थापितं शिवलिङ्गं च दृष्ट्वा लोकपितामहः ॥&lt;br&gt;&#xA;उवाच वचनं ब्रह्मा प्रीतः पुत्रांस्तदा द्विजाः ॥ 7.4.15.१० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;भवद्भिर्योगसंसिद्धैर्यस्मात्संस्थापितः शिवः ॥&lt;br&gt;&#xA;तस्मात्सिद्धेश्वर इति ख्यातिं लोके गमिष्यति ॥ ११ ॥&lt;br&gt;&#xA;समीपे शितिकण्ठस्य कूपोयमृषिभिः कृतः ॥&lt;br&gt;&#xA;ऋषितीर्थमिति ख्यातं तस्माल्लोके भविष्यति। ॥ १२ ॥&lt;br&gt;&#xA;विना श्राद्धेन विप्रेन्द्रा दानेन पितृतर्पणात् ॥&lt;br&gt;&#xA;भक्तितः स्नानमात्रेण पितृभिः सह मुच्यते ॥ १३ ॥&lt;br&gt;&#xA;असत्यवादिनो ये च परनिन्दा परायणाः ॥&lt;br&gt;&#xA;स्नानमात्रेण शुध्यन्ति ऋषितीर्थे न संशयः ॥ १४ ॥&lt;br&gt;&#xA;स्नानं प्रशस्तं विषुवे मन्वादिषु तथैव च ॥&lt;br&gt;&#xA;तथा कृतयुगाद्यायां माघस्य द्विजसत्तमाः ॥ १५ ॥&lt;br&gt;&#xA;शिवरात्रौ वसेद्यस्तु लिङ्गे सिद्धेशसञ्ज्ञिते ॥&lt;br&gt;&#xA;स्नात्वा ऋषिकृते तीर्थे किं तस्यान्येन वै द्विजाः ॥&lt;br&gt;&#xA;गत्वा तत्र महाभागा गृहीत्वा फलमुत्तमम् ॥ १६ ॥&lt;br&gt;&#xA;अर्घ्यं दत्त्वा विधानेन कृत्वा च करयोः कुशान् ॥&lt;br&gt;&#xA;गृह्णन्त्वर्घ्यमिमं देवा योगसिद्धा महर्षयः ॥ १७ ॥&lt;br&gt;&#xA;ऋषितीर्थे च पापघ्ने सिद्धेश्वरसमन्विते ॥&lt;br&gt;&#xA;दत्त्वार्घ्यं मृदमालभ्य स्नानं कुर्यात्समाहितः ॥१८॥&lt;br&gt;&#xA;तर्पयेच्च पितॄन्देवान्मनुष्यांश्च यथाक्रमम् ॥&lt;br&gt;&#xA;ततः श्राद्धं प्रकुर्वीत पितॄणां श्रद्धयाऽन्वितः ॥ १९ ॥&lt;br&gt;&#xA;तथा च दक्षिणां दद्याद्वित्तशाठ्यविवर्जितः ॥&lt;br&gt;&#xA;विशेषतः प्रदेयानि फलानि रसवन्ति च ॥ 7.4.15.२० ॥&lt;br&gt;&#xA;दद्याच्छयामाकनीवारान्विद्रुमं चाजिनानि च ॥&lt;br&gt;&#xA;सप्तधान्यानि शालींश्च सक्तूंश्च गुडसंयुतान् ॥ २१ ॥&lt;br&gt;&#xA;गन्धमाल्यानि ताम्बूलं वस्त्राणि च तथा पयः ॥&lt;br&gt;&#xA;एवं कृत्वा समग्रं च कृतकृत्यो भवेन्नरः ॥ २२ ॥&lt;br&gt;&#xA;पूजयित्वा महादेवं सिद्धेश्वरमुमापतिम् ॥&lt;br&gt;&#xA;सफलं जन्म मर्त्यस्य जीवितं च सुजीवितम् ॥ २३ ॥&lt;br&gt;&#xA;यः स्नात्वा ऋषितीर्थे तु पश्येत्सिद्धेश्वरं शिवम् ॥&lt;br&gt;&#xA;पितरस्तस्य तुष्यन्ति तुष्यन्ति च पितामहाः ॥ २४ ॥&lt;br&gt;&#xA;अपुत्रा पुत्रिणः स्युस्ते पुत्रिणश्चापि पौत्रिणः ॥&lt;br&gt;&#xA;निर्धना धनवन्तश्च सिद्धेश्वररता नराः ॥ २५ ॥&lt;br&gt;&#xA;दुष्कृतं याति विलयं सुकृतं च विवर्द्धते ॥&lt;br&gt;&#xA;भवेन्मनोरथावाप्तिः प्रणते सिद्धनायके ॥ २६ ॥&lt;br&gt;&#xA;ऋषितीर्थे नरः स्नात्वा दृष्ट्वा सिद्धेश्वरं हरम् ॥&lt;br&gt;&#xA;सर्वान्कामानवाप्नोति नात्र कार्या विचारणा ॥ २७ ॥&lt;br&gt;&#xA;शिवरात्र्यां विशेषेण सिद्धेशः सम्प्रपूजितः ॥&lt;br&gt;&#xA;यंयं कामयते कामं तं ददाति न संशयः ॥&lt;br&gt;&#xA;चिन्तामणिसमः स्वामी ह्यथवा चाक्षयो निधिः ॥२८॥&lt;br&gt;&#xA;श्रुत्वाध्यायमिमं पुण्यं सर्वाघहरणं परम् ॥&lt;br&gt;&#xA;प्रयाति परमं स्थानं मानवः श्रद्धयान्वितः॥२९॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारका माहात्म्य ऋषितीर्थसिद्धेश्वरमाहात्म्यवर्णनन्नाम पञ्चदशोऽध्यायः॥१५॥&lt;/p&gt;</description>
    </item>
    <item>
      <title>०१६ तीर्थवृन्दमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/016_tIrthavRndamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/016_tIrthavRndamAhAtmyavarNanam/</guid>
      <description>&lt;p&gt;प्रह्लाद उवाच॥&lt;br&gt;&#xA;ततो गच्छेद्द्विजश्रेष्ठा गदातीर्थमनुत्तमम्॥&lt;br&gt;&#xA;यत्र स्नात्वा नरो भक्त्या लभेद्भूदानजं फलम्॥ १ ॥&lt;br&gt;&#xA;तर्पयेत्पितृदेवांश्च ऋषींश्चैव यथाक्रमम् ॥&lt;br&gt;&#xA;श्राद्धं च कारयेत्तत्र पितॄणां तृप्तिहेतवे ॥ २ ॥&lt;br&gt;&#xA;गदातीर्थे तु देवेशं विष्णुं वाराहरूपिणम् ॥&lt;br&gt;&#xA;समभ्यर्च्य नरो भक्त्या विष्णुलोके महीयते ॥ ३ ॥&lt;br&gt;&#xA;नागतीर्थं ततो गच्छेत्सरः परमशो भनम्॥&lt;br&gt;&#xA;यत्र स्नात्वा नरः सम्यङ्नागलोकमवाप्नुयात् ॥ ४ ॥&lt;br&gt;&#xA;भद्रतीर्थं ततो गच्छेत्सरस्त्रिभुवनार्चितम् ॥&lt;br&gt;&#xA;स्नानमात्रेण लभते तिलधेनुफलं नरः ॥ ॥ ५ ॥&lt;br&gt;&#xA;चित्रातीर्थं ततो गच्छेत्सरः परमशोभनम् ॥&lt;br&gt;&#xA;स्नानमात्रेण लभते घृतधेनुफलं नरः ॥ ६ ॥&lt;br&gt;&#xA;यदा द्वारावती विप्रा प्लाविता सागरेण हि ॥&lt;br&gt;&#xA;पुण्यानि बहुतीर्थानि च्छन्नानि जलपांसुभिः ॥ ७ ॥&lt;br&gt;&#xA;दृश्यानि कतिचित्सन्ति ह्यदृश्यान्यपराणि च ॥&lt;br&gt;&#xA;तानि सर्वाणि विप्रेन्द्राः कथयिष्यामि सर्वतः ॥ ८ ॥&lt;br&gt;&#xA;चन्द्रभागां ततो गच्छेत्सर्वपापप्रणाशिनीम् ॥&lt;br&gt;&#xA;यत्र स्नात्वा नरो भक्त्या वाजपेयफलं लभेत् ॥ ९ ॥&lt;br&gt;&#xA;देवी चन्द्रार्चिता यत्र यशोदा नन्दनन्दिनी ॥&lt;br&gt;&#xA;कौमारिका शक्तिहस्ता खङ्गखेटकधारिणी ॥ 7.4.16.१०॥&lt;br&gt;&#xA;केश्यादिदैत्यदलिनी स्वसा वै रामकृष्णयोः ॥&lt;br&gt;&#xA;यस्या दर्शनमात्रेण सर्वान्कामानवाप्नुयात्॥ ११ ॥&lt;br&gt;&#xA;ततो गच्छेत विप्रेन्द्रास्तीर्थं महिषसञ्ज्ञकम् ॥&lt;br&gt;&#xA;यस्य दर्शनमात्रेण मुच्यते सर्वपातकैः ॥ १२ ॥&lt;br&gt;&#xA;मुक्तिद्वारं ततो गच्छेत्तीर्थं पाप प्रणाशनम्॥ १३ ॥&lt;br&gt;&#xA;वसिष्ठेन समानीता मुनिना यत्र गोमती ॥&lt;br&gt;&#xA;स्नातो भवति गङ्गायां यत्र स्नात्वा कलौ युगे ॥ १४ ॥&lt;br&gt;&#xA;गोमती निःसृता यस्मा त्प्रविष्टा वरुणालयम् ॥&lt;br&gt;&#xA;तत्र स्नात्वा नरो भक्त्या अश्वमेधफलं लभेत् ॥ १५ ॥&lt;br&gt;&#xA;भृगुणा हि तपस्तप्तं स्थापिता यत्र चाम्बिका ॥&lt;br&gt;&#xA;भृग्वर्चिता ततो देवी प्रसिद्धा श्रूयते क्षितौ ॥ १६ ॥&lt;br&gt;&#xA;संसिद्धिं परमां याति यस्याः संस्मरणान्नरः ॥&lt;br&gt;&#xA;शिवलिङ्गान्यनेकानि यत्र सन्ति महीतले ॥१७॥&lt;br&gt;&#xA;ततो गच्छेत विप्रेन्द्राः कालिन्दीसर उत्तमम्॥&lt;br&gt;&#xA;कालिन्दी सूर्यतनया सरश्चक्रे त्वनुत्तमम् ॥ १८ ॥&lt;br&gt;&#xA;तत्र स्नात्वा नरो भक्त्या न दुर्गतिमवाप्नुयात् ॥&lt;br&gt;&#xA;साम्बतीर्थं ततो गच्छेत्सर्वपापप्रणाशनम्॥ १९ ॥&lt;br&gt;&#xA;कृत्वा श्राद्धं च विधिवल्लभेद्गोदानजं फलम् ॥ 7.4.16.२० ॥&lt;br&gt;&#xA;गच्छेच्च शाङ्करं तीर्थं ततस्त्रैलोक्यपावनम् ॥&lt;br&gt;&#xA;यत्र स्नात्वा नरो भक्त्या लभेद्बहुसुवर्णकम् ॥ २१ ॥&lt;br&gt;&#xA;ततो नागसरो गच्छेत्तीर्थं पापप्रणाशनम् ॥&lt;br&gt;&#xA;पितॄन्सन्तर्प्य विधिवन्नागलोकमवाप्नुयात् ॥ २२ ॥&lt;br&gt;&#xA;लक्ष्मीं नदीं ततो गच्छेद्गच्छन्तीं सागरं प्रति ॥&lt;br&gt;&#xA;यस्या दर्शनमात्रेण मुच्यते सर्वपातकैः ॥ २३ ॥&lt;br&gt;&#xA;श्राद्धे कृते तु विप्रेन्द्राः पितरो मुक्तिमाप्नुयुः ॥&lt;br&gt;&#xA;दाने मनोरथावाप्तिर्जायते नात्र संशयः॥ २४॥&lt;br&gt;&#xA;कम्बुसरस्ततो गच्छेत्तीर्थं पापप्रणाशनम्॥&lt;br&gt;&#xA;तर्पणे च कृते श्राद्धे ह्यग्निष्टोमफलं लभेत्॥२५॥&lt;br&gt;&#xA;कुशतीर्थं ततो गच्छेत्स्नात्वा सन्तर्पयेत्पितॄन्॥&lt;br&gt;&#xA;दानं दत्त्वा यथाशक्त्या निर्मलं लोकमाप्नुयात्॥२६॥&lt;br&gt;&#xA;द्युम्नतीर्थं च तत्रैव सर्वपापप्रणाशनम्॥&lt;br&gt;&#xA;कृत्वा श्राद्धं च तत्रैव वाजिमेधफलं लभेत् ॥ २७ ॥&lt;br&gt;&#xA;कुशतीर्थं ततो गच्छेत्पितॄणां तृप्तिरक्षया ॥&lt;br&gt;&#xA;यत्र श्राद्धात्तर्पणाच्च जायते नात्र संशयः ॥ ॥ २८ ॥&lt;br&gt;&#xA;जालतीर्थं ततो गच्छेत्सर्वपापहरं शुभम् ॥&lt;br&gt;&#xA;दुर्वाससा यत्र शप्ताः कोपाद्यदुकुमारकाः ॥ २९ ॥&lt;br&gt;&#xA;देवो जालेश्वरस्तत्र सं बभूव उमापतिः ॥&lt;br&gt;&#xA;जालेश्वरं नरो दृष्ट्वा सद्यः पापात्प्रमुच्यते ॥ 7.4.16.३० ॥&lt;br&gt;&#xA;सम्पूज्य देवं भक्त्या च शिवलोकमवाप्नुयात् ॥ ३१ ॥&lt;br&gt;&#xA;चक्रस्वामिसुतीर्थं च ततो गच्छेद्धि मानवः ॥&lt;br&gt;&#xA;कृत्वा स्नानं पितॄंस्तर्प्य विष्णुलोकमवाप्नुयात् ॥ ३२ ॥&lt;br&gt;&#xA;जरत्कारुकृतं तीर्थं सर्वपापप्रणाशनम् ॥&lt;br&gt;&#xA;स्नात्वा तत्र द्विजश्रेष्ठा न दुर्गतिमवाप्नुयात् ॥ ३३ ॥&lt;br&gt;&#xA;ततो गच्छेद्द्विजश्रेष्ठास्तीर्थं खञ्जनकाभिधम् ॥&lt;br&gt;&#xA;आसीत्खञ्जनको नाम दैत्यश्चातिबलान्वितः ॥ ३४ ॥&lt;br&gt;&#xA;ततः खञ्जनकं तीर्थं तस्य नाम्नेति विश्रुतम् ॥&lt;br&gt;&#xA;तत्र स्नात्वा नरो याति सोमलोकं न संशयः ॥ ३५ ॥&lt;br&gt;&#xA;सन्ति तीर्थान्यनेकानि सुगुप्तानि द्विजोत्तमाः ॥&lt;br&gt;&#xA;तानि गच्छेत्तु विप्रेन्द्राः सर्वपापापनुत्तये ॥ ३६ ॥&lt;br&gt;&#xA;ततो गच्छेद्द्विजश्रेष्ठास्तीर्थमानकदुन्दुभेः ॥&lt;br&gt;&#xA;शूरतीर्थं परमकं गदतीर्थमतः परम् ॥ ३७ ॥&lt;br&gt;&#xA;गावल्गणस्य तीर्थं च अक्रूरस्य महात्मनः ॥&lt;br&gt;&#xA;बलदेवस्य तीर्थं तु उग्रसेनस्य चापरम् ॥ ३८ ॥&lt;br&gt;&#xA;अर्जुनस्य च तीर्थं तु सुभद्रातीर्थमेव च ॥&lt;br&gt;&#xA;देवकीतीर्थमाद्यं तु रोहिणीतीर्थमेव च ॥ ३९ ॥&lt;br&gt;&#xA;उद्धवस्य च तीर्थं तु सारङ्गाख्यं तथैव च ॥&lt;br&gt;&#xA;सत्यभामाकृतं तीर्थं भद्रातीर्थमतः परम् ॥ 7.4.16.४० ॥&lt;br&gt;&#xA;जामदग्न्यस्य तीर्थं तु रामस्य च महात्मनः ॥&lt;br&gt;&#xA;भासतीर्थं च तत्रैव शुकतीर्थमतः परम् ॥ ४१ ॥&lt;br&gt;&#xA;कर्दमस्य च तीर्थं तु कपिलस्य महात्मनः ॥&lt;br&gt;&#xA;सोमतीर्थं च तत्रैव रोहिणीतीर्थमेव च ॥ ४२ ॥&lt;br&gt;&#xA;एतान्यन्यानि सङ्क्षेपान्मया वः कथितानि च ॥&lt;br&gt;&#xA;सर्वपापहराणीह मोक्षदानि न संशयः ॥ ४३ ॥&lt;br&gt;&#xA;प्रच्छन्नानि द्विजवरास्तीर्थानि कलिसङ्क्रमे ॥&lt;br&gt;&#xA;प्लावितानि समुद्रेण पांसुनाऽप्युदकेन च ॥ ४४ ॥&lt;br&gt;&#xA;एतन्मया वः कथितं सङ्क्षेपात्तीर्थविस्तरम् ॥&lt;br&gt;&#xA;आत्मप्रज्ञानुमानेन किमन्यच्छ्रोतुमिच्छथ ॥ ४५ ॥&lt;br&gt;&#xA;शृणुयात्परया भक्त्या तीर्थयात्रामिमां द्विजाः ॥&lt;br&gt;&#xA;सर्वपापविनिर्मुक्तो विष्णुलोकं स गच्छति ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारका माहात्म्ये तीर्थवृन्दमाहात्म्यवर्णनन्नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ भगवत्परिचारकवर्गकथनपूर्वकरुक्मिगर्वपरिहारवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/017_bhagavatparichArakavargakathanapUrvakarukmigar/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/017_bhagavatparichArakavargakathanapUrvakarukmigar/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;कृत्वाऽभिषेकं तीर्थेषु यथावद्दत्त दक्षिणः ॥&lt;br&gt;&#xA;पूजयेच्च ततो देवं कृष्णाख्यं पुरुषं परम् ॥ १ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;पूजाविधिं तु कृष्णस्य श्रोतुकामाः समासतः ॥&lt;br&gt;&#xA;कथयाऽऽचरणोपेतं यथावद्दैत्यसत्तम ॥ २ ॥&lt;br&gt;&#xA;द्वारपालाश्च के तत्र कः पूर्वं कश्च पृष्ठतः ॥&lt;br&gt;&#xA;पुरीयं सर्वतो दैत्य तिष्ठते केन पालिता ॥ ३ ॥&lt;br&gt;&#xA;आनुपूर्व्यात्समासेन पूजनीया यथाविधि ॥&lt;br&gt;&#xA;कथयस्व विधिज्ञोऽसि कृष्णैकचरणप्रियः ॥ ४ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;श्रूयतां पूजनं विप्राः श्रुतपूर्वं विधानतः ॥&lt;br&gt;&#xA;कलौ कृष्णस्य विप्रेन्द्रा यथावदनुपूर्वशः ॥ ५ ॥&lt;br&gt;&#xA;पूर्वद्वारस्थितान्देवाञ्छुणुध्वं सुसमाहिताः ॥&lt;br&gt;&#xA;जयन्तः प्रथमं पूज्यः सर्वपापहरः शुभः ॥ ६ ॥&lt;br&gt;&#xA;स्थापितो देवराजेन पूजार्थं केशवस्य हि ॥&lt;br&gt;&#xA;तस्यैवानुचरान्वक्ष्ये तान्निबोधत सत्तमाः ॥ ७ ॥&lt;br&gt;&#xA;वज्रनाभः सुनाभश्च वज्रबाहुर्महा हनुः ॥&lt;br&gt;&#xA;वज्रदंष्ट्रो वज्रधारी वज्रहा वज्रलोचनः ॥ ८ ॥&lt;br&gt;&#xA;श्वेतमूर्धा श्वेतमाली जयन्तानुचराश्च ते ॥&lt;br&gt;&#xA;एते शस्त्रोद्यतकरा रक्षन्ते तमहर्निशम् ॥ ९ ॥&lt;br&gt;&#xA;पूर्वद्वारे सुसन्नद्धा जयन्तोद्देशकारिणः ॥&lt;br&gt;&#xA;पूर्वद्वारे च रक्षार्थं नरनाथो विनायकः ॥ 7.4.17.१० ॥&lt;br&gt;&#xA;तरुणार्कश्च वै सूर्यो देव्यो वै सहमातरः ॥&lt;br&gt;&#xA;ईश्वरश्चापि दुर्वासा नागराजस्तु तक्षकः ॥ ११ ॥&lt;br&gt;&#xA;सेनानीः कार्तिकेयश्च राक्षसश्च महाहनुः ॥&lt;br&gt;&#xA;तत्र दीर्घनखोनाम दानवः सुप्रतिष्ठितः ॥ १२ ॥&lt;br&gt;&#xA;विश्वावसुश्च गन्धर्वो मेनका च वराप्सराः ॥&lt;br&gt;&#xA;सनत्कुमारसहितो वसिष्ठो भगवानृषिः ॥ १३ ॥&lt;br&gt;&#xA;एते पूज्याः पूर्वतस्तु न्यग्रोधश्च महाद्रुमः ॥&lt;br&gt;&#xA;पूर्वद्वारस्थिता ह्येत आग्नेयाञ्छृणुताथ मे ॥ १४ ॥&lt;br&gt;&#xA;ज्वालामुखोऽथ रक्ताक्षः स्मशाननिलयः क्रथः ॥&lt;br&gt;&#xA;मांसादो रुधिराहारः कृष्णः कृष्णजटाधरः ॥ १५ ॥&lt;br&gt;&#xA;त्रासनो भञ्जनश्चैव ह्याग्न्येय्यां दिशि संस्थिताः ॥&lt;br&gt;&#xA;दिशं रक्षन्ति सन्नद्धा दक्षिणां शृणुताथ मे ॥ १६ ॥&lt;br&gt;&#xA;दण्डपाणिर्महानादः पाशहस्तः सुलोचनः ॥&lt;br&gt;&#xA;अनिवर्त्यक्रमश्चैव तथा दुन्दुभिनिस्वनः ॥ १७ ॥&lt;br&gt;&#xA;खरस्वनो घर्घरवाक्तथा मौनप्रियः सदा ॥&lt;br&gt;&#xA;मल्लिकाक्षश्च एतेषां प्रणतो द्वारपालकः ॥ १८ ॥&lt;br&gt;&#xA;दक्षिणद्वाररक्षार्थं दुन्दुभिश्च विनायकः ॥&lt;br&gt;&#xA;महिषार्कश्च वै सूर्यो भूषणश्च तथेश्वरः ॥ १९ ॥&lt;br&gt;&#xA;चण्डिका च तथा देवी ह्यूर्द्ध्वबाहुश्च राक्षसः ॥&lt;br&gt;&#xA;पद्माक्षः क्षेत्रपालश्च नागश्चाश्वतरस्तथा ॥ 7.4.17.२० ॥&lt;br&gt;&#xA;चित्राङ्गदश्च गन्धर्व उर्वशी च वराप्सराः ॥&lt;br&gt;&#xA;यो राजा सर्ववृक्षाणां शालश्चापि महाद्रुमः ॥ २१ ॥&lt;br&gt;&#xA;सनातन ऋषिश्रेष्ठो ह्यगस्त्यश्च महातपाः ॥&lt;br&gt;&#xA;एते याम्यदिशि द्वारं रक्षन्ति सुसमाहिताः ॥ २२ ॥&lt;br&gt;&#xA;गीतकृन्नर्तको नग्नः कम्बली दहनप्रियः ॥&lt;br&gt;&#xA;हसनो नेत्रभङ्गश्च भ्रूविकारो विजृम्भकः ॥ २३ ॥&lt;br&gt;&#xA;मुशली प्रभुरेतेषां सन्नद्धो वर्तते द्विजाः ॥&lt;br&gt;&#xA;रक्षन्ति नैर्ऋतीमाशां पश्चिमां शृणुतापरान् ॥ २४ ॥&lt;br&gt;&#xA;स्वस्तिकः शङ्खमूर्द्धा च नीलवासाः शुभाननः॥&lt;br&gt;&#xA;पाशहस्तः शूलहस्त एकपादैकलोचनः॥ २५॥&lt;br&gt;&#xA;पश्चिमायां दिशि तथा पुष्पदन्तो विनायकः॥&lt;br&gt;&#xA;उद्धवार्कश्च वै सूर्यः शिवः सत्राजितेश्वरः ॥ २६ ॥&lt;br&gt;&#xA;तुम्बरुर्नामगन्धर्वो घृताची च वराप्सराः ॥&lt;br&gt;&#xA;महोदरश्च नागेन्द्रो राक्षसश्च घटोत्कचः ॥ २७ ॥&lt;br&gt;&#xA;दैत्यः पञ्चजनोनाम ऋषिः कश्यप एव च ॥&lt;br&gt;&#xA;देवी कपालिनीनाम अश्वत्थस्तु महाद्रुमः ॥ २८ ॥&lt;br&gt;&#xA;कपिलः क्षेत्रपालश्च प्रतीचीं पाति वै दिशम् ॥&lt;br&gt;&#xA;नमस्कार्यास्तथा पूज्या वायव्यो शृणुतापरान् ॥ २९ ॥&lt;br&gt;&#xA;भञ्जनो भैरवश्चैव कालिकोऽथ घटोदरः ॥&lt;br&gt;&#xA;झञ्झकामर्दनः पिङ्गो रुरुः सर्वभुजोव्रणी ॥7.4.17.३०॥&lt;br&gt;&#xA;सुपार्श्वः प्रभुरेतेषां सन्नद्धः पालयन्दिशम् ॥&lt;br&gt;&#xA;उदीच्यां दिशि विप्रेन्द्राः श्यामलश्च गणाधिपः ॥ ३१ ॥&lt;br&gt;&#xA;मन्वन्तको विरूपाक्षो गोलकः श्वेत सम्प्लुतः ॥&lt;br&gt;&#xA;उन्मत्तः प्रभुरेतेषामुदीच्यां पालयन्दिशम् ॥ ३२ ॥&lt;br&gt;&#xA;मूलस्थानश्च वै सूर्य्य इन्द्रेशश्च महेश्वरः ॥&lt;br&gt;&#xA;देवी कण्ठेश्वरीनाम क्षेत्रपालश्च खञ्जनः ॥ ३३ ॥&lt;br&gt;&#xA;वासुकिर्नागराजश्च कूर्मपृष्ठश्च दानवः ॥&lt;br&gt;&#xA;सनकश्च ऋषिश्रेष्ठो गोलको राक्षसस्तथा ॥ ३४ ॥&lt;br&gt;&#xA;नारदोनाम गन्धर्वो रम्भा चैव वराप्सराः ॥&lt;br&gt;&#xA;एते पूज्याः प्रयत्नेन प्लक्षोनाम महाद्रुमः ॥ ३५ ॥&lt;br&gt;&#xA;यक्षेशः सवितानाम श्यामः पूज्यः प्रयत्नतः ॥&lt;br&gt;&#xA;ऐशान्यां दिशि विप्रेन्द्राः स्थिता ये तान्वदाम्यहम्॥ ३६ ॥&lt;br&gt;&#xA;दुर्धरो भैरवारावः किङ्किणीको महाबलः ॥&lt;br&gt;&#xA;करालो विकटो मूलो बलिभुक्तो बलिप्रियः ॥ ३७ ॥&lt;br&gt;&#xA;एतेषां क्षेत्रपालानां सस्त्रीणां च द्विजोत्तमाः ॥&lt;br&gt;&#xA;नेता प्रभु(म?)श्च स्वामी च जयन्तः पालकस्तथा ॥ ३८ ॥&lt;br&gt;&#xA;निगृह्णात्यनुगृह्णाति रक्षिता पुरवासिनाम् ॥&lt;br&gt;&#xA;जयन्तादेशमादाय ते दुष्टान्घातयन्ति च ॥ ३९ ॥&lt;br&gt;&#xA;नागस्थलस्थितः स्वामी जयन्तः पालकः सदा ॥&lt;br&gt;&#xA;नागराजैः परिवृतः पूजनीयः प्रयत्नतः ॥ 7.4.17.४० ॥&lt;br&gt;&#xA;मांसप्रियमुखाश्चैत ऐशानीं पान्ति वै दिशम् ॥&lt;br&gt;&#xA;सहस्रशीर्षको देवः शेषो नागस्थलस्थितः ॥&lt;br&gt;&#xA;अनन्तो वासुकिश्चैव तक्षकः पद्म एव च ॥ ४१ ॥&lt;br&gt;&#xA;शङ्खः कम्बलकश्चैव नागश्चाश्वतरस्तथा ॥&lt;br&gt;&#xA;मुक्तकः कालियश्चैव जनकोऽथापराजितः ॥ ४२ ॥&lt;br&gt;&#xA;कर्कोटकमुखा नागास्ते च सन्ति सहस्रशः ॥&lt;br&gt;&#xA;ते पूज्या गन्धपुष्पैश्च बलिभिर्धूपदीपकैः ॥४३॥&lt;br&gt;&#xA;पायसेन च मांसेन ह्यन्नाद्यैः सुरया तथा ॥&lt;br&gt;&#xA;ततः सम्पूज्य देवशं जयन्तं रक्षिणां वरम् ॥ ४४ ॥&lt;br&gt;&#xA;गन्ध पुष्पोपहारैश्च धूपवस्त्रादिभूषणैः ॥&lt;br&gt;&#xA;ततो गच्छेद्द्विजश्रेष्ठाः कृष्णं देवकिनन्दनम् ॥&lt;br&gt;&#xA;सम्पूज्यः प्रथमं तत्र गणेशो रुक्मिसञ्ज्ञकः॥४५॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कथं स रुक्मिदैत्येन्द्रो यो दुष्टो गणतां गतः ॥&lt;br&gt;&#xA;साक्षाद्भगवतो द्वारि प्रत्यहं पूज्यते नरः ॥ ४६ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;कृष्णाय रुक्मिणीं दातुं यदा भीष्मक उद्यतः ॥&lt;br&gt;&#xA;तद्द्वेषात्क्रोधसंयुक्तो रुक्मी चैद्यममन्यत ॥४७॥&lt;br&gt;&#xA;यदा जहार भगवान्रुक्मिणीमम्बिकालयात् ॥&lt;br&gt;&#xA;सर्वान्विद्राव्य वै भूपाञ्जरासन्धमुखान्रणे ॥४८॥&lt;br&gt;&#xA;तदा रुक्मी महाबाहुर्भीष्मकस्य सुतो बली ॥&lt;br&gt;&#xA;नाहत्वा विनिवर्तिष्ये तमहं यादवं रणे ॥४९॥&lt;br&gt;&#xA;प्रतिज्ञां सर्वभूपानां शृण्वतां कृतवान्द्विजाः॥&lt;br&gt;&#xA;एवमुक्त्वा स सन्नद्धो युद्धाय परिधावितः॥7.4.17.५०॥&lt;br&gt;&#xA;अक्षौहिण्या दलेनैवायुद्ध्यत्कृष्णेन भो द्विजाः ॥&lt;br&gt;&#xA;स युध्यमानः कृष्णेन वध्यमानो हतौजसः ॥५१॥&lt;br&gt;&#xA;बद्धो भगवता तत्र कृत्वा वैरूप्यमेव च ॥&lt;br&gt;&#xA;रामेण बन्धनान्मुक्तो मरणाय मतिं दधौ ॥५२॥&lt;br&gt;&#xA;रुक्मिणी भ्रातरं दृष्ट्वा मरणे कृतनिश्चयम्॥&lt;br&gt;&#xA;उवाच कृष्णं वैदर्भी भ्रातरं ह्यानयस्व मे ॥५३॥&lt;br&gt;&#xA;ततस्तत्प्रियकामार्थमनुमान्य जनार्द्दनः॥&lt;br&gt;&#xA;चकार पार्षदां मध्ये प्रवरं विघ्ननाशनम् ॥५४॥&lt;br&gt;&#xA;एतस्मात्कारणाद्विप्राः प्रथमं पूज्यते सदा ॥&lt;br&gt;&#xA;गन्धधूपाक्षतैर्वस्त्रैर्मोदकैस्तं प्रतर्पयेत् ॥५५॥&lt;br&gt;&#xA;तस्मिंस्तुष्टे जगन्नाथस्तुष्टो भवति नान्यथा ॥५६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये भगवत्परिचारकवर्गकथनपूर्वकरुक्मिगर्वपरिहारवृत्तान्तवर्णनं नाम सप्तदशोऽध्यायः ॥ १७ ॥ ॥ छ ॥&lt;/p&gt;</description>
    </item>
    <item>
      <title>०१८ राक्षसकृतदुर्वासःपराभववृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/018_rAxasakRtadurvAsaHparAbhavavRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/018_rAxasakRtadurvAsaHparAbhavavRttAntavarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;पूजयेद्गणनाथं तं रुक्मिणं रुक्मभूषितम् ॥&lt;br&gt;&#xA;दुर्वाससं च कृष्णं च बलभद्रं च भक्तितः ॥ १ ॥&lt;br&gt;&#xA;यजत्येको महायज्ञैः सम्पूर्णवरदक्षिणैः ॥&lt;br&gt;&#xA;एकः पश्यति देवेशं कृष्णं तुल्यफलौ हि तौ ॥ २ ॥&lt;br&gt;&#xA;वापीकूपतडागानि करोत्येकः समाहितः ॥&lt;br&gt;&#xA;एकः पश्यति देवेशं कृष्णं तुल्यफलौ हि तौ ॥ ३ ॥&lt;br&gt;&#xA;गोभूतिलहिरण्यादि ददात्येको दिनेदिने ॥&lt;br&gt;&#xA;एकः पश्यति देवेशं कृष्णं तुल्यफलौ हि तौ ॥ ४ ॥&lt;br&gt;&#xA;प्राणायामादिसंयुक्तो जपध्यानपरायणः ॥&lt;br&gt;&#xA;एकः पश्यति देवेशं कृष्णं तुल्यफलौ हि तौ ॥ ५ ॥&lt;br&gt;&#xA;जाह्नव्यादिषु तीर्थेषु सुस्नात्वैकः समाहितः ॥&lt;br&gt;&#xA;एकः पश्यति देवेशं कृष्णं तुल्यफलौ हि तौ ॥६॥&lt;br&gt;&#xA;त्रिभिर्विक्रमणैर्येन विक्रान्तं भुवनत्रयम् ॥&lt;br&gt;&#xA;त्रिविक्रमं च तं दृष्ट्वा मुच्यते पातकत्रयात् ॥ ७ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कथं त्रैविक्रमी मृर्त्तिरागतेयं धरातले ॥&lt;br&gt;&#xA;कलान्यासाच्च कृष्णत्वं कदेयं प्राप्तवत्यथ ॥ ८ ॥&lt;br&gt;&#xA;दैत्य संशयमस्माकं छेत्तुमर्हस्यशेषतः ॥&lt;br&gt;&#xA;दुर्वाससश्च कृष्णस्य सम्भवः कथ्यतामिति ॥ ९ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तच्छ्रूयतां द्विजश्रेष्ठा यथा मूर्त्तिस्त्रिविक्रमी ॥&lt;br&gt;&#xA;दुर्वाससा समायुक्ता सम्भूता धरणीतले ॥ 7.4.18.१० ॥&lt;br&gt;&#xA;पूर्वं कृतयुगस्यान्ते बलिना च पुरन्दरः ॥&lt;br&gt;&#xA;निर्जित्य भ्रंशितः स्थानात्तदर्थं मधुसूदनः ॥ ॥ ११ ॥&lt;br&gt;&#xA;कश्यपाद्वामनो जज्ञे ततोऽभूच्च त्रिविक्रमः ॥&lt;br&gt;&#xA;त्रिभिः क्रमैर्मिताल्ँलोकानाक्रम्य मधुहा हरिः ॥ १२ ॥&lt;br&gt;&#xA;बलिं चकार भगवान्पातालतलवासि नम् ॥&lt;br&gt;&#xA;भक्त्या त्वनन्यया कृष्णो दैत्येन परितोषितः ॥ १३ ॥&lt;br&gt;&#xA;स्वयं चैवाऽवसत्तत्र भक्त्या क्रीतो हरिस्तदा ॥&lt;br&gt;&#xA;अनुग्रहाय भगवान्द्वारपालो बभूव ह ॥१४॥&lt;br&gt;&#xA;दुर्वासाश्चापि भगवानात्रेयो मुनिसत्तमः॥&lt;br&gt;&#xA;अटंस्तीर्थानि मोक्षार्थं मुक्तिक्षेत्रमचिन्तयत् ॥१५॥&lt;br&gt;&#xA;एवं चितयमानः स ज्ञानदृष्ट्या महामुनिः॥&lt;br&gt;&#xA;गोमत्या सङ्गमो यत्र चक्रतीर्थेन भो द्विजाः ॥ १६ ॥&lt;br&gt;&#xA;तन्मुक्तिक्षेत्रमाज्ञाय गमनाय मतिं दधे ॥&lt;br&gt;&#xA;सोतीत्य नगरग्रामानुद्यानानि वनानि च ॥ १७ ॥&lt;br&gt;&#xA;आनर्त्तविषयं प्राप्य दैत्यभूमिं विवेश ह ॥&lt;br&gt;&#xA;निःस्वाध्यायवषट्कारां वेदध्वनिविवर्ज्जिताम् ॥१८॥&lt;br&gt;&#xA;कुशेन दैत्यराजेन सेवितां पालितां तथा ॥&lt;br&gt;&#xA;बहुम्लेच्छ समाकीर्णामधर्मोपार्जकैर्जनैः ॥ १९ ॥&lt;br&gt;&#xA;प्रत्यासन्नामिति ज्ञात्वा चक्रतीर्थमगाद्द्विजः ॥&lt;br&gt;&#xA;स्नात्वा च सङ्गमे पुण्ये मोक्ष्येऽहं च कृताह्निकः ॥ 7.4.18.२० ॥&lt;br&gt;&#xA;इति कृत्वा स नियमं ययौ शीघ्रं मुनिस्तदा ॥&lt;br&gt;&#xA;स्नात्वा शीघ्रं प्रयास्यामि दैत्यभूमिं विहाय च॥२१॥&lt;br&gt;&#xA;इत्येवं चिन्तयन्मार्गे शीघ्रमेव जगाम सः॥&lt;br&gt;&#xA;दृष्ट्वा च सङ्गमं पुण्यं गोमत्या सागरस्य च ॥ २२ ॥&lt;br&gt;&#xA;निधाय वाससी तत्र मृदमालभ्य गोमयम् ॥&lt;br&gt;&#xA;शिखां च बद्ध्वा करयोः कृत्वा च नियतः कुशान् ॥ ॥ २३ ॥&lt;br&gt;&#xA;यावत्स्नाति च विप्रोऽसौ दृष्टो दैत्यैर्दुरात्मभिः ॥&lt;br&gt;&#xA;ब्रुवन्तः कोऽयमित्येवं हन्यतांहन्यतामिति ॥२४॥&lt;br&gt;&#xA;अस्माभिः पालिते देशे कः स्नाति मनुजाधमः ॥&lt;br&gt;&#xA;ब्रुवन्त इति जघ्नुस्ते जानुभिर्मुष्टिभिस्तथा ॥ २५ ॥&lt;br&gt;&#xA;ब्राह्मणोऽहं न हन्तव्यः श्रुत्वा चाऽतीव पीडितः ॥&lt;br&gt;&#xA;तं दृष्ट्वा हन्यमानं तु ब्राह्मणं तैर्दुरात्मभिः ॥ २६ ॥&lt;br&gt;&#xA;निवारयामास च तान्रुरुर्नाम महासुरः ॥&lt;br&gt;&#xA;जगृहुस्तस्य वस्त्राणि कुशांस्ते चिक्षिपुर्जले ॥ २७ ॥&lt;br&gt;&#xA;चकर्षुश्चरणौ गृह्य शपन्तो दुष्टचेतसः ॥&lt;br&gt;&#xA;पदे गृहीत्वा तमृषिं नीत्वा सीम्नि व्यसर्जयन् ॥ २८ ॥&lt;br&gt;&#xA;तं तदा मूर्छितप्रायं दृष्ट्वोचुः कुपिताश्च ते ॥&lt;br&gt;&#xA;अत्रागतो यदि पुनर्हनिष्यामो न संशयः ॥&lt;br&gt;&#xA;आनर्त्तविषयांस्तान्वै दृष्ट्वा तत्र जलाशयम् ॥ २९ ॥&lt;br&gt;&#xA;प्राणसंशयमापन्नस्ततश्चिन्तापरोऽभवत् ॥&lt;br&gt;&#xA;शप्येहं यदि दैतेयांस्तपसः किं व्ययेन मे ॥ 7.4.18.३० ॥&lt;br&gt;&#xA;अथवा नियमभ्रष्टस्त्यक्ष्ये चेदं कलेवरम् ॥&lt;br&gt;&#xA;मम पक्षं च कः कुर्य्यात्को मे दास्यति जीवितम् ॥ ३१ ॥&lt;br&gt;&#xA;चक्रतीर्थे च कः स्नानं कारयिष्यति मामिह ॥&lt;br&gt;&#xA;को वा दैत्यगणानेताञ्छक्तो जेतुं महामृधे ॥&lt;br&gt;&#xA;तं विना पुण्डरीकाक्षं भक्तानामभयप्रदम् ॥ ३२ ॥&lt;br&gt;&#xA;ब्रह्मादीनां च नेतारं शरणागतवत्सलम् ॥&lt;br&gt;&#xA;चक्रहस्तं विना मेद्य कोन्यः शर्म्मप्रदो भवेत् ॥ ३३ ॥&lt;br&gt;&#xA;इति ध्यात्वा च सुचिरं ज्ञात्वा पातालवासि नम् ॥&lt;br&gt;&#xA;आत्रेयो विष्णुशरणं जगाम धरणीतलम् ॥ ३४ ॥&lt;br&gt;&#xA;उपवासैः कृशो दीनो भूतलं प्रविवेश ह ॥&lt;br&gt;&#xA;स दैत्त्यराजभवनं गन्धर्वाप्सरसावृतम् ॥ ॥ ३५ ॥&lt;br&gt;&#xA;शोभितं सुरमुख्येन विष्णुना प्रभविष्णुना ॥&lt;br&gt;&#xA;दुर्वासाः प्रविवेशाथ प्रहृष्टेनान्तरात्मना॥ ३६ ॥&lt;br&gt;&#xA;दुर्वाससमथायान्तं दृष्ट्वा दैत्यपतिस्तदा ॥&lt;br&gt;&#xA;प्रत्युत्थायार्हयाञ्चक्रे स्वासने सन्न्यवेशयत् ॥३७॥&lt;br&gt;&#xA;मधुपर्कं च गां चैव दत्त्वार्घ्यं पार्श्वतः स्थितः ॥&lt;br&gt;&#xA;प्रोवाच प्रणतो ब्रह्मन्कथमत्रागतो भवान् ॥३८॥&lt;br&gt;&#xA;सुखोपविष्टः स ऋषिस्तत्रापश्यत्त्रिविक्रमम् ॥&lt;br&gt;&#xA;दैत्येन्द्रद्वारदेशे तु तिष्ठन्तमकुतोभयम् ॥ ३९ ॥&lt;br&gt;&#xA;तं दृष्ट्वा देवदेवेशं श्रीवत्साङ्कं चतुर्भुजम् ॥&lt;br&gt;&#xA;रुरोद स ऋषिश्रेष्ठस्त्राहित्राहीत्युवाच च ॥ 7.4.18.४० ॥&lt;br&gt;&#xA;संसारभयभीतानां दुःखितानां जनार्दन ॥&lt;br&gt;&#xA;शत्रुभिः परिभूतानां शरणं भव केशव ॥ ४१ ॥&lt;br&gt;&#xA;मम दुःखाभितप्तस्य शत्रुभिः कर्षितस्य च ॥&lt;br&gt;&#xA;पराभूतस्य दीनस्य क्षुधया पीडितस्य च ॥ ४२ ॥&lt;br&gt;&#xA;अपूर्णनियमस्याऽथ क्लेशितत्य च दानवैः ॥&lt;br&gt;&#xA;ब्रह्मण्यदेव विप्रस्य शरणं भव केशव ॥ ४३ ॥&lt;br&gt;&#xA;इत्युक्त्वा दर्शयामास शरीरं दैत्यताडितम् ॥&lt;br&gt;&#xA;तद्ब्राह्मणावमानं च दृष्ट्वा चुक्रोध वामनः ॥ ४४ ॥&lt;br&gt;&#xA;केनापमानितो ब्रह्मन्नियमः केन खण्डितः ॥&lt;br&gt;&#xA;कथयस्व महाभाग धर्मपाले मयि स्थिते ॥ ४५ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;मुक्तितीर्थमहं ज्ञात्वा ज्ञानेन मधुसूदन ॥&lt;br&gt;&#xA;चक्रतीर्थं गतः स्नातुं यात्रायां हर्षसंयुतः ॥ ४६ ॥&lt;br&gt;&#xA;अकृतस्नान एवाऽहं दृष्टो दैत्यैर्दुरासदैः ॥&lt;br&gt;&#xA;गले गृहीतः कृष्णाहं मुष्टिभिस्ताडितस्तथा ॥ ४७ ॥&lt;br&gt;&#xA;बलाद्गृहीत्वा वासांसि कुशांश्चैवाक्षतैः सह ॥&lt;br&gt;&#xA;जले क्षिप्त्वा चरणयोर्गृहीत्वा मां समाकृषन् ॥ ४८ ॥&lt;br&gt;&#xA;सीमान्ते मां तु प्रक्षिप्य प्रोचुस्ते दानवाधमाः ॥&lt;br&gt;&#xA;हनिष्यामो यदि पुनरागन्तासि न संशयः ॥ ४९ ॥&lt;br&gt;&#xA;स्नातोऽहं चक्रतीर्थे तु करिष्ये भोजनं विभो ॥&lt;br&gt;&#xA;तस्मात्स्नापय गोविन्द नियमं सफलं कुरु ॥ 7.4.18.५० ॥&lt;br&gt;&#xA;तव प्रसादात्स्नात्वाऽहं भुक्त्वा च प्रीतमानसः ॥&lt;br&gt;&#xA;प्रतिज्ञां सफलां कृत्वा विचरिष्ये महीमिमाम् ॥ ५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये चक्रतीर्थमाहात्म्ये राक्षसकृतदुर्वासःपराभववृत्तान्तवर्णनं नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/019_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/019_varNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;तच्छ्रुत्वा देवदेवेशश्चिन्तयित्वा पुनःपुनः ॥ उवाच वचनं तत्र दुर्वाससमकल्मषम् ॥ १॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;पराधीनोऽस्मि विप्रेन्द्र भक्त्या क्रीतोऽस्मि नान्यथा ॥&lt;br&gt;&#xA;बलेरादेशकारी च दैत्येन्द्रवशगो ह्यहम्॥ २ ॥&lt;br&gt;&#xA;तस्मात्प्रार्थय विप्रेन्द्र दैत्यं वैरोचनिं बलिम्॥&lt;br&gt;&#xA;अस्यादेशात्करिष्यामि यदभीष्टं तवाधुना ॥ ३ ॥&lt;br&gt;&#xA;तच्छ्रुत्वा वचनं विप्रो बलिं प्रोवाच सत्वरम् ॥&lt;br&gt;&#xA;यज्वनां त्वं वरिष्ठश्च दातॄणां त्वं मतोऽधिकः ॥ ४ ॥&lt;br&gt;&#xA;पारावारः कृपायाश्च दयां कुरु ममोपरि ॥&lt;br&gt;&#xA;प्रेषयस्व महाभाग देवं दैत्यविनिग्रहे ॥ ५ ॥&lt;br&gt;&#xA;सम्पूर्णनियमः स्नातस्त्वत्प्रसादाद्भवाम्यहम्॥&lt;br&gt;&#xA;तच्छुत्वा वचनं दैत्यो नातिहृष्टमनास्तदा ॥&lt;br&gt;&#xA;दुर्वाससमुवाचेदं नैतदेवं भविष्यति ॥ ६ ॥&lt;br&gt;&#xA;अन्यत्प्रार्थय विप्रेन्द्र यत्ते मनसि वर्त्तते ॥&lt;br&gt;&#xA;तद्दास्यामि न सन्देहो यद्यपि स्यात्सुदुर्लभम् ॥ ७ ॥&lt;br&gt;&#xA;आत्मानमपि दास्यामि नाहं त्यक्ष्ये हरिं द्विज ॥&lt;br&gt;&#xA;बहुभिः सुकृतैः प्राप्तं कथं त्यक्ष्यामि केशवम् ॥ ८ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;नातिलुब्धं हि मां विद्धि किमन्यत्प्रार्थयाम्यहम् ॥&lt;br&gt;&#xA;रक्ष मे जीवितं दैत्य प्रेषयस्व जनार्द्दनम् ॥ ९ ॥&lt;br&gt;&#xA;॥ बलिरुवाच ॥ ॥&lt;br&gt;&#xA;जानासि त्वं यथा विप्र हिरण्याक्षं निपातितम् ॥&lt;br&gt;&#xA;भूत्वा यज्ञवराहस्तु दधारोर्वीं बलाद्दिवि ॥ 7.4.19.१० ॥&lt;br&gt;&#xA;यथा च दैत्यप्रवरमवध्यं दैत्यदानवैः ॥&lt;br&gt;&#xA;हतवान्हिरण्यकशिपुं नृसिंहः सर्वगः प्रभुः ॥ ११ ॥&lt;br&gt;&#xA;तथैव वृत्रं नमुचिं रक्षो लङ्केश सञ्ज्ञकम् ॥&lt;br&gt;&#xA;जघान मायया विष्णुः सुरार्थं सुरसत्तमः ॥ १२ ॥&lt;br&gt;&#xA;प्रथमं वामनो भूत्वा ह्ययाचत पदत्रयम् ॥&lt;br&gt;&#xA;पुनस्त्रिविक्रमो भूत्वा भुवनानि जहार मे ॥ १३ ॥&lt;br&gt;&#xA;मया पुण्यवशाद्विष्णुर्यदि प्राप्तः कथञ्चन ॥&lt;br&gt;&#xA;नाहं त्यक्ष्ये जगन्नाथं मायावामनकं प्रभुम् ॥ १४ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;नाहं भोक्ष्ये विना स्नानं गोमत्युदधिसङ्गमे ॥&lt;br&gt;&#xA;यदि न प्रेष्यसि हरिं ततस्त्यक्ष्ये कलेवरम् ॥ १५ ॥&lt;br&gt;&#xA;॥ बलिरुवाच ॥ ॥&lt;br&gt;&#xA;यद्भाव्यं तद्भवतु ते यज्जानासि तथा कुरु ॥&lt;br&gt;&#xA;ब्रह्मरुद्रेन्द्रनमितं नाहं त्यक्ष्ये पदद्वयम् ॥ १६ ॥&lt;br&gt;&#xA;तदा विवदमानौ तौ दृष्ट्वा स जगदीश्वरः ॥&lt;br&gt;&#xA;ब्रह्मण्यदेवः कृपया ब्राह्मणं तमुवाच ह ॥ १७ ॥&lt;br&gt;&#xA;स्वस्थो भव द्विजश्रेष्ठ स्नापयिष्ये न संशयः ॥&lt;br&gt;&#xA;हत्वा दैत्यगणान्सर्वान्गोमत्युदधिसङ्गमे ॥ १८ ॥&lt;br&gt;&#xA;॥ प्रह्लाद उवाच ॥ ॥ ।&lt;br&gt;&#xA;श्रुत्वा भगवतो वाक्यं ब्राह्मणं प्रति दैत्यराट् ॥&lt;br&gt;&#xA;दृढं जग्राह चरणौ पतित्वा पादयोस्तदा ॥ १९ ॥&lt;br&gt;&#xA;ततः समृद्धिमगमत्पादौ दत्त्वा बलेः प्रभुः ॥&lt;br&gt;&#xA;शङ्खचक्रगदापाणिर्विष्णुर्दुर्वाससाऽन्वितः ॥ 7.4.19.२० ॥&lt;br&gt;&#xA;प्रस्थितौ तौ तदा दृष्ट्वा दुर्वाससजनार्द्दनौ ॥&lt;br&gt;&#xA;अनन्तः पुरुषो ऽगच्छन्मुशली च हलायुधः ॥ २१ ॥&lt;br&gt;&#xA;मुशली चाग्रतोऽगच्छत्ततो विष्णुस्त्रिविक्रमः ॥&lt;br&gt;&#xA;तयोरन्वगमद्विप्रा दुर्वासा भूतलाद्बहिः ॥ २२ ॥&lt;br&gt;&#xA;भित्त्वा रसातलं सर्वे समुत्तस्थुस्त्वरान्विताः ॥&lt;br&gt;&#xA;आविर्बभूवुस्तत्रैव गोमत्युदधिसङ्गमे ॥ २३ ॥&lt;br&gt;&#xA;सन्नद्धौ दृढधन्वानौ सङ्कर्षणजनार्दनौ ॥&lt;br&gt;&#xA;ऊचतुस्तौ तदा विप्रं कुरु स्नानं यदृच्छया ॥ २४ ॥&lt;br&gt;&#xA;तयोस्तु वचनं श्रुत्वा स्नानं चक्रे त्वरान्वितः ॥&lt;br&gt;&#xA;स्नात्वा चावश्यकं कर्म कर्तुमारभत द्विजः ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये चक्रतीर्थे कृष्णबलरामदुर्वासससमागमपूर्वकं दुर्वाससः स्नानाद्याह्निकविधिविधान- वर्णनन्नामैकोनविंशतितमोऽध्यायः ॥ ॥ १९ ॥&lt;/p&gt;</description>
    </item>
    <item>
      <title>०२० शिवलिङ्गस्थापनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/020_shivalingasthApanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/020_shivalingasthApanavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;ब्रह्मघोषध्वनिं श्रुत्वा दानवो दुर्मुखस्तदा ॥&lt;br&gt;&#xA;क्रोधसंरक्तनयनो दुर्वाससमथाब्रवीत् ॥ १ ॥&lt;br&gt;&#xA;हन्यमानस्त्वमस्माभिर्यदि मुक्तोसि वै द्विज ॥&lt;br&gt;&#xA;कस्मात्पुनः समायातो मरणाय च दुष्टधीः ॥ २ ॥&lt;br&gt;&#xA;इत्युक्त्वा मुष्टिना हन्तुं प्राद्रवद्दानवाधमः ॥&lt;br&gt;&#xA;प्राह प्रधावमानं तं दुर्वासा मुनिसत्तमः ॥ ३ ॥&lt;br&gt;&#xA;स्पर्शं मा कुरु पापिष्ठ ब्राह्मणं मां कृताह्निकम् ॥&lt;br&gt;&#xA;तं दृष्ट्वा दानवं विष्णुर्ब्राह्मणं हन्तुमुद्यतम् ॥ १३ ॥&lt;br&gt;&#xA;तस्य क्रुद्धो जगन्नाथो दुर्वाससः कृते तदा ॥&lt;br&gt;&#xA;चक्रेण क्षुरधारेण शिरश्चिच्छेद लीलया ॥ ५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;दुर्मुखं निहतं दृष्ट्वा दानवो दुःसहस्तदा ॥&lt;br&gt;&#xA;आक्रोशदुच्चैर्दितिजाञ्छीघ्रमागम्यतामिति ॥६॥&lt;br&gt;&#xA;श्रुत्वा दैत्यगणाः सर्वे दुर्मुखं निहतं तदा ॥&lt;br&gt;&#xA;दुर्वाससं पुनस्तत्र परित्रातं च विष्णुना ॥ ॥ ७ ॥&lt;br&gt;&#xA;कूर्मपृष्ठो गोलकश्च क्रोधनो वेददूषकः ॥&lt;br&gt;&#xA;यज्ञघ्नो यज्ञहन्ता च धर्मान्तकस्तपस्विहा ॥ ८ ॥&lt;br&gt;&#xA;एते चान्ये च बहवो विविधायुधपाणयः ॥ ॥&lt;br&gt;&#xA;क्रोधसंरक्तनयनाः शपन्तो ब्राह्मणं तथा ॥ ९ ॥&lt;br&gt;&#xA;परिक्षिप्य तदात्रेयं विष्णुं सङ्कर्षणं तथा ॥&lt;br&gt;&#xA;तोमरैर्भिन्दिपालैश्च मुशलैश्च भुशुण्डिभिः ॥ 7.4.20.१० ॥&lt;br&gt;&#xA;अस्त्रैर्नानाविधैश्चापि युयुधुः क्रोधमूर्छिताः ॥&lt;br&gt;&#xA;दानवैः संवृतो विष्णुः समन्ताद्घोरदर्शनैः ॥ ११ ॥&lt;br&gt;&#xA;सङ्कर्षणश्च शुशुभे चन्द्रादित्यौ घनैरिव ॥&lt;br&gt;&#xA;गृहीत्वा धनुषी दिव्ये शीघ्रं संयोज्य चाशुगान् ॥ १२ ॥&lt;br&gt;&#xA;तान्मार्गणगणैर्दैत्याञ्जघ्नतुस्ते महामृधे ॥&lt;br&gt;&#xA;ते हन्यमानाः समरे विष्णुना विद्रुता दिशः ॥ १३ ॥&lt;br&gt;&#xA;दानवान्विद्रुतान्दृष्ट्वा विष्णुना निहतान्परान् ॥&lt;br&gt;&#xA;गोलकः कूर्मपृष्ठश्च मानं कृत्वा न्यवर्तताम् ॥ १४ ॥&lt;br&gt;&#xA;सङ्कर्षणं गोलकश्च ह्याजघान त्रिभिः शरैः ॥&lt;br&gt;&#xA;अनन्तं व्यथितं दृष्ट्वा गोलकः क्रोधमूर्छितः ॥१५ ॥&lt;br&gt;&#xA;उत्पत्य तरसा मूर्ध्नि दुर्वाससमताडयत् ॥&lt;br&gt;&#xA;स मुष्टिघाताभिहतश्चुक्रोश पतितः क्षितौ ॥१६॥&lt;br&gt;&#xA;सङ्कर्षणस्तु पतितं दृष्ट्वा मूर्ध्नि प्रताडितम् ॥&lt;br&gt;&#xA;दृष्ट्वा चुकोप भगवांस्तिष्ठतिष्ठेति चाब्रवीत् ॥&lt;br&gt;&#xA;सङ्गृह्य मुशलं वीरो जघान समरे रिपुम् ॥ १७ ॥&lt;br&gt;&#xA;मुशलेनाहतो मूर्ध्नि गोलको विकलेन्द्रियः ॥&lt;br&gt;&#xA;सम्भिन्नमस्तकश्चैव पपात च ममार च ॥ १८ ॥&lt;br&gt;&#xA;गोलकं पतितं दृष्ट्वा क्रन्दन्तं ब्राह्मणं तथा ॥&lt;br&gt;&#xA;कूर्मपृष्ठं च भगवान्विष्णुर्हन्तुं मनो दधे ॥&lt;br&gt;&#xA;नाराचेन सुतीक्ष्णेन जघान हृदये रिपुम् ॥ १९ ॥&lt;br&gt;&#xA;स विष्णुबाणाभिहतस्त्यक्तशस्त्रः पलायितः ॥&lt;br&gt;&#xA;तस्मिन्प्रभिन्नेऽतिबले गते वै कूर्मपृष्ठके ॥&lt;br&gt;&#xA;अभज्यत बलं सर्वं विद्रुतं च दिशो दश ॥ 7.4.20.२० ॥&lt;br&gt;&#xA;तत्प्रभग्रं बलं सर्वं निहतं गोलकं तथा ॥&lt;br&gt;&#xA;द्वारस्थः कथयामास दैत्यराज्ञे कुशाय सः ॥ २१ ॥&lt;br&gt;&#xA;गोलकं निहतं श्रुत्वा दैत्यानन्यांश्च दैत्यराट् ॥&lt;br&gt;&#xA;योधानाज्ञापयामास सन्नद्धान्स्वबलस्य च ॥ २२ ॥&lt;br&gt;&#xA;आज्ञां कुशस्य ते लब्ध्वा दैत्याः पञ्चजनादयः ॥&lt;br&gt;&#xA;युद्धायाभिमुखाः सर्वे रथैर्नागैश्च निर्ययुः ॥ २३ ॥&lt;br&gt;&#xA;अनीकं दशसाहस्रं कूर्मपृष्ठस्य निर्ययौ ॥&lt;br&gt;&#xA;अयुते द्वे रथानां तु नागानामयुतं तथा ॥ २४ ॥&lt;br&gt;&#xA;दशायुतानि चाश्वानामुष्ट्राणां च तथैव च ॥&lt;br&gt;&#xA;बकश्च निर्ययौ दैत्यो बहुसैन्यसमन्वितः ॥ २५ ॥&lt;br&gt;&#xA;तथा दीर्घनखो दैत्यः स्वेनानीकेन संवृतः ॥&lt;br&gt;&#xA;मन्त्रिपुत्रो महामायो दैत्यराज कुशस्य वै ॥&lt;br&gt;&#xA;निर्ययौ विघसो दैत्यः प्रघसश्च महाबलः ॥ २६ ॥&lt;br&gt;&#xA;ऊर्द्ध्वबाहुर्वक्रशिराः कञ्चुकश्च शिवोलुकैः ॥&lt;br&gt;&#xA;ब्रह्मघ्नो यज्ञहा दैत्यो राहुर्बर्बरकस्तथा ॥ २७ ॥&lt;br&gt;&#xA;सुनामा वसुनामा च मन्त्रिणौ बुद्धिसत्तमौ ॥&lt;br&gt;&#xA;सेनापतिश्चोग्रदंष्टस्तस्य भ्राता महाहनुः ॥ २८ ॥&lt;br&gt;&#xA;एते चान्ये च बहवो दैत्याः क्रोधसमन्विताः ॥&lt;br&gt;&#xA;महता रथघोषेण निर्ययुर्युद्धकाङ्क्षिणः ॥ २९ ॥&lt;br&gt;&#xA;स्नात्वा शुक्लाम्बरधरः शुक्लमालाविभूषितः ॥&lt;br&gt;&#xA;कुशः शम्भुं महादेवं भवानीपतिमव्ययम् ॥&lt;br&gt;&#xA;आर्चयमास भूतेशं परमेण समाधिना ॥ 7.4.20.३० ॥&lt;br&gt;&#xA;पञ्चामृतेन संस्नाप्य तथा गन्धैर्वि लिप्य च ॥&lt;br&gt;&#xA;अर्चयामास दैत्येन्द्रो ह्यनेककुसुमोत्करैः ॥ ३१ ॥&lt;br&gt;&#xA;गीतवादित्रशब्दैश्च तथा मङ्गलवाचकैः ॥&lt;br&gt;&#xA;पूजयित्वा महादेवं ब्राह्मणान्स्वस्ति वाच्य च ॥ ३२ ॥&lt;br&gt;&#xA;भूषयित्वा भूषणैश्च मणिवज्रविभूषणैः ॥&lt;br&gt;&#xA;मुकुटेनार्कवर्णेन ज्वलद्भास्कररोचिषा ॥ ३३ ॥&lt;br&gt;&#xA;भ्राजमानो दैत्यराजो हारेणाऽतीव शोभितः ॥&lt;br&gt;&#xA;सन्नह्य च महाबाहुः सारथिं समुदैक्षत ॥ ३४ ॥&lt;br&gt;&#xA;सुनामानं वसुं चैव मन्त्रिणौ वाक्यमब्रवीत् ॥&lt;br&gt;&#xA;कश्चायमसुरान्हन्ति किमर्थं ज्ञायतामिति ॥ ॥ ३५ ॥&lt;br&gt;&#xA;तस्य तद्वचनं श्रुत्वा रुरुर्वचनमब्रवीत् ॥&lt;br&gt;&#xA;गतेह्नि ब्राह्मणः स्नातुं गोमत्याः सङ्गमे किल ॥ ३६ ॥&lt;br&gt;&#xA;आगतः प्रतिषिद्धः सन्दैत्यैस्तत्र मही पते ॥&lt;br&gt;&#xA;तेन विष्णुः समानीतः सङ्कर्षणसमन्वितः ॥ ३७ ॥&lt;br&gt;&#xA;सोऽस्मान्हन्ति महाराज ब्रह्मण्यो जगदीश्वरः ॥&lt;br&gt;&#xA;तेन ते बहवो दैत्या हताः केचित्पलायिताः ॥ ३८ ॥&lt;br&gt;&#xA;॥ सुनामोवाच ॥ ॥&lt;br&gt;&#xA;स्नात्वा गच्छतु विप्रोऽसौ वासुदेवसमन्वितः ॥&lt;br&gt;&#xA;राजन्वृथा विग्रहेण किं कार्यं कथयस्व नः ॥ ३९ ॥&lt;br&gt;&#xA;तस्य तद्वचनं श्रुत्वा कुशः क्रोधसमन्वितः ॥&lt;br&gt;&#xA;कथं गोलकहन्तारं न हनिष्यामि केशवम् ॥7.4.20.४०॥&lt;br&gt;&#xA;एतावदुक्त्वा स क्रुद्धो ययौ दैत्यपतिस्तदा ॥&lt;br&gt;&#xA;ततो वादित्र शब्दैश्च भेरीशब्दैः समन्वितः ॥ ४१ ॥&lt;br&gt;&#xA;ददर्श तत्र देवेशं सहस्रशिरसं प्रभुम् ॥&lt;br&gt;&#xA;तथा विष्णुं चक्रपाणिं दुर्वाससमकल्मषम् ॥ ४२ ॥&lt;br&gt;&#xA;ईश्वरांशं च तं दृष्ट्वा न हन्तव्योऽयमीश्वरः ॥&lt;br&gt;&#xA;विष्णुमुद्दिश्य तान्सर्वान्प्रेरयामास दानवान् ॥ ४३ ॥&lt;br&gt;&#xA;नागैः पर्वतसङ्काशै रथैर्जलदसन्निभैः ॥&lt;br&gt;&#xA;अश्वैर्महाजवैश्चैव परिवव्रुः समन्ततः ॥ ४४ ॥&lt;br&gt;&#xA;ततो युद्धं समभवद्देवयोर्दानवैः सह ॥&lt;br&gt;&#xA;आच्छादितौ तौ ददृशुर्दैत्यैर्देवगणास्तदा ॥ ४५ ॥&lt;br&gt;&#xA;ततो गृहीत्वा मुशलं हलं च बलवान्हली ॥&lt;br&gt;&#xA;जघान दैत्यप्रवरान्कालानलयमोपमान् ॥ ४६ ॥&lt;br&gt;&#xA;ते हन्यमाना दैतेया बलेन बलशालिना ॥&lt;br&gt;&#xA;सर्वतो विद्रुता भग्नाः कुशमेव ययुस्तदा ॥ ४७ ॥&lt;br&gt;&#xA;बकश्च यज्ञकोपश्च ब्रह्मघ्नो वेददूषकः ॥&lt;br&gt;&#xA;महामखघ्नो जम्भश्च राहुर्वक्रशिरास्तथा ॥४८॥&lt;br&gt;&#xA;एते चान्ये च बहवः प्रवरा दानवोत्तमाः ॥&lt;br&gt;&#xA;क्रोधसंरक्तनयना बिभिदुस्ते जनार्द्दनम् ॥ ४९ ॥&lt;br&gt;&#xA;ततः क्रोधसमायुक्तौ सङ्कर्षणजनार्दनौ ॥&lt;br&gt;&#xA;चक्रलाङ्गलघातेन जघ्नतुर्दानवोत्तमान् ॥ 7.4.20.५० ॥ ।&lt;br&gt;&#xA;चक्रेण च शिरः कायाच्चिच्छेदाशु बकस्य वै ॥&lt;br&gt;&#xA;चूर्णयामास मुशली यज्ञहन्तारमेव च ॥ ५१ ॥&lt;br&gt;&#xA;राहुं जघान चक्रेण तथान्यान्मुशलेन च ॥&lt;br&gt;&#xA;ते हता हन्यमानाश्च भग्ना जग्मुर्दिशो दश ॥५२॥&lt;br&gt;&#xA;कुशः स्वां वाहिनीं दृष्ट्वा विद्रुतां निहतां तथा ॥&lt;br&gt;&#xA;क्रोधसंरक्तनयनः प्राह याहीति सारथिम् ॥५३॥&lt;br&gt;&#xA;स तयोरन्तिकं गत्वा नाम विश्राव्य चात्मनः ॥&lt;br&gt;&#xA;उवाच कस्त्वं दैतेयान्मम हंसि गदाधर ॥ ५४ ॥&lt;br&gt;&#xA;॥ श्रीवासुदेव उवाच ॥ ॥&lt;br&gt;&#xA;यस्माद्विमुक्तिदं पुण्यं गोमत्युदधिसङ्गमम् ॥&lt;br&gt;&#xA;रुद्धं दुरात्मभिः पापैस्तस्मात्ते निहता मया ॥ ५५ ॥&lt;br&gt;&#xA;॥ कुश उवाच ॥ ॥&lt;br&gt;&#xA;मां न जानासि चात्रस्थं कथं जीवन्प्रयास्यसि ॥&lt;br&gt;&#xA;युध्यस्व त्वं स्थिरो भूत्वा ततस्त्यक्ष्यसि जीवितम् ॥ ५६ ॥&lt;br&gt;&#xA;इत्युक्त्वा पञ्चविंशत्या ताडयामास केशवम् ॥&lt;br&gt;&#xA;अनन्तं चाष्टभिर्बाणैर्हत्वाऽऽत्रेयं निरीक्ष्य तम् ॥&lt;br&gt;&#xA;ईश्वरांशं च तं दृष्ट्वा प्राह याहीति मा चिरम् ॥ ५७ ॥&lt;br&gt;&#xA;स बाणैर्भिन्नसर्वाङ्गः शार्ङ्गं हि धनुषां वरम् ॥&lt;br&gt;&#xA;विकृष्य घातयामास चतुर्भिश्चतुरो हयान् ॥ ५८ ॥&lt;br&gt;&#xA;सारथेस्तु शिरः कायादर्द्धचन्द्रेण पत्त्रिणा ॥&lt;br&gt;&#xA;चिच्छेद धनुरेकेन ध्वजमेकेन चिच्छिदे ॥ ५९ ॥&lt;br&gt;&#xA;स च्छिन्नधन्वा विरथो हताश्वो हतसारथिः ॥&lt;br&gt;&#xA;प्रगृह्य च महाखङ्गमुवाच वचनं तदा ॥ 7.4.20.६० ॥&lt;br&gt;&#xA;यदि त्वां पातयिष्यामि कीर्तिर्मे ह्यतुला भवेत् ॥&lt;br&gt;&#xA;पातितोऽहं त्वया वीर यास्यामि परमां गतिम् ॥ ६१ ॥&lt;br&gt;&#xA;तिष्ठतिष्ठ हरे स्थाने शरणं मे सदाशिवः ॥&lt;br&gt;&#xA;धावन्तमतिसङ्क्रुद्धं खङ्गहस्तं निरीक्ष्य तम् ॥&lt;br&gt;&#xA;चक्रेण शितधारेण शिरश्चिच्छेद लीलया ॥ ६२ ॥&lt;br&gt;&#xA;तं छिन्नशिरसं भूमौ पतितं वीक्ष्य दानवम् ॥&lt;br&gt;&#xA;अथोवाह रथेनाजौ दैत्यः खञ्जनकस्तथा ॥ ६३ ॥&lt;br&gt;&#xA;अपयाते कुशे दैत्ये विष्णुः सङ्कर्षणस्तदा ॥&lt;br&gt;&#xA;दुर्वाससा च सहितः सन्न्यवर्तत हर्षितः ॥ ६४ ॥&lt;br&gt;&#xA;शिवालये तु पतितं कुशं निक्षिप्य दानवः ॥&lt;br&gt;&#xA;स्नानगन्धार्चनैर्धूपैर्गीतवाद्यैरतोषयत् ॥ ६५ ॥&lt;br&gt;&#xA;अवाप जीवितं सद्यः प्रसादाच्छङ्करस्य च ॥&lt;br&gt;&#xA;उत्थितः स तदा दैत्यो ब्रुवञ्छिवशिवेति च ॥ ६६ ॥&lt;br&gt;&#xA;तं पुनर्जोवितं दृष्ट्वा दैत्यं दैत्यगणस्तदा ॥&lt;br&gt;&#xA;उवाच सुमना वाक्यं वर्द्धस्व सुचिरं विभो ॥६७॥&lt;br&gt;&#xA;स्नापयित्वा यदि पुनर्ब्राह्मणं विनिवर्त्तते ॥&lt;br&gt;&#xA;यथेष्टं गच्छतु तदा किं वृथा विग्रहेण ते ॥ ६८ ॥&lt;br&gt;&#xA;तस्य तद्वचनं श्रुत्वा कुशो वचनमब्रवीत् ॥&lt;br&gt;&#xA;गच्छ प्रेषय तौ शीघ्रं विप्रत्राणकरावुभौ ॥ ६९ ॥&lt;br&gt;&#xA;स च राज्ञा समादिष्ट सुमना मुनिसत्तमाः ॥&lt;br&gt;&#xA;उवाच विष्णुमानम्य नमस्कृत्य हलायुधम् ॥ 7.4.20.७० ॥&lt;br&gt;&#xA;कुशेन प्रेषितश्चास्मि समीपे ते जनार्दन ॥&lt;br&gt;&#xA;किं तवापकृतं नाथ येन दैत्याञ्जिघांससि॥ ७१॥&lt;br&gt;&#xA;दुर्वाससं स्नापयित्वा गच्छ मुक्तोऽसि मानद ॥&lt;br&gt;&#xA;अमरत्वं महादेवात्प्राप्तं विद्धि कुशेन हि ॥ ७२ ॥ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;मुक्तितीर्थमिदं रुद्धं भवद्भिः पापकर्मभिः ॥&lt;br&gt;&#xA;तस्माद्धनिष्ये सर्वांश्च दानवान्नात्र संशयः ॥७३॥&lt;br&gt;&#xA;दुर्वाससश्च ये दर्भास्तिलाश्चैवाक्षतैः सह ॥&lt;br&gt;&#xA;पुनस्तानानयध्वं हि क्षिप्ता ये वरुणालये ॥ ७४ ॥&lt;br&gt;&#xA;सवाहनपरीवाराः सजातिकुलबान्धवाः ॥&lt;br&gt;&#xA;पुण्यतीर्थमिदं हित्वा प्रविशध्वं धरातले ॥ ७५ ॥&lt;br&gt;&#xA;सुमनास्तद्वचः श्रुत्वा क्रोधसंरक्तलोचनः ॥&lt;br&gt;&#xA;युध्यध्वमिति तं चोक्त्वा नैतदेवं भविष्यति ॥ ७६ ॥&lt;br&gt;&#xA;कुशाय कथयामास यदुक्तं शार्ङ्गधन्विना ॥&lt;br&gt;&#xA;क्रुद्धस्तद्वचनं श्रुत्वा मन्त्रिणा समुदीरितम् ॥ ७७ ॥&lt;br&gt;&#xA;रथमारुह्य वेगेन ययौ योद्धुमरिन्दमः ॥&lt;br&gt;&#xA;संस्मृत्य मनसा देवं पिनाकिं वृषभध्वजम् ॥ ७८ ॥&lt;br&gt;&#xA;ततः प्रववृते युद्धं सुमहल्लोमहर्षणम् ॥&lt;br&gt;&#xA;अन्येषां दानवानां च केशवस्य कुशस्य च ॥ ७९ ॥&lt;br&gt;&#xA;यज्ञघ्नो गदया गुर्व्या सङ्कर्षणमताडयत् ॥&lt;br&gt;&#xA;सङ्कर्षणहतः शीर्ष्णि मुसलेन पपात ह ॥ 7.4.20.८० ॥&lt;br&gt;&#xA;कञ्चुकं च जघानाशु चक्रेण भगवान्हरिः ॥&lt;br&gt;&#xA;उल्मुकश्चाथ निहतो ब्रह्मघ्नश्च निपातितः ॥ ॥ ८१ ॥&lt;br&gt;&#xA;एते चान्ये च बहवो घातिताः केशवेन हि ॥&lt;br&gt;&#xA;दानवान्पतितान्दृष्ट्वा कुशः परमकोपितः ॥८२॥&lt;br&gt;&#xA;जघान युधि संरब्धः परमास्त्रेण केशवम् ॥&lt;br&gt;&#xA;भगवान्क्रोधसंयुक्तश्चक्रेण चाहरच्छिरः ॥ ८३ ॥&lt;br&gt;&#xA;तं छिन्नशिरसं भूमौ पातितं वीक्ष्य केशवः ॥&lt;br&gt;&#xA;चिच्छेद बाहू पादौ च खङ्गेन तिलशस्तथा ॥८४॥&lt;br&gt;&#xA;खण्डशो घातितं दृष्ट्वा केशवेन कुशं तदा ॥&lt;br&gt;&#xA;सङ्गृह्य ते पुनर्देत्या निन्युः सर्वे शिवालयम् ॥ ८५ ॥&lt;br&gt;&#xA;प्रसादाच्छूलिनः सद्यो जीवितं प्राप्य दानवः ॥&lt;br&gt;&#xA;उत्थितः सहसा क्रुद्धः क्व विष्णुरिति चाब्रवीत् ॥ ८६ ॥&lt;br&gt;&#xA;गदामुद्यम्य सङ्क्रुद्धो योद्धुमागाज्जनार्द्दनम् ॥&lt;br&gt;&#xA;तमुद्यतगदं दृष्ट्वा निहतं जीवितं पुनः ॥ ॥ ८७ ॥&lt;br&gt;&#xA;दुर्वाससमथोवाच किमिदं न म्रियेत यत् ॥&lt;br&gt;&#xA;मयाऽसकृच्छिरश्छिन्नं खण्डशस्तिलशः कृतम् ॥ ८८ ॥&lt;br&gt;&#xA;जीवत्ययं पुनः कस्मात्कारणं कथ यस्व नः ॥&lt;br&gt;&#xA;इत्युक्तश्चिन्तयामास ध्यानेन ऋषिसत्तमः ॥ ८९ ॥&lt;br&gt;&#xA;ज्ञात्वा तत्कारणं सर्वमुवाच मधुसूदनम् ॥&lt;br&gt;&#xA;महादेवेन तुष्टेन कुशोऽयममरः कृतः ॥ ॥ 7.4.20.९० ॥&lt;br&gt;&#xA;खण्डशश्च कृतश्चापि न च प्राणैर्वियुज्यते ॥&lt;br&gt;&#xA;ततः स विस्मयाविष्टो हन्तव्योऽयं मया कथम् ॥ ९१ ॥&lt;br&gt;&#xA;उपायं च करिष्यामि येनायं न भवे दिति ॥&lt;br&gt;&#xA;ततः स जीवितं प्राप्य प्रसादाच्छङ्करस्य च ॥&lt;br&gt;&#xA;चर्मखङ्गमथादाय तिष्ठतिष्ठेति चाब्रवीत् ॥ ९२ ॥&lt;br&gt;&#xA;तमायान्तं ततो दृष्ट्वा कुशं शिवपरिग्रहम् ॥&lt;br&gt;&#xA;जघान गदया गुर्व्या गदाहस्तं तदा कुशम् ॥ ९३ ॥&lt;br&gt;&#xA;स भिन्नमूर्द्धा न्यपतत्केशवेनाभिताडितः ॥&lt;br&gt;&#xA;भूमौ निपतितं वेगात्परिगृह्य कुशं हरिः ॥ ॥ ९४ ॥&lt;br&gt;&#xA;गर्ते निक्षिप्य तद्देहं पूरयामास वै पुनः ॥&lt;br&gt;&#xA;लिङ्गं संस्थापयामास तस्योपरि जनार्द्दनः ॥ ९५ ॥&lt;br&gt;&#xA;स लब्धसञ्ज्ञो दनुजः शिवलिङ्गमपश्यत ॥&lt;br&gt;&#xA;आत्मोपरिस्थितं तच्च तदा चिन्तापरोऽभवत्॥ ९६ ॥&lt;br&gt;&#xA;इति श्रीस्कान्देमहापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये चक्रतीर्थे राक्षसकुशविष्णुयुद्धे कुशराक्षसोपरि विष्णुना शिवलिङ्गस्थापनवर्णनन्नाम विंशतितमोऽध्यायः ॥ २० ॥&lt;/p&gt;</description>
    </item>
    <item>
      <title>०२१ भगवत्पूजामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/021_bhagavatpUjAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/021_bhagavatpUjAmAhAtmyavarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;शिवलिगमलङ्घ्यं हि बुद्धिपूर्वं हतो ह्यहम् ॥&lt;br&gt;&#xA;उवाच कृष्णं दनुजश्छलितोऽहं त्वयाऽनघ ॥ १ ॥&lt;br&gt;&#xA;॥ श्रीविष्णु रुवाच ॥ ॥&lt;br&gt;&#xA;परितुष्टोस्मि ते दैत्य शौर्येण शिवसंश्रयात् ॥&lt;br&gt;&#xA;वरं वरय भद्रं ते यदिच्छसि महामते ॥ २ ॥&lt;br&gt;&#xA;॥ कुश उवाच ॥ ॥&lt;br&gt;&#xA;यथा पूज्यो महादेवो मम त्वं च तथा हरे ॥&lt;br&gt;&#xA;एक एव द्विधामूर्तिस्तस्मात्त्वां वरयाम्यहम् ॥ ३ ॥&lt;br&gt;&#xA;शिवलिङ्गं त्वया नाथ स्थापितं यन्ममोपरि ॥&lt;br&gt;&#xA;मम नाम्ना भवतु च कुशेश्वर इति स्मृतम् ॥४॥&lt;br&gt;&#xA;अनुग्राह्यो यद्यहं ते मम कीर्तिर्भवत्वियम् ॥&lt;br&gt;&#xA;एवं भविष्यतीत्युक्तस्तत्रैवावस्थितोऽसुरः ॥ ५ ॥&lt;br&gt;&#xA;ततोऽन्यदानवान्सर्वान्प्रेषयामास माधवः ॥&lt;br&gt;&#xA;रसातलगता केचित्केचिद्विष्णुं समागताः ॥ ६ ॥&lt;br&gt;&#xA;अनन्तः संस्थितस्तत्र विष्णुश्च तदनन्तरम् ॥&lt;br&gt;&#xA;ज्ञात्वा विमुक्तिदं तीर्थं दुर्वासा मुनिपुङ्गवः ॥ ७ ॥&lt;br&gt;&#xA;गोमत्यां चक्रतीर्थे च भगवांश्च त्रिविक्रमः ॥&lt;br&gt;&#xA;तेन तन्मुक्तिदं मत्वा दुर्वासास्तत्र संस्थितः ॥ ८ ॥&lt;br&gt;&#xA;एवं त्रिविक्रमः स्वामी तदाप्रभृति संस्थितः ॥&lt;br&gt;&#xA;कलौ पुनः कलान्यासात्कृष्णत्वमगमत्प्रभुः ॥ ९ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;पूजाविधिं हरेर्विप्राः शृणुध्वं सुसमाहिताः ॥&lt;br&gt;&#xA;विशेषात्फलदः प्रोक्तः पूजितो मधुमाधवे ॥ 7.4.21.१० ॥&lt;br&gt;&#xA;मधुसूदनीं नरो यस्तु द्वारवत्यां करोति च ॥&lt;br&gt;&#xA;पूजयेत्कृष्णदेवं च स्नापयित्वा विलिप्य च ॥ ११ ॥&lt;br&gt;&#xA;गन्धैश्च वाससाऽऽच्छाद्य धूपैर्दीपैरनेकधा ॥&lt;br&gt;&#xA;नैवेद्यैर्भूषणैश्चैव ताम्बूलेन फलेन च ॥ १२ ॥&lt;br&gt;&#xA;आरार्तिकेन सम्पूज्य दण्डवत्प्रणिपत्य च ॥&lt;br&gt;&#xA;घृतेन दीपकं दत्त्वा रात्रौ जागरणं तथा ॥&lt;br&gt;&#xA;कुर्य्याच्च गीतवादित्रैस्तथा पुस्तकवाचकैः ॥ १३ ॥&lt;br&gt;&#xA;कृत्वा चैवं विधिं भक्त्या सर्वान्कामानवाप्नु यात् ॥ १४ ॥&lt;br&gt;&#xA;तथा नभसि सम्पूज्य पवित्रारोपणेन च ॥&lt;br&gt;&#xA;पितॄणां चाक्षया तृप्तिः सफलाः स्युर्मनोरथाः ॥ १५ ॥&lt;br&gt;&#xA;प्रबोधवासरे प्राप्ते कार्तिके द्विज सत्तमाः ॥&lt;br&gt;&#xA;सम्पूज्य कृष्णं देवेशं परां गतिमवाप्नुयात् ॥ १६ ॥&lt;br&gt;&#xA;तथा नभस्ये सम्पूज्य पवित्रारोपणेन च ॥&lt;br&gt;&#xA;सर्वान्कामानवाप्नोति विष्णुलोकं च गच्छति ॥ १७ ॥&lt;br&gt;&#xA;युगादिषु च सम्पूज्य ह्ययने दक्षिणोत्तरे ॥&lt;br&gt;&#xA;आषाढज्येष्ठमाघेषु पौषादिद्वादशीषु च ॥ १८ ॥&lt;br&gt;&#xA;कलौ कृष्णं पूजयित्वा गोमत्युदधिसङ्गमे ॥&lt;br&gt;&#xA;विमलं लोकमाप्नोति यत्र गत्वा न शोचति ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये गोमतीतीरस्थ क्षेत्रस्थ भगवत्पूजामाहात्म्यवर्णनन्नामैकविंशतितमोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ रुक्मिणीपूजनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/022_rukmiNIpUjanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/022_rukmiNIpUjanamAhAtmyavarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;शृणुध्वं द्विजशार्दूला यथावत्कथयामि वः ॥&lt;br&gt;&#xA;स्नापयित्वा जगन्नाथं तथा गन्धैर्विलिप्य च ॥&lt;br&gt;&#xA;पूजयित्वा तुलस्या तु भूषयित्वा च भूषणैः ॥ १ ॥&lt;br&gt;&#xA;नैवेद्येन च सन्तर्प्य तथा नीराजनादिभिः ॥&lt;br&gt;&#xA;दुर्वाससं तथा पूज्य पुण्डरीकाक्षमेव च ॥२॥&lt;br&gt;&#xA;अनन्तं वैनतेयादीन्भक्त्या सम्पूज्य मानवः ॥&lt;br&gt;&#xA;दद्याद्दानं स्वशक्त्या च वित्तशाठ्यविवर्जितः ॥ ३ ॥&lt;br&gt;&#xA;दीनान्धकृपणांस्तत्र तर्पयेच्च समाश्रितान् ॥ ४ ॥&lt;br&gt;&#xA;रुक्मिणीं च ततो गच्छेद्विदर्भतनयां नरः ॥&lt;br&gt;&#xA;उपहृत्योपहारांश्च बलिभिर्गन्धदीपकैः ॥ ५ ॥&lt;br&gt;&#xA;पीडयन्ति ग्रहास्तावद्व्याधयोऽभिभवन्ति च ॥&lt;br&gt;&#xA;भक्त्या न पश्यति नरो यावत्कृष्णप्रियां कलौ ॥ ६ ॥&lt;br&gt;&#xA;उपसर्गभयं तावद्दुःखं च भूतसम्भवम् ॥&lt;br&gt;&#xA;भक्त्या न पश्यति नरो यावत्कृष्णप्रियां कलौ ॥ ७ ॥&lt;br&gt;&#xA;भवेद्दरिद्री दुःखी च तावद्वै परयाचकः ॥&lt;br&gt;&#xA;भक्त्या न पश्यति नरो यावत्कृष्णप्रियां कलौ ॥ ८ ॥&lt;br&gt;&#xA;तावन्मृतप्रजा नारी दुर्भाग्या दुःखसंयुता ॥&lt;br&gt;&#xA;भक्त्या न पश्यति यदा नारीकृष्णप्रियां तथा ॥ ९ ॥&lt;br&gt;&#xA;तावच्छत्रुभयं पुंसां गृहभङ्गं च मूर्खता ॥&lt;br&gt;&#xA;भक्त्या न पश्यति नरो यावत्कृष्णप्रियां कलौ॥7.4.22.१०॥&lt;br&gt;&#xA;सम्पूज्य क्रृष्णं विधिवद्रुक्मिणीं पूजयेत्ततः ॥&lt;br&gt;&#xA;स्नापयेद्दधिदुग्धाभ्यां मधुशर्करया तथा ॥ ११ ॥&lt;br&gt;&#xA;घृतेन विविधैर्गन्धैस्तथैवेक्षुरसेन च ॥&lt;br&gt;&#xA;तीर्थोदकेन संस्नाप्य सर्वान्कामानवाप्नुयात् ॥ १२ ॥&lt;br&gt;&#xA;एवं यः स्नापये द्देवीं रुक्मिणीं क्रृष्णवल्लभाम् ॥&lt;br&gt;&#xA;न तस्य दुर्ल्लभं किञ्चिदिह लोके परत्र च ॥ १३ ॥&lt;br&gt;&#xA;श्रीखण्डकुङ्कुमेनैव तथा मृगमदेन च ॥&lt;br&gt;&#xA;विलेपयेदपुत्रस्तु स पुत्रं लभते धुवम् ॥ १४ ॥&lt;br&gt;&#xA;सदा स भोगी भवति रूपवाञ्जनपूजितः ॥&lt;br&gt;&#xA;पूजयेन्मालतीपुष्पैः शतपत्रैः सुगन्धिभिः ॥ १५ ॥&lt;br&gt;&#xA;करवीरैर्मल्लिकाभिश्च चम्पकैस्तु विशेषतः ॥&lt;br&gt;&#xA;कमलैर्वारिसम्भूतैः केतकीभिश्च पाटलैः ॥ १६ ॥&lt;br&gt;&#xA;धूपेनागुरुणा चैव पूजयेद्गौग्गु लेन च ॥&lt;br&gt;&#xA;वस्त्रैः सुकोमलैः शुभ्रैर्नानादेशसमुद्भवैः ॥ १७ ॥&lt;br&gt;&#xA;भक्त्या सञ्छाद्य वैदर्भीं रुक्मिणीं कृष्णवल्लभाम् ॥&lt;br&gt;&#xA;भूषणैर्भूषयेद्देवीं मणिरत्न समन्वितैः ॥ १८ ॥&lt;br&gt;&#xA;तस्मिन्कुले नाऽसुखः स्यान्नाऽधर्मो नाऽधनस्तथा ॥&lt;br&gt;&#xA;नाऽपुत्रो न विकर्मस्थः कितवो नीचसेवकः ॥ १९ ॥&lt;br&gt;&#xA;यैः पूजिता जगन्माता रुक्मिणी मानवैः कलौ ॥&lt;br&gt;&#xA;नैवेद्यैर्भक्ष्यभोज्याद्यैर्देवी मे प्रीयतामिति ॥&lt;br&gt;&#xA;ताम्बूलं च सकर्पूरं भावेन विनिवेदयेत् ॥ 7.4.22.२० ॥&lt;br&gt;&#xA;गृहीत्वा च फलं शुभ्रं ह्यक्षतैश्च समन्वितम्॥&lt;br&gt;&#xA;मन्त्रेणानेन वै विप्रा ह्यर्घ्यं दद्याद्विधानतः ॥ २१ ॥&lt;br&gt;&#xA;कृष्णप्रिये नमस्तुभ्यं विदर्भाधिपनन्दिनि ॥&lt;br&gt;&#xA;सर्वकामप्रदे देवि गृहाणार्घ्यं नमोऽस्तु ते ॥ २२ ॥&lt;br&gt;&#xA;आरार्तिकं ततः कुर्याज्ज्वलन्तं भावनान्वितः ॥&lt;br&gt;&#xA;नीराजनं प्रकर्तव्यं कर्पूरेण विशेषतः ॥ २३ ॥&lt;br&gt;&#xA;शङ्खे कृत्वा तु पानीयं भ्रामयेद्भावसंयुतः ॥&lt;br&gt;&#xA;भ्रामयित्वा च शिरसा धारणीयं विशुद्धये ॥ २४ ॥&lt;br&gt;&#xA;दण्डवत्प्रणमेद्भूमौ नमः कृष्णप्रियेति च ॥&lt;br&gt;&#xA;विप्रपत्नीश्च विप्रांश्च पूजयेच्छक्तितो द्विजाः॥ २५ ॥&lt;br&gt;&#xA;ग्रीवासूत्रकसिन्दूरैर्वासोभिः कञ्चुकैस्तथा ॥&lt;br&gt;&#xA;सुगन्धकुसुमैरर्च्य कुङ्कुमेन विलिप्य च ॥ २६ ॥&lt;br&gt;&#xA;कौसुम्भकैः कज्जलेन ताम्बूलेन च तोषयेत् ॥&lt;br&gt;&#xA;भक्ष्यैर्भोज्यैमोदकैश्च इक्षुभिर्मधुसर्पिभिः ॥ २७ ॥&lt;br&gt;&#xA;प्रीतो भवति देवेशो रुक्मिण्या सह केशवः ॥&lt;br&gt;&#xA;विशेषतः फलानीह दातव्यानि द्विजोत्तमाः ॥ २८ ॥&lt;br&gt;&#xA;उन्मत्तकं ततो देवं द्वारपालं प्रपूजयेत् ॥&lt;br&gt;&#xA;स्नापयित्वा सुगन्धेन कुङ्कुमेन विलिप्य च ॥ २९ ॥&lt;br&gt;&#xA;धूपेन धूपयित्वा तु पुष्पाद्यैः सम्प्रपूजयेत ॥&lt;br&gt;&#xA;नैवेद्यैर्भक्ष्यभोज्यैश्च मांसेन सुरया तथा ॥ 7.4.22.३० ॥&lt;br&gt;&#xA;प्रभूतबलिभिश्चैव पिष्टेन विविधेन च ॥&lt;br&gt;&#xA;योगिनीनां चतुःषष्टिं तस्मिन्पीठे प्रपूजयेत् ॥ ३१ ॥&lt;br&gt;&#xA;अर्चयेद्धरसिद्धिं च क्षेत्रपालं च सर्वशः ॥&lt;br&gt;&#xA;विरूपस्वामिनीं तत्र तथा वै सप्तमातरः ॥ ३२ ॥&lt;br&gt;&#xA;अष्टमूर्तीः कृष्णपत्नीः पीठे तस्मिन्प्रपूजयेत् ॥&lt;br&gt;&#xA;रुक्मिणीं सत्यभामां च शुभां जाम्बवतीं तथा ॥ ३३ ॥&lt;br&gt;&#xA;मित्रविन्दां च कालिन्दीं भद्रां नाग्नजितीं तथा ॥&lt;br&gt;&#xA;अष्टमीं लक्ष्मणां तत्र पूजयेत्कृष्णवल्लभाः ॥ ३४ ॥&lt;br&gt;&#xA;एताः सम्पूज्य विधिवत्सन्तर्प्य दधिपायसैः ॥&lt;br&gt;&#xA;गीतवादित्रघोषेण दीपैर्जागरणेन च ॥ ३५ ॥&lt;br&gt;&#xA;पुत्र पौत्रसमायुक्तो धनधान्यसमन्वितः ॥&lt;br&gt;&#xA;सर्वान्कामानवाप्नोति तस्य विष्णुः प्रसीदति ॥ ३६ ॥&lt;br&gt;&#xA;किं तस्य वहुदानैस्तु किं व्रतैर्नियमैस्तथा ॥&lt;br&gt;&#xA;येन दृष्टा जगन्माता रुक्मिणी कृष्णवल्लभा ॥ ३७ ॥&lt;br&gt;&#xA;किं यज्ञैर्बहुभिस्तस्य सम्पूर्णवरदक्षिणैः ॥&lt;br&gt;&#xA;येन दृष्टा जगन्माता रुक्मिणी कृष्णवल्लभा ॥ ३८ ॥&lt;br&gt;&#xA;तेन दत्तं हुतं तेन जप्तं तेन सनातनम् ॥&lt;br&gt;&#xA;येन दृष्टा जगन्माता रुक्मिणी कृष्णवल्लभा ॥३९॥&lt;br&gt;&#xA;हेलया तेन सम्प्राप्ताः सिद्धयोऽष्टौ न संशयः ॥&lt;br&gt;&#xA;गत्वा द्वारवतीं येन दृष्टा केशववल्लभा ॥ 7.4.22.४० ॥&lt;br&gt;&#xA;सफलं जीवितं तस्य सफलाश्च मनोरथाः ॥&lt;br&gt;&#xA;कलौ कृष्णपुरीं गत्वा दृष्ट्वा माधववल्लभाम् ॥ ४१ ॥&lt;br&gt;&#xA;देव राज्येन किं तस्य तथा मुक्तिपदेन च ॥&lt;br&gt;&#xA;न दृष्टा चेज्जगन्माता रुक्मिणी कृष्णवल्लभा ॥ ४२ ॥&lt;br&gt;&#xA;तस्मात्सर्वप्रयत्नेन रुक्मिणी कृष्णवल्लभा ॥&lt;br&gt;&#xA;सदाऽर्चनीया मनुजैर्द्रष्टव्या सर्वकामदा॥४३॥&lt;br&gt;&#xA;विशेषतः पूजनीया नवरात्रे सदाश्विने ॥&lt;br&gt;&#xA;नवम्यां तु नरैर्यैस्तु पूजिता हरिवल्लभा॥४१॥&lt;br&gt;&#xA;स्नानगन्धादि वस्त्रैस्तु प्रभूतबलिभिस्तथा ॥&lt;br&gt;&#xA;गीतवादित्रघोषेण दीपजागरणेन च ॥&lt;br&gt;&#xA;तोषिता भीष्मकसुता सर्वान्कामान्प्रयच्छति ॥ ४५ ॥&lt;br&gt;&#xA;तथा दीपोत्सवदिने चतुर्द्दश्यां समाहितः ॥&lt;br&gt;&#xA;पूजयित्वा यथाशास्त्रमीप्सितं लभते फलम् ॥ ४६ ॥&lt;br&gt;&#xA;माघमासे सिताष्टम्यां कन्दर्प्पजननी तु यैः ॥&lt;br&gt;&#xA;पूजिता गन्धपुष्पाद्यैरुपहारैरनेकशः ॥&lt;br&gt;&#xA;सफलं जीवितं तेषां सफलाश्च मनोरथाः ॥ ४७ ॥&lt;br&gt;&#xA;द्वादश्यां चैत्रमासे तु कृष्णेन सह रुक्मिणीम् ॥&lt;br&gt;&#xA;ये पश्यन्ति नरा देवीं रुक्मिणीं मधुमाधवे ॥&lt;br&gt;&#xA;कृष्णेन सह गच्छन्तीं धन्यास्ते मानवा भुवि ॥४८॥&lt;br&gt;&#xA;पुत्रपौत्रसमायुक्ता धनधान्यसमन्विताः॥&lt;br&gt;&#xA;जीविते व्याधिनिर्मुक्ताः पदं गच्छन्त्यनामयम् ॥ ४९ ॥&lt;br&gt;&#xA;ज्येष्ठाष्टम्यां नरैर्यैस्तु पूजिता कुष्णवल्लभा ॥&lt;br&gt;&#xA;तेषां मनोरथावाप्तिर्जायते नात्र संशयः ॥ 7.4.22.५० ॥&lt;br&gt;&#xA;तथा भाद्रपदे मासि मातुः पूजा कृता तु यैः ॥&lt;br&gt;&#xA;सर्वपापविनिर्मुक्ता यान्ति विष्णुपदे नराः ॥ ५१ ॥&lt;br&gt;&#xA;कार्त्तिके मासि द्वादश्यां रुक्मिणीं कृष्णसंयुताम् ॥&lt;br&gt;&#xA;ये पश्यन्ति नरास्तेषां न भयं विद्यते क्वचित् ॥ ५२ ॥&lt;br&gt;&#xA;यस्त्वेकत्र स्थितां पश्येद्रुक्मिणीं कृष्णसंयुताम् ॥&lt;br&gt;&#xA;सफलं जीवितं तस्य ह्यक्षया पुत्रसन्ततिः ॥&lt;br&gt;&#xA;अक्षयं धनधान्यं च कदा नैव दरिद्रता ॥ ५३ ॥&lt;br&gt;&#xA;य एवं रुक्मिणीं पश्येत्पूजयेत्कृष्णवल्लभाम् ॥&lt;br&gt;&#xA;सर्वपापविनिर्मुक्तो विष्णुलोकं स गच्छति ॥ ५४ ॥&lt;br&gt;&#xA;यः स्नायात्सर्वतीर्थेषु दानं शक्त्या ददाति यः ॥&lt;br&gt;&#xA;तस्य पुण्यफलं चैव लोके यज्जायते द्विजाः ॥&lt;br&gt;&#xA;कथितं तदशेषेण कलौ कृष्णस्य संस्थितौ ॥ ५५ ॥&lt;br&gt;&#xA;द्वारावतीं विना विप्रा मुक्तिर्न प्राप्यते कलौ ॥&lt;br&gt;&#xA;पुराणसंहितामेतां कृतवान्बलिबन्धनः ॥&lt;br&gt;&#xA;ददौ स तु प्रसादेन पूर्वं मह्यं द्विजोत्तमाः ॥ ५६ ॥&lt;br&gt;&#xA;इहार्थे च पुरा प्रोक्तं इतिहासो द्विजोत्तमाः ॥&lt;br&gt;&#xA;प्रद्युम्नेन सुसंवादे मार्कण्डेन महात्मना ॥ ५७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये रुक्मिणीपूजनमाहात्म्यवर्णनन्नाम द्वाविंशतितमोऽध्यायः ॥ २२ ॥ छ ॥ ॥&lt;/p&gt;</description>
    </item>
    <item>
      <title>०२३ तुलसीधारणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/023_tulasIdhAraNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/023_tulasIdhAraNamAhAtmyavarNanam/</guid>
      <description>&lt;p&gt;॥ मार्कण्डेय उवाच ॥ ॥&lt;br&gt;&#xA;द्वारकायाश्च माहात्म्यमिन्द्रद्युम्न निबोध मे ॥&lt;br&gt;&#xA;कलौ निवसते यत्र क्लेशहा रुक्मिणीपतिः ॥ १ ॥&lt;br&gt;&#xA;कलौ कृष्णस्य माहात्म्यं ये शृण्वन्ति पठन्ति च ॥&lt;br&gt;&#xA;न तेषां जायते वासो यमलोके युगाष्टकम् ॥ २ ॥&lt;br&gt;&#xA;नित्यं कृष्णकथा यस्य प्राणादपि गरीयसी ॥&lt;br&gt;&#xA;न तस्य दुर्ल्लभं किञ्चिदिह लोके परं नृप ॥ ३ ॥&lt;br&gt;&#xA;मन्वन्तरसहस्रैस्तु काशीवासेन यत्फलम् ॥&lt;br&gt;&#xA;तत्फलं द्वारकावासे वसतां पञ्चभिर्दिनैः ॥ ४ ॥&lt;br&gt;&#xA;कलौ निवसते यस्तु श्वपचो द्वारकां यदि ॥&lt;br&gt;&#xA;यतीनां गतिमाप्नोति प्राह ह्येवं प्रजापतिः ॥५ ॥&lt;br&gt;&#xA;द्वारकां गन्तुकामं यः प्रत्यहं कुरुते नरः ॥&lt;br&gt;&#xA;फलमाप्नोति मनुजः कुरुक्षेत्रसमुद्भवम् ॥ ६ ॥&lt;br&gt;&#xA;सोमग्रहे च यत्प्रोक्तं यत्फलं सोमनायके ॥&lt;br&gt;&#xA;दृष्ट्वा तत्फलमाप्नोति द्वारवत्यां जनार्द्दनम् ॥ ७ ॥&lt;br&gt;&#xA;पुष्करे कार्त्तिकीं कृत्वा यत्फलं वर्षकोटिभिः ॥&lt;br&gt;&#xA;तत्फलं द्वारकावासे दिनेनैकेन जायते ॥ ८ ॥&lt;br&gt;&#xA;द्वारकायां दिनैकेन दृष्टे देवकिनन्दने ॥&lt;br&gt;&#xA;फलं कोटिगुणं ज्ञेयमत्र लक्षशतोद्भवम् ॥ ९ ॥&lt;br&gt;&#xA;कलौ निवसतां भूप धन्यास्तेषां मनोरथाः ॥&lt;br&gt;&#xA;कृष्णस्य दर्शने नित्यं द्वारकागमने मतिः ॥ 7.4.23.१० ॥&lt;br&gt;&#xA;एकामपि द्वादशीं तु यः करोति नृपोत्तम ॥&lt;br&gt;&#xA;कृष्णस्य सन्निधौ भूप द्वारकायाः फलं शृणु ॥ ११ ॥&lt;br&gt;&#xA;धन्यास्ते कृतकृत्यास्ते ते जना लोकपावनाः ॥&lt;br&gt;&#xA;दृष्टं कृष्णमुखं यैस्तु पापकोट्ययुतापहम् ॥ १२ ॥&lt;br&gt;&#xA;यत्फलं व्रतसंयुक्तैर्वासरैः कृष्णसंयुतैः ॥&lt;br&gt;&#xA;यज्ञैर्दानैर्बृहद्भिश्च द्वारकायां तथैकया ॥ १३ ॥&lt;br&gt;&#xA;क्षीरस्नानं प्रकुर्वन्ति ये नराः कृष्ण मूर्धनि ॥&lt;br&gt;&#xA;शताश्वमेधजं पुण्यं बिन्दुना बिन्दुना स्मृतम् ॥ १४ ॥&lt;br&gt;&#xA;दधि क्षीराद्दशगुणं घृतं दध्नो दशोत्तरम् ॥&lt;br&gt;&#xA;घृताद्दशगुणं क्षौद्रं क्षौद्राद्दशगुणोत्तरम् ॥॥ १५॥&lt;br&gt;&#xA;पुष्पोदकं च रत्नोदं वर्द्धनं च दशोत्तरम्॥&lt;br&gt;&#xA;मन्त्रोदकं च गन्धोदं तथैव नृपसत्तम॥ १६ ॥&lt;br&gt;&#xA;इक्षो रसेन स्नपनं शतवाजिमखैः समम्॥&lt;br&gt;&#xA;तथैव तीर्थनीरं स फलं यच्छति भूमिप ॥१७ ॥&lt;br&gt;&#xA;कृष्णं स्नानार्द्रगात्रं च वस्त्रेण परिमार्जति॥&lt;br&gt;&#xA;तस्य लक्षार्जितस्यापि भवेत्पापस्य मार्जनम्॥ १८ ॥&lt;br&gt;&#xA;स्नापयित्वा जगन्नाथं पुष्पमालावरोहणम् ॥&lt;br&gt;&#xA;कुरुते प्रतिपुष्पं तु स्वर्णनिष्कायुतं फलम् ॥ १९ ॥&lt;br&gt;&#xA;स्नानकाले तु देवस्य शङ्खादीनां तु वादनम् ।&lt;br&gt;&#xA;कुरुते ब्रह्मलोके तु वसते ब्रह्मवासरम् ॥ 7.4.23.२० ॥&lt;br&gt;&#xA;स्नानकाले स कृष्णस्य पठेन्नामसहस्रकम् ॥&lt;br&gt;&#xA;प्रत्यक्षरं लभेत्प्रेष्टं कपिलागोशतोद्भवम् ॥ २१ ॥&lt;br&gt;&#xA;फलमेतन्महीपाल गीतायाः परिकीर्तितम् ॥&lt;br&gt;&#xA;गजेन्द्रमोक्षणेनैवं स्तवराजेन कीर्त्तितम् ॥ २२ ॥&lt;br&gt;&#xA;स्तवैर्ऋषिकृतैरन्यैः पठितैश्च नराधिप ॥&lt;br&gt;&#xA;तोषमाप्नोति देवेशः सर्वान्कामान्प्रयच्छति ॥ २३ ॥&lt;br&gt;&#xA;किं पुनर्वेदपाठं तु स्नानकाले करोति यः ॥&lt;br&gt;&#xA;तस्य यल्लभते पुण्यं न ज्ञातं नरनायक ॥ २४ ॥&lt;br&gt;&#xA;स्नान काले च सम्प्राप्ते कृष्णस्याग्रे तु नर्तनम् ॥&lt;br&gt;&#xA;गीतं चैव पुनस्तत्र स्तवनं वदनेन हि ॥२५ ॥&lt;br&gt;&#xA;स्नानकाले तु कृष्णस्य जयशब्दं करोति यः ॥&lt;br&gt;&#xA;करताल समायुक्तं गीतनृत्यं करोति च ॥२६॥&lt;br&gt;&#xA;तत्र चेष्टां प्रकुर्वाणो हसते जल्पतेऽपि वा ॥&lt;br&gt;&#xA;मुक्तं तेन परं मातुर्योनियन्त्रस्य निर्गमम् ॥ २७ ॥&lt;br&gt;&#xA;नोत्तानशायी भवति मातुरङ्के नरेश्वर ॥&lt;br&gt;&#xA;गुणान्पठति कृष्णस्य यः काले स्नानकर्मणः ॥ २८ ॥&lt;br&gt;&#xA;चन्दनागुरुमिश्रेण कङ्कुमेन सुगन्धिना ॥&lt;br&gt;&#xA;विलेपयति यः कृष्णं कर्पूरमृगनाभिना ॥&lt;br&gt;&#xA;कल्पं तु भवने विष्णोर्वसते पितृभिः सह ॥२९॥&lt;br&gt;&#xA;प्रत्येकं चन्दनादीनामिन्द्रद्युम्न न चान्यथा ॥&lt;br&gt;&#xA;नानादेशसमुद्भूतैः सुवस्त्रैश्च सुकोमलैः ॥ 7.4.23.३० ॥&lt;br&gt;&#xA;धूपयित्वा सुगन्धैश्च यो धूपयति मानवः ॥&lt;br&gt;&#xA;मन्वन्तराणि वसते तत्सङ्ख्यानि हरेर्गृहे ॥३१॥&lt;br&gt;&#xA;स्वशक्त्या देवदेवेशं भूषणैर्भूषयन्ति च ॥&lt;br&gt;&#xA;हेमजैरतुलैः शुभ्रैर्मणिजैश्च सुशोभनैः ॥ ३२ ॥&lt;br&gt;&#xA;तेषां फलं महाराज रुद्राश्च वासवादयः ॥ ३३ ॥&lt;br&gt;&#xA;जानन्ति मुनयो नैव वर्जयित्वा तु माधवम् ॥&lt;br&gt;&#xA;येऽर्चयन्ति जगन्नाथं कृष्णं कलिमलापहम् ॥&lt;br&gt;&#xA;केतकीतुलसीपत्रैः पुष्पैर्मालतिसम्भवैः ॥ ३४ ॥&lt;br&gt;&#xA;तद्देशसम्भवैश्चान्यैर्भूरिभिः कुसुमैर्नृप ॥&lt;br&gt;&#xA;एकैकं नृप शार्दूल राजसूयसमं स्मृतम् ॥ ३५ ॥&lt;br&gt;&#xA;ये कुर्वन्ति नराः पूजां स्वशक्त्या रुक्मिणीपतेः ॥&lt;br&gt;&#xA;क्रीडन्ति विष्णुलोके ते मन्वतरशतं नराः ॥ ३६ ॥&lt;br&gt;&#xA;यः पुनस्तुलसीपत्रैः कोमलमञ्जरीयुतैः ॥&lt;br&gt;&#xA;पूजयेच्छ्रद्धया यस्तु कृष्णं देवकिनन्दनम् ॥ ३७ ॥&lt;br&gt;&#xA;या गतिर्योगयुक्तानां या गतिर्योगशालिनाम् ॥&lt;br&gt;&#xA;या गतिर्दानशीलानां या गतिस्तीर्थसेविनाम् ॥ ३८ ॥&lt;br&gt;&#xA;या गतिर्मातृभक्तानां द्वादशीं वेधवर्जिताम् ॥&lt;br&gt;&#xA;कुर्वतां जागरं विष्णोर्नृत्यतां गायतां फलम् ॥३९॥&lt;br&gt;&#xA;वैष्णवानां तु भक्तानां यत्फलं वेदवादिनाम् ॥&lt;br&gt;&#xA;पठतां वैष्णवं शास्त्रं वैष्णवानां तु यच्छताम् ॥ 7.4.23.४० ॥&lt;br&gt;&#xA;तुलसीमालया कृष्णः पूजितो रुक्मिणी पतिः ॥&lt;br&gt;&#xA;फलमेतन्महीपाल यच्छते नात्र सशयः ॥ ४१ ॥&lt;br&gt;&#xA;यथा लक्ष्मीः प्रिया विष्णोस्तुलसी च ततोऽधिका ॥&lt;br&gt;&#xA;द्वारकायां समुत्पन्ना विशेषेण फलाधिका ॥ ४२ ॥&lt;br&gt;&#xA;यत्र तत्र स्थितो विष्णुस्तुलसीदलमालया ॥&lt;br&gt;&#xA;पूजितो द्वारकातुल्यं पुण्यं स यच्छते कलौ ॥ ४३ ॥&lt;br&gt;&#xA;योऽर्चयेत्केतकीपत्रैः कृष्णं कलिमलापहम् ॥&lt;br&gt;&#xA;पत्रेपत्रेऽश्वमेधस्यफलं यच्छति भूभुज ॥४४॥&lt;br&gt;&#xA;योऽर्चयेन्मालतीपुष्पैः कृष्णं त्रिभुवनेश्वरम् ॥&lt;br&gt;&#xA;तेनाप्तं नास्ति सन्देहो यत्फलं दुर्लभं हरेः ॥ ४५ ॥&lt;br&gt;&#xA;ऋतुकालोद्भवैः पुष्पैर्योऽर्चयेद्रुक्मिणीपतिम् ॥&lt;br&gt;&#xA;सर्वान्कामानवाप्नोति दुर्लभान्देवमानुषैः ॥ ४६ ॥&lt;br&gt;&#xA;कृष्णेनागुरुणा कृष्णं धूपयन्ति कलौ युगे ॥&lt;br&gt;&#xA;सकर्पूरेण राजेन्द्र कृष्णतुल्या भवन्ति ते ॥ ४७ ॥&lt;br&gt;&#xA;साज्येन गुग्गुलेनापि सुगन्धेन जनार्द्दनम् ॥&lt;br&gt;&#xA;धूपयित्वा नरो याति पदं भूयः सदा शिवम् ॥ ४८ ॥&lt;br&gt;&#xA;यो ददाति महीपाल कृष्णस्याग्रे तु दीपकम् ॥&lt;br&gt;&#xA;पातकं तु समुत्सृज्य ज्योतीरूपं लभेत्पदम् ॥ ४९ ॥&lt;br&gt;&#xA;द्वारे कृष्णस्य यो नित्यं दीपमालां करोति हि ॥&lt;br&gt;&#xA;सप्तद्वीपवतीराज्यं द्वीपेद्वीपे फलं लभेत् ॥ 7.4.23.५० ॥&lt;br&gt;&#xA;नैवेद्यानि मनोज्ञानि कृष्णाय विनिवेदयेत् ॥&lt;br&gt;&#xA;कल्पान्तं तत्पितॄणां हि तृप्तिर्भवति शाश्वती ॥ ५१ ॥&lt;br&gt;&#xA;फलानि यच्छते यो वै सुहृद्यानि नरेश्वर ॥&lt;br&gt;&#xA;जायन्ते तस्य कल्पान्तं सफलास्तु मनोरथाः ॥ ५२ ॥&lt;br&gt;&#xA;ताम्बूलं तु सकर्पूरं सपूगं नरनायक ॥&lt;br&gt;&#xA;कृष्णाय यच्छते यो वै पदं तस्याग्निदैवतम् ॥ ५३ ॥&lt;br&gt;&#xA;सनीरं कर्पुरोपेतं कुम्भं कृष्णाग्रतो न्यसेत् ॥&lt;br&gt;&#xA;कल्पान्ते न जलापेक्षां कुर्वन्ति च पितामहाः ॥५४॥&lt;br&gt;&#xA;व्यजनेनाथ वस्त्रेण सुभक्त्या मातरिश्वना ॥&lt;br&gt;&#xA;देवदेवस्य राजेन्द्र कुरुते धर्मवारणम्॥५९॥&lt;br&gt;&#xA;तत्कुले नास्ति पापिष्ठो न च लोके यमस्य च ॥&lt;br&gt;&#xA;वायुलोकान्महीपाल न पुनर्विद्यते गतिः॥५६॥&lt;br&gt;&#xA;कृष्णवेश्मनि यः कुर्य्यात्सधूपं पुष्पमण्डपम् ॥&lt;br&gt;&#xA;सपुष्पकविमानैस्तु क्रीडते कोटिभिर्द्दिवि॥५७॥&lt;br&gt;&#xA;चलच्चामरवातेन कृष्णं यस्तोषयेन्नरः ॥&lt;br&gt;&#xA;तस्योत्तमाङ्गं देवेशश्चुम्बते स्वमुखेन हि ॥५८॥&lt;br&gt;&#xA;यः कुर्यात्कृष्णभवनं कदलीस्तम्भशोभितम् ॥ ॥&lt;br&gt;&#xA;वसत्यर्कलोके तु यावद्वसति मेदिनी ॥ ५९ ॥&lt;br&gt;&#xA;धूपं चन्दनमालां तु कुरुते कृष्णसद्मनि ॥&lt;br&gt;&#xA;देवकन्यायुतैर्लक्षैः सेव्यते सुरनायकैः ॥ 7.4.23.६० ॥&lt;br&gt;&#xA;ध्वजमारोपयेद्यस्तु प्रासादोपरि भक्तितः ॥&lt;br&gt;&#xA;तस्य ब्रह्मपदे वासः क्रीडते ब्रह्मणा सह ॥ ६१ ॥&lt;br&gt;&#xA;प्राङ्गणं वर्णकोपेतं स्वस्तिकैश्च समन्वितैः ॥&lt;br&gt;&#xA;देवदेवस्य कुरुते क्रीडते भुवनत्रये॥६२॥&lt;br&gt;&#xA;यो दद्यान्मण्डपे पुष्पप्रकरं रुक्मिणीपतेः॥&lt;br&gt;&#xA;देवोद्यानेषु सर्वेषु क्रीडते नरनायकैः॥६३॥&lt;br&gt;&#xA;प्रासादे देवदेवस्य चित्रकर्म करोति यः॥&lt;br&gt;&#xA;वसते रुद्रलोके तु यावत्तिष्ठन्ति सागराः॥६४॥&lt;br&gt;&#xA;दद्याच्चन्द्रमयं यस्तु कृष्णोपरि नरेश्वर॥&lt;br&gt;&#xA;वसते द्वारकां यावत्सोमलोके स तिष्ठति ॥६५ ॥&lt;br&gt;&#xA;छत्रं बहुशलाकं तु किङ्किणीवस्रगुण्ठितम् ॥&lt;br&gt;&#xA;दिव्यरत्नैश्च संयुक्तं हेमदण्डसमन्वितम् ॥ ६६ ॥&lt;br&gt;&#xA;समर्पयति कृष्णाय च्छत्रं लक्षार्बुदैर्वृतम् ॥&lt;br&gt;&#xA;अमरैः सहितः सर्वैः क्रीडते पितृभिः सह ॥ ६७ ॥&lt;br&gt;&#xA;दद्यान्नरविमानं तु कृष्णाय नरनायक ॥&lt;br&gt;&#xA;सत्कृतो धनदेनैव वसते ब्रह्मवासरम् ॥ ६८ ॥&lt;br&gt;&#xA;कृता पूजा दिकं भूप ज्वलन्तं कृष्णमूर्द्धनि ॥&lt;br&gt;&#xA;आरार्तिकं प्रकुर्वाणो मोदते कृष्णसन्निधौ ॥ ६९ ॥&lt;br&gt;&#xA;दीप्तिमन्तं सकर्पूरं करोत्यारार्तिकं नृप ॥&lt;br&gt;&#xA;कृष्णस्य वसते लोके सप्तकल्पानि मानवः ॥ 7.4.23.७० ॥&lt;br&gt;&#xA;धृत्वा शङ्खोदकं यस्तु भ्रामयेत्केशवोपरि ॥&lt;br&gt;&#xA;सन्निधौ वसते विष्णोः कल्पान्तं क्षीरसागरे ॥ ७१ ॥&lt;br&gt;&#xA;एवं कृत्वा तु कृप्णस्य यः करोति प्रदक्षिणाम् ॥&lt;br&gt;&#xA;पठन्नामसहस्रं तु स्तवमन्यं पठन्नृप ॥&lt;br&gt;&#xA;सप्तद्वीपवतीपुण्यं लभते तु पदेपदे ॥ ७२ ॥&lt;br&gt;&#xA;कुर्य्याद्दण्डनमस्कारमश्वमेधायुतैः समम् ॥&lt;br&gt;&#xA;कृष्णं सन्तोषयेद्यस्तु सुगीतैर्मधुरैः स्वरैः ॥&lt;br&gt;&#xA;सामवेदफलं तस्य जायते नात्र संशयः ॥ ७३ ॥&lt;br&gt;&#xA;यो नृत्यति प्रहृष्टात्मा भावैर्बहु सुभक्तितः ॥&lt;br&gt;&#xA;स निर्द्दहति पापानि मन्वन्तरकृतान्यपि ॥ ७४ ॥&lt;br&gt;&#xA;यः कृष्णाग्रे महाभक्त्या कुर्य्यात्पुस्तकवाचनम् ॥&lt;br&gt;&#xA;प्रत्यक्षरं लभेत्पुण्यं कपिलाशतदानजम् ॥ ।७५॥&lt;br&gt;&#xA;ऋग्यजुःसामभिर्वाग्भिः कृष्णं सन्तोषयन्ति ये ॥&lt;br&gt;&#xA;कल्पान्तं ब्रह्मलोके तु ते वसन्ति द्विजोत्तमाः ॥ ७६ ॥&lt;br&gt;&#xA;योगशास्त्राणि वेदान्ता न्पुराणं कृष्णसन्निधौ ॥&lt;br&gt;&#xA;पठन्ति रविबिम्बं ते भित्त्वा यान्ति हरेर्लयम् ॥ ७७ ॥&lt;br&gt;&#xA;गीता नामसहस्रं तु स्तवराजो ह्यनुस्मृतिः ॥&lt;br&gt;&#xA;गजेन्द्रमोक्षणं चैव कृष्णस्यातीव वल्लभम् ॥ ७८ ॥&lt;br&gt;&#xA;श्रीमद्रागवतं यस्तु पठते कृष्णसन्निधौ ॥&lt;br&gt;&#xA;कुलकोटिशतैर्युक्तः क्रीडते योगिभिः सदा ॥ ७९ ॥&lt;br&gt;&#xA;यः पठेद्रामचरितं भारतं व्यासभाषितम् ॥&lt;br&gt;&#xA;पुराणानि महीपाल प्राप्तो मुक्तिं न संशयः ॥7.4.23.८०॥&lt;br&gt;&#xA;द्वादशीवासरे प्राप्त एवं कुर्वन्ति ये नराः ॥&lt;br&gt;&#xA;गीताद्यैः शतसाहस्रं पुण्यं यच्छति केशवः ॥ ८१॥&lt;br&gt;&#xA;जागरे कोटिगुणितं पुण्यं भवति भूभिप ॥&lt;br&gt;&#xA;वसतां द्वारकावासात्प्रत्यहं लभते फलम् ॥८२॥&lt;br&gt;&#xA;गोमतीनीरपूतानां कृष्णवक्त्रावलोकि नाम् ॥&lt;br&gt;&#xA;दर्शनात्पातकं तेषां याति वर्षशतार्जितम् ॥८३॥&lt;br&gt;&#xA;धन्यास्ते मानुषे लोके गोमत्युदधिवारिणा॥&lt;br&gt;&#xA;तर्पयन्ति पितॄन्देवान्गत्वा द्वारवतीं कलौ ॥ ॥८४॥&lt;br&gt;&#xA;गङ्गाद्वारे प्रयागे च गङ्गायां कुरुजाङ्गले ॥&lt;br&gt;&#xA;प्रभासे शुक्लतीर्थे च श्रीस्थले पुष्करेऽपि च ॥८५॥&lt;br&gt;&#xA;स्नानेन पिण्डदानेन पितॄणां तर्पणे कृते ॥&lt;br&gt;&#xA;तृप्तिर्भवति भूपाल तथा गोमतिदर्शनात् ॥८६॥&lt;br&gt;&#xA;योजनैर्बहुभिस्तिष्ठन्गोमतीति च यो वदेत् ॥&lt;br&gt;&#xA;चान्द्रायणसहस्रस्य फलमाप्नोति यत्नतः ॥ ८७ ॥&lt;br&gt;&#xA;धन्या द्वारवती लोके वहते यत्र गोमती ॥&lt;br&gt;&#xA;स्वयं तु तिष्ठते यत्र नित्यं रुक्मिणिवल्लभः ॥८८॥&lt;br&gt;&#xA;न स्नाता गोमतीतीरे कलौ पापेन मोहिताः ॥&lt;br&gt;&#xA;भविष्यति कथं तेषां पापबन्धस्य सङ्क्षयः ॥ ८९ ॥&lt;br&gt;&#xA;निर्मिता स्वर्गनिःश्रेणी कलौ कृष्णेन गोमती ॥&lt;br&gt;&#xA;मनसः प्रीतिजननी जन्तूनां नरसत्तम ॥ 7.4.23.९० ॥&lt;br&gt;&#xA;न दृश्यं स्वर्गसोपानं दृश्यते गोमतीसमम्॥&lt;br&gt;&#xA;सुखदं पापिनां पुंसां स्नानमात्रेण मोक्षदम् ॥ ९१ ॥&lt;br&gt;&#xA;गोमतीनीरसंयुक्तो यत्र गर्जति सागरः ॥&lt;br&gt;&#xA;तत्र गच्छेन्नरव्याघ्र कृष्णस्तिष्ठति यत्र वै॥ ९२ ॥&lt;br&gt;&#xA;यत्र चक्राङ्कितशिला गोमत्युदधिनिःसृताः ॥&lt;br&gt;&#xA;यच्छन्ति पूजिता मोक्षं तां पुरीं को न सेवते ॥ ९३ ॥&lt;br&gt;&#xA;यत्र चक्राङ्किता मृत्स्ना तिष्ठते निर्मला नृप ॥&lt;br&gt;&#xA;कलौ पापविनाशार्थं तां पुरीं को न सेवते ॥ ९४ ॥&lt;br&gt;&#xA;अप्रदृश्या पुरा लोके दैत्यदानवरक्षसाम् ॥&lt;br&gt;&#xA;शरण्या देवतादीनां पुरीं तां को न सेवते ॥ ९५ ॥&lt;br&gt;&#xA;त्यजते यां कलौ नैव कृष्णो देवकिनन्दनः ॥&lt;br&gt;&#xA;कर्मणा मनसा वाचा तां पुरीं को न सेवते ॥ ९६ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;शृणु राजन्प्रवक्ष्यामि कथां पापप्रणाशिनीम् ॥&lt;br&gt;&#xA;यां श्रुत्वा मुच्यते नूनं दुःखसंसार बन्धनात् ॥ ९७ ॥&lt;br&gt;&#xA;अवन्तीविषये पूर्वं ब्राह्मणो वेदपारगः ॥&lt;br&gt;&#xA;चन्द्रशर्मेति विख्यातः शिवभक्तः सदा नृप ॥ ९८ ॥&lt;br&gt;&#xA;मनसा कर्मणा वाचा नान्यं ध्याति सदाशिवात् ॥&lt;br&gt;&#xA;शैवाद्व्रताद्व्रतं नान्यत्करोति च नराधिप ॥ ९९ ॥&lt;br&gt;&#xA;नोपवासं हरिदिने कुरुते न व्रतं हरेः ॥&lt;br&gt;&#xA;विना चतुर्दशीं राजन्नान्यदेवसमुद्भवम् ॥ 7.4.23.१०० ॥&lt;br&gt;&#xA;यत्रयत्र शिवक्षेत्रं यत्र तीर्थं तु शाङ्करम् ॥&lt;br&gt;&#xA;तत्र गच्छति राजेन्द्र वैष्णवं नैव गच्छति ॥ १०१ ॥&lt;br&gt;&#xA;प्रतिवर्षं तु कुरुते सोमनाथस्य दर्शनम् ॥&lt;br&gt;&#xA;न जहाति विशेषेण सोमपर्व नरेश्वर ॥ १०२ ॥&lt;br&gt;&#xA;एवं प्रकुर्वतस्तस्य वर्षाणि नवसप्ततिः ॥&lt;br&gt;&#xA;गतानि किल राजेन्द्र शिवभक्तिं प्रकुर्वतः॥१०३॥&lt;br&gt;&#xA;कदाचित्सोमपर्वण्यागते सोमोपनायकम्॥&lt;br&gt;&#xA;नानादेशान्महीपाल ह्यसङ्ख्याताश्च मानवाः॥ १०४॥&lt;br&gt;&#xA;गताः कृष्णपुरीं सर्वे दृष्ट्वा सोमेश्वरं प्रभुम्॥&lt;br&gt;&#xA;आहूतस्तैश्चन्द्रशर्मा न गतो द्वारकां पुरीम्॥१०५॥&lt;br&gt;&#xA;शिवक्षेत्रात्परं तीर्थं नाहं मन्ये जग त्त्रये ॥&lt;br&gt;&#xA;नान्यदेवो मया ज्ञात ईश्वराद्देवनायकात् ॥ १०६ ॥&lt;br&gt;&#xA;विनाऽन्ये चन्द्रशर्माणं गतास्ते द्वारकां पुरीम् ॥&lt;br&gt;&#xA;अन्यस्मिन्दिवसे राजन्गच्छतः स्वगृहं प्रति ॥&lt;br&gt;&#xA;चक्रुस्ते दर्शनं स्वप्ने चन्द्रशर्मपितामहाः ॥ १०८ ॥&lt;br&gt;&#xA;प्रेतभूता महाकायाः क्षुत्क्षामाश्चैव भीषणाः ॥&lt;br&gt;&#xA;दृष्ट्वा स्वप्नं महा रौद्रं भीतोऽसौ च प्रकम्पितः ॥ १०९ ॥&lt;br&gt;&#xA;॥ चन्द्रशर्मोवाच ॥ ॥&lt;br&gt;&#xA;के यूयं विकृताकारा जन्तूनां च भयानकाः ॥&lt;br&gt;&#xA;पृथ्वीसमुद्भवा जीवा न दृष्टा न श्रुता मया ॥ 7.4.23.११० ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;मा भयं कुरु विप्रेन्द्र तव पूर्वपितामहाः ॥&lt;br&gt;&#xA;आगतास्त्वत्समीपे तु महादुःखेन पीडिताः ॥ १११ ॥ ॥&lt;br&gt;&#xA;॥ चन्द्रशर्मोवाच ॥ ॥&lt;br&gt;&#xA;इष्टं दत्तं तपस्तप्तं भवद्भिर्मत्पितामहैः ॥&lt;br&gt;&#xA;प्रेतत्वे कारणं यत्स्याद्भवतां विस्मयो मम ॥११२॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;शृणु पुत्र प्रवक्ष्यामः प्रेतयोनेस्तु कारणम् ॥&lt;br&gt;&#xA;वासरं वासुदेवस्य सदा विद्धं कृतं पुरा ॥ ११३ ॥&lt;br&gt;&#xA;प्रेतत्वं तेन सम्प्राप्तमस्माभिः शृणु पुत्रक ॥&lt;br&gt;&#xA;विशेषेण कृतं रात्रौ विद्धं जागरणं हरेः ॥ ११४ ॥&lt;br&gt;&#xA;पतनं नरके घोरे भविष्यति न संशयः ॥&lt;br&gt;&#xA;त्वया सह न सन्देहो यावदाभूतसम्प्लवम् ॥ ११५ ॥&lt;br&gt;&#xA;चन्द्रशर्मोवाच ॥ ॥&lt;br&gt;&#xA;हरिभक्तिविहीनानां द्वादशीव्रतवर्जिनाम्॥&lt;br&gt;&#xA;नाशं न याति प्रेतत्वं पूजितैः शङ्करादिभिः ॥११६॥&lt;br&gt;&#xA;न वा सन्तोषितो देवो भक्त्या त्रिपुरनाशनः ॥&lt;br&gt;&#xA;प्रदास्यति गतिं नूनं प्रेतत्वं न गमिष्यति ॥ ११७ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;प्रायश्चित्तं विना पुत्र द्वादशीवेधसम्भवम् ॥&lt;br&gt;&#xA;आपन्न गच्छते नूनं प्रेतत्वं नैव गच्छति ॥ ११८ ॥&lt;br&gt;&#xA;प्रायश्चित्ती सदा पुत्र पूजयानोऽपि शङ्करम् ॥&lt;br&gt;&#xA;विना केशवपूजाभिः पापं भजति गोवधम् ॥ ११९ ॥&lt;br&gt;&#xA;प्रथमं केशवः पूज्यः पश्चाद्देवो महेश्वरः ॥&lt;br&gt;&#xA;पूजनीयाश्च भक्त्या वै याश्चान्याः सन्ति देवताः ॥ 7.4.23.१२० ॥&lt;br&gt;&#xA;मूलाच्छाखाः प्रशाखाश्च भवन्ति बहुशस्ततः ॥&lt;br&gt;&#xA;वासुदेवात्समुद्भूतं जगदेतच्चराचरम्॥ १२१ ॥&lt;br&gt;&#xA;तस्मान्मूलं परित्यज्य शाखां नैवार्चयेद्बुधः ॥&lt;br&gt;&#xA;विशेषेण जगन्नाथं त्रैलोक्याधिपतिं हरिम् ॥ १२२॥&lt;br&gt;&#xA;तद्दिने ये प्रकुर्वन्ति सम्यग्वेधेन शोभितम् ॥&lt;br&gt;&#xA;सशल्यं तन्न सन्देहः प्रेतत्वं याति तेन च ॥ १२३ ॥&lt;br&gt;&#xA;हव्यं देवा न गृह्णन्ति कव्यं च पितरस्तथा ॥&lt;br&gt;&#xA;पूजां गृह्णाति नो सूर्यस्तथा चैव पितामहाः ॥ १२४ ॥&lt;br&gt;&#xA;प्रेतास्ते ये प्रकुर्वन्ति सशल्यं वासरं हरेः ॥&lt;br&gt;&#xA;पौर्णमासीद्वये प्राप्ते राका साग्निविवर्जिता ॥ १२५ ॥&lt;br&gt;&#xA;विशेषेण तु वैशाखी श्राद्धादीनां प्रशस्यते ॥&lt;br&gt;&#xA;वैशाखे तु तृतीयां वै पूर्वविद्धां करोति यः ॥ १२६ ॥&lt;br&gt;&#xA;हव्यं देवा न गृह्णन्ति कव्यं चैव पितामहाः॥&lt;br&gt;&#xA;यत्र देवा न गृह्णन्ति कथं तत्र पितामहाः ॥&lt;br&gt;&#xA;तस्मात्कार्य्या तृतीया च पूर्वविद्धा बुधैर्नरैः ॥ १२७ ॥&lt;br&gt;&#xA;कुर्वते यदि मोहाद्वा प्रेतत्वं शाश्वतं ततः ॥&lt;br&gt;&#xA;नापयाति कृतैः पुण्यैर्बहुशस्तीर्थसेवनैः ॥ १२८ ॥&lt;br&gt;&#xA;दशमीं पौर्णमासीं च पित्रोः सांवत्सरं दिनम् ॥&lt;br&gt;&#xA;पूर्वविद्धं प्रकुर्वाणो नरकं प्रतिपद्यते ॥ १२९॥&lt;br&gt;&#xA;दर्शश्च पौर्णमासी च साग्निकैः पूर्वसंयुता ॥&lt;br&gt;&#xA;नाग्निहीनैस्तु कर्त्तव्या पुनराह प्रजापतिः ॥7.4.23.१३०॥&lt;br&gt;&#xA;क्षयाहे तु पुनः प्रोक्ता स्वकालव्यापिनी तिथिः ॥&lt;br&gt;&#xA;श्राद्धं तत्र प्रकर्तव्यं ह्रासवृद्धी न कारणम् ॥ १३१ ॥&lt;br&gt;&#xA;तत्रोक्तं मनुना पुत्र वेदान्तैर्भाष्यकारिभिः ॥&lt;br&gt;&#xA;तत्प्रमाणं प्रकर्तव्यं प्रेतत्वं भवतोऽन्यथा ॥ ॥ १३२ ॥&lt;br&gt;&#xA;एतै. प्रकारैः प्रेतत्वं प्राणिनां जायते भुवि ॥&lt;br&gt;&#xA;निरीक्ष्य धर्मशास्त्राणि कार्य्यं विहितमात्मनः ॥ १३३ ॥&lt;br&gt;&#xA;प्रणम्य सोमनाथं तु यात्रां कृत्वा न गच्छति ॥&lt;br&gt;&#xA;कृष्णस्य दर्शनार्थाय तस्य किं जायते फलम् ॥ १३४ ॥&lt;br&gt;&#xA;कथ्यते परमा मूर्तिर्हरिरीश्वरसं संस्थिता॥&lt;br&gt;&#xA;विभेदो नात्र कर्तव्यो यथा शम्भुस्तथा हरिः॥ १३५॥&lt;br&gt;&#xA;कृष्णस्य सोमनाथस्य नान्तरं दृश्यते क्वचित्॥&lt;br&gt;&#xA;यात्रा श्रीसोमनाथस्य सम्पूर्णा कृष्णदर्शनात्॥ १३६॥&lt;br&gt;&#xA;तस्मादुभयतः पुत्र गन्तव्यं नात्र संशयः॥&lt;br&gt;&#xA;दृष्ट्वा सोमेश्वरं देवं गन्तव्यं द्वारकां प्रति॥ १३७॥&lt;br&gt;&#xA;प्रभासे सोमनाथस्य लिङ्गमध्ये व्यवस्थितः ॥&lt;br&gt;&#xA;स्वयं तिष्ठति पुण्यात्मा भोगं गृह्णाति केशवः ॥ १३८ ॥&lt;br&gt;&#xA;दृष्ट्वा सोमेश्वरं देवं द्वारकां न नरो गतः ॥&lt;br&gt;&#xA;पतनं नरके घोरे पितॄणां च भविष्यति ॥ १३९ ॥&lt;br&gt;&#xA;विशेषेण त्वया वत्स न कृतं द्वादशीव्रतम् ॥&lt;br&gt;&#xA;व्रतं कृतं यदस्माभिस्तत्कृतं वेधसंयुतम् ॥&lt;br&gt;&#xA;निर्गमं यमलोकाद्धि तदस्माकं न दृश्यते ॥ 7.4.23.१४० ॥&lt;br&gt;&#xA;॥ चन्द्रशर्मोवाच ॥ ॥&lt;br&gt;&#xA;यदि तात मयाऽज्ञानान्न कृतं द्वादशीव्रतम् ॥&lt;br&gt;&#xA;कस्मात्कृतं सशल्यं तु भवद्भिर्द्वादशीव्रतम् ॥ १४१ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;कुविप्रैस्तु कुदैवज्ञैः शुक्रमायाविमोहितैः ॥&lt;br&gt;&#xA;पारुष्यताहेतुकैश्च प्रेतयोनिमिमां गताः ॥ ॥ १४२ ॥&lt;br&gt;&#xA;दत्तं तप्तं हुतं जप्तमस्माकं विफलं गतम् ॥&lt;br&gt;&#xA;सम्प्राप्ता प्रेतयोनिस्तु सशल्याद्वादशीव्रतात् ॥ १४३ ॥&lt;br&gt;&#xA;सशल्यं ये प्रकुर्वन्ति वासरं केशव प्रियम् ॥&lt;br&gt;&#xA;तेषां पितामहाः स्वर्गात्प्रेतत्वं यान्ति पुत्रक ॥ १४४ ॥&lt;br&gt;&#xA;॥ चन्द्रशर्मोवाच ॥ ॥&lt;br&gt;&#xA;प्रेतत्वं नाशमायाति कथमेतत्पितामहाः ॥&lt;br&gt;&#xA;कर्मणा केन तत्सर्वं यच्चाहं प्रकरोमि तत् ॥ १४५ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;मा गयां मा प्रयागं च पुष्करे कुरुजाङ्गले ॥&lt;br&gt;&#xA;अयोध्यायामवन्त्यां वा मधुरायां न चार्बुदे ॥ १४६ ॥&lt;br&gt;&#xA;न चान्यत्तीर्थलक्षं तु वर्जयित्वा तु गोमतीम् ॥&lt;br&gt;&#xA;गङ्गा सरस्वती चैव नर्मदा नैव पुष्करम् ॥ १४७ ॥&lt;br&gt;&#xA;यादृशं गोमतीतीरे कलौ प्रेतत्वनाशनम् ॥&lt;br&gt;&#xA;गोमतीनीरदानेन कृष्णवक्त्रविलोकनात् ॥ १४८ ॥&lt;br&gt;&#xA;विलयं यान्ति पापानि जन्मकोटिकृतान्यपि ॥&lt;br&gt;&#xA;वृथा सन्न्यासिनां पुण्यं वृथा च वनवासिनाम् ॥ १४९ ॥&lt;br&gt;&#xA;सशल्यं वासरं विष्णोः कुर्वन्ति यदि पुत्रक ॥&lt;br&gt;&#xA;तस्माद्गच्छ मुखं पश्य पूर्णचन्द्रसमं मुखम् ॥ 7.4.23.१५० ॥&lt;br&gt;&#xA;कृष्णस्य द्वारकां गत्वा यथास्माकं गतिर्भवेत् ॥&lt;br&gt;&#xA;विफलं तव सञ्जाता न कृतं यदुपार्ज्जितम् ॥ १५१ ॥&lt;br&gt;&#xA;तद्व्यर्थ सकलं जातं विना केशव पूजनात् ॥&lt;br&gt;&#xA;विना केशवपूजायाः शङ्करो यस्त्वयार्च्चितः ॥&lt;br&gt;&#xA;तत्पुण्यं विफलं जातं प्रेतयोनिं गमिष्यसि ॥ १५२ ॥&lt;br&gt;&#xA;सम्पूर्णं तव पुण्यं च द्वारका कृष्णदर्शनात् ॥&lt;br&gt;&#xA;भविष्यति न सन्देहो गोमत्युदधिसन्निधौ ॥ १५३ ॥&lt;br&gt;&#xA;दृष्ट्वा सोमेश्वरं देवं कृष्णं यदि न पश्यति ॥&lt;br&gt;&#xA;यात्राफलं न चाप्नोति वदत्येवं स्वयं शिवः ॥ १५४ ॥&lt;br&gt;&#xA;दृष्टोऽहं तैर्न सन्देहो यैः कृतं कृष्णदर्शनम् ॥&lt;br&gt;&#xA;एका मूर्तिर्न सन्देहो मम कृष्णस्य नान्तरम् ॥ १५५ ॥&lt;br&gt;&#xA;दृष्ट्वा मां द्वारकां गत्वा कर्त्तव्यं कृष्णदर्शनम् ॥&lt;br&gt;&#xA;दृष्ट्वा कृष्णं तु मां पश्येद्यास्यत्येव महाफलम् ॥ १५६ ॥&lt;br&gt;&#xA;कृष्णदर्शनपूतात्मा यो मां पश्यति मानवः ॥&lt;br&gt;&#xA;न तस्य पुनरावृत्तिर्मम लोकाच्च वैष्णवात् ॥ १५७ ॥&lt;br&gt;&#xA;इत्याह देवदेवेशः स्वयं सोमपतिः पुरा ॥&lt;br&gt;&#xA;विप्राणां श्रुतमस्माभिर्वदतां पुष्करे सताम् ॥ १५८ ॥&lt;br&gt;&#xA;तस्माद्गच्छ प्रयाणार्थ कुरु कृष्णस्य दर्शनम् ॥&lt;br&gt;&#xA;अन्यथा यास्यसे योनिं पैशाचीं पापदायिनीम् ॥ १५९ ॥&lt;br&gt;&#xA;कृतापराधोऽपि यदा कुरुते कृष्णदर्शनम् ॥&lt;br&gt;&#xA;मुच्यते नाऽत्र सन्देहः पापाज्जन्मकृतादपि ॥ 7.4.23.१६० ॥&lt;br&gt;&#xA;पूजिते देवदेवेशे कृष्णे देवकिनन्दने ॥&lt;br&gt;&#xA;पूजिता देवताः सर्वा ब्रह्मरुद्रभगादिकाः ॥ १६१ ॥&lt;br&gt;&#xA;विना कृष्णस्य पूजां च रुद्राद्यास्त्रिदिवौकसः ॥&lt;br&gt;&#xA;पूजिता नैव कुर्वन्ति तुष्टिं पुत्र पितामहाः ॥ १६२ ॥&lt;br&gt;&#xA;तस्माद्द्वारवतीं गत्वा कृष्णस्य दर्शनं कुरु ॥&lt;br&gt;&#xA;प्रेतयोनेर्विनिर्मुक्ता यास्यामः परमां गतिम् ॥ १६३ ॥&lt;br&gt;&#xA;गोमतीनीरधौतानि यस्याङ्गानि कलौ युगे ॥&lt;br&gt;&#xA;मुनिभिर्योनिगमनं तस्य दृष्टं न पुत्रक ॥ १६४ ॥&lt;br&gt;&#xA;ताडिताः पादयुग्मेन गोमतीनीरवीचयः ॥&lt;br&gt;&#xA;अगतीनां प्रकुर्वति गतिं वै ब्रह्मवादिनाम् ॥ १६५ ॥&lt;br&gt;&#xA;यः पुनः कुरुते श्राद्धं गोमत्युदधिसङ्गमे ॥&lt;br&gt;&#xA;पितॄणां जायते तृप्तिर्यावदाभूतसम्प्लवम् ॥ १६६ ॥&lt;br&gt;&#xA;ससागरधरायां च सर्वतीर्थेषु यत्फलम् ॥&lt;br&gt;&#xA;दिनेनैकेन तत्पुण्यं द्वारकाकृष्णसन्निधौ ॥ १६७ ॥&lt;br&gt;&#xA;यत्फलं त्रिदशैर्दृष्टं सर्वतीर्थसमुद्भवम् ॥&lt;br&gt;&#xA;तत्फलं लभते सर्वं द्वारकायां दिनेदिने ॥ १६८ ॥&lt;br&gt;&#xA;तीर्थकोटिसहस्रैस्तु कृतैः श्राद्धैश्च यत्फलम् ॥&lt;br&gt;&#xA;पितॄणां तत्फलं प्रोक्तं गोमतीतिलतर्पणात् ॥ १६९ ॥&lt;br&gt;&#xA;यतीनां भोजनं यस्तु यच्छते कृष्णमन्दिरे ॥&lt;br&gt;&#xA;सिक्थेसिक्थे भवेत्तृप्तिः पितॄणां युगसङ्ख्यया ॥ 7.4.23.१७० ॥&lt;br&gt;&#xA;कौपीनाच्छादनं छत्रं पादुके च कमण्डलुम् ॥&lt;br&gt;&#xA;दत्त्वा सन्न्यासिनां याति सप्त कल्पानि तत्फलम् ॥ १७१ ॥&lt;br&gt;&#xA;धन्यास्ते मानवाः पुत्र वसन्ति श्वपचादयः ॥&lt;br&gt;&#xA;द्वारकायां गतिं यान्ति वसतां तत्र योगिनाम् ॥ ॥ १७२ ॥&lt;br&gt;&#xA;त्रिकालं ये प्रपश्यन्ति वदनं प्रत्यहं हरेः ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ १७३ ॥&lt;br&gt;&#xA;या नारी विधवा भूत्वा कुरुते द्वारकाश्रयम् ॥&lt;br&gt;&#xA;कुलायुतसहस्रं तु नयते परमं पदम् ॥ १७४ ॥&lt;br&gt;&#xA;पुत्रेणापीह किं कार्य्यं न गतो द्वारकां यदि ॥&lt;br&gt;&#xA;नारी पुत्रशताच्छ्रेष्ठा गत्वा कृष्णपुरीं वसेत् ॥ ॥ १७५ ॥&lt;br&gt;&#xA;कृष्णं कृष्णपुरीं गत्वा योऽर्च्चयेत्तुलसीदलैः ॥&lt;br&gt;&#xA;प्राप्तं जन्मफलं तेन तारिताः प्रपितामहाः ॥ १७६ ॥&lt;br&gt;&#xA;तुलसीदलमालां तु कृष्णोत्तीर्णां तु यो वहेत् ॥&lt;br&gt;&#xA;पत्रेपत्रेऽश्वमेधानां दशानां लभते फलम् ॥ १७७ ॥&lt;br&gt;&#xA;तुलसीकाष्ठसम्भूतां यो मालां वहते नरः ॥&lt;br&gt;&#xA;फलं यच्छति दैत्यारिः प्रत्यहं द्वारकोद्भवम् ॥ १७८ ॥&lt;br&gt;&#xA;निवेद्य विष्णवे मालां तुलसीकाष्ठसम्भवाम् ॥&lt;br&gt;&#xA;वहते यो नरो भक्त्या तस्य नैवास्ति पातकम् ॥&lt;br&gt;&#xA;सदा प्रीतमनास्तस्य कृष्णो देवकिनन्दनः ॥ १७९ ॥&lt;br&gt;&#xA;तुलसीकाष्ठसम्भूतं शिरोबाह्वादिभूषणम् ॥&lt;br&gt;&#xA;जायते यस्य मर्त्यस्य तस्य देहे सदा हरिः ॥ 7.4.23.१८० ॥&lt;br&gt;&#xA;तुलसीमालया यस्तु भूषितः कर्म चाऽऽचरेत् ॥&lt;br&gt;&#xA;पितॄणां देवतानां च कृतं कोटिगुणं कलौ ॥१८१॥&lt;br&gt;&#xA;तुलसीकाष्ठमालां तु प्रेतराजस्य दूतकाः ॥&lt;br&gt;&#xA;दृष्ट्वा दूरेण नश्यन्ति वातोद्धूता यथाऽलयः ॥ १८२ ॥&lt;br&gt;&#xA;जायते तद्ग्रहे नैव पापसङ्क्रमणं कुतः ॥&lt;br&gt;&#xA;श्रुतं पुराणमस्माभिः कथितं ब्रह्मवादिभिः ॥ १८३ ॥&lt;br&gt;&#xA;तस्मान्माला त्वया धार्य्या तुलसीकाष्ठसम्भवा ॥&lt;br&gt;&#xA;हरते नात्र सन्देह ऐहिकामुष्मिकं त्वघम् ॥ १८४ ॥&lt;br&gt;&#xA;तुलसीमालया यस्तु भूषितो भ्रमते यदि ॥&lt;br&gt;&#xA;दुःस्वप्नं दुर्निमित्तं च न भयं शात्रवं क्वचित् ॥ १८५ ॥&lt;br&gt;&#xA;कृत्वा वै तीर्थसन्न्यासं यतयो विधवाः स्त्रियः ॥&lt;br&gt;&#xA;जीवन्मुक्ताः कलौ ज्ञेयाः कुलकोटिसमन्विताः ॥ ॥ १८६ ॥&lt;br&gt;&#xA;धारयन्ति न ये मालां हैतुकाः पापमोहिताः ॥&lt;br&gt;&#xA;नरकान्न निवर्तन्ते दग्धाः कोपाग्निना हरेः ॥ १८७ ॥&lt;br&gt;&#xA;उन्मीलिनी वञ्जुलिनी त्रिस्पृशा पक्षवर्द्धिनी ॥&lt;br&gt;&#xA;त्वया पुत्र प्रकर्त्तव्या जयन्ती विजया जया ॥ १८८ ॥&lt;br&gt;&#xA;पापघ्नी चाष्टमी प्रोक्ता कृष्णस्यातीव वल्लभा ॥&lt;br&gt;&#xA;कृता कलौ युगे पुत्र द्वारका मोक्षदायिनी ॥ १८९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकागमनमाहात्म्य तुलसीधारणमाहात्म्यवर्णनन्नाम त्रयोविंशतितमोऽध्यायः ॥ २३ ॥&lt;/p&gt;</description>
    </item>
    <item>
      <title>०२४ द्वारकानगरीश्रैष्ठ्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/024_dvArakAnagarIshraiShThyamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/024_dvArakAnagarIshraiShThyamAhAtmyavarNanam/</guid>
      <description>&lt;p&gt;॥ श्रीमार्कण्डेय उवाच ॥ ॥&lt;br&gt;&#xA;पितॄणां प्रेतरूपाणां कृत्वा वाक्यं महीपते ॥&lt;br&gt;&#xA;चन्द्रशर्मा द्विजश्रेष्ठो द्वारकां समुपागतः ॥ १ ॥&lt;br&gt;&#xA;रुक्मिणीसहितः कृष्णो यत्र तिष्ठति चान्वहम् ॥&lt;br&gt;&#xA;यत्र तिष्ठन्ति तीर्थानि तत्र यातो द्विजोत्तमः ॥ २ ॥&lt;br&gt;&#xA;यत्र तिष्ठन्ति यज्ञाश्च यत्र तिष्ठन्ति देवताः ॥&lt;br&gt;&#xA;यत्र तिष्ठन्ति ऋषयो मुनयो योगवित्तमाः ॥ ३ ॥&lt;br&gt;&#xA;या पुरी सिद्धगन्धर्वैः सेव्यते किन्नरैर्नरेः ॥&lt;br&gt;&#xA;अप्सरोगणयक्षैश्च द्वारका सर्वकामदा ॥ ४ ॥&lt;br&gt;&#xA;स्वर्गारोहणनिश्रेणी वहते यत्र गोमती ॥&lt;br&gt;&#xA;सा पुरी मोक्षदा नृणां दृष्टा विप्रवरेण हि ॥५॥&lt;br&gt;&#xA;यस्याः सीमां प्रविष्टस्य ब्रह्महत्यादिपातकम् ॥&lt;br&gt;&#xA;नश्यते दर्शनादेव तां पुरीं को न सेवते ॥ ६ ॥&lt;br&gt;&#xA;गत्वा कृष्णपुरीं दृष्ट्वा गोमतीं चैव सागरम् ॥&lt;br&gt;&#xA;मन्ये कृतार्थमात्मानं जीवितं यौवनं धनम् ॥ ७ ॥&lt;br&gt;&#xA;दृष्ट्वा कृष्णपुरीं रम्यां कृष्णस्य मुखपङ्कजम् ॥&lt;br&gt;&#xA;धन्योऽहं कृत्यकृत्योहं सभाग्योऽहं धरातले ॥ ॥ ८ ॥&lt;br&gt;&#xA;दृष्ट्वा कृष्णमुखं रम्यं रुक्मिणीं द्वारकां पुरीम्॥&lt;br&gt;&#xA;तीर्थकोटिसहस्रैस्तु सेवितैः किं प्रयोजनम् ॥९॥&lt;br&gt;&#xA;पुण्यैर्लक्षसहस्रैस्तु प्राप्ता द्वारवती शुभा ॥&lt;br&gt;&#xA;शुक्ला वैशाखमासे तु सम्प्राप्ता मधुसूदनी ॥ 7.4.24.१० ॥&lt;br&gt;&#xA;द्वादशी त्रिस्पृशानाम पापकोटिशतापहा ॥&lt;br&gt;&#xA;धन्याः सर्वे मनुष्यास्ते वैशाखे मधुसूदनी ॥११॥&lt;br&gt;&#xA;सम्प्राप्ता त्रिस्पृशा यैस्तु बुधवारेण संयुता ॥&lt;br&gt;&#xA;न यज्ञैस्तु न वेदैस्तु न तीर्थैः कोटिसेवितैः ॥&lt;br&gt;&#xA;प्राप्यते तत्फलं नैव द्वारकायां यथा नृणाम् ॥ १२ ॥&lt;br&gt;&#xA;एवमुक्त्वा द्विजश्रेष्ठो गोमतीतीरमाश्रितः ॥&lt;br&gt;&#xA;उपस्पृश्य यथान्यायं शास्त्रदृष्टेन कर्मणा ॥ १३ ॥&lt;br&gt;&#xA;कृत्वा स्नानं यथोक्तं तु सन्तर्प्य पितृदेवताः ॥&lt;br&gt;&#xA;चक्रतीर्थात्समादाय शिलांश्चक्राङ्किताञ्छुभान् ॥&lt;br&gt;&#xA;पूजिताः पुरुषसूक्तेन यथोक्तविधिना नृप ॥ १४ ॥&lt;br&gt;&#xA;शिवपूजा कृता पश्चात्संस्मृत्य पितृभाषितम् ॥&lt;br&gt;&#xA;दत्त्वा पिण्डोदकं सम्यक्पितॄणां विधिपूर्वकम् ॥१५॥&lt;br&gt;&#xA;विलेपनं च वस्त्राणि पुष्पाणि धूपदीपको ॥&lt;br&gt;&#xA;नैवेद्यानि मनोज्ञानि कन्दमूलफलानि च ॥ १६ ॥&lt;br&gt;&#xA;ताम्बूलं च सकर्पूरं कृत्वा नीराजनादिकम् ॥&lt;br&gt;&#xA;प्रदक्षिणां नमस्कारं स्तुतिपूर्वं पुनःपुनः ॥ १७ ॥&lt;br&gt;&#xA;क्षमापयित्वा देवेशं चक्रे जागरणं ततः ॥&lt;br&gt;&#xA;यामत्रये व्यतीते तु चन्द्रशर्मा ह्युवाच ह ॥ १८ ॥&lt;br&gt;&#xA;आतुरस्य च दीनस्य शृणु कृष्ण वचो मम ॥&lt;br&gt;&#xA;संसारभयसन्त्रस्तं मां त्वमुद्धर केशव ॥१९॥&lt;br&gt;&#xA;त्वत्पादाम्बुज भक्तानां न दुःखं पापिनामपि ॥&lt;br&gt;&#xA;किं पुनः पापहीनानां द्वादशीसेविनां नृणाम्॥7.4.24.२०॥&lt;br&gt;&#xA;दशमीवेधजं पापं कथितं मम पूर्वजैः ॥&lt;br&gt;&#xA;दुष्कृतं नाशमायातु त्वत्प्रसादाज्जनार्द्दन ॥ २१ ॥&lt;br&gt;&#xA;सविद्धं त्वद्दिनं कृष्ण यत्कृतं जागरं हरे ॥&lt;br&gt;&#xA;तत्पापं विलयं यातु यथालवणमम्भसि ॥ २२ ॥&lt;br&gt;&#xA;सविद्धं वासरं यस्मा त्कृतं मम पितामहैः ॥&lt;br&gt;&#xA;प्रेतत्वं तेन सम्प्राप्तं महादुःखप्रसाधकम् ॥ २३ ॥&lt;br&gt;&#xA;यथा प्रेतत्वनिर्मुक्ता मम पूर्वपितामहाः ॥&lt;br&gt;&#xA;मुक्तिं प्रयान्ति देवेश तथा कुरु जगत्पते ॥ २४ ॥&lt;br&gt;&#xA;पुनरेव यदुश्रेष्ठ प्रसादं कर्तुमर्हसि ॥&lt;br&gt;&#xA;अविद्यामोहितेनापि न कृतं तव पूजनम् ॥ २५ ॥&lt;br&gt;&#xA;मया पापेन देवेश शिवभक्तिः समाश्रिता ॥&lt;br&gt;&#xA;तव भक्तिः कृता नैव न कृतं तव वासरम् ॥ २६ ॥&lt;br&gt;&#xA;न दृष्टा द्वारका कृष्ण न स्नातो गोमतीजले ॥&lt;br&gt;&#xA;न दृष्टं पादपद्मं च त्वदीयं मोक्षदा यकम् ॥ २७ ॥&lt;br&gt;&#xA;न कृता द्वारकायात्रा दृष्ट्वा सोमेश्वरं प्रभुम् ॥&lt;br&gt;&#xA;विफलं सुकृतं जातं यन्मया समुपार्जितम् ॥ २८ ॥&lt;br&gt;&#xA;मत्पूर्वजैस्तु कथितं सर्वमेव सुरेश्वर ॥&lt;br&gt;&#xA;तत्पुण्यं मा वृथा यातु प्रसादात्तव केशव ॥ २९ ॥&lt;br&gt;&#xA;दृष्टं तु तव वक्त्रं च दुर्ल्लभं भुवनत्रये ॥&lt;br&gt;&#xA;तन्नास्ति देवकीपुत्र पुराणेषु श्रुतं मया ॥7.4.24.३०॥&lt;br&gt;&#xA;सापराधास्तु ये केचिच्छिशुपालादयः स्मृताः ॥&lt;br&gt;&#xA;त्वत्करेण हताः कोपान्मुक्तिं प्राप्ता महीवराः ॥ ३१ ॥&lt;br&gt;&#xA;अद्यप्रभृति कर्त्तव्यं पूजनं प्रत्यहं च तत्॥&lt;br&gt;&#xA;पलार्धेनापि विद्धं स्याद्भोक्तव्यं वासरे तव ॥ ३२ ॥&lt;br&gt;&#xA;त्वत्प्रिया च मया कार्य्या द्वादशी व्रतसंयुता ॥&lt;br&gt;&#xA;भक्तिर्भागवतानां च कार्य्या प्राणैर्द्धनैरपि ॥॥ ३३ ॥&lt;br&gt;&#xA;नित्यं नामसहस्रं तु पठनीयं तव प्रियम् ॥&lt;br&gt;&#xA;पूजा तु तुलसीपत्रैर्मया कार्या सदैव हि ॥ ३४ ॥&lt;br&gt;&#xA;तुलसीकाष्ठसम्भूता माला धार्य्या सदा मया ॥&lt;br&gt;&#xA;नृत्यं गीतं च कर्त्तव्यं सम्प्राप्ते जागरे तव ॥ ३५ ॥&lt;br&gt;&#xA;द्वारकायां प्रकर्त्तव्यं प्रत्यहं गमनं मया ॥&lt;br&gt;&#xA;त्वत्कथाश्रवणार्थं च नित्यं पुस्तकवाचनम् ॥ ३६ ॥&lt;br&gt;&#xA;नित्यं पादोदकं मूर्ध्ना मया धार्यं सुभक्तितः ॥&lt;br&gt;&#xA;नैवेद्यभक्षणं चैव करिष्यामि सुभक्तितः ॥ ३७ ॥&lt;br&gt;&#xA;निर्माल्यं शिरसा धार्य्यं त्वदीयं सादरं मया ॥&lt;br&gt;&#xA;तव दत्त्वा यदिष्टं तु भक्षणीयं सदा मया ॥ ३८ ॥&lt;br&gt;&#xA;तथा तथा प्रकर्त्तव्यं येन तुष्टिर्भवेत्तव ॥&lt;br&gt;&#xA;तथ्यमेतन्मया कृष्ण तवाग्रे परिकीर्तितम् ॥ ३९ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;साधुसाधु महाभाग चन्द्रशर्मन्द्विजोत्तम ॥&lt;br&gt;&#xA;आगमिष्यन्ति मल्लोके त्वया सह पितामहाः ॥ 7.4.24.४० ॥&lt;br&gt;&#xA;पश्य प्रेतत्वनिर्मुक्ता मत्प्रसादाद्द्विजोत्तम ॥&lt;br&gt;&#xA;आकाशे गरुडारूढास्तव पूर्वपितामहाः ॥ ४१ ॥&lt;br&gt;&#xA;॥ पितामहा ऊचुः ॥ ॥&lt;br&gt;&#xA;त्वत्प्रसादाद्वयं पुत्र मुक्तिं प्राप्ता न संशयः ॥&lt;br&gt;&#xA;प्रेतयोनेर्विनिर्मुक्ताः कृष्णवक्त्रावलोकनात् ॥ ४२.॥&lt;br&gt;&#xA;धन्यास्ते मानुषे लोके पुत्रपौत्रप्रपौत्रकाः ॥&lt;br&gt;&#xA;दृष्ट्वा श्रीसोमनाथं तु कृष्णं पश्यन्ति द्वारकाम् ॥ ४३ ॥&lt;br&gt;&#xA;धन्या च विधवा नारी कृष्णयात्रां करोति या ॥&lt;br&gt;&#xA;उद्धरिष्यति लोकेऽस्मिन्कुलानां निरयाच्छतम् ॥ ४४ ॥।&lt;br&gt;&#xA;श्वपचोऽपि करोत्येवं यात्रां च हरिशाङ्करीम्॥&lt;br&gt;&#xA;स याति परमां मुक्तिं पितृभिः परिवारितः ॥ ४५ ॥&lt;br&gt;&#xA;यः पुनस्तीर्थसन्न्यासं कृत्वा तिष्ठति तत्र वै ॥&lt;br&gt;&#xA;विष्णुलोकान्निवृत्तिर्न कल्पकोटिशतैरपि ॥४६॥&lt;br&gt;&#xA;वञ्चितास्ते न सन्देहो दृष्ट्वा सोमेश्वरं प्रभुम् ॥&lt;br&gt;&#xA;दृष्टं कृष्णमुखं नैव न स्नाता गोमतीजले ॥ ४७ ॥&lt;br&gt;&#xA;किं जलैर्बहुभिः पुण्यैस्तीर्थकोटिसमुद्भवैः ॥&lt;br&gt;&#xA;दृष्ट्वा सोमेश्वरं यस्तु द्वारकां नैव गच्छति ॥&lt;br&gt;&#xA;धिक्कुर्वन्ति च तं पापं पितरो दिवि संस्थिताः ॥ ४८ ॥&lt;br&gt;&#xA;दृष्ट्वा सोमेश्वरं देवं कृष्णं दृष्ट्वा पुनः शिवम्॥&lt;br&gt;&#xA;सौपर्णे कथितं पुण्यं यात्राशतसमुद्भवम् ॥ ४९ ॥&lt;br&gt;&#xA;दृष्ट्वा सोमेश्वरं देवं कृष्णं नैव प्रपश्यति ॥&lt;br&gt;&#xA;मोहाद्व्यर्थगतं तस्य सर्वं संसारकर्म वै ॥ 7.4.24.५० ॥&lt;br&gt;&#xA;आगत्य यः प्रभासे च कृष्णं पश्यति वै नरः ॥&lt;br&gt;&#xA;प्रभासायुतसङ्ख्यं तु फलमाप्नोति यत्नतः ॥ ५१ ॥&lt;br&gt;&#xA;यस्मात्सर्वाणि तीर्थानि सर्वे देवास्तथा मखाः ॥&lt;br&gt;&#xA;द्वारकायां समायान्ति त्रिकालं कृष्णसन्निधौ ॥ ५२ ॥&lt;br&gt;&#xA;तीर्थैर्नानाविधैः पुत्र तत्स्थानैः किं प्रयोजनम् ॥&lt;br&gt;&#xA;फलं समस्ततीर्थानां दृष्ट्वा द्वारवतीं लभेत् ॥ ५३ ॥&lt;br&gt;&#xA;हते कंसे जरासन्धे नरके च निपातिते ॥&lt;br&gt;&#xA;उत्तारिते भुवो भारे कृष्णो देवकिनन्दनः ॥&lt;br&gt;&#xA;चक्रे द्वारवतीं रम्यां सन्निधौ सागरस्य च ॥ ५४ ॥&lt;br&gt;&#xA;स्थितः प्रीतमनाः कृष्णो लप्स्यते कामिनीसुखम् ॥ ५५ ॥&lt;br&gt;&#xA;ब्रह्माग्निवायुसूर्याश्च वासवाद्या दिवौकसः ॥&lt;br&gt;&#xA;मर्त्त्या विप्राश्च राजानः पातालात्पन्नगेश्वराः ॥ ५६ ॥&lt;br&gt;&#xA;नद्यो नदाश्च शैलाश्च वनान्युपवनानि च ॥&lt;br&gt;&#xA;पुरग्रामा ह्यरण्यानि सागराश्च सरांसि च ॥ ५७ ॥&lt;br&gt;&#xA;यक्षाश्चासुरगन्धर्वाः सिद्धा विद्याधरास्तथा ॥&lt;br&gt;&#xA;रम्भाद्यप्सरसश्चैव प्रह्लादाद्या दितेः सुताः ॥&lt;br&gt;&#xA;रक्षा विभीषणाद्याश्च धनदो रक्ष नायकः ॥ ५८ ॥&lt;br&gt;&#xA;ऋषयो मुनयः सिद्धाः सनकाद्याश्च योगिनः ॥&lt;br&gt;&#xA;ग्रहा ऋक्षाणि योगाश्च ध्रुवः परमवैष्णवः ॥ ५९ ॥&lt;br&gt;&#xA;यत्किञ्चित्त्रिषु लोकेषु तिष्ठते स्थाणुजङ्गमम् ॥&lt;br&gt;&#xA;श्रीकृष्णसन्निधौ नित्यं प्रत्यहं तिष्ठते सदा ॥ 7.4.24.६० ॥&lt;br&gt;&#xA;न त्यजन्ति पुरीं पुण्यां द्वारकां कृष्णसेविताम् ॥&lt;br&gt;&#xA;सा त्वया सेविता पुत्र साम्प्रतं कृष्णदर्शनात् ॥&lt;br&gt;&#xA;पिशाचयोनिनिर्मुक्ता यास्यामः परमां गतिम् ॥ ६१ ॥&lt;br&gt;&#xA;द्वादशीवेधजम्पापं द्वारकायाः प्रभावतः ॥&lt;br&gt;&#xA;नष्टं पुत्र न सन्देहः सम्प्राप्ताः परमं पदम् ॥ ६२ ॥&lt;br&gt;&#xA;द्वादशीवेधसम्भूतं यत्त्वया पापमर्जितम् ॥&lt;br&gt;&#xA;कृष्णस्य दर्शनात्क्षीणं न जह्यं द्वादशीव्रतम् ॥ ६३ ॥&lt;br&gt;&#xA;रक्षणीयं प्रयत्नेन वेधो दशमिसम्भवः ॥&lt;br&gt;&#xA;नो चेत्पुत्र न सन्देहः प्रेतयोनिमवाप्स्यसि ॥ ६४ ॥&lt;br&gt;&#xA;त्रैलोक्य सम्भवं पापं तेषां भवति भूतले॥&lt;br&gt;&#xA;सशल्यं ये प्रकुर्वन्ति वासरं कृष्णसञ्ज्ञकम्॥६५॥&lt;br&gt;&#xA;प्रायश्चित्तं न तस्यास्ति सशल्यं वासरं हरेः ॥&lt;br&gt;&#xA;ये कुर्वन्ति न ते यान्ति मन्वतरशतैर्दिवम् ॥ ६६ ॥&lt;br&gt;&#xA;प्रेतत्वं दुःसहं पुत्र दुःसहा यमयातना ॥&lt;br&gt;&#xA;तस्मात्पुत्र न कर्त्तव्यं सशल्यं द्वादशीव्रतम् ॥ ६७ ॥&lt;br&gt;&#xA;कारयन्ति हि ये त्वज्ञाः कूटयुक्ताश्च हेतुकाः ॥&lt;br&gt;&#xA;प्रेतयोनिं प्रयास्यन्ति पितृभिः सह सर्वतः ॥ ६८ ॥&lt;br&gt;&#xA;द्वादशी दशमीविद्धा सन्तानप्रविनाशिनी ॥&lt;br&gt;&#xA;ध्वंसिनी पूर्वपुण्यानां कृष्णभक्तिविनाशिनी ॥६९॥&lt;br&gt;&#xA;स्वस्ति तेऽस्तु गमिष्यामः प्रसादाद्रुक्मिणीपतेः ॥&lt;br&gt;&#xA;प्राप्तं विष्णुपदं पुत्र अपुनर्भवसञ्ज्ञकम् ॥7.4.24.७०॥ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;चन्द्रशर्मन्प्रसन्नोऽहं तव भक्त्या द्विजोत्तम ॥&lt;br&gt;&#xA;शैवभावप्रपन्नोऽपि यस्त्वं जातोऽसि वैष्णवः ॥ ७१ ॥&lt;br&gt;&#xA;नवसप्ततिवर्षाणि न कृतं वासरे मम ॥&lt;br&gt;&#xA;सम्पूर्णं मत्प्रसादेन तव जातं न संशयः ॥७२॥&lt;br&gt;&#xA;एकेनैवोपवासेन त्रिस्पृशासम्भवेन हि ॥&lt;br&gt;&#xA;द्वारकायाः प्रसादेन मद्दृष्ट्यालोकनेन हि ॥ ७३ ॥&lt;br&gt;&#xA;अविद्यामोहितेनैव शिवभक्त्या ममार्चनम् ॥&lt;br&gt;&#xA;न कृतं मत्प्रसादेन कृतं चैव भविष्यति ॥ ७४ ॥&lt;br&gt;&#xA;वैशाखे यैरहं दृष्टो द्वारकायां द्विजोत्तम ॥&lt;br&gt;&#xA;त्रिस्पृशावासरे चैव वञ्जुलीवासरे तथा ॥ ७५ ॥&lt;br&gt;&#xA;उन्मीलिनीदिने प्राप्ते प्राप्ते वा पक्षवर्द्धिनी ॥&lt;br&gt;&#xA;नैतेषां चापराधोऽस्ति यद्यपि ब्रह्मघातकाः ॥ ७६ ॥&lt;br&gt;&#xA;जन्मप्रभृति पुण्यस्य प्रकृतस्यापि भूसुर ॥&lt;br&gt;&#xA;मत्पुरीदर्शनेनापि फलभागी भवेन्नरः ॥ ७७ ॥&lt;br&gt;&#xA;दृष्ट्वा समस्ततीर्थानि प्रभासादीनि भूतले ॥&lt;br&gt;&#xA;मत्पुरीदर्शनेनैव पृष्ट्वाऽपीह भवेत्फलम् ॥ ७८ ॥&lt;br&gt;&#xA;माहात्म्यं द्वारकायास्तु मद्दिने यत्र तत्र वा ॥&lt;br&gt;&#xA;पठेन्मम पुरीं पुण्यां लभते मत्प्रसादतः ॥ ७९ ॥&lt;br&gt;&#xA;मत्पुरीं वसतां पुण्यं त्रिकालं मम दर्शनात् ॥&lt;br&gt;&#xA;तत्फलं समवाप्नोति यस्त्विदं पठते कलौ ॥ 7.4.24.८० ॥&lt;br&gt;&#xA;कलौ काशी च मथुरा ह्यवन्ती च द्विजोत्तम ॥&lt;br&gt;&#xA;अयोध्या च तथा माया काञ्ची चैव च मत्पुरी ॥ ८१ ॥&lt;br&gt;&#xA;शालिग्रामभवं चैव बदरी च तथोत्तमा ॥&lt;br&gt;&#xA;कुरुक्षेत्रं भृगुक्षेत्रं पुष्करं शुभसञ्ज्ञकम् ॥८२॥&lt;br&gt;&#xA;प्रयागं च प्रभासं च क्षेत्रं वै हाटकेश्वरम् ॥&lt;br&gt;&#xA;गङ्गाद्वारं शौकरं च गङ्गासागरसङ्गमम् ॥ ८३ ॥&lt;br&gt;&#xA;नैमिषं दण्डकारण्यं तथा वृन्दावनं द्विज ॥&lt;br&gt;&#xA;सैन्धवं चार्बुदाख्यं च सर्वाण्यायतनानि च ॥ ८४ ॥&lt;br&gt;&#xA;वनानि मागधादीनि पुष्कराणि द्विजोत्तम ॥&lt;br&gt;&#xA;शैलराजादयः शैला हिमाद्रिप्रमुखा हि ये ॥ ८५ ॥&lt;br&gt;&#xA;गङ्गादयश्च सरितो भूतले सन्ति यानि वै ॥&lt;br&gt;&#xA;तीर्थानि त्रिषु कालेषु समानि द्वारकापुरः ॥ ८६ ॥&lt;br&gt;&#xA;कलिना कलितं सर्वं वर्जयित्वा तु मत्पुरीम् ॥&lt;br&gt;&#xA;विप्र वर्षशते प्राप्ते मत्पुर्यां मम दर्शने ॥ ८७ ॥&lt;br&gt;&#xA;तव मृत्युर्महीदेव मत्प्रसादाद्भविष्यति ॥&lt;br&gt;&#xA;त्रिस्पृशावासरे प्राप्ते वैशाखे शुक्लपक्षतः ॥ ८८ ॥&lt;br&gt;&#xA;सङ्गमे बुधवारस्य दिवा भूमौ ममाग्रतः ॥&lt;br&gt;&#xA;दशमं द्वारमासाद्य तव प्राणस्य निर्गमम् ॥&lt;br&gt;&#xA;भविष्यति न सन्देहो मत्प्रसादेन भूसुर ॥ ८९ ॥&lt;br&gt;&#xA;स्वस्थानं गच्छ विप्रेन्द्र सर्वान्कामानवाप्स्यसि ॥&lt;br&gt;&#xA;मद्भक्तानां युगान्तेऽपि विनाशो नोपपद्यते ॥ 7.4.24.९० ॥&lt;br&gt;&#xA;मद्भक्तिं वहतां पुंसामिह लोके परेऽपि वा ॥&lt;br&gt;&#xA;नाशुभं विद्यते किञ्चित्कुलकोटिं नयेद्दिवम् ॥ ९१ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;ततो वर्षशते प्राप्ते गत्वा द्वारवतीं पुरीम् ॥&lt;br&gt;&#xA;प्राणान्कृष्णोपदेशेन त्यक्त्वा मोक्षं जगाम ह ॥ ९२॥&lt;br&gt;&#xA;इन्द्रद्युम्न तदाख्यातं माहात्म्यं द्वारकाभवम् ॥&lt;br&gt;&#xA;पुनरेव् प्रवक्ष्यामि यत्ते मनसि वर्त्तते ॥ ९३ ॥&lt;br&gt;&#xA;शृण्वतां पठतां चैव माहा त्म्यं द्वारकाभवम् ॥&lt;br&gt;&#xA;सर्वं फलमवाप्नोति कृष्णेन कथितं च यत् ॥ ९४ ॥&lt;br&gt;&#xA;विस्तारयन्ति लोकेऽस्मिल्ँलिखितं यस्य वेश्मनि ॥&lt;br&gt;&#xA;प्रत्यक्षं द्वारकापुण्यं प्राप्यते कृष्णसम्भवम् ॥ ९५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकाखण्डे चन्द्रशर्मोपाख्याने चन्द्रशर्मणो द्वारकागमनपूर्वक कृष्णदत्तवरग्रहणादि द्वारकानगरीश्रैष्ठ्यमाहात्म्यवर्णनन्नाम चतुर्विंशतितमोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ गीतागोपीचन्दनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/025_gItAgopIchandanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/025_gItAgopIchandanamAhAtmyavarNanam/</guid>
      <description>&lt;p&gt;॥ इन्द्रद्युम्न उवाच ॥ ॥&lt;br&gt;&#xA;कथयस्व मुनिश्रेष्ठ किञ्चित्कौतूहलं मम ॥&lt;br&gt;&#xA;पुण्यं पवित्रं पापघ्नं तीर्थं तु वद विस्तरात् ॥ १ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;मथुरा द्वारकाऽयोध्या कलिकाले पुरीत्रयम् ॥&lt;br&gt;&#xA;धर्मार्थकामदं भूप मोक्षदं हरिवल्लभम् ॥ २ ॥&lt;br&gt;&#xA;मधुरायां तु कालिन्दी गोमती कृष्णसन्निधौ ॥&lt;br&gt;&#xA;अयोध्यायां तु सरयूर्मुक्तिदा सेविता सदा ॥ ३ ॥&lt;br&gt;&#xA;द्रारवत्यामयोध्यायां कृष्णं रामं शुभप्रदम् ॥&lt;br&gt;&#xA;मथुरायां हरिं विष्णुं स्मृत्वा मुक्तिमवाप्नुयात् ॥ ४ ॥&lt;br&gt;&#xA;धन्या सा मथुरा लोके यत्र जातो हरिः स्वयम् ॥&lt;br&gt;&#xA;द्वारका सफला लोके क्रीडितं यत्र विष्णुना ॥ ५ ॥&lt;br&gt;&#xA;धन्यानामपि सा पूज्या अयोध्या सर्वकामदा ॥&lt;br&gt;&#xA;या स्वयं रामदेवेन पालिता धर्मबुद्धिना ॥ ६ ॥&lt;br&gt;&#xA;यद्ददाति फलं काशी सेविता कल्पसङ्ख्यया ॥&lt;br&gt;&#xA;कला ददाति मथुरा वासरेणापि तत्फलम् ॥ ७ ॥&lt;br&gt;&#xA;मन्वन्तरसहस्रे तु प्रयागे यत्फलं भवेत् ॥&lt;br&gt;&#xA;निमिषार्द्धेन वसतां द्वारकायां तु तत्फलम् ॥ ८ ॥&lt;br&gt;&#xA;प्रभासे च कुरुक्षेत्रे यत्फलं वत्सरैः शतैः ॥&lt;br&gt;&#xA;वसतां निमिषार्द्धेन ह्ययोध्यायां च तद्भवेत् ॥ ९ ॥&lt;br&gt;&#xA;अयोध्याधिपतिं रामं मथुरायां तु केशवम् ॥&lt;br&gt;&#xA;द्वारकावासिनं कृष्णं कीर्तनं चापि दुर्ल्लभम् ॥ 7.4.25.१० ॥&lt;br&gt;&#xA;मथुराकीर्तनेनापि श्रवणाद्द्वारकापुरः ॥&lt;br&gt;&#xA;अयोध्यादर्शनेनापि त्रिशुद्धं च पदं व्रजेत्॥ ११ ॥&lt;br&gt;&#xA;कृष्णं स्वयम्भुवं देवं द्वारका त्रिदिवोपमा ॥&lt;br&gt;&#xA;श्रुता चाप्यथवा दृष्टा कुरुते जन्मसङ्क्षयम् ॥ १२ ॥&lt;br&gt;&#xA;श्रुताभिलिखिता दृष्टा ह्ययोध्या मथुरापुरी ॥&lt;br&gt;&#xA;पापं हरति कल्पोत्थं द्वारका च तृतीयका ॥ १३ ॥&lt;br&gt;&#xA;कृष्णं विष्णुं हरिं देवं विश्रान्तं च कलौ स्मृतम् ॥&lt;br&gt;&#xA;द्वादश्यां जागरे रात्रावश्वमेधायुतं फलम् ॥ १४ ॥&lt;br&gt;&#xA;बालक्रीडनकं स्थानं ये स्मरन्ति दिनेदिने ॥&lt;br&gt;&#xA;स्वर्णशैलपदं नृणां जायते राजसत्तम ॥ १५ ॥&lt;br&gt;&#xA;धन्यास्ते मानवा लोके कलिकाले नरोत्तम॥&lt;br&gt;&#xA;प्लवनं सिन्धुतोयेन गोमत्यां यैर्नरैः कृतम् ॥ १६ ॥&lt;br&gt;&#xA;पश्चिमाशां नरः स्नात्वा कृत्वा वै करसम्पुटम् ॥&lt;br&gt;&#xA;द्वारकां ये स्मरिष्यन्ति तेषां कोटिगुणं फलम् ॥ १७ ॥&lt;br&gt;&#xA;मनसा चिन्तयेद्यो वै कलौ द्वारवतीं पुरीम् ॥&lt;br&gt;&#xA;कपिलाऽयुतपुण्यं च लभते हेलया नरः ॥ १८ ॥&lt;br&gt;&#xA;गङ्गासागरजं पुण्यं गङ्गाद्वारभवं तथा ॥&lt;br&gt;&#xA;कलौ द्वारवतीं गत्वा प्राप्नोति मनुजाधिप ॥ १९ ॥&lt;br&gt;&#xA;सप्तकल्पस्मरो भूप मार्कण्डेयः स्मराम्यहम् ॥&lt;br&gt;&#xA;समाना वाऽधिका वापि द्वारवत्या न कापि पूः ॥7.4.25.२०॥&lt;br&gt;&#xA;दुर्वाससा समो धन्यो नास्ति नाप्यधिको नृप ॥&lt;br&gt;&#xA;भाषाबन्धं येन कृत्वा द्वारकायां धृतो हरिः ॥ २१ ॥&lt;br&gt;&#xA;मा काशीं मा कुरुक्षेत्रं प्रभासं मा च पुष्करम् ॥&lt;br&gt;&#xA;द्वारकां गच्छ राजर्षे पश्य कृष्णमुखं शुभम् ॥ २२ ॥&lt;br&gt;&#xA;अश्वमेधसहस्रं तु राजसूयशतं कलौ ॥&lt;br&gt;&#xA;पदेपदे च लभते द्वारकां याति यो नरः ॥ २३ ॥&lt;br&gt;&#xA;सफलं जीवितं तेषां कलौ नृपवरोत्तम ॥ ये&lt;br&gt;&#xA;षां न स्खलितं चित्तं द्वारकां प्रति गच्छताम् ॥ २४ ॥&lt;br&gt;&#xA;माता च पुत्रिणी तेन पिता चैव पितामहाः ॥&lt;br&gt;&#xA;पिण्डदानं कृतं येन गोमत्यां कृष्णसन्निधौ ॥ २५ ॥&lt;br&gt;&#xA;गोपीचन्दनमुद्रां तु कृत्वा भ्रमति भूतले ॥&lt;br&gt;&#xA;सोऽपि देशो भवेत्पूतः कि पुनर्यत्र संस्थितम् ॥ २६ ॥&lt;br&gt;&#xA;द्वारकायां समुद्भूतां तुलसीं कृष्णसेविताम् ॥&lt;br&gt;&#xA;नित्यं बिभर्ति शिरसा स भवेत्त्रिदशाधिपः॥ २७ ॥&lt;br&gt;&#xA;दैत्यारेर्भगवत्तिथिश्च विजया नीरं च गगोद्भवं नित्यङ्काशिपुरी तथैव तुलसी धात्रीफलं वल्लभम्॥२८॥&lt;br&gt;&#xA;शास्त्रं भागवतं तथा च दयितं रामायणं द्वारका पुण्यं मालतिसम्भवं सुदयितं गीतं कृतं जागरम् ॥ २९ ॥&lt;br&gt;&#xA;गृहे यस्य सदा तिष्ठेद्गोपीचन्दनमृत्तिका ॥&lt;br&gt;&#xA;द्वारका तिष्ठते तत्र कृष्णेन सहिता कलौ ॥ 7.4.25.३० ॥&lt;br&gt;&#xA;कृतघ्नो वाऽथ गोघ्नोऽपि हैतुकः कृत्स्नपापकृत् ॥&lt;br&gt;&#xA;गोपीचन्दनसम्पर्कात्पूतो भवति तत्क्षणात् ॥ ३१ ॥&lt;br&gt;&#xA;गोपीचन्दनखण्डं तु यो ददातीह वैष्णवे ॥&lt;br&gt;&#xA;कुलमेकोत्तरं तेन शतं तारितमेव वा ॥ ३२ ॥&lt;br&gt;&#xA;द्वारकासम्भवा भूप तुलसी यस्य मन्दिरे ॥&lt;br&gt;&#xA;तस्य वैवस्वतो नित्यं बिभेति सह किङ्करैः ॥ ॥ ३३ ॥&lt;br&gt;&#xA;द्वारकासम्भवा मृत्स्ना तुलसीकृष्णकीर्तनम् ॥&lt;br&gt;&#xA;क्रतुकोटिशतं पुण्यं कथितं व्याससूनुना ॥ ३४ ॥&lt;br&gt;&#xA;आलोड्य सर्वशास्त्राणि पुराणानि पुनःपुनः ॥&lt;br&gt;&#xA;मया दृष्टा महीपाल न द्वारकासमा पुरी ॥ ३५ ॥&lt;br&gt;&#xA;द्वारकागमनं येन कृतं कृष्णस्य कीर्तनम् ॥&lt;br&gt;&#xA;स्नातं तीर्थसहस्रैस्तु तेनेष्टं क्रतुकोटिभिः ॥३६॥&lt;br&gt;&#xA;इद्रियाणां तु दमनं किं करिष्यति देहिनाम् ॥&lt;br&gt;&#xA;साङ्ख्यमध्ययनं चापि द्वारकां गच्छते न चेत् ॥३७॥&lt;br&gt;&#xA;पशवस्ते न सन्देहो गर्दभेन समा जनाः ॥&lt;br&gt;&#xA;दृष्टं कृष्णमुखं यैर्न गत्वा द्वारवतीं पुरीम् ॥ ३८ ॥&lt;br&gt;&#xA;कृतकृत्यास्तु ते धन्या द्वादश्यां जागरे हरेः ॥&lt;br&gt;&#xA;कृत्वा जागरणं भक्त्या नृत्यमाना मुहुर्मुहुः ॥३९॥&lt;br&gt;&#xA;कृष्णालयं तु यो गत्वा गोमत्यां पिण्डपातनम् ॥&lt;br&gt;&#xA;करोति शक्त्या दानं च मुक्तास्तस्य पितामहाः ॥7.4.25.४०॥&lt;br&gt;&#xA;प्रेतत्वं च पिशा चत्वं न भवेत्तस्य देहिनः ॥&lt;br&gt;&#xA;जन्मजन्मनि राजेन्द्र यो गतो द्वारकां पुरीम् ॥ ४१ ॥&lt;br&gt;&#xA;अनशनेन यत्पुण्यं प्रयागे त्यजतस्तनुम् ॥&lt;br&gt;&#xA;द्वादश्यां निमिषार्द्धेन तत्फलं कृष्णसन्निधौ ॥ ४२ ॥&lt;br&gt;&#xA;सूर्यग्रहे गवां कोटिं दत्त्वा यत्फलमाप्नुयात् ॥&lt;br&gt;&#xA;तत्फलं कलिकाले तु द्वारवत्यां दिनेदिने ॥ ४३ ॥&lt;br&gt;&#xA;कोटिभारं सुवर्णस्य ग्रहणे चन्द्रसूर्ययोः ॥&lt;br&gt;&#xA;दत्त्वा यत्फलमाप्नोति तत्फलं कृष्णदर्शने ॥ ४४ ॥&lt;br&gt;&#xA;दोलासंस्थं च ये कृष्णं पश्यन्ति मधुमाधवे ॥&lt;br&gt;&#xA;तेषां पुत्राश्च पौत्राश्च मातामहपितामहाः ॥ ४५ ॥&lt;br&gt;&#xA;श्वशुराद्याः सभृत्याश्च पशवश्च नरोत्तम ॥&lt;br&gt;&#xA;क्रीडन्ति विष्णुना सार्द्धं यावदाभूतसम्प्लवम् ॥ ४६ ॥&lt;br&gt;&#xA;या काचिद्द्वादशी भूप जायते कृष्णसन्निधौ ॥&lt;br&gt;&#xA;पश्यामि नान्तरं किञ्चित्कलिकाले विशेषतः ॥ ४७ ॥&lt;br&gt;&#xA;कृष्णस्य सन्निधौ नित्यं वासरा द्वादशीसमाः ॥&lt;br&gt;&#xA;युगादिभिः समाः सर्वे नित्यं कृष्णस्य सन्निधौ॥४८॥&lt;br&gt;&#xA;कलौ द्वारवती सेव्या ज्ञात्वा पुण्यं विशेषतः ॥&lt;br&gt;&#xA;षटपुर्यश्चैव सुलभा दुर्ल्लभा द्वारका कलौ॥४९॥&lt;br&gt;&#xA;स्मरणात्कीर्तनाद्यस्माद्भुक्तिमुक्ती सदा नृणाम् ॥&lt;br&gt;&#xA;दुर्वाससा तु ऋषिणा रक्षिता तिष्ठते पुरी॥7.4.25.५०॥&lt;br&gt;&#xA;कलौ न शक्यते गन्तुं विना कृष्णप्रसादतः ॥&lt;br&gt;&#xA;कृष्णस्य दर्शनं कर्तुं यान्ति रुद्रादयः सुराः॥५१॥&lt;br&gt;&#xA;त्रिकालं जगतीनाथ रुक्मिणीदर्शनाय च ॥&lt;br&gt;&#xA;सफला भारती तस्य कृष्णकृष्णेति या वदेत्॥५२॥&lt;br&gt;&#xA;द्वारका यायिनं दृष्ट्वा गायन्ति दिविसंस्थिताः ॥&lt;br&gt;&#xA;नरकात्पितरो मुक्ताः प्रचलन्ति हसन्ति च ॥५३॥&lt;br&gt;&#xA;गोप्यं यत्पातकं पुंसां गोमती तद्व्यपोहति ॥&lt;br&gt;&#xA;स्मरणात्कीर्त्तनाद्वापि किं पुनः प्लवने कृते ॥ ५४ ॥&lt;br&gt;&#xA;रुक्मिणीसहितं देवं शङ्खोद्धारे च शङ्खिनम् ॥&lt;br&gt;&#xA;पिण्डारके चतुर्बाहुं दृष्ट्वाऽन्यैः किं करिष्यति ॥५५॥&lt;br&gt;&#xA;रुक्मिणी देवकीपुत्रश्चक्रतीर्थं च गोमती ॥&lt;br&gt;&#xA;गोपीनां चन्दनं लोके तुलसी दुर्लभा कलौ ॥ ५६ ॥&lt;br&gt;&#xA;दुर्लभास्ते सुता ज्ञेया धरणीपापनाशकाः ॥&lt;br&gt;&#xA;गयां गत्वा तु ये पिण्डं द्वारकां कृष्णदर्शनम् ॥&lt;br&gt;&#xA;करिष्यन्ति कलौ प्राप्ते वञ्जुलीसमुपोषणम् ॥ ५७ ॥&lt;br&gt;&#xA;समं पुण्यफलं तेषां वञ्जुली द्वारका समा ॥&lt;br&gt;&#xA;येन न्यूना नाधिकाऽपि कथितं विष्णुना स्वयम् ॥ ५८ ॥&lt;br&gt;&#xA;वञ्जुली चाधिकां राजञ्छृणु वक्ष्यामि कारणम्॥&lt;br&gt;&#xA;द्वादश्यामुपवासेन द्वादश्यां पारणेन तु ॥&lt;br&gt;&#xA;प्राप्यते हेलया चैव तद्विष्णोः परमं पदम् ॥ ५९ ॥&lt;br&gt;&#xA;गृहेषु वसतां तीर्थं गृहेषु वसतां तपः ॥&lt;br&gt;&#xA;गृहेषु वसतां मोक्षो वञ्जुलीसमुपोषणात् ॥ 7.4.25.६० ॥&lt;br&gt;&#xA;वञ्जुली द्वारका गङ्गा गया गोविन्दकीर्त्तनम् ॥&lt;br&gt;&#xA;गोमती गोकुलं गीता दुर्ल्लभं गोपिचन्दनम् ॥ ६१ ॥&lt;br&gt;&#xA;एतच्छृणोति यो भक्त्या कृत्वा मनसि केशवम् ॥&lt;br&gt;&#xA;अश्वमेधसहस्रस्य फलमाप्नोति मानवः ॥ ६२ ॥&lt;br&gt;&#xA;श्रोष्यन्ति जागरे ये वै माहात्म्यं केशवस्य च ॥&lt;br&gt;&#xA;सर्वपापविनिर्मुक्ताः पदं यास्यन्ति वैष्णवम् ॥ ॥ ६३ ॥&lt;br&gt;&#xA;पठिष्यन्ति नरा नित्यं ये वै श्रोप्यन्ति भक्तितः ॥&lt;br&gt;&#xA;तुलापुरुषदानस्य फलं ते प्राप्नुवन्ति हि॥ ६४॥&lt;br&gt;&#xA;कृष्णजागरणे दानं यच्चाल्पमपि दीयते ॥&lt;br&gt;&#xA;सर्वं कोटिगुणं ज्ञेयमित्याहुः कवयो नृप ॥ ६५ ॥&lt;br&gt;&#xA;मानकूटं तुलाकूटं कन्याहयगवां क्रयात् ॥&lt;br&gt;&#xA;तत्सर्वं विलयं याति द्वादश्यां जागरे कृते ॥ ६६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये वञ्जुलीद्वारकागङ्गागयागोविन्दगोमतीगोकुल गीतागोपीचन्दनमाहात्म्यवर्णनन्नाम पञ्चविंशतितमोऽध्यायः ॥ २५ ॥&lt;/p&gt;</description>
    </item>
    <item>
      <title>०२६ द्वादशीजागरणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/026_dvAdashIjAgaraNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/026_dvAdashIjAgaraNamAhAtmyavarNanam/</guid>
      <description>&lt;p&gt;॥ श्रीमार्कण्डेय उवाच ॥ ॥&lt;br&gt;&#xA;प्रह्लादं सर्वधर्मज्ञं वेदशास्त्रार्थपारगम् ॥&lt;br&gt;&#xA;वैष्णवागमतत्त्वज्ञं भगवद्भक्तितत्परम् ॥ १ ॥&lt;br&gt;&#xA;सुखासीनं महाप्राज्ञमृषयो द्रष्टुमागताः ॥&lt;br&gt;&#xA;सर्वशास्त्रार्थतत्त्वज्ञाः स्वधर्मप्रतिपालकाः ॥ ॥ २ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;विना ज्ञानाद्विना ध्यानाद्विना चेन्द्रियनिग्रहात् ॥&lt;br&gt;&#xA;अनायासेन येनैतत्प्राप्यते परमं पदम् ॥ ३ ॥&lt;br&gt;&#xA;सङ्क्षेपात्कथय स्नेहाद्दृष्टादृष्टफलोदयम् ॥&lt;br&gt;&#xA;धर्मान्मनुजशार्दूल ब्रूहि सर्वानशेषतः ॥ ४ ॥&lt;br&gt;&#xA;इत्युक्तोऽसौ महाभागो नारायणपरायणः ॥&lt;br&gt;&#xA;कथयामास सङ्क्षेपात्सर्वलोकहितोद्यतः ॥ ५ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;श्रूयतामभिधास्यामि गुह्याद्गुह्यतरं महत् ॥&lt;br&gt;&#xA;यस्य संश्रवणादेव सर्वपापक्षयो भवेत् ॥ ॥ ६ ॥&lt;br&gt;&#xA;अष्टादशपुराणानां सारात्सारतरं च यत् ॥&lt;br&gt;&#xA;तदहं कथयिष्यामि भुक्तिमुक्तिफलप्रदम् ॥ ७ ॥&lt;br&gt;&#xA;सुखासीनं महादेवं जगतः कारणं परम् ॥&lt;br&gt;&#xA;पप्रच्छ षण्मुखो भक्त्या सर्वलोकहितोद्यतः ॥ ८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;भगवन्सर्वलोकानां दुःखसंसारभेषजम् ॥&lt;br&gt;&#xA;कथयस्व प्रसादेन सुखोपायं विमुक्तये ॥ ९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;चतुर्विधं तु यत्पापं कोटिजन्मार्जितं कलौ ॥&lt;br&gt;&#xA;जागरे वैष्णवं शास्त्रं वाचयित्वा व्यपोहति ॥7.4.26.१०॥&lt;br&gt;&#xA;वैष्णवस्य तु शास्त्रस्य यो वक्ता जागरे हरेः ॥&lt;br&gt;&#xA;मद्भक्तं तं विजानीयाद्विपन्नस्त्वन्यथा भवेत् ॥ ११ ॥&lt;br&gt;&#xA;हरिजागरणं कार्यं मद्भक्तेन विजानता ॥&lt;br&gt;&#xA;अन्यथा पापिनो ज्ञेया ये द्विषन्ति जनार्द्दनम् ॥ १२ ॥&lt;br&gt;&#xA;जागरं ये च कुर्वन्ति गायन्ति हरिवासरे ॥&lt;br&gt;&#xA;अग्निष्टोमफलं तेषां निमिषार्द्धेन षण्मुख॥१३॥&lt;br&gt;&#xA;जागरे पश्यतां विष्णोर्मुखं रात्रौ मुहुर्मुहुः ॥&lt;br&gt;&#xA;येषां हृष्यन्ति रोमाणि रात्रौ जागरणे हरेः ॥&lt;br&gt;&#xA;कुलानि दिवि तावन्ति वसन्ति हरिसन्निधौ ॥ १४ ॥&lt;br&gt;&#xA;यमस्य पथि निर्मुक्ता जनाः पापशतैर्वृताः॥&lt;br&gt;&#xA;गीतशास्त्रविनोदेन द्वादशीजागरान्विताः ॥ १५ ॥&lt;br&gt;&#xA;सुप्रभाता निशा तेषां धन्याः सुकृतिनो नराः ॥&lt;br&gt;&#xA;प्राणात्ययेन मुह्यन्ति यैः कृतं जागरं हरेः ॥१६॥&lt;br&gt;&#xA;पुत्रिणस्ते नरा लोके धनिनः ख्यातपौरुषाः ॥&lt;br&gt;&#xA;येषां वंशोद्भवाः पुत्राः कुर्वन्ति हरिजागरम् ॥१७॥&lt;br&gt;&#xA;इष्टं मखैः कृतं दानं दत्तं पिण्डं गयाशिरे ॥&lt;br&gt;&#xA;स्नातं नित्यं प्रयागे तु यैः कृतं जागरं हरेः ॥ १८ ॥&lt;br&gt;&#xA;दयिता विष्णुभक्ताश्च नित्यं मम षडानन ॥&lt;br&gt;&#xA;कुर्वन्ति वासरं विष्णोर्यस्माज्जागरणं हितम् ॥१९ ॥&lt;br&gt;&#xA;श्रुत्वा हर्षं न चाप्नोति जागरं न करोति यः ॥&lt;br&gt;&#xA;प्रकटीकरोति तन्नूनं जनन्या दुर्विचेष्टितम् ॥ 7.4.26.२० ॥&lt;br&gt;&#xA;सम्प्राप्य वासरं विष्णोर्न येषां जागरो हरेः ॥&lt;br&gt;&#xA;व्यर्थं गतं च तत्पुण्यं तेषां वर्षशतोद्भवम् ॥ २१ ॥&lt;br&gt;&#xA;पुत्रो वा पुत्रपुत्रो वा दौहित्रो दुहिताऽपि वा ॥ ।&lt;br&gt;&#xA;करिष्यति कुलेऽस्माकं कलौ जागरणं हरेः ॥ २२ ॥&lt;br&gt;&#xA;पात्यमानाः प्रजल्पन्ति पितरो यमकिङ्करैः ॥&lt;br&gt;&#xA;मुक्तिर्भविष्यत्यस्माकं नरकाज्जागरे कृते ॥२३॥ ।&lt;br&gt;&#xA;नान्यथा जायतेऽस्माकं मुक्तिर्यज्ञशतैरपि ॥&lt;br&gt;&#xA;विना जागरणेनैव नरलोकात्कथञ्चन ॥&lt;br&gt;&#xA;तस्माज्जागरणं कार्यं पितॄणां हितमिच्छता ॥ २४ ॥&lt;br&gt;&#xA;भक्तिर्भागवतानां च गोविन्दस्यापि कीर्तनम् ॥&lt;br&gt;&#xA;न देहग्रहणं तस्मात्पुनर्लोके भविष्यति ॥ २५ ॥&lt;br&gt;&#xA;जागरं कुरुते यश्च सङ्गमे विजयादिने ॥&lt;br&gt;&#xA;पुनर्द्देहप्रजननं दग्धं तेनाऽऽत्मना स्वयम् ॥ २६ ॥&lt;br&gt;&#xA;त्रिस्पृशा वासरं येन कृतं जागरणान्वितम् ॥&lt;br&gt;&#xA;केशवस्य शरीरे तु स लीनो नात्र संशयः ॥२७ ॥&lt;br&gt;&#xA;उन्मीलिनी कृता येन रात्रौ जागरणान्विता ॥&lt;br&gt;&#xA;प्रभवन्ति न पापानि स्थूलसूक्ष्माणि तस्य तु ॥ २८ ॥&lt;br&gt;&#xA;सतालवाद्यसंयुक्तं सङ्गीतं जागरं हरेः ॥&lt;br&gt;&#xA;यः कारयति देवस्य द्वादश्यां दानसंयुतम् ॥ २९ ॥&lt;br&gt;&#xA;तस्य पुण्यं प्रवक्ष्यामि महाभागवतस्य हि ॥&lt;br&gt;&#xA;तिलप्रस्थहस्रं तु सहिरण्यं द्विजातये ॥&lt;br&gt;&#xA;दत्त्वा यत्फलमाप्नोति ह्ययने रविसङ्क्रमे ॥ 7.4.26.३० ॥&lt;br&gt;&#xA;हेमभारशतं नित्यं सवत्सं कपिलायुतम् ॥&lt;br&gt;&#xA;प्रेक्षणीयप्रदानेन तत्फलं प्राप्नुयात्कलौ ॥ ३१ ॥&lt;br&gt;&#xA;यः पुनर्वासरे पुत्र दिव्यैर्ऋषिकृतैः स्तवैः ॥&lt;br&gt;&#xA;तोषयेत्पद्मनाभं वै वैदिकैर्विष्णुसामभिः ॥ ३२ ॥&lt;br&gt;&#xA;ऋग्यजुःसामसम्भूतैवैष्णवैश्चैव पुत्रक ॥&lt;br&gt;&#xA;संस्कृतैः प्राकृतैः स्तोत्रैरन्यैश्च विविधैस्तथा ॥ ३३ ॥&lt;br&gt;&#xA;प्रीतिं करोति देवेशो द्वादश्यां जागरे स्थितः ॥&lt;br&gt;&#xA;शृणु पुण्यं समासेन यद्गीतं ब्रह्मणा मम ॥ ३४ ॥&lt;br&gt;&#xA;त्रिःसप्तकृत्वो धरणीं त्रिगुणीकृत्य षण्मुख ॥&lt;br&gt;&#xA;दत्त्वा यत्फलमाप्नोति तत्फलं प्राप्नुयान्नरः ॥ ३५ ॥&lt;br&gt;&#xA;गवां शतसहस्रेण सवत्सेनापि यत्फलम् ॥&lt;br&gt;&#xA;तत्फलं प्राप्नुयान्मर्त्त्यः स्तोत्रैर्यस्तोषयेद्धरिम् ॥ ३६ ॥&lt;br&gt;&#xA;वैदिकी दशगुणा प्रीतिर्यामेनैकेन जागरे ॥&lt;br&gt;&#xA;एवं फलानुसारेण कार्य्यं जागरणं हरेः ॥ ३७ ॥&lt;br&gt;&#xA;यः पुनः पठते रात्रौ गीतां नामसहस्रकम् ॥&lt;br&gt;&#xA;द्वादश्यां पुरतो विष्णोर्वेष्णवानां समीपतः ॥ ३८ ॥&lt;br&gt;&#xA;पुण्यं भागवतं स्कान्दपुराणं दयितं हरेः ॥&lt;br&gt;&#xA;माधुरं बालचरितं गोपीनां चरितं तथा ॥ ३९ ॥&lt;br&gt;&#xA;एतान्पठति रात्रौ यः पूजयित्वा तु केशवम् ॥&lt;br&gt;&#xA;न वेद्म्यहं फलं वत्स यदि ज्ञास्यति केशवः ॥ 7.4.26.४० ॥&lt;br&gt;&#xA;दीपं प्रज्वालयेद्रात्रौ यः स्तवैर्हरिजागरे ॥&lt;br&gt;&#xA;न चास्तं गच्छते तस्य पुण्यं कल्पशतैरपि ॥ ४१ ॥&lt;br&gt;&#xA;मञ्जरीसहितैः पत्रैस्तुलसीसम्भवैर्हरिम् ॥&lt;br&gt;&#xA;जागरे पूजयेद्भक्त्या नास्ति तस्य पुनर्भवः ॥ ४२ ॥&lt;br&gt;&#xA;स्नानं विलेपनं पूजा धूपं दीपं च संस्तवम् ॥&lt;br&gt;&#xA;नैवेद्यं च सताम्बूलं जागरे दत्तमक्षयम् ॥४३॥&lt;br&gt;&#xA;ध्यातुमिच्छति षड्वक्त्रं यो मां भक्तिपरायणः ॥&lt;br&gt;&#xA;स करोतु महाभक्त्या द्वादश्यां जागरं हरेः ॥ ४४ ॥&lt;br&gt;&#xA;वासरे वासुदेवस्य सर्वे देवाः सवासवाः ॥&lt;br&gt;&#xA;देहमाश्रित्य तिष्ठन्ति ये प्रकुर्वन्ति जागरम् ॥ ४५ ॥&lt;br&gt;&#xA;जागरेवासुदेवस्य महाभारतकीर्तनम् ॥&lt;br&gt;&#xA;ये कुर्वन्ति गतिं यान्ति योगिनां ते न संशयः ॥ ४६ ॥&lt;br&gt;&#xA;चरितं रामदेवस्य ये वधं रावणस्य च ॥&lt;br&gt;&#xA;पठन्ति जागरे विष्णोस्ते यान्ति परमां गतिम ॥ ४७&lt;br&gt;&#xA;अधीत्य चतुरो वेदान्कृत्वा चैवार्चनं हरेः ॥&lt;br&gt;&#xA;स्नात्वा च सर्वतीर्थेषु जागरे तत्फलं हरेः ॥ ४९ ॥&lt;br&gt;&#xA;रथानामयुतैर्यत्तु सहस्रैर्वरवारणैः ॥ लक्षेणाश्ववराणां तु तत्फलं जागरे हरेः ॥ ४९ ॥&lt;br&gt;&#xA;धान्यशैलसहस्रैस्तु तुलापुरुषको टिभिः ॥&lt;br&gt;&#xA;यत्फलं मुनिभिः प्रोक्तं तत्फलं जागरे हरेः ॥ 7.4.26.५० ॥&lt;br&gt;&#xA;कन्याकोटिप्रदानं च स्वर्णभारशतं तथा ॥&lt;br&gt;&#xA;दत्तं रत्नायुतशतं यैः कृतो जागरो हरेः ॥ ५१ ॥&lt;br&gt;&#xA;अष्टादशपुराणैस्तु पठितैर्यत्फलं भवेत् ॥&lt;br&gt;&#xA;तत्फलं शतसाहस्रं कृते जागरणे हरेः ॥ ५२ ॥&lt;br&gt;&#xA;मन्वादि पठतां शास्त्रं यत्फलं हि द्विजन्मनः ॥&lt;br&gt;&#xA;अधिकं फलमाप्नोति कुर्वाणो जागरं हरेः ॥ ५३ ॥&lt;br&gt;&#xA;दुर्भिक्षे चान्नदातॄणां पुंसां भवति यत्फलम् ॥&lt;br&gt;&#xA;सन्न्यासिनां सहस्रैस्तु यत्फलं भोजितैः कलौ ॥&lt;br&gt;&#xA;फलं तत्समवाप्नोति कुर्वतां जागरं हरेः ॥ ५४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वादशीजागरणमाहात्म्यवर्णनन्नाम षड्विंशतितमोऽध्यायः ॥ २६ ॥&lt;/p&gt;</description>
    </item>
    <item>
      <title>०२७ सर्वतोवरेण्यत्ववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/027_sarvatovareNyatvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/027_sarvatovareNyatvavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;स्थित्वा द्वादशिजागरे क्रतु समे दुःखापहे पुण्यदे रम्यं भागवतं शृणोति पुरुषः कृत्वा हरेः पूजनम् ॥&lt;br&gt;&#xA;पुण्यं वाजिमखस्य कोटिगुणितं सम्प्राप्य भक्तोत्तमश्छित्त्वा पाशसमूह पक्षनिचयं प्राप्नोति कृष्णालयम् ॥ १ ॥&lt;br&gt;&#xA;हत्यापापसमूहकोटिनिचयैर्गुर्वङ्गना- कोटिभिःस्तेयैर्लक्षगुणैर्गुरोर्वधकरैः संवेष्टितो यद्यपि ॥&lt;br&gt;&#xA;श्रुत्वा भागवतं छिनत्ति सकलं कृत्वा हरेर्जागरं मुक्तिं याति नरेन्द्र निर्मलवपुर्भित्त्वा रवेर्मण्डलम् ॥ २ ॥&lt;br&gt;&#xA;एकादशी द्वादशिसम्प्रविष्टा कृता नभस्ये श्रवणेन युक्ता ॥&lt;br&gt;&#xA;विशेषतः सोमसुतेन सङ्गमे करोति मुक्तिं प्रपितामहानाम् ॥ ३ ॥&lt;br&gt;&#xA;यद्दीयते द्वादशिवासरे शुभे विष्णुं समुद्दिश्य तथा पितॄणाम् ॥&lt;br&gt;&#xA;पर्य्याप्तमिष्ठैः क्रतुतीर्थदानैर्भक्त्या प्रदत्तं खलु मेरुतुल्यम् ॥ ४ ॥&lt;br&gt;&#xA;महानदीं प्राप्य दिनं च विष्णोस्तोयाञ्जलिं यस्तुपितॄन्ददाति ॥&lt;br&gt;&#xA;श्राद्धं कृतं तेन समाः सहस्रं यच्छन्ति कामान्पितरः सुतृप्ताः ॥५॥&lt;br&gt;&#xA;शरणागतानां परिपालनेन ह्यन्नप्रदानेन शृणुष्व पुत्र ॥&lt;br&gt;&#xA;ऋणप्रदाने द्विजदेवतानां तद्वै फलं जागरणेन् विष्णोः ॥ ६ ॥&lt;br&gt;&#xA;यः स्वर्णधेनुं मधुनीरधेनुं कृष्णाजिनं रौप्यसुवर्णमेरु ॥&lt;br&gt;&#xA;ब्रह्माण्डदानं प्रददाति याति स वै फलं जागरणेन विष्णोः ॥ ७ ॥&lt;br&gt;&#xA;सत्येन शौचेन दमेन यत्फलं क्षमादयादानबलेन षण्मुख ॥&lt;br&gt;&#xA;दशाश्वमेधैर्बहुदक्षिणैश्च तेषां फलं जागरणेन विष्णोः ॥ ८ ॥&lt;br&gt;&#xA;स्नानेन यत्प्राप्य नदीं वीरष्ठां यत्पिण्डदानेन पितुर्गयायाम् ॥&lt;br&gt;&#xA;यद्धेमदानात्कुरुजाङ्गले च तत्स्यात्फलं जागरणेन विष्णोः ॥ ९ ॥&lt;br&gt;&#xA;हत्यायुतानां यदि सञ्चितानिस्तेयानि रुक्मस्य तथामितानि ॥&lt;br&gt;&#xA;निहन्त्यनेकानि पुराकृतानि श्रीजागरे ये प्रपठन्ति गीतम् ॥ 7.4.27.१० ॥&lt;br&gt;&#xA;मार्गं न ते सौरपुरस्य दूतान्वनान्तरं षण्मुख किञ्चिदन्यत् ॥&lt;br&gt;&#xA;स्वप्ने न पश्यन्ति च ते मनुष्या येषां गता जागरणेन निद्रा ॥ ११ ॥&lt;br&gt;&#xA;काषायवस्त्रैश्च जटाभरैश्च पूर्ताग्निहोत्रैः किमु चान्य मन्त्रैः ॥&lt;br&gt;&#xA;धर्मार्थकामवरमोक्षकरीं च भद्रामेकां भजस्व कलिकालविनाशिनीं च ॥ १२ ॥&lt;br&gt;&#xA;इत्युक्तपूर्वं किल नारदेन श्रेयोर्थबुद्ध्या विनतासुताय ॥&lt;br&gt;&#xA;कृष्णात्परं नान्यदिहास्ति दैवं व्रतं तदह्नः परमं न किञ्चित् ॥ १३ ॥&lt;br&gt;&#xA;भोभोः सुराः शृणुत नारद इत्यवोचद्भोभोः खगेन्द्रऋषिसिद्धमुनीन्द्रसङ्घाः ॥&lt;br&gt;&#xA;उत्क्षिप्य बाहुमथ भक्तजनेन चोक्तं नैकादशीव्रतसमं व्रतमस्ति किञ्चित्॥ १४ ॥&lt;br&gt;&#xA;पक्षीन्द्र पापपुरुषा न हरिं भजन्ति तद्भक्तिशास्त्रनिरता न कलौ भवन्ति ॥&lt;br&gt;&#xA;कुर्वन्ति मूढमनसो दशमीविमिश्रामेकादशीं शुभदिनं च परित्यजन्ति ॥ १५ ॥&lt;br&gt;&#xA;आर्त्तः सदा चैव सदा च रोगी पापी सदा चैव सदा च दुःखी ॥&lt;br&gt;&#xA;सदा कुलघ्नोऽथ सदा च नारकी विद्धं मुरारेर्दिनमाश्रयेत्तु यः ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहिताया सप्तमे प्रभासखण्डे चतुर्थे द्वारकामाहात्म्ये द्वादशीजागरणस्य सर्वतोवरेण्यत्ववर्णनन्नाम सप्तविंशतितमोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ द्वादशीजागणरणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/028_dvAdashIjAgaNaraNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/028_dvAdashIjAgaNaraNamAhAtmyavarNanam/</guid>
      <description>&lt;p&gt;॥ मार्कण्डेय उवाच ॥ ॥&lt;br&gt;&#xA;कृत्वा जागरणं विष्णोर्यथान्यायं नरेश्वर ॥&lt;br&gt;&#xA;पितॄन्यच्छति पुण्यं च ततः किं कुरुते यमः ॥ १ ॥&lt;br&gt;&#xA;भुक्तो वा यदि वाऽभुक्तः स्वच्छो वाऽस्वच्छ एव वा ॥&lt;br&gt;&#xA;विमुक्तिः कथिता तत्र हरिजागरणान्नृणाम् ॥२॥&lt;br&gt;&#xA;अस्नातो वा नरः स्नातो जागरे समुपस्थिते ॥&lt;br&gt;&#xA;सर्वतीर्थाप्लुतो ज्ञेयस्तं दृष्ट्वा दिवमाव्रजेत् ॥ ३ ॥&lt;br&gt;&#xA;श्वपचा जागरं कृत्वा पदं निर्वाणमागताः ॥&lt;br&gt;&#xA;किं पुनर्वर्णसम्भूताः सदाचारपरास्तथा ॥ ४ ॥&lt;br&gt;&#xA;युवतीनादमाकर्ण्य यथा निद्रा न जायते ॥&lt;br&gt;&#xA;जागरे चैवमेव स्यात्तत्कथानां च कीर्तने ॥ ५ ॥&lt;br&gt;&#xA;ब्रह्महत्या सुरापानं स्तेयं गुर्वङ्गनागमः ॥&lt;br&gt;&#xA;उत्कल्लनं मनःपापं शोधयेद्विष्णु जागरः ॥ ६ ॥&lt;br&gt;&#xA;विमुक्तिः कामुकस्योक्ता किं पुनर्वीक्षतां हरिम् ॥ ७ ॥&lt;br&gt;&#xA;वाचिकं मानसं पापं करणैर्यदुपार्जितम्॥&lt;br&gt;&#xA;अन्यैर्निमिषमात्रेण व्यपोहति न संशयः ॥ ८ ॥&lt;br&gt;&#xA;गोष्ठ्यां समागता ये तु तेषां पापं कुतः स्मृतम् ॥&lt;br&gt;&#xA;मातृपूजा गयाश्राद्धं सुतीर्थगमनं तथा ॥&lt;br&gt;&#xA;जागरस्य नृणां राजन्समानि कवयो विदुः ॥ ९ ॥&lt;br&gt;&#xA;जननीपूजनं भूप ह्यश्वमेधायुतैः समम् ॥&lt;br&gt;&#xA;पूर्णं वर्षशतं भूप कुशाग्रेणोद्धृतं जलम् ॥ 7.4.28.१० ॥&lt;br&gt;&#xA;पिबन्पात्रे द्विजः सम्यक्तीर्थे पुष्करसञ्ज्ञिते ॥&lt;br&gt;&#xA;जागरस्यैव चैतानि कलां नार्हन्ति षोडशीम् ॥ ११ ॥&lt;br&gt;&#xA;कृत्वा काञ्चनसम्पूर्णां वसुधां वसुधाधिप ॥&lt;br&gt;&#xA;दत्त्वा यत्फलमाप्नोति तत्फलं हरिजागरे ॥ १२ ॥&lt;br&gt;&#xA;निकृन्तनं कर्मणश्च ह्यात्मना दुष्कृतं कृतम् ॥&lt;br&gt;&#xA;व्यपोहति न सन्देहो येन जागरणं कृतम् ॥ ॥&lt;br&gt;&#xA;सङ्क्षेपतः प्रवक्ष्यामि पुनरेव महीपते ॥&lt;br&gt;&#xA;जागरे पद्मनाभस्य यत्फलं कवयो विदुः ॥ १४ ॥&lt;br&gt;&#xA;रवेर्बिम्बमिदं भित्त्वा स योगी हरिजागरे ॥&lt;br&gt;&#xA;प्रयाति परमं स्थानं योगिगम्यं निरञ्जनम् ॥&lt;br&gt;&#xA;साङ्ख्ययोगैः सुदुःखेन प्राप्यते यत्पदं हरेः ॥ १५ ॥&lt;br&gt;&#xA;नद्यो नदा यथा यान्ति सागरे संस्थितिं क्रमात् ॥&lt;br&gt;&#xA;एवं जागरणात्सर्वे तत्पदे यान्ति संस्थितिम् ॥ १६ ॥&lt;br&gt;&#xA;मेरुमन्दरमानानि कृत्वा पापानि वा नरः ॥&lt;br&gt;&#xA;हरिजागरणे तानि व्यपोहति न संशयः ॥ १७ ॥&lt;br&gt;&#xA;राज्यं स्वर्गं तथा मोक्षं यच्चान्यदीप्सितं नृणाम् ॥&lt;br&gt;&#xA;ददाति भगवान्कृष्णः स्वगीतैर्जागरे स्थितः ॥ १८ ॥&lt;br&gt;&#xA;जागरेणैव पापानां श्वपचानां महीपते ॥&lt;br&gt;&#xA;तत्पदं कविभिः प्रोक्तं किं पुनस्तु द्विजन्मनाम् ॥ १९ ॥&lt;br&gt;&#xA;जपध्यानविहीनस्य गायकस्यापि भूपते ॥&lt;br&gt;&#xA;कर्मभ्रष्टस्य च प्रोक्तो मोक्षस्तु हरिजागरे ॥ 7.4.28.२० ॥&lt;br&gt;&#xA;तन्नास्ति त्रिषु लोकेषु पुण्यं पुण्यवतां नृणाम् ॥&lt;br&gt;&#xA;यत्तु साधयते भूप जागरे संव्यवस्थितः ॥ २१ ॥&lt;br&gt;&#xA;त्वया पुनरिदं कार्य्यं स्मर्त्तव्यो गरुडध्वजः ॥&lt;br&gt;&#xA;एकादश्यां न भोक्तव्यं कर्तव्यं जागरं सदा ॥ २२ ॥&lt;br&gt;&#xA;जागरे वर्त्तमानस्य श्वपचस्य गतिर्भवेत् ॥&lt;br&gt;&#xA;किम्पुनर्वर्णजातीनां वैष्णवानां महीपते ॥ २३ ॥&lt;br&gt;&#xA;ये तु जागरणे निद्रां न यान्ति नृपपुङ्गव ॥&lt;br&gt;&#xA;न तेषां जननी याति खेदं गर्भावधारणात् ॥ २४ ॥&lt;br&gt;&#xA;तस्माज्जागरणं कार्य्यं मातुर्जठरवर्जिभिः ॥&lt;br&gt;&#xA;भीतेर्मोक्षपरैर्मर्त्यैः सुखचेष्टाबहिष्कृतैः ॥ २५ ॥&lt;br&gt;&#xA;यस्तु जागरणं रात्रौ कुर्याद्भक्तिसमन्वितः ॥&lt;br&gt;&#xA;निमिषेनिमिषे राजन्नश्वमेधफलं लभेत् ॥ २६ ॥&lt;br&gt;&#xA;शयनो त्थापनाभ्यां च समं पुण्यमुदाहृतम् ॥&lt;br&gt;&#xA;विशेषो नास्ति भूपाल विष्णुना कथितं पुरा ॥ २७ ॥&lt;br&gt;&#xA;ब्राह्मणाः क्षत्रिया वैश्याः स्थिताः शूद्राश्च जागरे ॥&lt;br&gt;&#xA;पक्षिणः कृमिकीटाश्च ह्यनेके चैव जन्तवः ॥&lt;br&gt;&#xA;ते गताः परमं स्थानं योगिगम्यं निरञ्जनम् ॥ २८ ॥&lt;br&gt;&#xA;यानि कानि च पापानि ब्रह्महत्यासमानि च ॥&lt;br&gt;&#xA;कृष्णजागरणे तानि क्षयं यान्ति न संशयः ॥ २९ ॥&lt;br&gt;&#xA;एकतः क्रतवः सर्वे सर्वतीर्थसमन्विताः ॥&lt;br&gt;&#xA;एकतो देवदेवस्य जागरः कृष्णवल्लभः ॥&lt;br&gt;&#xA;न समं ह्यधिकः प्रोक्तः कविभिः कृष्णजागरः ॥ 7.4.28.३० ॥&lt;br&gt;&#xA;सूर्यशक्रादयो देवा ब्रह्मरुद्रादयो गणाः ॥&lt;br&gt;&#xA;नित्यमेव समायान्ति जागरे कृष्णवल्लभे ॥ ३१ ॥&lt;br&gt;&#xA;गङ्गा सरस्वती रेवा यमुना च शतह्रदा॥&lt;br&gt;&#xA;चन्द्रभागा वितस्ता च नद्यः सर्वाश्च तत्र वै ॥३२॥&lt;br&gt;&#xA;सरांसि च ह्रदाश्चैव समुद्राः कृत्स्नशो नृप ॥&lt;br&gt;&#xA;एकादश्यां नृपश्रेष्ठ गच्छन्ति हरिजागरे ॥ ३३ ॥&lt;br&gt;&#xA;स्पृहणीयास्तु देवेभ्यो ये नराः कृष्णजागरे ॥&lt;br&gt;&#xA;नृत्यं गीतं प्रकुर्वन्ति वीणावाद्यं तथैव च ॥ ३४ ॥&lt;br&gt;&#xA;भक्त्या वाऽप्यथवाऽभक्त्या शुचिर्वाप्यथवाऽशुचिः ॥&lt;br&gt;&#xA;कृत्वा जागरणं विष्णोर्मुच्यते पापकोटिभिः ॥ ३५ ॥&lt;br&gt;&#xA;पादयोः पांसुकणिका यावत्तिष्ठन्ति भूतले ॥&lt;br&gt;&#xA;तावद्वर्षसहस्राणि जागरी वसते दिवि ॥ ३६ ॥&lt;br&gt;&#xA;तस्माद्गृहं प्रगन्तव्यं जागरे माधवस्य च ॥&lt;br&gt;&#xA;कलौ मलविनाशाय द्वादशद्वादशीषु च ॥ ३७ ॥&lt;br&gt;&#xA;सुबहून्यपि पापानि कृत्वा जागरणं हरेः ॥&lt;br&gt;&#xA;निर्द्दहेन्मेरुतुल्यानि युगकोटिशतान्यपि ॥ ३८ ॥&lt;br&gt;&#xA;उन्मीलिनी महीपाल यैः कृता प्रीतिसंयुतैः ॥&lt;br&gt;&#xA;कलौ जागरणोपेता फलं वक्ष्यामि तच्छृणु ॥ ३९ ॥&lt;br&gt;&#xA;स्थितौ युगसहस्रं तु पादेनैकेन भूतले ॥&lt;br&gt;&#xA;काश्यां च जाह्नवीतीरे तत्फलं लभते नरः ॥7.4.28.४०॥&lt;br&gt;&#xA;भवेद्युगसहस्रं च विनाऽऽहारेण यत्फलम्॥&lt;br&gt;&#xA;उन्मीलिनीं समासाद्य फलं जागरणे हरेः ॥ ४१ ॥&lt;br&gt;&#xA;दुष्प्राप्यं वैष्णवं स्थानं मखकोटिशतैः कृतैः ॥&lt;br&gt;&#xA;हेलया प्राप्यते नूनं द्वादश्यां जागरे कृते ॥ ४२ ॥&lt;br&gt;&#xA;न कुर्वन्ति व्रतं विष्णोर्जागरेण समन्वितम् ॥&lt;br&gt;&#xA;परस्वं पारदार्यं च पापं तान्प्रति गच्छति ॥४३॥&lt;br&gt;&#xA;एकेनैवोपवासेन भावहीनास्तु मानवाः ॥&lt;br&gt;&#xA;निर्द्दग्धाऽखिलपापास्ते प्रयान्ति स्वर्गकाननम् ॥ ४४ ॥&lt;br&gt;&#xA;यत्र भागवतं शास्त्रं यत्र जागरणं हरेः ॥&lt;br&gt;&#xA;शालिग्रामशिला यत्र तत्र गच्छेद्धरिः स्वयम्॥ ४५ ॥&lt;br&gt;&#xA;न पुर्य्यः पावनाः सप्त कलौ वेदवचो नहि ॥&lt;br&gt;&#xA;यादृशं वासरं विष्णोः पावनं जागरान्वितम्॥ ४६ ॥&lt;br&gt;&#xA;सम्प्राप्ते वासरे विष्णोर्ये न कुर्वन्ति जागरम्॥&lt;br&gt;&#xA;मज्जन्ति नरके घोरे नरानार्य्यो न संशयः ॥ ४७ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वादशीजागणरणमाहात्म्यवर्णनन्नामाष्टाविंशतितमोऽध्यायः ॥ २८ ॥&lt;/p&gt;</description>
    </item>
    <item>
      <title>०२९ गोमतीवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/029_gomatIvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/029_gomatIvarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;अथान्यच्च प्रवक्ष्यामि गुह्याद्गुह्यतरं महत् ॥&lt;br&gt;&#xA;द्वारकायाः परं पुण्यं माहात्म्यं ह्युत्तमोत्तमम् ॥ १ ॥&lt;br&gt;&#xA;इतिहासं पुरावृत्तं वर्णयिष्ये मनोहरम् ॥&lt;br&gt;&#xA;तीर्थक्षेत्रादिदेवानामृषीणां संशयापहम् ॥२॥&lt;br&gt;&#xA;सौभाम्यमतुलं दृष्ट्वा सिंहराशिगते गुरौ ॥&lt;br&gt;&#xA;गोदावर्य्यां द्विजश्रेष्ठा नारदो भगवत्प्रियः ॥ ३ ॥&lt;br&gt;&#xA;गौतमस्याऽभितो दृष्ट्वा त्रैलोक्यसम्भवानि वै ॥&lt;br&gt;&#xA;तीर्थानि सरितः सर्वा विस्मयं परमं गतः ॥ ४ ॥&lt;br&gt;&#xA;तत्र काशी कुरुक्षेत्रमयोध्या मथुरापुरी ॥&lt;br&gt;&#xA;माया काञ्ची ह्यवन्ती च अरण्यान्याश्रमैः सह ॥ ५ ॥&lt;br&gt;&#xA;हरिक्षेत्रं गया मिश्रक्षेत्रं च पुरुषोत्तमम् ॥&lt;br&gt;&#xA;प्रभासादीनि पुण्यानि मुक्तिक्षेत्राण्यशेषतः ॥ ६ ॥&lt;br&gt;&#xA;जाह्नवी यमुना रेवा तत्र पुण्या सरस्वती ॥&lt;br&gt;&#xA;सरयूर्गण्डकी तापी पयोष्णी सरितां वरा ॥ ७ ॥&lt;br&gt;&#xA;कृष्णा भीमरथी पुण्या कावेर्य्याद्याः सरिद्वराः ॥&lt;br&gt;&#xA;स्वर्गे मर्त्ये च पाताले वर्त्तमानाः सतीर्थकाः ॥ ८ ॥&lt;br&gt;&#xA;स्थिता गोदावरीतीरे सिंहराशिं गते गुरौ ॥&lt;br&gt;&#xA;तथा च पुष्करादीनि सप्तसिन्धुसरांसि च ॥ ९ ॥&lt;br&gt;&#xA;मेर्वादिपर्वताः पुण्या दर्शनात्पापनाशनाः ॥&lt;br&gt;&#xA;तीर्थराज प्रयागश्च सर्वतीर्थसमन्वितः ॥ 7.4.29.१० ॥&lt;br&gt;&#xA;वेदोपवेदाः शास्त्राणि पुराणानि च सर्वशः ॥&lt;br&gt;&#xA;सिद्धा मुनिगणाः सर्वे देवर्षिपितृदेवताः ॥ ११ ॥&lt;br&gt;&#xA;चन्द्रादित्यौ सुरगणाः सिंहस्थे च बृहस्पतौ ॥&lt;br&gt;&#xA;स्थिता गोदावरीतीरे वर्षमेकं प्रहर्षिताः ॥१२ ॥&lt;br&gt;&#xA;यानि कानि च पुण्यानि तीर्थक्षेत्राणि सन्ति वै ॥&lt;br&gt;&#xA;त्रैलोक्ये तानि सर्वाणि गौतम्यां वीक्ष्य विस्मिताः ॥ १३ ॥&lt;br&gt;&#xA;देवर्षिर्नारदस्तत्र मुनिभिर्मुदितोऽवसत् ॥&lt;br&gt;&#xA;सिंहस्यान्ते(स्थान्ते) च सर्वाणि स्वस्थानगमनाय वै ॥१४॥&lt;br&gt;&#xA;आमन्त्र्य गौतमीं देवीं स्थितानि पुरतस्ततः ॥&lt;br&gt;&#xA;सर्वेषां शृण्वतां विप्रा गौतमी खिन्नमानसा ॥&lt;br&gt;&#xA;तप्ता दुर्जनसंसर्गान्नारदं दुःखिताऽब्रवीत् ॥ १५ ॥&lt;br&gt;&#xA;॥ गौतम्युवाच ॥ ॥&lt;br&gt;&#xA;पश्यैतानि सुतीर्थानि गङ्गाद्याः सरितोऽमलाः ॥&lt;br&gt;&#xA;सागरा गिरयः पुण्या गयात्रितयमेव च॥१६॥&lt;br&gt;&#xA;क्षेत्राणि मोक्षदान्यङ्ग त्रैलोक्यजानि नारद ॥&lt;br&gt;&#xA;देवाश्च पितरः सिद्धा ऋषयो मानवादयः ॥१७॥&lt;br&gt;&#xA;तीर्थ राज प्रयागश्च सर्वतीर्थसमन्वितः ॥&lt;br&gt;&#xA;एतेषामेव सर्वेषां मत्संसर्गान्महामुने ॥&lt;br&gt;&#xA;विशुद्धानां प्रकाशेन राजते भुवनत्रयम् ॥१८॥&lt;br&gt;&#xA;प्रयान्ति तानि सर्वाणि स्वंस्वं स्थानं प्रति प्रभो ॥&lt;br&gt;&#xA;अधुनाऽहं परिश्रान्ता दह्यमाना त्वहर्निशम् ॥१९॥&lt;br&gt;&#xA;दुर्जनानां सुसम्पर्काद्भृशं पापात्मना प्रभो ॥&lt;br&gt;&#xA;सौभण्यमधुना प्राप्तं सत्संसर्गेण नारद ॥7.4.29.२०॥&lt;br&gt;&#xA;प्रयान्त्येतानि सर्वाणि स्वस्थानं मुदितानि च ॥२१॥&lt;br&gt;&#xA;एतानि मत्प्रसादेन पुण्यानि कथितानि च ॥&lt;br&gt;&#xA;कथय श्रमशान्त्यर्थं दुःखि ता किं करोम्यहम्॥२२॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;गोदावर्य्या वचः श्रुत्वा भगवान्नारदो द्विजाः ॥&lt;br&gt;&#xA;क्षणं ध्यात्वा तु दुःखार्त्तः प्राह संशयमानसः ॥२३॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अहो अत्यद्भुतं ह्येतद्गौतम्या व्यसनं महत् ॥&lt;br&gt;&#xA;पश्यन्त्वसंशयं देवास्तीर्थक्षेत्रसरिद्वराः॥२४॥&lt;br&gt;&#xA;सत्पुण्यनिचयो यस्यां युष्माकं समभूद्ध्रुवम् ॥&lt;br&gt;&#xA;तस्याः पापाग्निशमनं कथं स्यादिति चिन्त्यताम्॥ २५ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;तदा चिन्तयतां तेषां सर्वेषां भावितात्मनाम् ॥&lt;br&gt;&#xA;गौतमो भगवांस्तत्र समायातो मुनीश्वराः ॥ २६ ॥&lt;br&gt;&#xA;दृष्ट्वा तमृषयो देवा यथोचितमपूजयन् ॥&lt;br&gt;&#xA;जाह्नवी यमुना पुण्या नर्मदा च सरस्वती ॥ २७ ॥&lt;br&gt;&#xA;अन्याश्च सर्वाः सरितस्त्रैलोक्यमनुवर्तिताः ॥&lt;br&gt;&#xA;वाराणसी कुरुक्षेत्र प्रमुखान्याश्रमैः सह ॥&lt;br&gt;&#xA;युगपत्तानि सर्वाणि सम्पूज्य मुनिमबुवन्॥२८॥&lt;br&gt;&#xA;त्वत्प्रसादेन वै त्राताः सम्यक्छुद्धा महामुने ॥&lt;br&gt;&#xA;यदानीता त्वया गङ्गा गौतमी भूतलं प्रति ॥२९॥&lt;br&gt;&#xA;कृतार्था मानवाः सर्वे सर्वपापविवर्जिताः ॥&lt;br&gt;&#xA;किन्तु दुर्जनसम्पर्कात्सन्तप्ता गौतमी भृशम्॥7.4.29.३०॥&lt;br&gt;&#xA;कथं पापैर्विनिर्मुक्ता परमानन्दसम्प्लुता ॥&lt;br&gt;&#xA;सुप्रभा जायते देवी तद्गौतम विचिन्त्यताम् ॥ ३१ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;एवमुक्तो मुनिस्तैस्तु चिन्ताकुलितमानसः ॥&lt;br&gt;&#xA;नारदस्य मुखं वीक्ष्य प्रहसन्गौतमोऽब्रवीत् ॥ ३२ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;सर्वेषां क्षेत्रतीर्थानां महाशुभविनाशिनी ॥&lt;br&gt;&#xA;गौतमीयं महाभागा अस्यास्तापः क्व शाम्यति ॥३३॥&lt;br&gt;&#xA;नास्ति लोकत्रये तीर्थं स्नातुं सिंहगते गुरौ ॥&lt;br&gt;&#xA;यद्वै नायाति गौतम्यां क्षेत्रं चापि विशुद्धये ॥&lt;br&gt;&#xA;काशीप्रयागमुख्यानि राजन्ते यत्प्रसादतः ॥ ३४ ॥&lt;br&gt;&#xA;वदन्तु मुनयः सर्वे क्षेत्रतीर्थसमाश्रिताः ॥&lt;br&gt;&#xA;शुद्धं विचार्यं यत्कार्य्यं मयाऽस्मिञ्जातसङ्कटे ॥ ३५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;इत्युक्त्वा मुनयः सर्वे नोचुः किञ्चिद्विमोहिताः ॥&lt;br&gt;&#xA;तत्रोपायमविज्ञाय गौतमीं गौतमोऽब्रवीत् ॥ ३६ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;आनीतासि मया देवि तपसाऽऽराध्य शङ्करम्॥&lt;br&gt;&#xA;वदिष्यति स चोपायमित्युक्त्वाऽचिन्तयत्तदा ॥३७॥&lt;br&gt;&#xA;गौतमः श्रद्धया भक्त्या गङ्गामौलिमखण्डधीः ॥&lt;br&gt;&#xA;तदाऽभून्महदाश्चर्यं शृण्वन्तु ऋषयोऽमलाः ॥ ३८ ॥&lt;br&gt;&#xA;ध्यायमाने महादेवे गौतमेन महात्मना ॥&lt;br&gt;&#xA;अकस्मादभवद्वाणी हर्षयन्ती जगत्त्रयम् ॥ ३९ ॥&lt;br&gt;&#xA;नादयन्ती दिशः सर्वा आब्रह्मभुवनं द्विजाः ॥&lt;br&gt;&#xA;अरूपलक्षणाकारा विषादशमनी शुभा ॥। ॥ 7.4.29.४० ॥&lt;br&gt;&#xA;॥ दिव्यवाण्युवाच ॥ ॥&lt;br&gt;&#xA;अहो बत महाश्चर्य्यं सर्वेषां सुखदे शुभे ॥&lt;br&gt;&#xA;प्रसङ्गेऽत्र महाक्षेत्रे मग्ना दुःखार्णवे बुधाः॥ ४१ ॥&lt;br&gt;&#xA;अहो हे गौतमाचार्य्य ऋषयो नारदादयः ॥&lt;br&gt;&#xA;शृण्वन्तु तीर्थक्षेत्राणि कृपया संवदाम्यहम् ॥ ४२ ॥&lt;br&gt;&#xA;पश्चिमस्य समुद्रस्य तीरमाश्रित्य वर्तते ॥&lt;br&gt;&#xA;अस्माच्च दिशि वायव्यां द्वारकाक्षेत्रमुत्तमम् ॥ ४३ ॥&lt;br&gt;&#xA;यत्राऽऽस्ते गोमती पुण्या सागरेण समन्विता ॥&lt;br&gt;&#xA;पश्चिमाभिमुखो यत्र महाविष्णुः सदा स्थितः ॥ ४४ ॥&lt;br&gt;&#xA;अनेकपापराशीनामुग्राणामपि सर्वदा ॥&lt;br&gt;&#xA;दाहस्थान समाख्यातमिन्धनानां यथाऽनलः ॥ ४५ ॥&lt;br&gt;&#xA;देवविश्वद्रुहो यत्र दग्ध्वा पातकमद्भुतम् ॥&lt;br&gt;&#xA;लोकत्रयवधाज्जातं विराजतेऽर्कवत्सदा ॥ ४६ ॥&lt;br&gt;&#xA;तद्गम्यतां महाभागा गोमतीमघदाहकाम् ॥&lt;br&gt;&#xA;गोदावरीं पुरस्कृत्य क्षेत्रतीर्थसमन्विताम् ॥ ४७ ॥&lt;br&gt;&#xA;प्राप्य द्वारवतीं पुण्यां मत्प्रसादाद्द्विजोत्तमाः ॥&lt;br&gt;&#xA;प्रभावाद्द्वारकायाश्च सत्यमाविर्भविष्यति ॥ ४८ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;इत्युक्ते सति ते सर्वे हर्ष निर्भरमानसाः ॥&lt;br&gt;&#xA;श्रुत्वा सर्वोत्तमं क्षेत्रं जगर्जुर्हरिनामभिः ॥ ४९ ॥&lt;br&gt;&#xA;जितं भो जितमस्भाभिर्धन्या धन्यतमा वयम् ॥&lt;br&gt;&#xA;दैवादपगतो मोहो ज्ञातं तीर्थोत्तमोत्तमम् ॥ 7.4.29.५० ॥&lt;br&gt;&#xA;तदा सर्वाणि तीर्थानि क्षेत्रारण्याश्रमैः सह ॥&lt;br&gt;&#xA;वाराणसीप्रयागादि सरांसि सिन्धवो नगाः ॥ ५१ ॥&lt;br&gt;&#xA;गया च देवखातानि पितरो देवमानवाः ॥&lt;br&gt;&#xA;श्रुत्वा प्रमुदिता वाचं प्रोचुर्जयजयेति च ॥ ५२ ॥&lt;br&gt;&#xA;अहो सर्वोत्तमं क्षेत्रं सर्वेषां नोऽघनाशनम् ॥&lt;br&gt;&#xA;राजानं तीर्थराजानं द्वारकां शिरसा नमः॥ ९३ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;श्रुत्वा सर्वोत्तमं क्षेत्रं तीर्थं सर्वोत्तमोत्तमम् ॥&lt;br&gt;&#xA;देवोत्तमोत्तमं देवं श्रीकृष्णं क्लेशनाशनम् ॥५४॥&lt;br&gt;&#xA;उत्कण्ठा ह्यभवत्तेषां तीर्थादीनां ह्यनुत्तमा ॥&lt;br&gt;&#xA;प्रोचुरन्योन्यतो वाचं सर्वाणि युगपत्तदा ॥ ५५ ॥&lt;br&gt;&#xA;॥ ऋषितीर्थदेवा ऊचुः ॥ ॥&lt;br&gt;&#xA;कदा द्रक्ष्यामहे पुण्यां द्वारकां कृष्णपालिताम् ॥&lt;br&gt;&#xA;श्रीकृष्णदेवमूर्तिं च कृष्णवक्त्रं सुशोभितम् ॥ ५६ ॥&lt;br&gt;&#xA;कदा नु गोमतीस्नानमस्माकं तु भविष्यति ॥&lt;br&gt;&#xA;चक्रतीर्थे कदा स्नात्वा कृष्णदेवस्य मन्दिरम् ॥&lt;br&gt;&#xA;द्रक्ष्यामः सुमहापुण्यं मुक्तिद्वारमपावृतम् ॥ ५७ ॥&lt;br&gt;&#xA;दुर्ल्लभो द्वारकावासो दुर्ल्लभं कृष्णदर्शनम् ॥&lt;br&gt;&#xA;दुर्ल्लभं गोमती स्नानं रुक्मिणीदर्शनं द्विजाः ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये गौतमीतीरस्थसमस्ततीर्थक्षेत्रादीनां देववाण्या द्वारकाप्रभावं श्रुत्वा द्वारकागमनोत्सुकतापूर्वक गोमतीवर्णनन्नामैकोनत्रिंशत्तमोऽध्यायः ॥ २९ ॥&lt;/p&gt;</description>
    </item>
    <item>
      <title>०३० महर्षिगमनोत्सवयात्रावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/030_maharShigamanotsavayAtrAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/030_maharShigamanotsavayAtrAvarNanam/</guid>
      <description>&lt;p&gt;॥ ॥ श्रीप्रह्लाद उवाच ॥ ॥&lt;br&gt;&#xA;तदा तेषां सुतीर्थानां क्षेत्राणामभवन्मुदः ॥&lt;br&gt;&#xA;गन्तुं द्वारवतीं पुण्यां सर्वेषामपि सर्वशः ॥ १ ॥&lt;br&gt;&#xA;द्वारकागमने दृष्ट्वा तथा नारदगौतमौ ॥&lt;br&gt;&#xA;महोत्सवो महांस्तत्र भविष्यति मनोहरः ॥२ ॥&lt;br&gt;&#xA;तीर्थानां कृष्णयात्रायां गन्तव्यमित्यवो चतुः ॥&lt;br&gt;&#xA;अथ ते ह्यृषयो देवाः सर्वतीर्थसमन्विताः ॥ ३ ॥&lt;br&gt;&#xA;गौतमीं तु पुरस्कृत्य ययुर्द्वारवतीं मुदा ॥&lt;br&gt;&#xA;तदा सर्वाणि तीर्थानि क्षेत्रारण्यानि कृत्स्नशः ॥&lt;br&gt;&#xA;द्वारकागमनं चक्रुः सानन्दा ऋषयः सुराः ॥ ४ ॥&lt;br&gt;&#xA;श्रद्धया परया भक्त्या कृष्णदर्शनलालसाः॥&lt;br&gt;&#xA;वीणानिनादतत्त्वज्ञं नारदं पथि तेऽ ब्रुवन्॥ ५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;राशयः पुण्यपुञ्जानां कृता वै तपसां तथा ॥&lt;br&gt;&#xA;यज्ञदानव्रतानां च तीर्थानां महतां भुवि ॥ ६ ॥&lt;br&gt;&#xA;सम्प्राप्तस्तत्प्रसादोऽयं यद्द्रक्ष्यामः कुशस्थलीम् ॥&lt;br&gt;&#xA;पृच्छामहेऽधुना त्वां वै योगिनां परमं गुरुम् ॥ ७ ॥&lt;br&gt;&#xA;द्वारकायास्तु यात्रायां को विधिः सम्प्रकीर्तितः ॥&lt;br&gt;&#xA;नियमः कोऽत्र कर्त्तव्यो वर्जनीयं च किं मुने ॥ ८ ॥&lt;br&gt;&#xA;श्रोतव्यं कीर्तितव्यं च स्मर्तव्यं किं च वै पथि ॥&lt;br&gt;&#xA;उत्सवाश्चात्र के प्रोक्ता द्वारकायाश्च तत्पथि॥।&lt;br&gt;&#xA;एकैकश्च महाभाग भक्तानन्दविवर्द्धनम् ॥&lt;br&gt;&#xA;एतत्सर्वं महाभाग कृपया सम्प्रकीर्त्यताम् ॥ 7.4.30.१० ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;कृताभ्यङ्गस्तु पूर्वेद्युः सम्पूज्य श्रद्धया हरिम्॥&lt;br&gt;&#xA;भोजयेद्वैष्णवान्विप्रान्स्वशक्त्या सम्प्रहर्षितः ॥ ११ ॥&lt;br&gt;&#xA;अनुज्ञातो महाविष्णोः प्रसादमुपयुज्य वै ॥&lt;br&gt;&#xA;शयीत भुवि सुप्रीतो द्वारकां कृष्णमानसः ॥ १२ ॥&lt;br&gt;&#xA;श्वोभूते तु शुचिः स्नातः सम्पूज्य जगदीश्वरम् ॥&lt;br&gt;&#xA;प्रदक्षिणं नमस्कृत्य महाविष्णोरनुज्ञया ॥&lt;br&gt;&#xA;पृष्ट्वा कुलवृद्धांश्च ब्राह्मणान्वैष्णवान्प्रियान्॥ १२ ॥&lt;br&gt;&#xA;ततस्तु तदनुज्ञातो गीतवादित्रसंस्तवैः ॥&lt;br&gt;&#xA;यात्रारम्भं प्रकुर्वीत द्वारकायां प्रहर्षितः ॥ १४ ॥&lt;br&gt;&#xA;द्वारकां गच्छमानस्तु शान्तो दान्तः शुचिः सदा ॥&lt;br&gt;&#xA;ब्रह्मचर्यमधः शय्यां कुर्वीत नियतेन्द्रियः ॥ १५ ॥&lt;br&gt;&#xA;सहस्रनामपठनं पुराणपठनं तथा ॥&lt;br&gt;&#xA;कर्त्तव्यं सकृपं चित्तं सतां शुश्रूषणं तथा ॥ १६ ॥&lt;br&gt;&#xA;अन्नदानादिकं सर्वं विभवे सति मानवः ॥&lt;br&gt;&#xA;अपि स्वल्पं स्वशक्त्या वै कृतं कोटिगुणं भवेत् ॥ १७ ॥&lt;br&gt;&#xA;पथि कृष्णस्य यो भक्त्या ग्रासमेकं प्रयच्छति ॥&lt;br&gt;&#xA;द्वीपान्ता तेन दत्ता भूः पुण्यस्यान्तो न विद्यते ॥ १८ ॥&lt;br&gt;&#xA;किं पुनर्द्वारकाक्षेत्रे कृष्णस्य च समीपतः ॥&lt;br&gt;&#xA;कलावेकेकसिक्थे च राजसूयायुतं फलम्॥ १९ ॥&lt;br&gt;&#xA;गयाश्राद्धसहस्राणि कृतानि शतसङ्ख्यया ॥&lt;br&gt;&#xA;अन्नदानं कृतं यैस्तु द्वारकापथि मानवैः ॥ 7.4.30.२० ॥&lt;br&gt;&#xA;औषधं चान्नपानीयं पादुके कम्बलं तथा॥&lt;br&gt;&#xA;वासांस्युपानहौ चैव वित्तं च विभवे सति ॥&lt;br&gt;&#xA;वर्जयेत्सङ्करं विद्वान्यूथालापांस्तथैव च ॥ २१ ॥&lt;br&gt;&#xA;परनिन्दां च पैशुन्यं परस्य परिवञ्चनम् ॥&lt;br&gt;&#xA;परान्नं परपाकं च सति वित्ते त्यजेद्बुधः ॥ २२ ॥&lt;br&gt;&#xA;न दोषो हीनवित्तस्य तावन्मात्रपरिग्रहे ॥&lt;br&gt;&#xA;श्रोतव्या सत्कथा विष्णोर्नामसङ्कीर्त्तनामृतम्॥ २३ ॥&lt;br&gt;&#xA;द्वारकापथिगच्छद्भिरन्योन्यं भक्तिवर्द्धनम् ॥&lt;br&gt;&#xA;जप्तव्यं वैदिकं जाप्यं स्तोत्रमागमिकं तथा ॥ २४ ॥&lt;br&gt;&#xA;यात्रायां यत्फलं प्रोक्तं श्रीकृष्णस्य च वै कलौ ॥&lt;br&gt;&#xA;न शक्यते मया वक्तुं वदनैर्युगसङ्ख्यया ॥ २५ ॥&lt;br&gt;&#xA;इत्येतत्कथितं सर्वं यत्पृष्टं तु द्विजोत्तमाः ॥&lt;br&gt;&#xA;यतध्वं तत्प्रयत्नेन विष्णुप्राप्तौ च सत्वरम् ॥ २६ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;एवं ते नारदेनोक्ता मुनयो हृष्टमानसाः ॥&lt;br&gt;&#xA;चक्रुस्ते सहिताः सर्वे कृष्णदेवस्य तत्पथि ॥ २७ ॥&lt;br&gt;&#xA;केचिच्छृण्वन्ति ता विष्णोः सत्कथा लोकविश्रुताः ॥&lt;br&gt;&#xA;यासां संश्रवणादेव भगवान्विशते हृदि ॥ २८ ॥&lt;br&gt;&#xA;कीर्त्यमानानि नामानि महापुण्यप्रदानि वै ॥&lt;br&gt;&#xA;पावनानि सदा लोके कलौ विप्रा विशेषतः ॥ २९ ॥&lt;br&gt;&#xA;पुराणसंहिता दिव्या मुनिभिः परिकीर्तिताः ॥&lt;br&gt;&#xA;प्रकाशयन्ति या विष्णोर्महिमानं सुमङ्गलम् ॥ 7.4.30.३० ॥&lt;br&gt;&#xA;सद्गुणाः कर्मवीर्य्याणि कृतानि विष्णुना पुरा ॥&lt;br&gt;&#xA;लीलावताररूपैस्तु शृण्वन्ति परया मुदा ॥ ॥३१॥&lt;br&gt;&#xA;अपरे वासुदेवस्य चरितानि सुमङ्गलाः ॥&lt;br&gt;&#xA;वदन्ति परया भक्त्या सानन्दाः साश्रुलोचनाः ॥ ३२ ॥&lt;br&gt;&#xA;अन्ये स्मरन्ति देवेशमनादिनिधनं विभुम्॥&lt;br&gt;&#xA;केचिज्जपन्ति मुनयः स्तोत्राणि परया मुदा ॥ ३३ ॥&lt;br&gt;&#xA;केचित्तु शतनामानि जपन्ति मुनयः पथि ॥&lt;br&gt;&#xA;अन्ये सहस्रनामानि लक्षनाम तथाऽपरे ॥ ३४ ॥&lt;br&gt;&#xA;केचिल्लौकिकगीतानि हरिनामानि हर्षिताः ॥&lt;br&gt;&#xA;उत्सवैश्च व्रजन्त्यन्ये पताकादिविभूषिताः ॥ ३५ ॥&lt;br&gt;&#xA;गीतवादित्रघोषेण करतालस्वनेन च ॥ ॥&lt;br&gt;&#xA;नास्ति धन्यतमस्तस्मात्त्रिषु लोकेषु कश्चन ॥ ३६ ॥&lt;br&gt;&#xA;दर्शनं यस्य सञ्जातं वैष्णवानामनुत्तमम्॥&lt;br&gt;&#xA;तथैव जाह्नवी पुण्या यमुना च सरस्वती ॥ ॥ ३७ ॥&lt;br&gt;&#xA;रेवाद्याः सरितः सर्वाः प्रचक्रुर्गीतनर्त्तनम् ॥&lt;br&gt;&#xA;प्रयागादीनि तीर्थानि सागराः पर्वतोत्तमाः ॥ ३८ ॥&lt;br&gt;&#xA;वाराणसी कुरुक्षेत्रं पुण्यान्यन्यानि कृत्स्नशः ॥&lt;br&gt;&#xA;त्रैलोक्ये यानि तीर्थानि क्षेत्राणि देवनायकाः ॥&lt;br&gt;&#xA;चक्रुर्गीतं च नृत्यं च द्वारकायाश्च सत्पथि ॥ ३९ ॥&lt;br&gt;&#xA;एकैकस्मिन्पदे दत्ते द्वारकापथि गच्छताम् ॥&lt;br&gt;&#xA;पुण्यं क्रतुसहस्राणां तत्पादरजसङ्ख्यया ॥ 7.4.30.४० ॥&lt;br&gt;&#xA;अथ ते मुनयः सर्वे तीर्थक्षेत्रादिसंयुताः ॥&lt;br&gt;&#xA;श्रीमत्कृष्णालयं दूराद्ददृशुर्नारदादयः ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकां प्रति गोदावर्यादितीर्थक्षेत्रदेव महर्षिगमनोत्सवयात्रावर्णनन्नाम त्रिंशत्तमोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ मूर्तिमतीद्वारवतीदर्शनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/031_mUrtimatIdvAravatIdarshanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/031_mUrtimatIdvAravatIdarshanavarNanam/</guid>
      <description>&lt;p&gt;॥ प्रह्लाद उवाच॥। ॥&lt;br&gt;&#xA;दिव्यस्वप्रभया ध्वान्तं भूतानां नाशयन्सदा ॥&lt;br&gt;&#xA;जनयन्परमानन्दं भक्तानां च भयापहः ॥ १ ॥&lt;br&gt;&#xA;पताकाभिर्ध्वजस्थाभिर्द्वारकाजयवर्द्धनः ॥&lt;br&gt;&#xA;दिव्यपुण्यप्रकाशेन राजते गिरिराडिव ॥ २ ॥&lt;br&gt;&#xA;दृष्ट्वाऽऽलयं तदा विष्णोस्तदायुधविभूषितम्॥&lt;br&gt;&#xA;विहाय पादुके च्छत्रं दण्डवत्पतिता भुवि ॥ ३ ॥&lt;br&gt;&#xA;भूमिसंलुठनं तेषां तीर्थानामद्भुतं महत् ॥&lt;br&gt;&#xA;अभवद्विप्र शार्दूलाः क्षेत्रादीनां च सर्वशः ॥ ४ ॥&lt;br&gt;&#xA;वाराणसी कुरुक्षेत्रं प्रयागो जाह्नवी तथा ॥&lt;br&gt;&#xA;यमुना नर्मदा पुण्या पुण्या प्राची सरस्वती ॥ ५ ॥&lt;br&gt;&#xA;गोदावरी महापुण्या गया तिस्रस्तु मङ्गलाः ॥&lt;br&gt;&#xA;शालिग्रामं महाक्षेत्रं पुण्या चक्रनदी शुभा ॥ ६ ॥&lt;br&gt;&#xA;पयोष्णी तपती कृष्णा कावेर्य्याद्याः सुपुण्यदाः ॥&lt;br&gt;&#xA;पुष्करादीनि तीर्थानि सागराः पर्वतोत्तमाः ॥ ७ ॥&lt;br&gt;&#xA;अयोध्या मथुरा माया अवन्त्याद्याश्च मुक्तिदाः ॥&lt;br&gt;&#xA;श्रीरङ्गाख्यमनन्तं च प्रभासं च विशेषतः ॥ ८ ॥&lt;br&gt;&#xA;पुरुषोत्तमं महाक्षेत्रमरण्यान्यादयः शुभाः ॥&lt;br&gt;&#xA;त्रैलोक्ये वर्त्तमानानि सर्वतीर्थानि सर्वशः ॥ ९ ॥&lt;br&gt;&#xA;दृष्ट्वा कृष्णालयं पुण्यं मुहुर्मुहुः प्रहर्षिताः ॥&lt;br&gt;&#xA;जय शब्दैर्नमःशब्दैर्गर्जन्तो हरिनामभिः ॥ 7.4.31.१० ॥&lt;br&gt;&#xA;आनन्दाश्रूणि मुञ्चन्तः प्रेम्णा गद्गदया गिरा ॥&lt;br&gt;&#xA;स्तुवन्ति मुनयः सर्वे तीर्थादीनि च सर्वशः ॥ ११ ॥&lt;br&gt;&#xA;अथ संस्तुवतां तेषामन्योन्यं मुदितात्मनाम् ॥&lt;br&gt;&#xA;वीक्ष्य वक्त्राणि सर्वेषां महर्षिर्नारदोऽब्रवीत् ॥ १२ ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;राशयः पुण्य पुञ्जानां कृता युष्माभिरुत्तमाः ॥&lt;br&gt;&#xA;तज्जन्मना सहस्रैस्तु यद्दृष्टं कृष्णमन्दिरम् ॥ १३ ॥&lt;br&gt;&#xA;दर्शनं कृष्णदेवस्य द्वारकागमने मतिः ॥&lt;br&gt;&#xA;दृढभक्तिर्महाविष्णोर्नाल्पस्य तपसः फलम् ॥ १४ ॥&lt;br&gt;&#xA;धन्या वै पूर्वजास्तेषां वंशजाः कृष्णदर्शनं ॥&lt;br&gt;&#xA;सोत्सवा द्वारकां यान्ति पश्यन्ति च हरिप्रियाम् ॥ १९ ॥&lt;br&gt;&#xA;धन्येयं गौतमी गङ्गा गौतमोऽयं महातपाः ॥&lt;br&gt;&#xA;यत्प्रसादेन सर्वेषां कल्याणं समुपस्थितम् ॥ १६ ॥&lt;br&gt;&#xA;यज्ञाध्ययनदानानां तपोव्रतसमाधिनाम्॥&lt;br&gt;&#xA;सम्प्राप्तफलमस्माभिर्युष्माभिः सर्वतीर्थकाः ॥ १७ ॥&lt;br&gt;&#xA;यूयं सर्वाणि तीर्थानि क्षेत्राणि चैव कृत्स्नशः ॥&lt;br&gt;&#xA;कृष्णाज्ञया सर्वकालं तिष्ठध्वं सर्वदैवतैः ॥ ॥ १८ ॥&lt;br&gt;&#xA;वसन्ति येऽत्र ते धन्या एकाहमपि पावनाः ॥&lt;br&gt;&#xA;पश्यन्तु सुमहाभागा गोदावर्य्यत्र जाह्नवी ॥ १९ ॥&lt;br&gt;&#xA;इयं च शोभते पुण्या द्वारका कृष्ण वल्लभा ॥&lt;br&gt;&#xA;प्रपश्यन्तु महाभागास्तथा वाराणसीं शुभाम् ॥ 7.4.31.२० ॥&lt;br&gt;&#xA;क्षेत्राणि कुरुमुख्यानि पश्यन्तु द्वारकां प्रभोः ॥&lt;br&gt;&#xA;तादृशी मथुरा काशी मायाऽध्योध्या च राजते ॥ २१ ॥&lt;br&gt;&#xA;अवन्ती न च काञ्ची च क्षेत्रं च पुरुषोत्तमम् ॥&lt;br&gt;&#xA;सूर्योपरागकालेऽपि कुरुक्षेत्रं न राजते ॥ २२ ॥&lt;br&gt;&#xA;ईदृशं न गयातीर्थं यादृगेतत्प्रकाशते ॥ २३ ॥&lt;br&gt;&#xA;ग्रहनक्षत्रताराणां यथा सूर्य्यो विराजते ॥&lt;br&gt;&#xA;सक्षेत्रतीर्थराजानां द्वारकार्को विराजते ॥ २४ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;निशम्य नारदेनोक्तं प्रहृष्टाश्च तथा द्विजाः ॥&lt;br&gt;&#xA;क्षेत्राणि सर्वतीर्थानि पुरस्कृत्य च गौतमम् ॥ २५ ॥&lt;br&gt;&#xA;विहाय गौतमीं तत्र प्रययुर्ह्यग्रतोग्रतः ॥&lt;br&gt;&#xA;प्रहृष्टा गौतमी तत्र प्रणम्य त्वरिता ययौ ॥ २६ ॥&lt;br&gt;&#xA;गीतवाद्यैश्च नृत्यैश्च पताकाभिः समन्ततः ॥&lt;br&gt;&#xA;प्रययुः स्तोत्रपाठैश्च सर्वे ते द्वारकाश्रये ॥ २७ ॥&lt;br&gt;&#xA;स तीर्थान्यग्रतः कृत्वा मध्ये कृत्वा तु शोभनम् ॥&lt;br&gt;&#xA;प्रयागं तीर्थराजं च प्रहृष्टं क्षेत्रदर्शनात् ॥ २८ ॥&lt;br&gt;&#xA;ततः पश्चात्सरित्स्नानं चकार ऋषिसत्तमः ॥&lt;br&gt;&#xA;जाह्नवी गौतमी रेवा यमुनाप्राक्सरस्वती ॥ २९ ॥&lt;br&gt;&#xA;सरयूर्गण्डकी तापी पयोष्णी यमुना तथा ॥&lt;br&gt;&#xA;कृष्णा भीमरथी गङ्गा कावेरी चाघनाशिनी ॥ ॥ 7.4.31.३० ॥&lt;br&gt;&#xA;मन्दाकिनी महापुण्या पुण्या भोगवती नदी ॥&lt;br&gt;&#xA;व्रजन्ति युगपत्सर्वाः पश्यन्त्यो द्वारकां पुरीम् ॥ ३१ ॥&lt;br&gt;&#xA;ततस्ते सागराः सप्त स्वैःस्वैस्तीर्थैः समन्विताः ॥&lt;br&gt;&#xA;ततः पश्चादरण्यान्याश्रमैः पुण्यैयुतानि च ॥ ३२ ॥&lt;br&gt;&#xA;ततस्तु पर्वता रम्या मेर्वाद्यास्तु सुशोभनाः ॥&lt;br&gt;&#xA;नृत्यन्तो गायमानाश्च स्तवाद्यैस्तु महर्षिभिः ॥ ३३ ॥&lt;br&gt;&#xA;ततश्च ऋषयो देवाः समन्ताद्धृष्टमानसाः ॥&lt;br&gt;&#xA;गायन्तो नृत्यमानाश्च गर्जन्तो हरिनामभिः ॥ ३४ ॥&lt;br&gt;&#xA;वादित्रनिनदैरुच्चैर्जयशब्दैः प्रहर्षिताः ॥&lt;br&gt;&#xA;प्राप्तास्ते गोमतीतीरं सर्वयज्ञसमन्विताः ॥&lt;br&gt;&#xA;ववन्दिरे महापुण्याः सर्वे ते हृष्टमानसाः ॥ ३५ ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;हे भागीरथि हे रेवे यमुने शृणु गौतमि ॥&lt;br&gt;&#xA;श्रेष्ठा श्रीगोमतीदेवी विख्याता भुवनत्रये ॥ ३६ ॥&lt;br&gt;&#xA;यस्याः सकृज्जलस्नानं स्पर्द्धते ब्रह्मविद्यया ॥&lt;br&gt;&#xA;तेन वै गोमती सेयं सर्वतीर्थोत्तमोत्तमा ॥&lt;br&gt;&#xA;ब्रह्मज्ञानेन मुच्यन्ते प्रयागमरणेन वा ॥&lt;br&gt;&#xA;स्नानमात्रेण गोमत्यां मुच्यते पूर्वजैः सह ॥ ३७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;निशम्य तानि तीर्थानि माहात्म्यं महदद्भुतम् ॥&lt;br&gt;&#xA;गोमत्याः श्रद्धया स्नात्वा उत्सवैरग्रतो ययुः ॥ ३८ ॥&lt;br&gt;&#xA;ततः क्षेत्राणि तीर्थानि सरितः सागरादयः ॥&lt;br&gt;&#xA;ददृशुर्द्वारकां रम्यामागता द्वारमण्डपे ॥ ३९ ॥&lt;br&gt;&#xA;स्थितां सिंहासने दिव्ये मणिकाञ्चनभूषिते ॥&lt;br&gt;&#xA;सुन्दरां शुक्ल वर्णां च रुद्रादित्यसमप्रभाम् ॥ 7.4.31.४० ॥&lt;br&gt;&#xA;दिव्यवस्त्रां सुगन्धाढ्यां रत्नाभरणभूषिताम् ॥&lt;br&gt;&#xA;किरीटकुण्डलैर्दिव्यैः शोभितां कङ्कणादिभिः ॥ ४१ ॥&lt;br&gt;&#xA;वरदाभयहस्तां च शङ्खचक्रगदायुधाम्॥&lt;br&gt;&#xA;श्वेतातपत्रशोभाढ्यां चामरव्यजनादिभिः ॥ ४२ ॥&lt;br&gt;&#xA;संस्तवैः स्तूयमानां च गीतवाद्यादिहर्षिताम् ॥&lt;br&gt;&#xA;महासिंहासनस्थां तु दृष्ट्वा द्वारवतीं पुरीम्॥&lt;br&gt;&#xA;प्रणेमुर्युगपत्सर्वे सर्वाणि च सुभक्तितः ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये मूर्तिमतीद्वारवतीदर्शनवर्णनन्नामैकत्रिंशत्तमोऽध्यायः ॥ ३१ ॥&lt;/p&gt;</description>
    </item>
    <item>
      <title>०३२ विष्णुपार्षदवर्णितद्वारकामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/032_viShNupArShadavarNitadvArakAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/032_viShNupArShadavarNitadvArakAmAhAtmyavarNanam/</guid>
      <description>&lt;p&gt;॥ प्रह्लाद उवाच ॥&lt;br&gt;&#xA;नारदस्त्वग्रतो गत्वा प्रणम्याथ हरिप्रियाम् ॥&lt;br&gt;&#xA;उवाच ललितां वाचं हर्षयन्द्वारकां पुरीम् ॥ १ ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;पश्यपश्य महाभागे सर्वे प्राप्ताः सुशोभने ॥&lt;br&gt;&#xA;तीर्थक्षेत्राणि देवाश्च ऋषयश्चैव कृत्स्नशः ॥ २ ॥&lt;br&gt;&#xA;पश्येमं पुरतः प्राप्तं प्रयागं तीर्थकैः सह ॥&lt;br&gt;&#xA;द्वारके तव पादाब्जे लुण्ठन्ते श्रद्धयाद्भुतम् ॥ ३ ॥&lt;br&gt;&#xA;इदं तु पुष्करं तीर्थं नमति श्रद्धया शुभे ॥&lt;br&gt;&#xA;इयं तु गौतमी पुण्या सर्वतीर्थसमाश्रया ॥ ४ ॥&lt;br&gt;&#xA;सिंहस्थे च गुरौ भद्रे सम्प्राप्ता सौभगं महत् ॥&lt;br&gt;&#xA;किन्तु दुर्जनसंसर्गाद्दग्धा पापाग्निना भृशम् ॥ ५ ॥&lt;br&gt;&#xA;तत्रोपायमभिज्ञाय ऋषीणां शृण्वतां तदा ॥&lt;br&gt;&#xA;श्रुत्वा कर्णे महच्छब्दं सम्प्राप्तेयं तवान्तिकम् ॥ ६ ॥&lt;br&gt;&#xA;नमस्करोति देवि त्वां द्वारके गौतमी शुभा ॥&lt;br&gt;&#xA;पश्यपश्य महापुण्या इयं भागीरथी शुभा ॥ ७ ॥&lt;br&gt;&#xA;नमस्करोति ते पादौ संहृष्टा च पुनःपुनः ॥&lt;br&gt;&#xA;पश्येमां नर्मदां रम्यां प्रणतां तव पादयोः ॥ ८ ॥&lt;br&gt;&#xA;यमुना चन्द्रभागेयमियं प्राचीसरस्वती ॥&lt;br&gt;&#xA;सरयूर्गण्डकी प्राप्ता गोमती पूर्ववाहिनी ॥ ॥ ९ ॥&lt;br&gt;&#xA;शोणः सिन्धुनदी चैता अन्याश्च सरितां वराः ॥&lt;br&gt;&#xA;कृष्णा भीमरथी पुण्या कावेर्य्याद्याः सरिद्वराः ॥ 7.4.32.१० ॥&lt;br&gt;&#xA;सीताचक्षुर्नदी भद्रा नमन्त्येताः पदाम्बुजम् ॥&lt;br&gt;&#xA;द्वारके ता महापुण्याः सप्तद्वीपोद्भवाः पराः॥११॥&lt;br&gt;&#xA;मन्दाकिनी महापुण्या भोगवत्यादिसंयुता॥&lt;br&gt;&#xA;पश्याश्चर्यमिदं भद्रे वाराणसी विमुक्तिदा ॥१२॥&lt;br&gt;&#xA;भक्त्या ते च पदाम्भोजं शिरस्याधाय वर्तते ॥&lt;br&gt;&#xA;कुरुक्षेत्रं महापुण्यं नमति त्वामहर्निशम् ॥१३॥&lt;br&gt;&#xA;द्वारके मथुरां पश्य प्रणतां तव पादयोः ॥&lt;br&gt;&#xA;अयोध्याऽवन्तिकामायास्ता नमन्ति पदाम्बुजम्॥ १४ ॥&lt;br&gt;&#xA;काञ्ची गया विशाला च विरजा लुठति क्षितौ ॥&lt;br&gt;&#xA;शालिग्रामं महाक्षेत्रं पतितं तव पादयोः॥&lt;br&gt;&#xA;विराजते प्रभासं च क्षेत्रं च पुरुषोत्तमम् ॥ १५ ॥&lt;br&gt;&#xA;भार्गवादीनि चान्यानि सर्वक्षेत्राणि सुन्दरि ॥&lt;br&gt;&#xA;द्वारके प्रणमन्ति त्वां भक्त्योत्थाय पुनःपुनः ॥ ॥ १६ ॥&lt;br&gt;&#xA;पश्येमान्सागरान्सप्त पतितस्ताम्ब पादयोः ॥&lt;br&gt;&#xA;पश्यारण्यानि सर्वाणि नैमिषं प्रणतं पुरः ॥ १७ ॥&lt;br&gt;&#xA;धनुष्कं च दशारण्यं दण्डकारण्यमर्बुदम्॥&lt;br&gt;&#xA;नारायणाश्रमं पश्य द्वारके प्रणतं तथा ॥ १८ ॥&lt;br&gt;&#xA;अयं मेरुश्च कैलासो मन्दराद्याः सहस्रशः ॥&lt;br&gt;&#xA;हिमाद्रिर्विन्ध्यशैलश्च श्रीशैलाद्याः प्रहर्षिताः ॥&lt;br&gt;&#xA;एते ह्यृषिगणाः सर्वे नमन्तिस्म पुनःपुनः ॥ १९ ॥&lt;br&gt;&#xA;गङ्गाद्याः सागराः शैला नृत्यन्ति पुरतस्तव ॥&lt;br&gt;&#xA;ऋषिदेवगणाः सर्वे सर्वे गर्जन्ति नामभिः ॥ 7.4.32.२० ॥ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;इत्येवं वदतस्तस्य द्वारका हृष्टमानसा ॥&lt;br&gt;&#xA;नृत्यतो मुदितान्वीक्ष्य सर्वान्प्रेम्णाभिनन्द्य च ॥&lt;br&gt;&#xA;उवाच ललिता वाचं गौतमीं स्पृश्य पाणिना ॥ २१ ॥&lt;br&gt;&#xA;भागीरथीप्रयागादीन्क्षेत्रादीनथ सर्वशः ॥&lt;br&gt;&#xA;द्वारका मधुरालापैः सर्वानानन्दयत्तदा ॥ २२ ॥&lt;br&gt;&#xA;अथाश्चर्यमभूत्तत्र सर्वानन्दविवर्द्धनम् ॥&lt;br&gt;&#xA;अथ तावत्तदाऽऽकाशे गीतवाद्यजयस्वनाः ॥ २३ ॥&lt;br&gt;&#xA;गर्जनानि सुपुण्यानि हरिशब्दैः पृथक्पृथक् ॥&lt;br&gt;&#xA;अपश्यन्वै तदा सर्वे ब्रह्माद्या देवनायकाः ॥ २४ ॥&lt;br&gt;&#xA;महेशः स्वगणैः सार्द्धं भवान्या समदृश्यत ॥&lt;br&gt;&#xA;इन्द्रस्तु त्रिदशैः सार्द्धं यक्षगन्धर्वकिन्नरैः ॥ २५ ॥&lt;br&gt;&#xA;मरुद्भिर्लोकपालैश्चा नृत्यमानाः प्रहर्षिताः ॥&lt;br&gt;&#xA;सिद्धविद्याधराः सर्वे वस्वादित्याश्च सग्रहाः ॥ २६ ॥&lt;br&gt;&#xA;भृग्वाद्याः सनकाद्याश्च नृत्यमानाः प्रहर्षिताः ॥&lt;br&gt;&#xA;ब्रह्माणं च नमस्कृत्य सप्तस्वर्गस्थिताः सुराः ॥ २७ ॥&lt;br&gt;&#xA;ऊचुस्ते द्वारकां दृष्ट्वा ब्रह्मेशानादयस्तदा ॥&lt;br&gt;&#xA;हर्षविह्वलितात्मानो वीक्ष्याऽन्योन्यं च विस्मिताः ॥ २८ ॥ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;सेयं वै द्वारका देवी वहते यत्र गोमती ॥&lt;br&gt;&#xA;यत्राऽऽस्ते भगवान्कृष्णः सेयं पुण्या विराजते ॥ २९ ॥&lt;br&gt;&#xA;सर्वक्षेत्रोत्तमा या च सर्वतीर्थोत्तमोत्तमा ॥&lt;br&gt;&#xA;स्वर्गादप्यधिका भूमौ द्वारकेयं प्रकाशते ॥ 7.4.32.३० ॥&lt;br&gt;&#xA;एतद्वै चक्रतीर्थं च यच्छिला चक्र चिह्निता ॥&lt;br&gt;&#xA;मुक्तिदा पापिनां लोके म्लेच्छदेशेऽपि पूजिता ॥ ३१ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;ब्रह्मादीनागतान्दृष्ट्वा विस्मिता नारदादयः ॥&lt;br&gt;&#xA;क्षेत्राणि तीर्थमुख्यानि विस्मितानि सरिद्वराः ॥&lt;br&gt;&#xA;प्रणेमुर्युगपत्सर्वे सर्वाः सर्वाणि सर्वशः ॥ ३२ ॥&lt;br&gt;&#xA;ब्रह्मादीनां च तीर्थानां दृष्ट्वा यात्रां मनोहराम् ॥&lt;br&gt;&#xA;द्वारकां प्रति विप्रेन्द्रा विस्मिता द्वारकौकसः ॥ ३३ ॥&lt;br&gt;&#xA;दृष्ट्वा देवगणाः सर्वे द्वारकां प्रति मन्दिरे ॥&lt;br&gt;&#xA;गीतवाद्यादि निर्घोषैर्नृत्यमानाः प्रहर्षिताः ॥ ३४ ॥&lt;br&gt;&#xA;वदन्तो जयशब्दांश्च सेयं कृष्णप्रियेति च ॥&lt;br&gt;&#xA;दृष्ट्वा ब्रह्ममहेशानौ द्वारकां प्रीतमानसौ ॥ ३५ ॥&lt;br&gt;&#xA;त्यक्त्वा च वाहने श्रेष्ठे दण्डवत्पतितौ भुवि ॥&lt;br&gt;&#xA;ऊचतुश्च तदा देवौ द्वारकां प्रति हर्षितौ ॥ ३६ ॥&lt;br&gt;&#xA;श्रेष्ठा त्वमम्ब सर्वेभ्योऽस्मदादिभ्योऽपि सर्वतः ॥&lt;br&gt;&#xA;यतस्त्वां न त्यजेत्साक्षाद्भगवान्विष्णुरव्ययः ॥ ३७ ॥&lt;br&gt;&#xA;अतो दर्शय देवेशं कृष्णं कंसविनाशनम् ॥&lt;br&gt;&#xA;यद्दर्शनान्महासिद्धिः सर्वेषां च भविष्यति ॥ ३८ ॥ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;इत्युक्त्वा प्रययौ देवी तीर्थक्षेत्रादिसंयुता ॥&lt;br&gt;&#xA;ब्रह्मेशानौ पुरस्कृत्य हृष्टौ दृष्ट्वा महोत्सवान् ॥ ३९ ॥&lt;br&gt;&#xA;गीतवाद्यपताकैश्च दिव्योपायनपाणिभिः ॥&lt;br&gt;&#xA;प्राप्योवाच ततो देवान्द्वारका हर्षविह्वला ॥ 7.4.32.४० ॥&lt;br&gt;&#xA;पश्यतां पश्यतां देवाः सोऽयं वै द्वारकेश्वरः ॥&lt;br&gt;&#xA;प्राप्य सन्दर्शनं यस्य मुक्तानां यत्फलं भवेत् ॥&lt;br&gt;&#xA;न विद्यते सहस्रेषु ब्रह्माण्डेषु च यत्फलम् ॥ ४१ ॥&lt;br&gt;&#xA;ततो देवगणाः सर्वे क्षेत्रतीर्थादिसंयुताः ॥&lt;br&gt;&#xA;पश्चिमाभिमुखं दृष्ट्वा कृष्णं क्लेशविनाशनम् ॥&lt;br&gt;&#xA;प्रणेमुर्युगपत्सर्वे प्रहृष्टाः समुपागताः ॥ ४२ ॥&lt;br&gt;&#xA;गीतवाद्यप्रघोषैश्च नृत्यमानाः समन्ततः ॥&lt;br&gt;&#xA;जयशब्दं नमःशब्दं गर्जन्तो हरिनामभिः ॥ ४३ ॥&lt;br&gt;&#xA;ब्रह्मा भवो भवानी च सेन्द्रा देवगणा भुवि ॥&lt;br&gt;&#xA;दृष्ट्वा कृष्णं प्रणेमुस्ते भक्त्योत्थाय पुनःपुनः॥ ४४ ॥&lt;br&gt;&#xA;प्रयागादीनि तीर्थानि गङ्गाद्याः सरितोऽमलाः ॥&lt;br&gt;&#xA;ऋषयो देवगन्धर्वाः शुकाद्याः सनकादयः ॥&lt;br&gt;&#xA;वीक्ष्य वक्त्रं महाविष्णोः प्रणेमुश्च मुहुर्मुहुः ॥ ४५ ॥&lt;br&gt;&#xA;कृष्णकृष्णेति कृष्णेति जय कृष्णेति वादिनः ॥&lt;br&gt;&#xA;स्नात्वा तु गोमतीनीरे तीरे चैव महोदधेः ॥&lt;br&gt;&#xA;कमलासनः संहृष्टः श्रीमत्कृष्णमपूजयत् ॥ ४६ ॥&lt;br&gt;&#xA;स्वर्धेनुपयसा स्नाप्य दिव्यैश्चा मृतपञ्चकैः ॥&lt;br&gt;&#xA;भवश्चाथ भवानी च पूजयामास भक्तितः ॥ ४७ ॥&lt;br&gt;&#xA;इन्द्रो देवगणाः सर्वे योगिनः सनकादयः ॥&lt;br&gt;&#xA;ऋषयो नारदाद्याश्च गङ्गाद्याश्च सरिद्वराः ॥ ४८ ॥&lt;br&gt;&#xA;अमूल्याभरणैर्भक्त्या महारत्नविनिर्मितैः ॥&lt;br&gt;&#xA;दिव्यैर्माल्यैरनेकैश्च नन्दनादिसमुद्भवैः ॥ ४९ ॥&lt;br&gt;&#xA;प्रियया श्रीतुलस्या वै श्रीमत्कृष्णमपूजयन् ॥&lt;br&gt;&#xA;धूपैर्नीराजनैर्दिव्यैः कर्पूरैश्च पृथक्पृथक् ॥ 7.4.32.५० ॥&lt;br&gt;&#xA;नैवेद्यैर्विविधैः पुष्पैर्दिव्यैः कर्पूरवासितैः ॥&lt;br&gt;&#xA;सकर्पूरैश्च ताम्बूलैः प्रियैश्चोपायनैस्तथा ॥५१&lt;br&gt;&#xA;महामाङ्गलिकैः सर्वैः सुदिव्यैर्मङ्गलाऽऽर्तिकैः ॥&lt;br&gt;&#xA;सम्पूज्यैवं महाविष्णुं कृष्णं क्लेशविनाशनम् ॥&lt;br&gt;&#xA;प्रहृष्टा ननृतुः सर्वे गीतवाद्यप्रहर्षिताः ॥५२ ॥&lt;br&gt;&#xA;पुरतः कृष्णदेवस्य ह्यप्सरोभिः समन्विताः ॥&lt;br&gt;&#xA;ब्रह्मा च ब्रह्मपुत्राश्च ततः सेन्द्रा मरुद्गणाः ॥ ५३ ॥&lt;br&gt;&#xA;ब्रह्मादीन्नृत्यतः प्रेक्ष्य भगवान्कमलेक्षणः ॥&lt;br&gt;&#xA;वारयामास हस्तेन प्रीतः प्राह सुरान्विभुः॥ ५४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;भोभो ब्रह्मन्महेशान हे भवानि महेश्वरि ॥&lt;br&gt;&#xA;क्षेत्राणि सर्वतीर्थानि नारदः सनकादयः ॥&lt;br&gt;&#xA;प्रीतोऽहं भवता सम्यक्सर्वान्कामानवाप्स्यथ ॥ ५५ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तदाभिलषिताल्ँलब्ध्वा स र्वान्कामवरानथ ॥&lt;br&gt;&#xA;भक्त्या परमया श्रीमत्कृष्णं प्रोचुः प्रहर्षिताः ॥ ५६ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;प्राप्तः कामवरोऽस्माभिः सर्वतः कृपया विभो ॥&lt;br&gt;&#xA;सप्रेमा त्वत्पदाम्भोजे भक्तिर्भव्याऽनपायिनी ॥ ५७ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;तथैव पूजयामासू रुक्मिणीं कृष्णवल्लभाम् ॥&lt;br&gt;&#xA;अथ ब्रह्ममहेशानौ सर्वेषां शृण्व तामिदम् ॥ ५८ ॥&lt;br&gt;&#xA;श्रद्धया परया युक्तौ द्वारकां प्रत्यवोचतुः ॥&lt;br&gt;&#xA;त्वं देवि सर्वतीर्थानां क्षेत्राणामुत्तमोत्तमा ॥ ५९ ॥&lt;br&gt;&#xA;पर्वतानां यथा मेरुः सिन्धूनां सागरो यथा ॥&lt;br&gt;&#xA;प्राणो यथा शरीराणामिन्द्रियाणां तु वै मनः ॥ 7.4.32.६० ॥&lt;br&gt;&#xA;तेजस्विनां यथा वह्निस्तत्त्वानां चैत्त्य ईज्यते ॥&lt;br&gt;&#xA;यथा ग्रहर्क्षताराणां सोमो वै ज्योतिषां धुवम् ॥&lt;br&gt;&#xA;एषां प्रकाशपुञ्जानां यथा सूर्य्यः प्रकाशते ॥ ६१ ॥&lt;br&gt;&#xA;यथा नः सर्वदेवानां महाविष्णुरयं महान् ॥&lt;br&gt;&#xA;तथैव सर्वतीर्थानां पूज्येयं द्वारका शुभा ॥ ६२ ॥&lt;br&gt;&#xA;॥ प्रह्लाद उवाच ॥ ॥&lt;br&gt;&#xA;इत्युक्त्वा सर्वदेवानां क्षेत्रादीनां च सत्तमाः ॥&lt;br&gt;&#xA;आधिपत्ये सुरेशानौ द्वारकामभिषेचतुः ॥ ६३ ॥&lt;br&gt;&#xA;ब्रह्मेशानौ तथा देवाः प्रजेशा ऋषयोऽमलाः ॥&lt;br&gt;&#xA;तीर्थानां क्षेत्रराजानां महाराजत्वकारणम्॥६४॥&lt;br&gt;&#xA;चक्रुर्महाभिषेकं तु द्वारकायाः प्रहर्षिताः॥&lt;br&gt;&#xA;वादयन्तो विचित्राणि वादित्राणि महोत्सवे ॥ ६५ ॥&lt;br&gt;&#xA;दिव्यैः पञ्चामृतैस्तोयैः सर्वतीर्थसमुद्भवैः ॥&lt;br&gt;&#xA;पुण्यैश्चाकाशगङ्गाया दिग्गजानां करोद्धृतैः ॥ ६६ ॥&lt;br&gt;&#xA;अथ वासांसि दिव्यानि दत्त्वा चाऽऽचमनं तथा ॥&lt;br&gt;&#xA;चर्चितां चन्दनैर्दिव्यैर्दिव्याभरणभूषिताम् ॥ ६७ ॥&lt;br&gt;&#xA;पूजां च चक्रिरे पुष्पैश्चन्दनादिसमुद्भवैः ॥&lt;br&gt;&#xA;तदा जाता महादिव्या पुरुषाः पार्षदा हरेः ॥ ६८ ॥&lt;br&gt;&#xA;विष्वक्सेनसुनन्दाद्या द्योतयन्तो दिशो दश ॥&lt;br&gt;&#xA;जयशब्दं नमःशब्दं वदन्तः पुष्पवर्षिणः ॥ ६९ ॥&lt;br&gt;&#xA;गीतवादित्रघोषेण नृत्यमानाः प्रहर्षिताः ॥&lt;br&gt;&#xA;किरीटकुण्डलैर्हारैर्वैजयन्त्या विभूषिताः ॥ 7.4.32.७० ॥&lt;br&gt;&#xA;श्यामाश्चतुर्भुजाः पीतवस्त्रमाल्यैर्विभूषिताः ॥&lt;br&gt;&#xA;स्वप्रभा दीप्यमानौ ते दृष्ट्वा ब्रह्ममहेश्वरौ ॥ ७१ ॥&lt;br&gt;&#xA;नारदं सनकादींश्च महाभागवतानृषीन् ॥&lt;br&gt;&#xA;तेऽपि तानपि संहृष्टाः प्रहर्षागतसम्भ्रमाः ॥७२॥&lt;br&gt;&#xA;ववन्दिरे ततो ऽन्योऽन्यं हृष्टा आलिङ्गनादिभिः ॥&lt;br&gt;&#xA;ऋषयोऽन्ये च देवाश्च प्रणेमुर्विष्णुपार्षदान् ॥ ७३ ॥&lt;br&gt;&#xA;अथ ते समुपागम्य द्वारकां विष्णुपार्षदाः ॥&lt;br&gt;&#xA;नत्वाऽथ द्वारकानाथं द्वारकां वै तथैव च ॥ ७४ ॥&lt;br&gt;&#xA;सम्पूज्य श्रद्धया भक्त्या निःश्रेयसवनोद्भवैः ॥&lt;br&gt;&#xA;कुसुमैर्विविधैर्दिव्यैस्तुलस्या तद्वनोत्थया ॥ ७५ ॥&lt;br&gt;&#xA;तदुत्पन्नैः फलैर्दिव्यैर्धूपैर्नीराजनैः प्रभुम् ॥&lt;br&gt;&#xA;विविधैश्चान्नताम्बूलैर्दत्त्वा कृष्णमतोषयन् ॥ ७६ ॥&lt;br&gt;&#xA;क्षेत्रतीर्थादिराजानां महाराजस्त्वमीश्वरि ॥&lt;br&gt;&#xA;इति सर्वे वदन्तस्तु द्वारकां च ववन्दिरे ॥ ७७ ॥&lt;br&gt;&#xA;एतस्मिन्नन्तरे विप्रा देवदुन्दुभिनिस्वनाः ॥&lt;br&gt;&#xA;अश्रूयन्त महाशब्दा अभवन्पुष्पवृष्टयः ॥७८॥&lt;br&gt;&#xA;अथाऽऽसीन्महदाश्चर्य्यं शृण्वन्तु ऋषिसत्तमाः ॥&lt;br&gt;&#xA;कुरुक्षेत्रं प्रयागं च सव्यदक्षिणपार्श्वयोः ॥ ७९ ॥&lt;br&gt;&#xA;स्थित्वा जगृहतुर्द्दिव्ये श्वेतच्छत्रे मनोहरे ॥&lt;br&gt;&#xA;द्वारकायस्तथा शुभ्रे चामरव्यजने शुभे ॥ 7.4.32.८० ॥&lt;br&gt;&#xA;अयोध्या मथुरा माया वाराणसी जयस्वनैः ॥&lt;br&gt;&#xA;स्तुवन्त्यन्यास्तथान्यानि सर्वक्षेत्राणि सर्वशः ॥ ८१ ॥&lt;br&gt;&#xA;तीर्थानि सरितः सर्वा द्वारकाया मुखाम्बुजम् ॥&lt;br&gt;&#xA;पश्यतः परमानन्दं लेभिरे देवमानवाः ॥ ८२ ॥&lt;br&gt;&#xA;आहुश्च पार्षदा विष्णोर्धन्यान्येतानि सर्वशः ॥&lt;br&gt;&#xA;दृष्ट्वा तु द्वारकां पुण्यां सर्वलोकैकमण्डनाम् ॥ ८३ ॥&lt;br&gt;&#xA;वेदयज्ञतपोजाप्यैः सम्यगाराधितो हरिः ॥&lt;br&gt;&#xA;प्रसीदेद्यस्य तस्य स्याद्द्वारकागमने मतिः ॥ ८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये विष्णुपार्षदवर्णितद्वारकामाहात्म्यवर्णनन्नाम द्वात्रिंशत्तमोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/033_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/033_varNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;श्रुत्वा ब्रह्ममहेशानौ यदुक्तं विष्णुपार्षदैः ॥&lt;br&gt;&#xA;द्वारकायास्तु माहात्म्यं तद्वर्णयितुमूचतुः॥ ॥ १ ॥&lt;br&gt;&#xA;॥ श्रीब्रह्मेशानावूचतुः ॥ ॥&lt;br&gt;&#xA;भोभोः क्षेत्राणि तीर्थानि सरांसि सागरादयः ॥&lt;br&gt;&#xA;प्रयागादीनि तीर्थानि काश्याद्या मुक्तिदायकाः ॥ २ ॥&lt;br&gt;&#xA;भवतां तीर्थराजानां महाराजस्त्वियं शुभा ॥&lt;br&gt;&#xA;द्वारका सेवनीया वै स्थीयतां स्वेच्छया बहिः ॥ ३ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;महेशवचनं श्रुत्वा सर्वेषामुत्सवोऽभवत् ॥&lt;br&gt;&#xA;प्रदक्षिणां ततः कृत्वा द्वारकां प्रणिपत्य च ॥&lt;br&gt;&#xA;आवासं चक्रिरे तत्र क्षेत्रतीर्थानि हर्षतः ॥ ४ ॥&lt;br&gt;&#xA;भागीरथी प्रयागं च यमुना च सरस्वती ॥&lt;br&gt;&#xA;सरयूगण्डकी पुण्या गोमती पूर्ववाहिनी ॥ ५ ॥&lt;br&gt;&#xA;अन्याश्च सरितः सर्वाः सिन्धुशोणौ नदौ तथा ॥&lt;br&gt;&#xA;पञ्चाशत्कोटिभिस्तीर्थैर्दिग्भागे ह्युत्तरे स्थिताः ॥&lt;br&gt;&#xA;लम्पटाः कृष्णसेवायां पश्यतो द्वारकां मुहुः ॥ ६ ॥&lt;br&gt;&#xA;मन्दाकिनी तथा पुण्या नदी भागीरथी च या ॥&lt;br&gt;&#xA;महानदी नर्मदा च शिप्रा प्राची सरस्वती ॥ ७ ॥&lt;br&gt;&#xA;चक्षुर्भद्रा तथा सीता नद्योऽन्याः पापनाशिनी ॥&lt;br&gt;&#xA;वर्तन्ते पूर्वदिग्भागे तीर्थैश्च षष्टिकोटिभिः ॥ ८ ॥&lt;br&gt;&#xA;पयोष्णी तपती पुण्या विदर्भा च पयस्विनी ॥&lt;br&gt;&#xA;गोदावरी महापुण्या भीमा कृष्णानदी तथा ॥ ९ ॥&lt;br&gt;&#xA;कावेरीप्रमुखाः पुण्या अन्यैश्चैवाघनाशिनीः ॥&lt;br&gt;&#xA;स्वतीर्थसहिता भक्त्या नवनवतिकोटिभिः ॥ 7.4.33.१० ॥&lt;br&gt;&#xA;स्थिता दक्षिणदिग्भागे द्वारकासेवनोत्सुकाः ॥&lt;br&gt;&#xA;क्रीडन्ति गोमतीनीरे तीरे च कृष्णसन्निधौ ॥११॥&lt;br&gt;&#xA;सप्तद्वीपेषु याः सन्ति तथाऽन्या वै सरिद्वराः ॥&lt;br&gt;&#xA;सागराश्च तथा सप्त पश्चिमायां दिशि स्थिताः ॥१२॥&lt;br&gt;&#xA;क्रीडन्ति चक्रतीर्थे वै तीर्थैश्च शतकोटिभिः॥&lt;br&gt;&#xA;पश्यन्ति च मुहुः कृष्णं पश्चिमाभिमुखं सदा ॥ १३ ॥&lt;br&gt;&#xA;विदिशासु च सर्वासु तीर्थसङ्ख्या न विद्यते ॥&lt;br&gt;&#xA;पुष्करादीनि तीर्थानि विशाला विरजा गया ॥ १४ ॥&lt;br&gt;&#xA;शतैककोटिभिस्तीर्थैर्गोमत्युदधिसङ्गमे ॥&lt;br&gt;&#xA;वर्त्तन्ते कृष्णसेवायां सोत्सवानि द्विजोत्तमाः ॥ १५ ॥&lt;br&gt;&#xA;वाराणसी पूरैशान्यामवन्ती पूर्वदिक्स्थिता ॥&lt;br&gt;&#xA;आग्नेय्यां दिशि कान्ती च दक्षिणे मथुरा स्थिता ॥ १६ ॥&lt;br&gt;&#xA;नैर्ऋत्यां च तथा माया अयोध्या पश्चिमे स्थिताः॥&lt;br&gt;&#xA;वायव्यां तु कुरुक्षेत्रं हरिक्षेत्रं तथोत्तरे ॥ १७ ॥&lt;br&gt;&#xA;शिवक्षेत्रं च ऐशान्यामैन्द्र्यां च पुरुषोत्तमः ॥&lt;br&gt;&#xA;आग्नेय्यां च भृगुक्षेत्रं प्रभासं दक्षिणाश्रितम्॥१८॥&lt;br&gt;&#xA;श्रीरङ्गं नैर्ऋते भागे लोहदण्डं तु पश्चिमे ॥&lt;br&gt;&#xA;नारसिंहानि वायव्ये कोकामुख्यं तथोत्तरे ॥ १९ ॥&lt;br&gt;&#xA;कामाख्या रेणुकादीनि शाक्तेयानि च सर्वशः ॥&lt;br&gt;&#xA;क्षेत्रराजानि सर्वाणि यथास्थाने वसन्ति हि ॥ 7.4.33.२० ॥&lt;br&gt;&#xA;उत्तरे चैव सौराणि गाणपत्यानि कृत्स्नशः ॥&lt;br&gt;&#xA;क्षेत्राण्युत्तरतः सन्ति रुक्मिण्याः सन्निधौ द्विजाः ॥ २१ ॥&lt;br&gt;&#xA;धेनुकं नैमिषारण्यं दण्डकं सैन्धवं तथा ॥&lt;br&gt;&#xA;दशारण्यमर्बुदं च नरनारायणाश्रमम् ॥ २२ ॥&lt;br&gt;&#xA;यथादिशं वसन्ति स्म द्वारकायाः समन्ततः ॥&lt;br&gt;&#xA;मेर्वाद्याः पर्वताः सौम्ये द्वारकासेवनोत्सुकाः ॥ २३ ॥&lt;br&gt;&#xA;कैलासाद्याश्च ऐशान्यामैन्द्र्यां हिमवदादयः ॥&lt;br&gt;&#xA;श्रीशैलाद्याश्च आग्नेय्यां सिंहाद्र्याद्या यमे तथा ॥ २४ ॥&lt;br&gt;&#xA;नैर्ऋत्यां वाममार्गाद्या महेन्द्रऋषभादयः ॥&lt;br&gt;&#xA;अन्ये च पुण्यशैलाश्च सलोकालोक मानसाः ॥&lt;br&gt;&#xA;द्वारकां परितः सन्ति पर्य्युपासन्ति प्रत्यहम् ॥ २५ ॥&lt;br&gt;&#xA;एवं ब्रह्मादयो देवा ऋषयः सनकादयः ॥&lt;br&gt;&#xA;क्षेत्रतीर्थादिभिर्युक्ता अन्यैः पुण्यतमैस्तथा ॥ २६ ॥&lt;br&gt;&#xA;श्रद्धया परया भक्त्या कन्याराशिस्थिते गुरौ ॥&lt;br&gt;&#xA;आयान्ति द्वारकां द्रष्टुं ब्राह्म्याद्याश्च प्रहर्षिताः॥ २७ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहिताया सप्तमे प्रभासखण्डे चतुर्थे द्वारकामाहात्म्ये द्वारकामाहात्म्यवर्णनपूवकं द्वारकायां सर्वतीर्थक्षेत्रादिकृतनिवास वर्णनन्नाम त्रयस्त्रिंशत्तमोऽध्यायः ॥ ३३॥&lt;/p&gt;</description>
    </item>
    <item>
      <title>०३४ दिलीपकृतद्वारकायात्रावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/034_dilIpakRtadvArakAyAtrAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/034_dilIpakRtadvArakAyAtrAvarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;एवमद्भुतमाहात्म्यं द्वारकायां मुनीश्वराः ॥&lt;br&gt;&#xA;सर्वेषां क्षेत्रतीर्थानां महापापविदारक्म्॥१॥&lt;br&gt;&#xA;वर्णानामश्रमाणां च पतितानां विशेषतः।&lt;br&gt;&#xA;महापापहरं प्रोक्तं महापुण्यविवर्द्धनं॥२॥&lt;br&gt;&#xA;अत्युग्रपापराशीनां दाहस्थानं यथा स्मृतम् ॥&lt;br&gt;&#xA;द्वारकागमनं विप्राः किं पुनर्द्वारकास्थितिः ॥ ३ ॥&lt;br&gt;&#xA;विशेषेण तु विप्रेन्द्राः कन्याराशिस्थिते गुरौ ॥&lt;br&gt;&#xA;ब्रह्मादयोपि दृश्यन्ते यत्र तीर्थैश्च संयुताः ॥ ४ ॥&lt;br&gt;&#xA;प्रतिवर्षं प्रकुर्वन्ति द्वारकागमनं नराः ॥&lt;br&gt;&#xA;तेषां पादरजः स्पृष्ट्वा दिवं यान्ति च पापिनः ॥ ५॥&lt;br&gt;&#xA;गोमती नीरपूतानां कृष्णवक्त्रावलोकिनाम् ॥&lt;br&gt;&#xA;दर्शनात्पातकं तेषां याति जन्मशतार्जितम् ॥ ६ ॥&lt;br&gt;&#xA;इतिहासेन पूर्वोक्तं श्रूयतां मुनिपुङ्गवाः ॥&lt;br&gt;&#xA;दिलीपवसिष्ठ संवादे परमाश्चर्य्यवर्द्धनम् ॥ ७ ॥&lt;br&gt;&#xA;काश्यां तु वज्रलेपो हि क्षेत्र एकत्र नश्यति ॥&lt;br&gt;&#xA;यातुर्दर्शनतः श्रुत्वा दिलीपो वाक्यमब्रवीत् ॥ ८ ॥&lt;br&gt;&#xA;॥ दिलीप उवाच ॥ ॥&lt;br&gt;&#xA;वज्रलेपश्च काश्यां तु घोरो यत्र विनश्यति ॥&lt;br&gt;&#xA;कृत्स्नशोऽथ महापुण्यं प्राप्यं यत्र तदस्ति किम् ॥ ९ ॥&lt;br&gt;&#xA;न प्ररोहन्ति पापानि यस्मिन्क्षेत्रे द्विजोत्तम ॥&lt;br&gt;&#xA;तत्क्षेत्रं कथ्यतां पुण्यं यत्र पापं प्रणश्यति ॥7.4.34.१०॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;आसीत्काश्यां पुरा कश्चित्त्रिदण्डी मोक्षधर्मवित् ॥&lt;br&gt;&#xA;जपन्दशाश्वेमेधे तु गायत्रीं च समाहितः॥ ११ ॥&lt;br&gt;&#xA;तत्र काचित्समायाता युवती गजगामिनी ॥&lt;br&gt;&#xA;तीरे संस्थाप्य वासांसि गङ्गायाः श्रमशान्तये ॥&lt;br&gt;&#xA;प्रविष्टा च जले नग्ना जलक्रीडां चकार ह ॥ १२ ॥&lt;br&gt;&#xA;नग्नां तां क्रीडतीं वीक्ष्य यतिर्मदनपूरितः ॥&lt;br&gt;&#xA;दैवाग्निभ्रंशितो मार्गात्सहसा च विमोहितः ॥ १३ ॥&lt;br&gt;&#xA;मनसा कामयामास साऽपि तं तरुणं यतिम् ॥&lt;br&gt;&#xA;तयोश्च सङ्गतिस्तत्र सञ्जाता पापकर्मणोः ॥ १४ ॥&lt;br&gt;&#xA;तया विमोहितः सद्यस्तामेवानुससार सः ॥&lt;br&gt;&#xA;तत्प्रीत्यै चार्जयामास धनमन्यायतस्तदा ॥ १५ ॥&lt;br&gt;&#xA;वाराणस्यां हि न त्यक्तश्चण्डालस्य प्रतिग्रहः ॥&lt;br&gt;&#xA;स्नानहीनः सदा पापी रात्रौ चौर्य्येण वर्त्तते ॥१६॥&lt;br&gt;&#xA;कस्मिंश्चित्समये पापी मांसार्थी तु वनं गतः ॥&lt;br&gt;&#xA;ददर्श प्रमदां तत्र मातङ्गीं मदिरेक्षणाम् ॥ १७ ॥&lt;br&gt;&#xA;तस्याः प्रथमतारुण्यं दृष्ट्वा गर्वेण पाप्मना ॥&lt;br&gt;&#xA;वनेऽथ निर्जने तत्र मातङ्गीसङ्गमेयिवान् ॥ १८ ॥&lt;br&gt;&#xA;तया सहान्नपानादि कृतवान्पापमोहितः ॥&lt;br&gt;&#xA;अश्नाति सुरया पङ्कं गोमांसं पापलम्पटः ॥ १९ ॥&lt;br&gt;&#xA;तद्गृहे निधनं प्राप्तः पापात्मा सर्वभक्षकः ॥&lt;br&gt;&#xA;वाराणसीप्रभावेन न प्राप्तो नरकं तदा ॥ 7.4.34.२० ॥&lt;br&gt;&#xA;किं तु तत्र कृतं पापं वज्रलेपं सुदारुणम् ॥&lt;br&gt;&#xA;शूद्रीसम्पर्क पापेन जातोऽसौ क्रूरयोनिषु ॥ २१ ॥&lt;br&gt;&#xA;वृको व्याघ्रोरगः श्वानः शृगालः सूकरोऽभवत् ॥&lt;br&gt;&#xA;दुरन्तां यातनां प्राप्तः शमलेशं न विन्दति ॥ २२ ॥&lt;br&gt;&#xA;एवं जन्मसहस्रैस्तु न तस्य पापकर्मणः ॥&lt;br&gt;&#xA;मातङ्ग्या सङ्गजं पापं व्यनश्यत युगायुतैः ॥ २३ ।&lt;br&gt;&#xA;ततोऽसौ सप्तमे जातः शशकश्चैव जन्मनि ॥&lt;br&gt;&#xA;ततोऽसौ राक्षसो जातः पापात्मा सर्वभक्षकः ॥ २४ ॥&lt;br&gt;&#xA;प्राणिनो भक्षयन्सर्वान्सम्प्राप्तो विन्ध्यपर्वते ॥&lt;br&gt;&#xA;अस्मादनन्तरं भाव्यं कृकलासत्वमद्भुतम्॥ ॥ २५ ॥&lt;br&gt;&#xA;शूद्रीसङ्गजपापेन भाव्यं च कृमियोनिना ॥&lt;br&gt;&#xA;मातङ्गीसङ्गमे प्रोक्तं फलं ह्यतिजुगुप्सितम् ॥ २६ ॥&lt;br&gt;&#xA;युगायुतं सहस्रैस्तु भोक्ष्यमाणं सुदारुणम् ॥&lt;br&gt;&#xA;अत्याश्चर्य्यमभूत्तत्र दिलीप श्रूयतां महत् ॥ २७ ॥&lt;br&gt;&#xA;आलोकितं च विन्ध्याद्रौ सर्वेषां विस्मयास्पदम् ॥&lt;br&gt;&#xA;दृष्ट्वा द्वारावतीं कश्चित्कृष्णवक्त्रं सुशोभनम् ॥ २८ ॥&lt;br&gt;&#xA;गोमतीनीरपूतस्तु विन्ध्यं प्राप्तः स पान्थिकः ॥&lt;br&gt;&#xA;मात्रां कृष्णप्रसादस्य स्कन्धे कृत्वा प्रहर्षितः ॥ २९ ॥&lt;br&gt;&#xA;प्रयास्यन्स्वगृहं तत्र ददर्श पथि राक्षसम् ॥&lt;br&gt;&#xA;द्रुतं च क्रूरकर्माणं दृष्ट्वा भक्षितुमागतम् ॥ 7.4.34.३० ॥&lt;br&gt;&#xA;तस्य दर्शनमात्रेण वज्रलेपः सुदारुणः ॥&lt;br&gt;&#xA;वाराणसीसमुद्भूतो भस्मसादभवत्क्षणात् ॥ ३१ ॥&lt;br&gt;&#xA;जन्मकोटिशतेनापि यो न शक्यो व्यपोहितुम् ॥&lt;br&gt;&#xA;तत्पापपर्वतान्मुक्तः कृष्णपान्थिकदर्शनात् ॥ ३२ ॥&lt;br&gt;&#xA;दग्धेऽथ क्रूरभावे तु घनमुक्तो यथा शशी ॥&lt;br&gt;&#xA;रेजे पुण्यप्रकाशेन कृष्णपान्थिकदर्शनात् ॥ ३३ ॥&lt;br&gt;&#xA;ततोऽभिमुखमभ्येत्य द्वारकापथिकं मुदा ॥&lt;br&gt;&#xA;ननाम श्रद्धया भूमौ तद्दर्शनमहोत्सवः ॥ ३४ ॥&lt;br&gt;&#xA;नत्वाऽथ विस्मितः प्राह अहोऽद्य तव दर्शनात् ॥&lt;br&gt;&#xA;गतो घोरतमो भावः प्राप्ता संसिद्धिरुत्तमा ॥ ३५ ॥&lt;br&gt;&#xA;कस्मात्त्वमागतो भद्र प्रभावः कीदृशस्तव ॥&lt;br&gt;&#xA;वज्रलेपस्तु काश्यां वै दग्धस्ते दर्शनादनु ॥ ३६ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;इत्येवं राक्षसेनोक्तं श्रुत्वा कृष्णस्य पान्थिकः ॥&lt;br&gt;&#xA;विस्मयं परमापन्नः प्राह तं हर्षमानसः ॥ ३७ ॥&lt;br&gt;&#xA;॥ पान्थिक उवाच ॥ ॥।&lt;br&gt;&#xA;श्रीमद्द्वारवतीं दृष्ट्वा ह्यागतोऽस्म्यत्र राक्षस ॥&lt;br&gt;&#xA;वज्रलेपहरोऽस्माकं प्रभावः कृष्णदर्शनात्॥ ३८ ॥&lt;br&gt;&#xA;गोमत्यां यः सकृत्स्नात्वा पश्येत्कृष्णमुखाम्बुजम् ॥।&lt;br&gt;&#xA;सर्वानुद्धरते पापादपि त्रैलाक्यदाहकात् ॥ ३९ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;इत्युक्तो राक्षसो हृष्टः शुद्धात्मा भक्तिसंयुतः ॥&lt;br&gt;&#xA;नत्वा प्रदक्षिणं कृत्वा सम्प्राप्तो द्वारकां तदा ॥ 7.4.34.४० ॥&lt;br&gt;&#xA;गोमत्यां स तनुं त्यक्त्वा प्राप्तोऽसौ वैष्णवं पदम् ॥&lt;br&gt;&#xA;स्तूयमानः सुरेशानैर्गधर्वैः पुष्पवृष्टिभिः ॥ ४१ ॥&lt;br&gt;&#xA;इत्थं महाप्रभावो हि द्वारकायाः प्रकीर्त्तितः ॥&lt;br&gt;&#xA;न प्ररोहन्ति पापानि यस्याः पान्थिकदर्शनात् ॥&lt;br&gt;&#xA;द्वारकायां तु किं वाच्यं न प्ररोहन्ति पातकम् ॥ ४२ ॥&lt;br&gt;&#xA;इत्येतत्कथितं राजन्यत्पृष्टोहं त्वयाऽनघ ॥&lt;br&gt;&#xA;सर्वक्षेत्रोत्तमं क्षेत्रं वज्रलेपविनाशनम् ॥ ४३ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;वसिष्ठेनोदितं श्रुत्वा दिलीपो हृष्ट मानसः ॥&lt;br&gt;&#xA;द्वारकां क्षेत्रराजं तं ज्ञात्वा च विस्मयं ययौ ॥ ४४ ॥&lt;br&gt;&#xA;ययौ द्वारवतीं हृष्टो देवदेवस्य सादरम् ॥&lt;br&gt;&#xA;कृष्णं दृष्ट्वा परां सिद्धिं सम्प्राप्तो देवमन्दिरे ॥ ४५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकापान्थदर्शन मात्रतः काश्यां कृतस्य पापवज्रलेपस्य विनाशने यतिवृत्तान्तवर्णनपूर्वकं दिलीपकृतद्वारकायात्रावर्णनन्नाम चतुस्त्रिंशत्तमोऽध्यायः ॥ ३४ ॥ ॥&lt;/p&gt;</description>
    </item>
    <item>
      <title>०३५ द्वारकानाममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/035_dvArakAnAmamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/035_dvArakAnAmamAhAtmyavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;अहो क्षेत्रस्य माहात्म्यं समन्ताद्दशयोजनम् ॥&lt;br&gt;&#xA;दिविष्ठा यत्र पश्यन्ति सर्वानेव चतुर्भुजान् ॥ १ ॥&lt;br&gt;&#xA;अहो क्षेत्रस्य माहात्म्यं दृष्ट्वा नित्यं चतुर्भुजान् ॥&lt;br&gt;&#xA;द्वारकावासिनः सर्वान्नमस्यन्ति दिवौकसः ॥ २ ॥&lt;br&gt;&#xA;अहो क्षेत्रस्य माहात्म्यं सर्वशास्त्रेषु विश्रुतम् ॥&lt;br&gt;&#xA;अहो क्षेत्रस्य माहात्म्यं शृण्वन्तु ऋषयोऽमलाः ॥ ३ ॥&lt;br&gt;&#xA;मुक्तिं नेच्छन्ति यत्रस्थाः कृष्णसेवोत्सुकाः सदा ॥&lt;br&gt;&#xA;यत्रत्याश्चैव पाषाणा यत्र क्वापि विमुक्तिदाः ॥ ४ ॥&lt;br&gt;&#xA;अपि कीट पतङ्गाद्याः पशवोऽथ सरीसृपाः ॥&lt;br&gt;&#xA;विमुक्ताः पापिनः सर्वे द्वारकायाः प्रसादतः ॥&lt;br&gt;&#xA;किं पुनर्मानवा नित्यं द्वारकायां वसन्ति ये ॥ ५ ॥&lt;br&gt;&#xA;या गतिः सर्वजन्तूनां द्वारकापुरवासिनाम् ॥&lt;br&gt;&#xA;सा गतिर्दुर्लभा नूनं मुनीनामूर्द्ध्वरेतसाम् ॥ ६ ॥&lt;br&gt;&#xA;सर्वेषु क्षेत्रतीर्थेषु वसतां वर्षकोटिभिः ॥&lt;br&gt;&#xA;तत्फलं निमिषाद्धेम्न द्वारकायां दिनेदिने ॥ ७ ॥&lt;br&gt;&#xA;द्वारकायां स्थिताः सर्वे नरा नार्य्यश्चतुर्भुजाः ॥&lt;br&gt;&#xA;द्वारकावासिनः सर्वान्यः पश्येत्कलुषापहान् ॥&lt;br&gt;&#xA;सत्यंसत्यं द्विजश्रेष्ठाः कृष्णस्यातिप्रियो भवेत् ॥ ८ ॥&lt;br&gt;&#xA;द्वारकावासिनो ये वै निन्दन्ति पुरुषाधमाः ॥&lt;br&gt;&#xA;कृष्णस्नेहविहीनास्ते पतन्ति दुःखसागरे ॥ ९ ॥&lt;br&gt;&#xA;जयन्तेन भृशं त्रस्ताः शूलाग्रारोपिताश्चिरम् ॥&lt;br&gt;&#xA;कर्षितास्ताडितास्ते वै मूर्च्छिताः पुनरुत्थिताः ॥ 7.4.35.१० ॥&lt;br&gt;&#xA;त्राहित्राहि जयन्त त्वं वदन्तो हि भयातुराः ॥&lt;br&gt;&#xA;स्मरन्तः पूर्वपापं ते जयन्तेन प्रताडिताः ॥११॥&lt;br&gt;&#xA;॥ जयन्त उवाच ॥ ॥&lt;br&gt;&#xA;किं कृतं मन्दभाग्यैर्वो यत्पापं च सुदारुणम् ॥&lt;br&gt;&#xA;सर्वं पुण्यफलं लब्ध्वा द्वारकावासमुत्तमम्॥१२॥&lt;br&gt;&#xA;द्वारकावासिनां निन्दा महापापाधिका ध्रुवम् ॥&lt;br&gt;&#xA;न निवर्तेत तत्पापं सा ज्ञेया परमेश्वरी ॥ १३ ॥&lt;br&gt;&#xA;अतः कृष्णाज्ञया सर्वान्पापिनो दण्डयाम्यहम् ॥&lt;br&gt;&#xA;वैष्णवानां च निन्दायाः फलं भुक्त्वा सुदारुणम् ॥ १४ ॥&lt;br&gt;&#xA;ततस्तु द्वारकायां च पुण्यं जन्म भविष्यति ॥&lt;br&gt;&#xA;कृष्णं प्रतोष्य संसिद्धिर्भविष्यति सुदुर्ल्लभा ॥ १५ ॥&lt;br&gt;&#xA;तस्मात्तद्भुज्यतां पापं जातं वैष्णवनिन्दनात् ॥&lt;br&gt;&#xA;तत्रत्यानां प्रभुर्नैव यम ईष्टे महेश्वरः ॥ १६ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;तस्माद्द्वारवतीं गत्वा संसेव्यो देवनायकः ॥ १७ ॥&lt;br&gt;&#xA;गोमतीतीरमाश्रित्य द्वारकायां प्रयच्छति ॥&lt;br&gt;&#xA;यत्तु किञ्चिद्धनं विप्राः श्रूयतां तत्फलोदयम् ॥ १८ ॥&lt;br&gt;&#xA;हेमभारसहस्रैस्तु रविवारे रविग्रहे ॥&lt;br&gt;&#xA;कुरुक्षेत्रे यदाप्नोति गजाश्वरथदानतः ॥ १९ ॥&lt;br&gt;&#xA;सहस्रगुणितं तस्मात्सत्यंसत्यं मयोदितम् ॥&lt;br&gt;&#xA;हेममाषार्द्धमानेन द्वारकादानयोगतः ॥ 7.4.35.२० ॥&lt;br&gt;&#xA;पत्राणां चैव पुष्पाणां नैवेद्यसिक्थसङ्ख्यया ॥&lt;br&gt;&#xA;कृष्णदेवस्य पूजायामनन्तं भवति द्विजाः ॥ २१ ॥&lt;br&gt;&#xA;अन्नदानं तु यः कुर्य्याद्द्वारकायां तु तत्फलम्॥&lt;br&gt;&#xA;नैव शक्नोम्यहं वक्तुं ब्रह्मा शेषमहेश्वरौ ॥ २२॥&lt;br&gt;&#xA;ब्राह्मणः क्षत्रियो वैश्यः शूद्रो वाऽप्यथ वांऽत्यजः ॥&lt;br&gt;&#xA;नारी वा द्वारकायां वै भक्त्या वासं करोति वै ॥ २३ ॥&lt;br&gt;&#xA;कुलकोटिं समुद्धृत्य विष्णुलोके महीयते ॥&lt;br&gt;&#xA;सत्यंसत्यं द्विजश्रेष्ठा नानृतं मम भाषितम्॥ २४॥&lt;br&gt;&#xA;द्वारकावासिनं दृष्ट्वा स्पृष्ट्वा चैव विशेषतः ॥&lt;br&gt;&#xA;महापापविनिर्मुक्ताः स्वर्गलोके वसन्ति ते ॥ २५ ॥&lt;br&gt;&#xA;पांसुवो द्वारकाया वै वायुना समुदीरिताः ॥&lt;br&gt;&#xA;पापिनां मुक्तिदाः प्रोक्ताः किं पुनर्द्वारका भुवि ॥ २६ ॥&lt;br&gt;&#xA;॥ श्रीप्रह्लाद उवाच ॥&lt;br&gt;&#xA;श्रूयतां द्विजशार्दूला महामोहविनाशनम्॥&lt;br&gt;&#xA;द्वारकायाश्च माहात्म्यं गोमतीकृष्णसन्निधौ ॥ २७ ॥&lt;br&gt;&#xA;कुशावर्त्तात्समारभ्य यावद्वै सागरावधि ॥&lt;br&gt;&#xA;यस्यां तिथौ समायाति सिंहे देवपुरोहितः॥ २८ ॥&lt;br&gt;&#xA;तस्यां हि गोमतीस्नानं द्विषङ्गोदावरीफलम्॥&lt;br&gt;&#xA;अवगाहिता प्रयत्नेन सिंहान्ते गौतमी सकृत् ॥ २९॥&lt;br&gt;&#xA;गोदावर्य्यां भवेत्पुण्यं वसतो वर्षसङ्ख्यया ॥&lt;br&gt;&#xA;तत्फलं समवाप्नोति गोमतीसेवनाद्द्विजाः ॥7.4.35.३०॥&lt;br&gt;&#xA;गोमत्यां श्रद्धया स्नानं पूर्णे सिंहस्थिते गुरौ ॥&lt;br&gt;&#xA;सहस्रगुणितं तत्स्याद्द्वारवत्यां दिनेदिने ॥ ३१ ॥&lt;br&gt;&#xA;गच्छगच्छ महाभाग द्वारकामिति यो वदेत् ॥&lt;br&gt;&#xA;तस्यावलोकनादेव मुच्यते सर्वपातकैः ॥ ३२॥&lt;br&gt;&#xA;द्वारकेति च यो ब्रूयाद्द्वारकाभिमुखो नरः ॥&lt;br&gt;&#xA;कृपया कृष्णदेवस्य मुक्तिभागी भवेद्ध्रुवम् । ३३ ॥&lt;br&gt;&#xA;द्वारकां गोमतीं पुण्यां रुक्मिणीं कृष्णमेव च॥&lt;br&gt;&#xA;स्मरन्ति येऽन्वहं भक्त्या द्वारकाफलभागिनः ॥ ३४ ॥&lt;br&gt;&#xA;सहस्रयोजनस्थानां येषां स्यादिति मानसम्॥&lt;br&gt;&#xA;द्वारवत्यां गमिष्यामो द्रक्ष्यामो द्वारकेश्वरम् ॥ ३५ ॥&lt;br&gt;&#xA;सर्वपापैः प्रमुच्यन्ते धन्यास्ते लोकपावनाः ॥&lt;br&gt;&#xA;किं वाच्यं द्वारकायात्रां ये प्रकुर्वन्ति मानवाः ॥&lt;br&gt;&#xA;किं पुनर्द्वारकानाथं कृष्णं पश्यन्ति ये नराः ॥ ३६ ॥&lt;br&gt;&#xA;मित्रध्रुग्ब्रह्महा गोघ्नः परदारापहारकः ॥&lt;br&gt;&#xA;मातृहा पितृहा चैव ब्रह्मस्वापहरस्तथा ॥ ३७ ॥&lt;br&gt;&#xA;एते चान्ये च पापिष्ठा महापापयुताश्च ये ॥&lt;br&gt;&#xA;सर्वपापैः प्रमुच्यन्ते कृष्णदेवस्य दर्शनात् ॥३८ ॥&lt;br&gt;&#xA;किं वेदैः श्रद्धया हीनैर्व्याख्यानैरपि कृत्स्नशः ॥&lt;br&gt;&#xA;हेमभारसहस्रैः किं कुरुक्षेत्रे रविग्रहे ॥ ३९ ॥&lt;br&gt;&#xA;गजाश्वरथदानैः किं किं मन्दिरप्रतिष्ठया ॥&lt;br&gt;&#xA;तेषां पूजादिना सम्यगिष्टा पूर्तादिभिश्च किम् ॥ 7.4.35.४० ॥&lt;br&gt;&#xA;राजसूयाश्वमेधाद्यैः सर्वयज्ञैश्च किं भवेत् ॥&lt;br&gt;&#xA;सेवनैः क्षेत्रतीर्थानां तपोभिर्विविधैस्तु किम् ॥ ४१ ॥&lt;br&gt;&#xA;किं मोक्षसाधनैः क्लेशैर्ध्यानयोगसमाधिभिः ॥&lt;br&gt;&#xA;द्वारकेश्वरकृष्णस्य दर्शनं यस्य जायते॥ ४२॥&lt;br&gt;&#xA;माहात्म्यं द्वारकायास्तु अथवा यः शृणोति च ॥&lt;br&gt;&#xA;विशेषेण तु वैशाख्यां जयन्त्याश्चैव जागरे॥ ४३॥&lt;br&gt;&#xA;माघ्यां च फाल्गुने चैत्रे ज्येष्ठे चैव विशेषतः॥&lt;br&gt;&#xA;अद्यापि द्वारका पुण्या कलावपि विशेषतः॥४४॥&lt;br&gt;&#xA;यस्यां सत्रं प्रपां कृत्वा प्रासादं मञ्चमेव च॥&lt;br&gt;&#xA;यतीनां शरणं कृत्वा तीरे मण्डपमेव च॥४५॥&lt;br&gt;&#xA;वापीकूपतडागानां जीर्णोद्धारमथापि वा॥&lt;br&gt;&#xA;मूर्तिं विष्णोः प्रतिष्ठाप्य दत्त्वा वा भोगसाधनम् ॥ ४६॥&lt;br&gt;&#xA;श्रूयतां तत्फलं विप्राः सर्वोत्कृष्टं वदाम्यहम् ॥&lt;br&gt;&#xA;सम्प्राप्य वाञ्छितान्कामान्कृष्णानुग्रहभाजनम्॥४७॥&lt;br&gt;&#xA;तेजोमयेषु लोकेषु भुक्त्वा भोगाननुक्रमात् ॥&lt;br&gt;&#xA;प्राप्नोति विष्णुलोकं वै नरो देवनमस्कृतम् ॥ ४८ ॥&lt;br&gt;&#xA;स्थापयेद्द्वारकायां वै मूर्तिं दारुशिलामयीम्॥&lt;br&gt;&#xA;त्रैलोक्यं स्थापितं तेन विष्णोः सायुज्यतामियात्॥४९॥&lt;br&gt;&#xA;प्ररोहो नास्ति पापस्य पुण्यस्य वृद्धिरुत्तमा ॥&lt;br&gt;&#xA;द्वारकायां कथं जातं वैलक्षण्यमिदं प्रभो ॥&lt;br&gt;&#xA;क्षेत्रेभ्यः सर्वतीर्थेभ्य आश्चर्य्यं कथयन्ति ते ॥ 7.4.35.५० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकानाममाहात्म्यवर्णनन्नाम पञ्चविंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६ द्वारकादर्शनगोमतीसरित्स्नानविधिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/036_dvArakAdarshanagomatIsaritsnAnavidhimAhAtmyava/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/036_dvArakAdarshanagomatIsaritsnAnavidhimAhAtmyava/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;प्रह्लादस्य वचः श्रुत्वा स्थितस्तत्र सभास्थले ॥&lt;br&gt;&#xA;पप्रच्छात्युत्सुकमना बलिस्तत्क्षेत्रवैभवम् ॥१॥&lt;br&gt;&#xA;प्रह्लादस्तद्वचः श्रुत्वा भक्तिभावपुरस्कृतम् ॥&lt;br&gt;&#xA;अभिनन्द्य च तं प्रेम्णा प्रवक्तुमुपचक्रमे ॥२॥&lt;br&gt;&#xA;॥ प्रह्लाद उवाच॥ ॥&lt;br&gt;&#xA;एकैकस्मिन्पदे दत्ते पुरीं द्वारवतीं प्रति ॥&lt;br&gt;&#xA;पुण्यं क्रतुसहस्राणां फलं भवति देहिनाम् ॥३॥&lt;br&gt;&#xA;येऽपीच्छन्ति मनोवृत्त्या गमनं द्वारकां प्रति ॥&lt;br&gt;&#xA;तेषां प्रलीयते पापं पूर्वजन्मायुतार्जितम् ॥४॥&lt;br&gt;&#xA;अत्युग्राण्यपि पापानि तावत्तिष्ठन्ति विग्रहे ॥&lt;br&gt;&#xA;यावन्न गच्छते जन्तुः कलौ द्वारवतीं प्रति ॥५॥&lt;br&gt;&#xA;लोभेनाऽप्युपरोधेन दम्भेन कपटेन वा ॥&lt;br&gt;&#xA;चक्रतीर्थे तु यो गच्छेन्न पुनर्विशते भुवि ॥६।&lt;br&gt;&#xA;हीनवर्णोऽपि पापात्मा मृतः कृष्णुपुरीं प्रति ॥&lt;br&gt;&#xA;कलि कालकृतैर्दोषैरत्युग्रैरपि मानवः ॥&lt;br&gt;&#xA;भक्त्या कृष्णमुखं दृष्ट्वा न लिप्यति कदाचन ॥७॥&lt;br&gt;&#xA;तावद्विराजते काशी ह्यवन्ती मथुरापुरी ॥&lt;br&gt;&#xA;यावन्न पश्यते जन्तुः पुरीं कृष्णेन पालिताम्॥ ८ ॥&lt;br&gt;&#xA;येषां कृष्णालये प्राणा गता दानवनायक ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥ ९ ॥&lt;br&gt;&#xA;दुर्लभो द्वारकावासो दुर्लभं कृष्णदर्शनम् ॥&lt;br&gt;&#xA;दुर्लभं गोमतीस्नानं रुक्मिणीदर्शनं कलौ ॥ 7.4.36.१० ॥&lt;br&gt;&#xA;नित्यं कृष्णपुरीं रम्यां ये स्मरन्ति गृहे स्थिताः ॥&lt;br&gt;&#xA;न तेषां पातकं किञ्चिद्देहमाश्रित्य तिष्ठति ॥ ११ ॥&lt;br&gt;&#xA;केशवार्चा गृहे यस्य न तिष्ठति महीपते ॥&lt;br&gt;&#xA;तस्यान्नं न च भोक्तव्यमभक्ष्येण समं स्मृतम् ॥ १२ ॥&lt;br&gt;&#xA;नोष्णत्वं द्विज राजे वै न शीतत्वं हुताशने ॥&lt;br&gt;&#xA;वैष्णवानां न पापत्वमेकादश्युपवासिनाम् ॥ १३ ॥&lt;br&gt;&#xA;नास्ति नास्ति महाभागाः कलिकालसमं युगम् ॥&lt;br&gt;&#xA;स्मरणात्कीर्त्तनाद्विष्णोः प्राप्यते परमव्ययम् ॥ १४ ॥&lt;br&gt;&#xA;सत्यभामापतिर्यत्र यत्र पुण्या च गोमती ॥&lt;br&gt;&#xA;नरा मुक्तिं प्रयास्यन्ति तत्र स्नात्वा कलौ युगे ॥ १५ ॥&lt;br&gt;&#xA;माधवे शुक्लपक्षे तु त्रिस्पृशां द्वादशीं यदि ॥&lt;br&gt;&#xA;लभते द्वारकायां तु नास्ति धन्यतरस्ततः ॥ १६ ॥&lt;br&gt;&#xA;त्रिस्पृशां द्वादशीं प्राप्य गत्वा कृष्णपुरीं नरः ॥&lt;br&gt;&#xA;यः करोति हरेर्भक्त्या सोऽश्वमेधफलं लभेत्॥ १७ ॥&lt;br&gt;&#xA;नन्दायां तु जयायां वै भद्रा चैव भवेद्यदि ॥&lt;br&gt;&#xA;उपवासार्चने गीते दुर्ल्लभा कृष्णसन्निधौ ॥१८॥&lt;br&gt;&#xA;उदयैकादशी स्वल्पा अन्ते चैव त्रयोदशी ॥&lt;br&gt;&#xA;सम्पूर्णा द्वादशी मध्ये त्रिस्पृशा च हरेः प्रिया ॥ १९ ॥&lt;br&gt;&#xA;एकेन चोपवासेन उपवासाऽयुतं फलम् ॥&lt;br&gt;&#xA;जागरे शतसाहस्रं नृत्ये कोटिगुणं कलौ ॥ 7.4.36.२० ॥&lt;br&gt;&#xA;तत्फलं लभते मर्त्त्यो द्वारकायां दिनेदिने ॥&lt;br&gt;&#xA;गृहेषु वसतामेतत्किं पुनः कृष्णसन्निधौ ॥ ॥ २१ ॥&lt;br&gt;&#xA;वाङ्मनःकायजैर्दोषैर्हता ये पापबुद्धयः ॥&lt;br&gt;&#xA;द्वारवत्यां विमुच्यन्ते दृष्ट्वा कृष्णमुखं शुभम् ॥ २२ ॥&lt;br&gt;&#xA;दैत्येश्वर नराः श्लाघ्या द्वारवत्यां गताश्च ये ॥ २३ ॥&lt;br&gt;&#xA;दुर्ल्लभानीह तीर्थानि दुर्लभाः पर्वतोत्तमाः ॥&lt;br&gt;&#xA;दुर्ल्लभा वैष्णवा लोके द्वारकावसतिः कलौ ॥ २४ ॥&lt;br&gt;&#xA;गवां कोटिसहस्राणि रत्नको टिशतानि च ॥&lt;br&gt;&#xA;दत्त्वा यत्फलमाप्नोति तत्फलं कृष्णसन्निधौ ॥ २५ ॥&lt;br&gt;&#xA;यस्याः सीमां प्रविष्टस्य ब्रह्महत्यादिपातकम् ॥&lt;br&gt;&#xA;नश्यते दर्शनादेव तां पुरीं को न सेवते ॥ २६ ॥&lt;br&gt;&#xA;चक्राङ्किता शिला यत्र गोमत्युदधिसङ्गमे ॥&lt;br&gt;&#xA;यच्छति पूजिता मोक्षं तां पुरीं को न सेवते ॥ २७ ॥&lt;br&gt;&#xA;सिंहस्थे च गुरौ विप्रा गोदावर्य्यां तु यत्फलम्॥&lt;br&gt;&#xA;तत्फलं स्नानमात्रेण गोमत्यां कृष्णसन्निधौ ॥ २८ ॥&lt;br&gt;&#xA;द्वारकाऽवस्थितं तोयं षण्मासं पिबते नरः ॥&lt;br&gt;&#xA;तस्य चक्राङ्कितो देहो भवते नात्र संशयः ॥ २९ ॥&lt;br&gt;&#xA;मन्वन्तरसहस्राणि काशीवासेन यत्फलम् ॥&lt;br&gt;&#xA;तत्फलं द्वारकायां च वसतः पञ्चभिर्द्दिनैः ॥ 7.4.36.३० ॥&lt;br&gt;&#xA;तावन्मृतप्रजा नारी दुर्भगा दैत्यपुङ्गव ॥&lt;br&gt;&#xA;यावन्न पश्यते भक्त्या कलौ कृष्णप्रियां पुरीम् ॥ ३१ ॥&lt;br&gt;&#xA;रुक्मिणीं सत्यभामां च देवीं जाम्बवतीं तथा ॥&lt;br&gt;&#xA;मित्रविन्दां च कालिन्दीं भद्रां नाग्नजितीं तथा ॥ ३२ ॥&lt;br&gt;&#xA;सम्पूज्य लक्ष्मणां तत्र वैष्णवीः कृष्णवल्लभाः ॥&lt;br&gt;&#xA;एताः सम्पूज्य विधिवच्छ्रेष्ठपुत्रश्च लभ्यते ॥ ३३ ॥&lt;br&gt;&#xA;तावद्भवभयं पुंसां गृहभङ्गश्च मूर्खता ॥&lt;br&gt;&#xA;यावन्न पश्यते भक्त्या कलौ कृष्णपुरीं नरः ॥ ३४ ॥&lt;br&gt;&#xA;न सर्वत्र महापुण्यं सङ्गमे सरिताम्पतेः ॥&lt;br&gt;&#xA;जाह्नवीसङ्गमान्मुक्तिर्गोमतीनीरसङ्गमात् ॥&lt;br&gt;&#xA;सम्पर्के गोमतीनीरपूतोऽहं कृष्णसन्निधौ ॥ ३५ ॥&lt;br&gt;&#xA;गोमतीनीरसम्पृक्तं ये मां पश्यन्ति मानवाः ॥&lt;br&gt;&#xA;न तेषां पुनरावृत्तिरित्याह सरिताम्पतिः ॥ ३६ ॥&lt;br&gt;&#xA;द्वारकां गच्छमानस्य विपत्तिश्च भवेद्यदि ॥&lt;br&gt;&#xA;न तस्य पुनरावृत्तिः कल्पकोटिशतैरपि ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकादर्शनगोमतीसरित्स्नानविधिमाहात्म्यवर्णनन्नाम षट्त्रिंशोऽध्यायः ॥ ३६॥&lt;/p&gt;</description>
    </item>
    <item>
      <title>०३७ पाषाणमाहात्म्यवर्णनपूर्वकतत्पूजनफलादिकथनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/037_pAShANamAhAtmyavarNanapUrvakatatpUjanaphalAdik/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/037_pAShANamAhAtmyavarNanapUrvakatatpUjanaphalAdik/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;कृष्णकृष्णेति कृष्णेति श्वपचो जागरन्निशि ॥&lt;br&gt;&#xA;जपेदपि कलौ नित्यं कृष्णरूपी भवेद्धि सः ॥ १ ॥&lt;br&gt;&#xA;कृष्णकृष्णेति कृष्णेति कलौ वदत्यहर्निशम् ॥&lt;br&gt;&#xA;नित्यं यज्ञायुतं पुण्यं तीर्थकोटिसमुद्भवम् ॥ २ ॥&lt;br&gt;&#xA;सम्पूर्णैकादशी भूत्वा द्वादश्यां वर्द्धते यदि ॥&lt;br&gt;&#xA;उन्मीलिनीति विख्याता तिथीनामुत्तमा तिथिः ॥३॥&lt;br&gt;&#xA;वञ्जुलीवासरे ये वै रात्रौ कुर्वन्ति जागरम्॥&lt;br&gt;&#xA;यज्ञायुतायुतं पुण्यं मुहूर्तार्द्धेन जायते॥४॥&lt;br&gt;&#xA;सम्पूर्णा द्वादशी भूत्वा वर्द्धते चापरे दिने ॥&lt;br&gt;&#xA;त्रयोदश्यां मुनिश्रेष्ठा वञ्जुली दुर्ल्लभा कलौ ॥ ५ ॥&lt;br&gt;&#xA;उन्मीलिनीमनुप्राप्य ये प्रकुर्वन्ति जागरम् ॥&lt;br&gt;&#xA;निमिषार्द्धेन तत्पुण्यं गवां कोटिफलप्रदम् ॥ ६॥&lt;br&gt;&#xA;सम्पूर्णैकादशी भूत्वा प्रत्यऽहं वर्द्धते यदि ॥&lt;br&gt;&#xA;दर्शश्च पौर्णमासी च पक्षवृद्धिस्तथोच्यते ॥७॥&lt;br&gt;&#xA;पक्षवृद्धिकरीं प्राप्य ये प्रकुर्वन्ति जागरम् ॥&lt;br&gt;&#xA;निमिषार्द्धार्द्धमात्रेण गवां कोटिफलप्रदम् ॥ ८ ॥&lt;br&gt;&#xA;॥ श्रीप्रह्लाद उवाच ॥ ॥&lt;br&gt;&#xA;चक्रतीर्थे नरः स्नात्वा मुच्यते सर्व किल्बिषैः ॥&lt;br&gt;&#xA;स याति परमं स्थानं दाहप्रलयवर्जितम् ॥ ९ ॥&lt;br&gt;&#xA;चक्रं प्रक्षालितं यत्र कृष्णेन स्वयमेव हि ॥&lt;br&gt;&#xA;तेन वै चक्रतीर्थं हि पुण्यं च परमं हरेः ॥&lt;br&gt;&#xA;भवन्ति तत्र पाषाणाश्चक्राङ्का मुक्तिदायकाः ॥ 7.4.37.१० ॥&lt;br&gt;&#xA;तत्रैव यदि लभ्यन्ते चक्रैर्द्वादशभिः सह ॥&lt;br&gt;&#xA;द्वादशात्मा स विज्ञेयो मोक्षदः परिकीर्तितः ॥ ॥ ११ ॥&lt;br&gt;&#xA;एकचक्रेण पाषाणो द्वारवत्यां सुशोभनः ॥&lt;br&gt;&#xA;सुदर्शनाभिधेयोसौ मोक्षैकफलदायकः ॥१२॥&lt;br&gt;&#xA;लक्ष्मीनारायणौ द्वौ तौ भुक्तिमुक्तिफलप्रदौ ॥&lt;br&gt;&#xA;त्रिभिश्चैवाच्युतं देवं सदेन्द्रपददायकम् ॥ १३ ॥&lt;br&gt;&#xA;भूतिदो विघ्नहन्ता च चतुश्चक्रो जनार्द्दनः ॥&lt;br&gt;&#xA;पञ्चभिर्वासुदेवस्तु जन्ममृत्युभयापहः ॥ १४ ॥&lt;br&gt;&#xA;प्रद्युम्नः षड्भिरेवासौ लक्ष्मीं कान्तिं ददाति च ॥&lt;br&gt;&#xA;सप्तभिर्बलदेवस्तु गोत्रकीर्तिविवर्द्धनः ॥ १५ ॥&lt;br&gt;&#xA;वाञ्छितं चाष्टभिर्भक्त्या ददाति पुरुषोत्तमः ॥&lt;br&gt;&#xA;सर्वं दद्यान्नवव्यूहो दुर्ल्लभो यः सुरोत्तमैः ॥ १६ ॥&lt;br&gt;&#xA;राज्यप्रदो दशभिस्तु दशावतार एव च ॥&lt;br&gt;&#xA;एकादशभिरैश्वर्य्यमनिरुद्धः प्रयच्छति ॥ १७ ॥&lt;br&gt;&#xA;निर्वाणं द्वादशात्मा तु चक्रैर्द्वादशभिः स्मृतम् ॥&lt;br&gt;&#xA;अत ऊर्ध्वमनन्तोऽसौ सौख्यमोक्षप्रदायकः ॥ १८ ॥&lt;br&gt;&#xA;ये केचित्तत्र पाषाणाः कृष्णचक्रेण मुद्रिताः॥&lt;br&gt;&#xA;तेषां स्पर्शनमात्रेण मुच्यते सर्वकिल्बिषैः ॥ १९ ॥&lt;br&gt;&#xA;ब्रह्महत्यादिकं पापं मनोवाक्कायकर्मजम् ॥&lt;br&gt;&#xA;तत्सर्वं विलयं याति चक्राङ्कितप्रपूजनात् ॥7.4.37.२०॥&lt;br&gt;&#xA;म्लेच्छदेशे शुभे वाऽपि चक्राङ्को यत्र तिष्ठति ॥&lt;br&gt;&#xA;योजनानि दश द्वे च मम क्षेत्रं च सुन्दरि ॥ २१ ॥&lt;br&gt;&#xA;मृत्युकाले च सम्प्राप्ते हृदये यस्तु धारयेत् ॥&lt;br&gt;&#xA;चक्राकं पापदलनं स याति परमां गतिम् ॥ २२ ॥&lt;br&gt;&#xA;गोमतीसङ्गमे स्नात्वा भृगुतीर्थे तथैव च ॥&lt;br&gt;&#xA;न मातुर्वसते कुक्षौ यद्यपि स्यात्स पातकी ॥ ॥ २३ ॥&lt;br&gt;&#xA;तामसं राजसं वापि यत्कृतं विष्णुपूजनम् ॥&lt;br&gt;&#xA;तत्सात्त्विकत्वमभ्येति निम्नगाम्भो यथार्णवे ॥ २४ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकाक्षेत्रस्थसुदर्शनप्रमुखानन्तान्तचक्रचिह्नाङ्कित पाषाणमाहात्म्यवर्णनपूर्वकतत्पूजनफलादिकथनन्नाम सप्तत्रिंशत्तमोऽध्यायः ॥३७॥ ।&lt;/p&gt;</description>
    </item>
    <item>
      <title>०३८ द्वारकाचक्रतीर्थयोर्जागरादिमाहात्म्यवर्णनं-</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/038_dvArakAchakratIrthayorjAgarAdimAhAtmyavarNanaM/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/038_dvArakAchakratIrthayorjAgarAdimAhAtmyavarNanaM/</guid>
      <description>&lt;p&gt;॥श्रीप्रह्लाद उवाच ॥ ॥&lt;br&gt;&#xA;द्वारकायाश्च माहात्म्यं शृणु पौत्र मयोदितम् ॥&lt;br&gt;&#xA;शृण्वतो गदतश्चापि मुक्तिः कृष्णाद्भवेद्ध्रुवम् ॥ १ ॥&lt;br&gt;&#xA;पुत्रेण लोकाञ्जयति पौत्रेणानन्त्यमश्नुते ॥&lt;br&gt;&#xA;अथ पुत्रस्य पौत्रेण नाकमेवाधिरोहति॥२॥&lt;br&gt;&#xA;यस्य पुत्रः शुचिर्दक्षः पूर्वे वयसि धार्मिकः ॥&lt;br&gt;&#xA;विष्णुभक्तिं च कुरुते तं पुत्रं कवयो विदुः ॥ ३ ॥&lt;br&gt;&#xA;हेमशृङ्गं रौप्यखुरं सवत्सं कांस्यदोहनम्॥&lt;br&gt;&#xA;सवस्त्रं कपिलानां तु सहस्रं च दिनेदिने ॥ ४ ॥&lt;br&gt;&#xA;दत्त्वा यत्फलमाप्नोति ब्राह्मणे वेदपारगे ॥&lt;br&gt;&#xA;तत्फलं स्नानमात्रेण गोमत्यां मधुभिद्दिने ॥ ५ ॥&lt;br&gt;&#xA;यस्त्वेकं भोजयेद्विप्रं द्वारकायां च संस्थितम् ॥&lt;br&gt;&#xA;सुभिक्षे भो द्विजश्रेष्ठाः फलं लक्षगुणं भवेत्॥६॥&lt;br&gt;&#xA;फलं लक्षगुणं प्रोक्तं दुर्भिक्षे कृष्णसन्निधौ॥&lt;br&gt;&#xA;एवं धर्मानुसारेण दयाद्भिक्षां तु भिक्षुके ॥ ७ ॥&lt;br&gt;&#xA;अपि नः स कुले कश्चिद्भविष्यति नरोत्तमः ॥&lt;br&gt;&#xA;यो यतीनो कलौ प्राप्ते पितॄनुद्दिश्य दास्यति ॥ ८ ॥&lt;br&gt;&#xA;द्वारकायां विशे षेण सत्कृत्य कृष्णसन्निधौ ॥&lt;br&gt;&#xA;अन्नदानं यतीनां तु कौपीनाच्छादनानि च ॥ ९ ॥&lt;br&gt;&#xA;नात्मनः क्रतुभिः स्विष्टैर्नास्ति तीर्थैः प्रयोजनम्॥&lt;br&gt;&#xA;यत्र वा तत्र वा कार्य्यं यतीनां प्रीणनं सदा ॥ 7.4.38.१० ॥&lt;br&gt;&#xA;श्वपचादयोऽपि ते धन्या ये गता द्वारकां पुरीम् ॥&lt;br&gt;&#xA;प्राप्य भागवतान्ये वै पितॄनुद्दिश्य पुत्रकाः ॥ ॥ ११ ॥&lt;br&gt;&#xA;भक्त्या सम्पूजयिष्यन्ति वस्त्रैर्दानैश्च भूरिभिः ॥ १२ ॥&lt;br&gt;&#xA;गयापिण्डेन नास्माकं तृप्तिर्भवति तादृशी ॥&lt;br&gt;&#xA;यादृशी विष्णुभक्तानां सत्कारेणोप जायते ॥ १३ ॥&lt;br&gt;&#xA;वैशाखे ये करिष्यन्ति द्वादशीं कृष्णसन्निधौ ॥&lt;br&gt;&#xA;कृष्णं सम्पूजयन्तश्च रात्रौ कुर्वन्ति जागरम् ॥१४॥&lt;br&gt;&#xA;माहात्म्यं पठनीयं तु द्वारकासम्भवं शुभम् ॥&lt;br&gt;&#xA;कृष्णस्य बालचरितं बालकृष्णादिदर्शनम् ॥ १५ ॥&lt;br&gt;&#xA;क्रीडनं गोकुलस्यैव क्रीडा गोपीजनस्य च ॥&lt;br&gt;&#xA;कृष्णावतारकर्माणि श्रोतव्यानि पुनःपुनः ॥ १६ ॥&lt;br&gt;&#xA;रुक्मशृङ्गीं रौप्यखुरीं मुक्तालाङ्गूलभूषिताम्॥&lt;br&gt;&#xA;सवत्सां ब्राह्मणे दत्त्वा होमार्थं चाहिताग्नये ॥ १७ ॥&lt;br&gt;&#xA;निमिषस्पर्शनांशेन फलं कृष्णस्य जागरे ॥&lt;br&gt;&#xA;यत्किञ्चित्कुरुते पापं कोटिजन्मसु मानवः ॥&lt;br&gt;&#xA;कृष्णस्य जागरे रात्रौ दहते नात्र संशयः ॥ १८ ॥&lt;br&gt;&#xA;पठेद्भागवतं रात्रौ पुराणं दयितं हरेः ॥&lt;br&gt;&#xA;यावत्सूर्य्यकृताऽऽलोको यावच्चन्द्रकृता निशा ॥ १९ ॥&lt;br&gt;&#xA;यावत्ससागरा पृथ्वी यावच्च कुलपर्वताः ॥&lt;br&gt;&#xA;तावत्कालं वसेत्स्वर्गे नान्यथा मम भाषितम् ॥ 7.4.38.२० ॥&lt;br&gt;&#xA;आस्फोटयन्ति पितरः प्रहर्षन्ति पितामहाः ॥&lt;br&gt;&#xA;एवं तं स्वसुतं दृष्ट्वा शृण्वानं कृष्णसम्भवम् ॥ २१ ॥&lt;br&gt;&#xA;द्वारकायाश्च माहात्म्यं यत्र नो जागरे पठेत् ॥&lt;br&gt;&#xA;तन्म्लेच्छसदृशं स्थानमपवित्रं परित्यजेत् ॥ २२ ॥&lt;br&gt;&#xA;शालिग्रामशिला नैव यत्र भागवता न हि ॥&lt;br&gt;&#xA;त्यजेत्तीर्थं महापुण्यं पुण्यमायतनं त्यजेत् ॥ २३ ॥&lt;br&gt;&#xA;त्यजेद्गुह्यं तथाऽरण्यं यत्र न द्वादशीव्रतम् ॥ २४ ॥&lt;br&gt;&#xA;सुदेशोऽपि भवेन्निन्द्यो यत्र नो वैष्णवा व्रतम्॥&lt;br&gt;&#xA;कुदेशोऽपि भवेत्पुण्यो यत्र भागवताः कलौ ॥ २५ ॥&lt;br&gt;&#xA;सङ्कीर्णयोनयः पूता ये भक्ता मधुसूदने ॥&lt;br&gt;&#xA;म्लेच्छतुल्याः कुलीनास्ते ये न भक्ता जनार्दने॥ २६ ॥&lt;br&gt;&#xA;रथारूढं प्रकुर्वन्ति ये कृष्णं मधुमाधवे ॥&lt;br&gt;&#xA;मुक्तिं प्रयान्ति ते सर्वे कुलकोटिसमन्विताः ॥ २७ ॥&lt;br&gt;&#xA;देवकीनन्दनस्यार्थे रथं कारापयन्ति ये ॥&lt;br&gt;&#xA;कल्पान्तं विष्णुलोके ते वसन्ति पितृभिः सह ॥ २८ ॥&lt;br&gt;&#xA;द्वारकायास्तु माहात्म्यं श्रावयेद्यः कलौ नृणाम्॥&lt;br&gt;&#xA;भावमुत्पादयेद्यो वै लभेत्क्रतुशतम्फलम् ॥ २९ ॥&lt;br&gt;&#xA;यो नार्चयति पापिष्ठो देवमन्यत्र गच्छति ॥&lt;br&gt;&#xA;कोटिजन्मार्जितं पुण्यं हरते रुक्मिणीपतिः ॥ 7.4.38.३० ॥&lt;br&gt;&#xA;शङ्खोद्धारसमुद्भूतां नित्यं देहे बिभर्त्ति हि ॥&lt;br&gt;&#xA;मृत्तिकां दैत्यराजेन्द्र शृणु वक्ष्यामि यत्फलम् ॥ ३१ ॥&lt;br&gt;&#xA;यो ददाति यतीनां च वैष्णवानां प्रयच्छति ॥&lt;br&gt;&#xA;स्वर्णभारशतं पुण्ड्रं नित्यं प्राप्नोति मानवः ॥ ३२ ॥&lt;br&gt;&#xA;गृहे यस्य सदा तिष्ठेच्छङ्खोद्धारस्य मृत्तिका ॥&lt;br&gt;&#xA;नित्य क्रियाकृतम्पुण्यं लभेत्कोटिगुणं बले ॥ ३३ ॥&lt;br&gt;&#xA;यस्य पुण्ड्रं ललाटे तु गोपीचन्दनसञ्ज्ञकम् ॥&lt;br&gt;&#xA;न जहाति गृहं तस्य लक्ष्मीः कृष्णप्रिया द्विजाः ॥ ३४ ॥&lt;br&gt;&#xA;न ग्रहो बाधते तस्य नोरगो न च राक्षसः ॥&lt;br&gt;&#xA;पिशाचा न च कूष्माण्डा न च प्रेता न जम्भकाः ॥ ३५ ॥&lt;br&gt;&#xA;नाग्निचौरभयं तस्य दरीणां चैव बन्धनम् ॥&lt;br&gt;&#xA;विद्युदुल्काभयं चैव न चोत्पातसमुद्भवम् ॥ ३६ ॥&lt;br&gt;&#xA;नारिष्टं नापशकुनं दुर्निमित्तादिकं च यत् ॥&lt;br&gt;&#xA;सत्कृते विष्णुभक्ते च शालिग्रामशिलार्चने ॥ ३७ ॥&lt;br&gt;&#xA;पीते पादोदके विप्रा नैवेद्यस्यापि भक्षणे ॥&lt;br&gt;&#xA;तुलसीसन्निधौ विष्णोर्विलयावसरे कृते ॥ ३८ ॥&lt;br&gt;&#xA;पुरा देवेन कथितं शृणु पात्रं वदाम्यहम् ॥&lt;br&gt;&#xA;प्रिया भागवता येषां तेषां दासोऽस्म्यहं सदा ॥ ३९॥&lt;br&gt;&#xA;विहाय मथुरां काशीमवन्तीं सर्वपापहाम् ॥&lt;br&gt;&#xA;मायां काञ्चीमयोध्यां च सम्प्राप्ते च कलौ युगे ॥ ॥ 7.4.38.४० ॥&lt;br&gt;&#xA;वसाम्यहं द्वारकायां सर्वसेनासमावृतः ॥&lt;br&gt;&#xA;तीर्थव्रतैर्यज्ञदानै रुद्राद्यैर्मुनिचारणैः ॥ ४१ ॥&lt;br&gt;&#xA;श्रद्धात्यागेन भक्त्या वा यस्तोषयितुमिच्छति ॥&lt;br&gt;&#xA;गत्वा द्वारवतीं रम्यां द्रष्टव्योऽहं कलौ युगे ॥ ४२ ॥&lt;br&gt;&#xA;त्रैलोक्ये यानि तीर्थानि मया शुद्धानि भूरिशः ॥।&lt;br&gt;&#xA;विन्यस्तानि च गोमत्यां चक्रतीर्थेऽतिपावने ॥ ४३ ॥&lt;br&gt;&#xA;दिनेनैकेन गोमत्यां चक्रतीर्थे कलौ युगे ॥&lt;br&gt;&#xA;त्रैलोक्यसम्भवैस्तीर्थैः स्नातो भवति मानवः ॥ ४४ ॥&lt;br&gt;&#xA;कोटिपापविनिर्मुक्तो मत्समं वसते नरः ॥&lt;br&gt;&#xA;मम लोके न सन्देहः कुलकोटिसमन्वितः ॥ ४५ ॥&lt;br&gt;&#xA;नापराधकृतैः पापैर्लिप्तः स्यादु त्कटैः कृतैः ॥&lt;br&gt;&#xA;शतजन्मायुतानीह लक्ष्मीर्न च्यवते गृहात् ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये गोमतीतीरगत द्वारकाचक्रतीर्थयोर्जागरादिमाहात्म्यवर्णनं-नामाष्टात्रिंशत्तमोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९ द्वादशीव्रतादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/039_dvAdashIvratAdimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/039_dvAdashIvratAdimAhAtmyavarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;जया च विजया चैव जयन्ती पापनाशिनी ॥&lt;br&gt;&#xA;उन्मीलिनी वञ्जुली च त्रिस्पृशा पक्षवर्द्धिनी ॥ १ ॥&lt;br&gt;&#xA;पुण्यं सर्वपुराणानां ते लभन्ते दिनेदिने ॥&lt;br&gt;&#xA;पक्वान्नं ये प्रकुर्वन्ति हविर्द्धान्यसमुद्भवम् ॥ २ ॥&lt;br&gt;&#xA;जागरे पद्मनाभस्य घृतेनैव सुपाचितम् ॥&lt;br&gt;&#xA;वर्तिद्वयसमायुक्तं दीपं घृतसमन्वितम् ॥ ३ ॥&lt;br&gt;&#xA;यः कुर्य्याज्जागरे विष्णोः शालिग्रामशिलाग्रतः ॥&lt;br&gt;&#xA;शालग्रामशिलाग्रे तु ये प्रकुर्वन्ति जागरम् ॥ ४ ॥&lt;br&gt;&#xA;कुर्वन्ति नृत्यवाद्ये च लोकानां रञ्जनाय च ॥&lt;br&gt;&#xA;सञ्छादयन्ति कुसुमैः शालिग्रामशिलां च ये ॥ ५ ॥&lt;br&gt;&#xA;चक्राङ्कितां विशेषेण प्रतिमां वैष्णवीं द्विजाः ॥&lt;br&gt;&#xA;चन्दनं च सकर्पूरं कृष्णागुरुसमन्वितम् ॥ ६ ॥&lt;br&gt;&#xA;युक्तं मृगमदेनापि यः करोति विलेपनम् ॥&lt;br&gt;&#xA;द्वादश्यां देवदेवस्य रात्रौ जागरणे सदा ॥ ७ ॥&lt;br&gt;&#xA;तस्य पुण्यं प्रवक्ष्यामि सङ्क्षेपेण च वोऽग्रतः ॥&lt;br&gt;&#xA;तत्फलं कोटितीर्थे तु उज्जयिन्यां महालये ॥ ८ ॥&lt;br&gt;&#xA;वाराणस्यां कुरुक्षेत्रे मथुरायां त्रिपुष्करे ॥&lt;br&gt;&#xA;अयोध्यायां प्रयागे च तीर्थे सागरसङ्गमे ॥ ९ ॥&lt;br&gt;&#xA;सर्वपुण्येषु तीर्थेषु देवतायतनेषु च ॥&lt;br&gt;&#xA;कृतैर्यज्ञायुतैस्तत्र व्रतदानैश्च पुष्कलैः ॥ 7.4.39.१० ॥&lt;br&gt;&#xA;वेदैरधीतैर्यत्पुण्यं पुराणैश्चावगाहितैः ॥&lt;br&gt;&#xA;तपोभिश्चरितैः पुण्यं सम्यगाश्रम पालनैः ॥ ११ ॥&lt;br&gt;&#xA;यत्फलं मुनिभिः प्रोक्तं वेदव्यासेन पुत्रक ॥&lt;br&gt;&#xA;तत्फलं जागरे विष्णोः पक्षयोः शुक्लकृष्णयोः ॥ १२ ॥&lt;br&gt;&#xA;हैमवत्यै पुरा प्रोक्तं कैलासे शूलपाणिना ॥&lt;br&gt;&#xA;नारदाय पुरा प्रोक्तं ब्रह्मणा मत्समीपतः ॥ १३ ॥&lt;br&gt;&#xA;अरुणेन वज्रहस्ताय कथितं पृच्छते पुरा ॥&lt;br&gt;&#xA;द्वादशीजागरस्योक्तं फलं विप्रा मया च वः॥&lt;br&gt;&#xA;तत्कुरुध्वं द्विजा यूयं जागरं विष्णुवासरे ॥ १४ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्त्वा ब्राह्मणान्प्राह बलिं पौत्रं स्वकं ततः ॥&lt;br&gt;&#xA;त्वमपि श्रद्धया पौत्र कुरु जागरणं हरेः ॥ १५ ॥&lt;br&gt;&#xA;द्वारका मनसा ध्याता पापं वर्षशतान्वितम् ॥&lt;br&gt;&#xA;कीर्तनाच्छतजन्मोत्थं दहते नात्र संशयः ॥ १६ ॥&lt;br&gt;&#xA;पापं जन्मसहस्रोत्थं पदमात्रेण गच्छताम् ॥&lt;br&gt;&#xA;द्वारका हरते नूनं मुक्तिः कृष्णस्य दर्शनात् ॥ १७ ॥&lt;br&gt;&#xA;न शक्नोति यदा गन्तुं द्वारकां चैव मानवः ॥&lt;br&gt;&#xA;माहात्म्यं पठनीयं तु द्वारकासम्भवं गृहे ॥ १८ ॥&lt;br&gt;&#xA;दातव्यं वैष्णवानां तु श्रोतव्यं भक्तिभावतः ॥&lt;br&gt;&#xA;द्वादश्यां च विशेषेण पठनीयं तु जागरे ॥ १९ ॥&lt;br&gt;&#xA;द्वारका सम्भवं पुण्यं स सम्प्राप्नोति मानवः ॥&lt;br&gt;&#xA;प्रसादाद्वासुदेवस्य सत्यंसत्यं च भाषितम् ॥ 7.4.39.२० ॥&lt;br&gt;&#xA;गृहे सन्तिष्ठते नित्यं मथुरा द्वारका तथा ॥&lt;br&gt;&#xA;अवन्ती च तथा माया प्रयागं कुरुजाङ्गलम् ॥ २१ ॥&lt;br&gt;&#xA;त्रिपुष्करं नैमिषं च गङ्गाद्वारं च सौकरम् ॥&lt;br&gt;&#xA;चन्द्रेशं चैव केदारं तथा रुद्रमहालयम् ॥ २२ ॥&lt;br&gt;&#xA;वस्त्रापथं महादेवं महाकालं तथैव च ॥&lt;br&gt;&#xA;भूतेश्वरं भस्मगात्रं सोमनाथमुमापतिम्॥ २३ ॥&lt;br&gt;&#xA;कोटिलिङ्गं त्रिनेत्रं च देवं भृगुवनेचरम् ॥&lt;br&gt;&#xA;दीपेश्वरं महानादं देवं चैवाचलेश्वरम् ॥ २४ ॥&lt;br&gt;&#xA;ब्रह्मादयः सुरगणा गृहे तिष्ठन्ति सर्वदा ॥&lt;br&gt;&#xA;पितरो नागगन्धर्वा मुनयः सिद्धचारणाः ॥ २५ ॥&lt;br&gt;&#xA;तीर्थानि यानि कानि स्युरश्वमेधादयो मखाः ॥&lt;br&gt;&#xA;कृष्णजन्माष्टमीं पौत्र यः करोति विशेषतः ॥ २६ ॥&lt;br&gt;&#xA;यथा भागवतं शास्त्रं तथा भागवतो नरः ॥&lt;br&gt;&#xA;उभयोरन्तरं नास्ति हरहर्योस्तथैव च ॥ २७ ॥&lt;br&gt;&#xA;नीलीक्षेत्रं तु यो याति मूलकं भक्षयेत्तु यः ॥&lt;br&gt;&#xA;नैवास्ति नरकोद्धारं कल्पकोटिशतैरपि ॥ २८ ॥&lt;br&gt;&#xA;नीलीकर्म तु यः कुर्य्याद्ब्राह्मणो लोभमोहितः ॥&lt;br&gt;&#xA;नाप्नोति सुकृतं किञ्चित्कुर्य्याद्वा रसविक्रयम् ॥ २९ ॥&lt;br&gt;&#xA;प्रसीदति न विश्वात्मा वैष्णवे चापमानिते ॥&lt;br&gt;&#xA;अश्वत्थं छेदयेद्यो वै एकैकस्मिंश्च पर्वणि ॥ 7.4.39.३० ॥&lt;br&gt;&#xA;मन्वन्तराणि तावन्ति रौरवे वसतिर्भवेत् ॥&lt;br&gt;&#xA;अरिष्टकाष्ठैर्दैत्येन्द्र कार्य्यं यः कुरुते क्वचित् ॥&lt;br&gt;&#xA;न पूजामर्घदानं च तस्य गृह्णाति भास्करः ॥ ३१ ॥&lt;br&gt;&#xA;छेदापकस्य चार्के तु च्छेदकस्य च दैत्यज ॥&lt;br&gt;&#xA;शतं जन्मानि दारिद्यं जायते च सरोगता ॥ ३२ ॥&lt;br&gt;&#xA;रोपयेत्पालयेद्यो वै सूर्य्यवृक्षं नरोत्तमः ॥&lt;br&gt;&#xA;सप्तकल्पं वसेत्सोऽत्र समीपे भास्करस्य हि ॥ ३३ ॥&lt;br&gt;&#xA;रोपितैर्देववृक्षैस्तु यत्फलं लक्षकोटिभिः ॥&lt;br&gt;&#xA;न्यग्रोधवृक्षेणैकेन रोपितेन फलं हि तत् ॥ ३४ ॥&lt;br&gt;&#xA;धात्रीद्रुमेऽप्येवमेव फलं भवति रोपिते ॥&lt;br&gt;&#xA;तुलसीरोपणे चैव अधिकं चापि सुव्रत ॥&lt;br&gt;&#xA;अमरत्वं च ते यान्ति नात्र कार्य्या विचारणा ॥ ३५ ॥&lt;br&gt;&#xA;द्वारकां कलिकाले तु प्रातरुत्थाय कीर्तयेत् ॥&lt;br&gt;&#xA;स सर्वपापनिर्मुक्तः स्वर्गं याति न संशयः ॥ ३६ ॥&lt;br&gt;&#xA;रोहिणीसहिता ये न द्वादशी समुपोषिता ॥&lt;br&gt;&#xA;महापातकसंयुक्तः कल्पान्ते नाकमाप्नुयात् ॥ ३७ ॥&lt;br&gt;&#xA;वासरः को विना सूर्य्यं विना सोमेन का निशा ॥&lt;br&gt;&#xA;विना वृक्षेण को ग्रामो द्वादशी किं व्रतं विना ॥ ३८ ॥&lt;br&gt;&#xA;गृहं च नरकं तस्य यमदण्डं द्वितीयकम् ॥&lt;br&gt;&#xA;न यत्र पठते नित्यं विष्णोर्नामसहस्रकम् ॥ ३९ ॥&lt;br&gt;&#xA;नरकं च भवेत्तस्य द्वितीयं यमशासनम् ॥&lt;br&gt;&#xA;नैव भागवतं यत्र पुराणं गीयते कलौ ॥&lt;br&gt;&#xA;अन्धकूपेषु क्षिप्यन्ते ज्वलितेषु हुताशने ॥ 7.4.39.४० ॥&lt;br&gt;&#xA;द्विषन्ति ये भागवतं न कुर्वन्ति दिनं हरेः ॥&lt;br&gt;&#xA;यमदूतैश्च नीयन्ते तथा भूमौ भवन्ति ते ॥ ४१ ॥&lt;br&gt;&#xA;वाच्यमानं न शृण्वन्ति हरेश्चरितमुत्तमम् ॥&lt;br&gt;&#xA;करपत्रैश्च पीड्यन्ते सुतीव्रैर्यम शासनात्॥ ४२ ॥&lt;br&gt;&#xA;निन्दां कुर्वन्ति ये पापा वैष्णवानां महात्मनाम् ॥&lt;br&gt;&#xA;तेषां निरयपातस्तु यावदाभूतसम्प्लवम् ॥ ४३ ॥&lt;br&gt;&#xA;गोकोटितीर्थादधिकं स्नानं तत्राधिकं भवेत् ॥&lt;br&gt;&#xA;ये पश्यन्ति महापुण्या गोपीचन्दनमृत्तिकाम्॥&lt;br&gt;&#xA;गङ्गास्नानफलं तेषां जायते नात्र संशयः ॥ ४४ ॥&lt;br&gt;&#xA;वैष्णवानां प्रयच्छन्ति गोपीचं दनमृत्तिकाम् ॥&lt;br&gt;&#xA;येषां ललाटे तिलकः गोपीचन्दनसम्भवम्॥ ४५ ॥&lt;br&gt;&#xA;गोपीचन्दनपुण्ड्रेण द्वादश्यां जागरे कृते ॥&lt;br&gt;&#xA;विष्णोर्नामसहस्रस्य पाठेन मुक्तिमाप्नुयात् ॥ ४६ ॥&lt;br&gt;&#xA;ये नित्यं प्रातरुत्थाय वैष्णवानां तु कीर्तनम्॥&lt;br&gt;&#xA;गोमतीस्मरणं कुर्युः कृष्णतुल्या न संशयः ॥ ४७ ॥&lt;br&gt;&#xA;ये नित्यं प्रातरुत्थाय द्वारकेति वदन्ति च ॥&lt;br&gt;&#xA;तीर्थकोटिभवं पुण्यं लभन्ते च दिनेदिने ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे चतुर्थे द्वारकामाहात्म्ये द्वादशीव्रतादिमाहात्म्यवर्णनन्नामैकोनचत्वारिंशत्तमोऽध्यायः ॥ ३९ ॥&lt;/p&gt;</description>
    </item>
    <item>
      <title>०४० चक्रतीर्थस्नानदानश्राद्धादिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/040_chakratIrthasnAnadAnashrAddhAdimAhAtmyavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/040_chakratIrthasnAnadAnashrAddhAdimAhAtmyavarNana/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;स्वनामाङ्कित पत्रैस्तु श्रीपतिं योऽर्चयेत वै ॥&lt;br&gt;&#xA;सप्तलोकाननुप्राप्य सप्तद्वीपाधिपो भवेत्॥ १ ॥&lt;br&gt;&#xA;माकान्तवृक्षपत्रैस्तु योऽर्चयेत सदा हरिम् ॥&lt;br&gt;&#xA;पुण्यं भवति तस्येह वाजिमेधायुतं कलौ ॥ २ ॥&lt;br&gt;&#xA;लक्ष्मीं सरस्वतीं देवीं सावित्रीं चण्डिकां तथा ॥&lt;br&gt;&#xA;पूजयित्वा दिवं याति पत्रैः श्रीवृक्षसम्भवैः ॥ ३ ॥&lt;br&gt;&#xA;तुलस्या अधिकं प्रोक्तं दलं श्रीवृक्षसम्भवम्॥&lt;br&gt;&#xA;तस्मान्नित्यं प्रयत्नेन पूजनीयः सदाऽच्युतः ॥ ४ ॥&lt;br&gt;&#xA;द्वादश्यां रविवारेण श्रीवृक्षमर्चयन्ति ये ॥&lt;br&gt;&#xA;ब्रह्महत्यादिकैः पापैर्न लिप्यन्ते कृतैरपि ॥ ५ ॥&lt;br&gt;&#xA;यथा करिपदेऽन्यानि प्रविशन्ति पदानि च ॥&lt;br&gt;&#xA;तथा सर्वाणि पुण्यानि प्रविष्टानि हरेर्दिने ॥ ६ ॥&lt;br&gt;&#xA;अध्रुवेणैव देहेन प्रतिक्ष णविनाशिना ॥&lt;br&gt;&#xA;कथं नोपासते जन्तुर्द्वादशीं जागरान्विताम् ॥ ७ ॥&lt;br&gt;&#xA;अतीतान्पुरुषान्सप्त भविष्यांश्च चतुर्द्दश ॥&lt;br&gt;&#xA;नरकात्तारयेत्सर्वाल्ँलोकान्कृष्णेति कीर्तनात् ॥&lt;br&gt;&#xA;न ते जीवन्ति लोकेऽस्मिन्यत्रतत्र स्थिता नराः ॥ ८ ॥&lt;br&gt;&#xA;द्वारकायां च सम्प्राप्तास्त्रिषु लोकेषु वन्दिताः॥&lt;br&gt;&#xA;द्वारकायां प्रकुर्वन्ति यतीनां भोजनं स्थितिम् ॥&lt;br&gt;&#xA;ग्रासेग्रासे मखशतं ते लभन्ते फलं नराः ॥९ ॥&lt;br&gt;&#xA;यतीनां ये प्रयच्छन्ति कौपीनाच्छादनादिकम् ॥&lt;br&gt;&#xA;वसतां द्वारकामध्ये यथाशक्त्या तु भोजनम् ॥&lt;br&gt;&#xA;शृणु पुण्यं प्रवक्ष्यामि समासेन हि दैत्यज ॥ 7.4.40.१० ॥&lt;br&gt;&#xA;कोटिभिर्वेदविद्वद्भिर्गयायां पितृवत्सलैः ॥&lt;br&gt;&#xA;भोजितैर्यत्समाप्नोति तत्फलं दैत्यनायक ॥ ११ ॥&lt;br&gt;&#xA;एकस्मिन्भोजिते पौत्र भिक्षुके फलमीदृशम्॥&lt;br&gt;&#xA;दातव्यं भिक्षुके चान्नं कुर्य्याद्वै चात्मविक्रयम् ॥ १२ ॥&lt;br&gt;&#xA;धन्यास्ते यतयः सर्वे ये वसन्ति कलौ युगे ॥&lt;br&gt;&#xA;कृष्णमाश्रित्य दैत्येन्द्र द्वारकायां दिनेदिने ॥ १३ ॥&lt;br&gt;&#xA;प्राणिनो ये मृताः केचिद्द्वारकां कृष्णसन्निधौ ॥&lt;br&gt;&#xA;पापिनस्तत्पदं यान्ति भित्त्वा सूर्यस्य मण्डलम् ॥ १४ ॥&lt;br&gt;&#xA;द्वारकाचक्रतीर्थे ये निवसन्ति नरोत्तमाः ॥&lt;br&gt;&#xA;तेषां निवारिताः सर्वे यमेन यमकिङ्कराः ॥ १५ ॥&lt;br&gt;&#xA;स्नात्वा पश्यन्ति गोमत्यां कृष्णं कलिमलापहम् ॥&lt;br&gt;&#xA;न तेषां विषये यूयं न चास्मद्विषये तु ते ॥ १६ ॥&lt;br&gt;&#xA;अपि कीटः पतङ्गो वा वृक्षा वा ये तदाश्रिताः ॥&lt;br&gt;&#xA;यान्ति ते कृष्णसदनं संसारे न पुनर्हिं ते ॥ १७ ॥&lt;br&gt;&#xA;किं पुनर्द्विजवर्य्याश्च क्षत्रियाश्च विशेषतः ॥&lt;br&gt;&#xA;त्रिवर्णपूजासंयुक्ताः शूद्रास्तत्र निवासिनः ॥ १८ ॥&lt;br&gt;&#xA;गीतां पठन्ति कृष्णाग्रे कार्तिकं सकलं द्विजाः ॥&lt;br&gt;&#xA;एकभक्तेन नक्तेन तथैवायाचितेन च ॥ १९ ॥&lt;br&gt;&#xA;त्रिरात्रेणापि कृच्छ्रेण तथा चान्द्रायणेन च ॥&lt;br&gt;&#xA;यावकैस्तप्तकृच्छ्राद्यैः पक्षमासमुपोषणैः ॥ 7.4.40.२० ॥&lt;br&gt;&#xA;क्षपयन्ति च ये मासं कार्तिकं व्रतचारिणः ॥&lt;br&gt;&#xA;स्नात्वा वै गोमतीनीरे तथा वै रुक्मिणीह्रदे ॥ २१ ॥&lt;br&gt;&#xA;शङ्खचक्रगदा हस्ताः कृष्णरूपा भवन्ति ते ॥&lt;br&gt;&#xA;उपोष्यैकादशीं शुद्धां दशमीसङ्गवर्जिताम् ॥ २२ ॥&lt;br&gt;&#xA;श्राद्धं कुर्वन्ति द्वादश्यां चक्रतीर्थे च निर्मले ॥&lt;br&gt;&#xA;ब्राह्मणान्भोजयित्वा च मधुपायससर्पिषा ॥ २३ ॥&lt;br&gt;&#xA;सन्तर्प्य विधिवद्भक्त्या शक्त्या दत्त्वा तु दक्षिणाम् ॥&lt;br&gt;&#xA;गोभूहिरण्यवासांसि ताम्बूलं च फलानि च ॥ २४ ॥&lt;br&gt;&#xA;उपानहौ च्छत्रसुमं जलपूर्णा घटास्तथा ॥&lt;br&gt;&#xA;पक्वान्नसंयुताः शुभ्राः सफला दक्षिणान्विताः॥ २५ ॥&lt;br&gt;&#xA;एवं यः कुरुते सम्यक्कृष्णमुद्दिश्य कार्तिके ॥&lt;br&gt;&#xA;मार्कण्डेय समा प्रीतिः पितॄणां जायते ध्रुवम् ॥ २६ ॥&lt;br&gt;&#xA;कृष्णस्य त्रिदशैः सार्द्धं तुष्टिर्भवति चाक्षया ॥ २७ ॥&lt;br&gt;&#xA;ये कार्तिके पुण्यतमा मनुष्यास्तिष्ठन्ति मासं व्रतदानयुक्ताः ॥&lt;br&gt;&#xA;रथाङ्गतीर्थे कृतपूतगात्रास्ते यान्ति पुण्यं पदमव्ययं च ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये कार्तिके चक्रतीर्थस्नानदानश्राद्धादिमाहात्म्यवर्णनन्नाम चत्वारिंशत्तमोऽध्यायः॥ ४० ॥&lt;/p&gt;</description>
    </item>
    <item>
      <title>०४१ श्राद्धादिसत्फलवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/041_shrAddhAdisatphalavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/041_shrAddhAdisatphalavarNanam/</guid>
      <description>&lt;p&gt;॥ श्रीप्रह्लाद उवाच ॥ ॥&lt;br&gt;&#xA;धन्यास्तु नरलोकास्ते गोमत्यां तु कृतोदकाः ॥&lt;br&gt;&#xA;पूजयिष्यन्ति ये कृष्णं केतकीतुलसीदलैः ॥ १ ॥&lt;br&gt;&#xA;न तेषां सम्भवोऽस्तीह घोरसंसा रगह्वरे ॥&lt;br&gt;&#xA;तेषां मृत्युः पुनर्नास्ति ह्यमरत्वं हि ते गताः ॥ २ ॥&lt;br&gt;&#xA;अन्यत्र वै यतीनां तु कोटीनां यत्फलं भवेत् ॥&lt;br&gt;&#xA;द्वारकायां तु चैकेन भोजितेन ततोऽधिकम् ॥ ३ ॥&lt;br&gt;&#xA;अतीतं वर्त्तमानं च भविष्यद्यच्च पातकम् ॥&lt;br&gt;&#xA;निर्द्दहेन्नास्ति सन्देहो द्वारका मनसा स्मृता ॥ ४ ॥&lt;br&gt;&#xA;ज्ञात्वा कलियुगे घोरे हाहाभूतमचेतनम्॥&lt;br&gt;&#xA;द्वारकां ये न मुञ्चन्ति कृतार्थास्ते नरोत्तमाः ॥ ५ ॥&lt;br&gt;&#xA;मृतानां यत्र जन्तूनां श्वेतद्वीपे स्थितिः सदा ॥ ६ ॥&lt;br&gt;&#xA;अग्निष्वात्ता बर्हिषद आज्यपाः सोमपाश्च ये ॥&lt;br&gt;&#xA;एकविंशतिः पितृगणा द्वारकायां वसन्ति ते॥ ७ ॥&lt;br&gt;&#xA;पुष्करादीनि तीर्थानि गङ्गाद्याः सरितस्तथा ॥&lt;br&gt;&#xA;कुरुक्षेत्रादि क्षेत्राणि काश्यादीन्यूषराणि च ॥ ८ ॥&lt;br&gt;&#xA;गयादिपितृतीर्थानि प्रभासाद्यानि यानि च ॥&lt;br&gt;&#xA;स्थानानि यानि पुण्यानि ग्रामाश्च निवसन्ति वै ॥ ९ ॥&lt;br&gt;&#xA;काश्यादिपुर्यो या नित्यं निवसन्ति कलौ युगे ॥&lt;br&gt;&#xA;नित्यं कृष्णस्य सदने पापिनां मुक्तिदे सदा ॥ 7.4.41.१० ॥&lt;br&gt;&#xA;वैशाखशुक्लद्वादश्यां प्रबोधिन्यां शेषतः ॥&lt;br&gt;&#xA;वैशाख्यां दैत्यशार्दूल कल्पादिषु युगादिषु ॥ ११ ॥&lt;br&gt;&#xA;चन्द्रसूर्योपरागेषु मन्वादिषु न संशयः ॥&lt;br&gt;&#xA;व्यतीपातेषु सङ्क्रान्तौ वैधृतौ दैत्यनायक ॥ १२ ॥&lt;br&gt;&#xA;तिलोदकं च यद्दत्त तत्स्थले पितृभक्तितः ॥&lt;br&gt;&#xA;तत्सर्वमक्षयं प्रोक्तं गोमत्यां स्नानपूर्वकम् ॥१३ ॥&lt;br&gt;&#xA;येऽत्र श्राद्धं प्रकुर्वन्ति पिण्डदानपुरःसरम् ॥&lt;br&gt;&#xA;तेषामत्राक्षया तृप्तिः पितॄणामुपजायते ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थ द्वारकामाहात्म्ये गोमतीस्नान कृष्णपूजन यतिभोजन दान श्राद्धादिसत्फलवर्णनन्नामैकचत्वारिंशोऽध्यायः ॥ ४१ ॥&lt;/p&gt;</description>
    </item>
    <item>
      <title>०४२ द्वारकामाहात्म्यश्रवणादिफलवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/042_dvArakAmAhAtmyashravaNAdiphalavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/042_dvArakAmAhAtmyashravaNAdiphalavarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;वृषोत्सर्गं करिष्यन्ति वैशाख्यां चैव कार्तिके ॥&lt;br&gt;&#xA;द्वारकायां पिशाचत्वं मुक्त्वा यान्ति पितामहाः ॥ १ ॥&lt;br&gt;&#xA;ब्रह्महत्या सुरापानं स्तेयं गुर्वङ्गनागमः ॥&lt;br&gt;&#xA;एवंविधानि पापानि कृत्वा चैव गुरूण्यपि॥ २ ॥&lt;br&gt;&#xA;स्नानमात्रेण गोमत्यां श्रीकृष्णस्य च दर्शनात् ॥&lt;br&gt;&#xA;विलयं याति दैत्येन्द्र कल्पकोटिकृतान्यपि ॥ ३ ॥&lt;br&gt;&#xA;रुक्मिणीं ये प्रपश्यन्ति भक्तियुक्ताः कलौ नराः ॥&lt;br&gt;&#xA;पुरीं प्रदक्षिणां कृत्वा जप्त्वा नामसहस्रकम् ॥ ४ ॥&lt;br&gt;&#xA;प्रदक्षिणीकृतं सर्वं ब्रह्माण्डं नात्र संशयः ॥&lt;br&gt;&#xA;महादानैस्तु चान्यत्र यत्फलं परिकीर्तितम्॥&lt;br&gt;&#xA;द्वारकायां तु रुक्मिण्यां दृष्टायां जायते तदा ॥ ५ ॥&lt;br&gt;&#xA;द्वादशीवासरे प्राप्ते माहात्म्यं द्वारकाभवम् ॥&lt;br&gt;&#xA;पठते सन्निधौ विष्णोः शृणु वक्ष्यामि तत्फलम् ॥ ६ ॥&lt;br&gt;&#xA;सर्वेषु चैव लोकेषु कामचारी विराजते ॥&lt;br&gt;&#xA;पद्मवर्णेन यानेन किङ्किणीजालमालिना ॥ ७ ॥&lt;br&gt;&#xA;दिव्यश्वेताश्वयुक्तेन कामगेन यथासुखम् ॥&lt;br&gt;&#xA;आभूतसम्प्लवं यावत्क्रीडतेऽप्सरसां गणैः ॥ ८ ॥&lt;br&gt;&#xA;कृतकृत्यश्च भवति कल्पकोटिसमन्वितः ॥&lt;br&gt;&#xA;यथा निर्मथनादग्निः सर्वकाष्ठेषु दृश्यते ॥&lt;br&gt;&#xA;तथा च दृश्यते धर्मो द्वादशीसेवनान्नरे ॥९॥&lt;br&gt;&#xA;अतः परं प्रवक्ष्यामि पितृभिः परिकीर्तितम् ॥&lt;br&gt;&#xA;अपि स्यात्स कुलेऽस्माकं गोमत्यां श्रद्धया नरः ॥&lt;br&gt;&#xA;स्नात्वा सम्पूज्य कृष्णं च श्राद्धं कुर्यात्सपिण्डकम् ॥ 7.4.42.१०॥&lt;br&gt;&#xA;अपि स्यात्स कुलेऽस्माकं गोमत्युदधिसङ्गमे ॥&lt;br&gt;&#xA;स्नात्वा पश्यति यः कृष्णमस्माकं तारणाय वै ॥ ११ ॥&lt;br&gt;&#xA;अपिस्यात्स कुलऽस्माकं यः श्रुत्वा ब्राह्मणाननात् ॥&lt;br&gt;&#xA;द्वारकामाहात्म्यमिदं पूजयिष्यति भक्तितः ॥ १२ ॥&lt;br&gt;&#xA;भविष्यति कुलेऽस्माकं यो गच्छेद्द्वारकां पुरीम् ॥&lt;br&gt;&#xA;सम्प्राप्य द्वादशीं शुद्धां यः करिष्यति जागरम् ॥ १३ ॥&lt;br&gt;&#xA;भविष्यति कुलेऽस्माकं पुत्रो वा दुहिता तथा ॥&lt;br&gt;&#xA;स्तुवन्नामसहस्रं तु कृष्णस्याग्रे पठिष्यति ॥ १४ ॥&lt;br&gt;&#xA;अपि स्यात्स कुलेऽस्माकं भविष्यति धृतव्रतः ॥&lt;br&gt;&#xA;गोपीचन्दनदानेन यस्तोषयति वैष्णवान्॥ ॥ १५ ॥&lt;br&gt;&#xA;अपि स्यात्स कुलेऽस्माकं वैष्णवानां तु सन्निधौ ॥&lt;br&gt;&#xA;द्वारकायाश्च माहात्म्यं पठिष्यति जितेन्द्रियः ॥ १६ ॥&lt;br&gt;&#xA;भविष्यति कुलेऽस्माकं माहात्म्यं द्वारकाभवम् ॥&lt;br&gt;&#xA;लिखित्वा कृष्णतुष्ट्यर्थं स्वगृहे धारयिष्यति ॥ १७ ॥&lt;br&gt;&#xA;स्वर्णदानं च गोदानं भूमिदानं तथैव च ॥&lt;br&gt;&#xA;यावज्जीवं भवेद्दत्तं येनेदं धारितं कलौ ॥ १८ ॥&lt;br&gt;&#xA;तप्तकृच्छ्रं महाकृच्छ्रं मासोपोषणमेव च ॥&lt;br&gt;&#xA;यावज्जीवं कृतं तेन येनेदं श्रावितं कलौ ॥ १९ ॥&lt;br&gt;&#xA;प्रायश्चित्तानि चीर्णानि पापानां नाशनाय ? ॥&lt;br&gt;&#xA;द्वारकायाश्च माहात्म्यं येन विस्तारितं कलौ ॥ 7.4.42.२० ॥&lt;br&gt;&#xA;तावत्तिष्ठन्ति पुरुषे ब्रह्महत्यादिकानि च ॥&lt;br&gt;&#xA;यावन्न लिखते जन्तुर्माहात्म्यं द्वारकाभवम् ॥ २१ ॥&lt;br&gt;&#xA;दानैः सर्वैश्च किं तस्य सर्वतीर्थावगाहनैः ॥&lt;br&gt;&#xA;द्वारकायाश्च माहात्म्यं येनेदं लिखितं गृहे ॥ २२ ॥&lt;br&gt;&#xA;सर्व दुःखप्रशमनं सर्वकार्य्यप्रसाधनम्॥&lt;br&gt;&#xA;चतुर्वर्गप्रदं नित्यं हरिभक्तिविवर्द्धनम् ॥ २३ ॥&lt;br&gt;&#xA;न चाधिर्भवते नूनं याम्यं तस्य भयं नहि ॥&lt;br&gt;&#xA;माहात्म्यं पठते यत्र द्वारकायाः समुद्भवम्॥ २४ ॥&lt;br&gt;&#xA;लिखितं तिष्ठते यस्य गृहे तत्तीर्थमेव च ॥&lt;br&gt;&#xA;बलाच्छुणुष्व माहात्म्यं द्वारकायाः समुद्भवम् ॥ २५ ॥&lt;br&gt;&#xA;विधि मन्त्रक्रियाहीनां पूजां गृह्णाति केशवः ॥&lt;br&gt;&#xA;माहात्म्यं तिष्ठते नित्यं लिखितं यस्य वेश्मनि ॥&lt;br&gt;&#xA;न तस्यागःसहस्रैस्तु कृतैर्लिप्यति मानवः ॥ २६ ॥&lt;br&gt;&#xA;यः पठेच्छृणुते वापि माहात्म्यं द्वारकाभवम् ॥&lt;br&gt;&#xA;न भवेद्भूतवैकल्यं धर्मवैकल्यमेव च ॥ २७ ॥&lt;br&gt;&#xA;यः स्मरेत्प्रातरुत्थाय माहात्म्यं द्वारकाभवम् ॥&lt;br&gt;&#xA;द्वादशीनां च सर्वासां यच्चोक्तं लभते फलम् ॥ २८ ॥&lt;br&gt;&#xA;त्रिदशैः पूज्यते नित्यं वन्द्यते सिद्धचारणैः ॥&lt;br&gt;&#xA;माहात्म्यं पठते यो वै द्वारकायाः समुद्भवम् ॥ २९ ॥&lt;br&gt;&#xA;द्वारका वसते यत्र तत्र विष्णुः सनातनः ॥&lt;br&gt;&#xA;तत्र तीर्थानि सर्वाणि सर्वे देवाः सवासवाः ॥&lt;br&gt;&#xA;यज्ञा वेदाश्च ऋषयस्त्रैलोक्यं सचरा चरम् ॥ 7.4.42.३० ॥&lt;br&gt;&#xA;शक्तो हि द्वारकां गन्तुं मानवो न हि पुत्रक ॥&lt;br&gt;&#xA;कृष्णदर्शनजं पुण्यं माहात्म्यं पठतो भवेत् ॥३१ ॥&lt;br&gt;&#xA;सत्यं शौचं श्रुतं वित्तं सुशीलं च क्षमाऽऽर्जवम् ॥&lt;br&gt;&#xA;सर्वं च निष्फलं तस्य माहात्म्यं न शृणोति यः ॥ ३२ ॥&lt;br&gt;&#xA;षण्मासे च भवेत्पुत्रो लक्ष्मीश्चैव विवर्द्धते ॥&lt;br&gt;&#xA;तस्य यः शृणुते भक्त्या माहात्म्यं द्वारकाभवम् ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकाक्षेत्रे वृषोत्सर्गादिक्रियाकरण द्वारकामाहात्म्यश्रवणादिफलवर्णनन्नाम द्विचत्वारिंशत्तमोऽध्यायः ॥ ४२ ॥&lt;/p&gt;</description>
    </item>
    <item>
      <title>०४३ द्विजकृतद्वारकायात्राविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/043_dvijakRtadvArakAyAtrAvidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/043_dvijakRtadvArakAyAtrAvidhivarNanam/</guid>
      <description>&lt;p&gt;॥ प्रह्लाद उवाच ॥ ॥&lt;br&gt;&#xA;सावित्रीं च भवानीं च दुर्गां चैव सरस्वतीम् ॥&lt;br&gt;&#xA;योऽर्चयेत्तुलसीपत्रैः सर्वकामसमन्वितः ॥ १ ॥&lt;br&gt;&#xA;गृहीत्वा तुलसीपत्रं भक्त्या विष्णुं समर्चयेत् ॥&lt;br&gt;&#xA;अर्चितं तेन सकलं सदेवासुरमानुषम्॥ २ ॥&lt;br&gt;&#xA;चतुर्द्दश्यां महेशानं पौर्णमास्यां पितामहम् ॥&lt;br&gt;&#xA;येऽर्चयन्ति च सप्तम्यां तुलस्या च गणाधिपम् ॥३ ॥&lt;br&gt;&#xA;शङ्खोदकं तीर्थवराद्वरिष्ठं पादोदकं तीर्थवराद्वरिष्ठम्॥&lt;br&gt;&#xA;नैवेद्यशेषं क्रतुकोटितुल्यं निर्माल्यशेषं व्रतदानतुल्यम् ॥ ४ ॥&lt;br&gt;&#xA;मुकुन्दाशनशेषं तु यो भुनक्ति दिनेदिने ॥&lt;br&gt;&#xA;सिक्थेसिक्थे भवेत्पुण्यं चान्द्रायणशताधिकम् ॥ ५ ॥&lt;br&gt;&#xA;नैवेद्यशेषं तुलसीविमिश्रं विशेषतः पादजलेन विष्णोः ॥&lt;br&gt;&#xA;योऽश्नाति नित्यं पुरुषो मुरारेः प्राप्नोति यज्ञायुतकोटिपुण्यम् ॥ ६ ॥&lt;br&gt;&#xA;यः श्राद्धकाले हरिभुक्तशेषं ददाति भक्त्या पितृदेवतानाम् ॥&lt;br&gt;&#xA;तेनैव पिण्डात्सुतिलैर्विमिश्रादाकल्पकोटिं पितरः सुतृप्ताः ॥ ७ ॥&lt;br&gt;&#xA;स्नानार्चनक्रियाकाले घण्टावाद्यं करोति यः ॥&lt;br&gt;&#xA;पुरतो वासुदेवस्य गवां कोटिफलं लभेत् ॥ ८ ॥&lt;br&gt;&#xA;सर्ववाद्यमयी घण्टा केशवस्य सदा प्रिया ॥&lt;br&gt;&#xA;वादनाल्लभते पुण्यं यज्ञकोटिफलं नरः ॥ ९ ॥&lt;br&gt;&#xA;वादित्राणामभावे तु पूजाकाले च सर्वदा ॥&lt;br&gt;&#xA;घण्टावाद्यं नरैः कार्य्यं सर्ववाद्यमयी यतः ॥ 7.4.43.१० ॥&lt;br&gt;&#xA;तुलसीकाष्ठसम्भूतं चन्दनं यच्छते हरेः ॥&lt;br&gt;&#xA;निर्द्दहेत्पातकं सर्वं पूर्वजन्मशतार्जितम् ॥ ११ ॥&lt;br&gt;&#xA;ददाति पितृ पिण्डेषु तुलसीकाष्ठचन्दनम् ॥&lt;br&gt;&#xA;पितॄणां जायते तृप्तिर्गयाश्राद्धेन वै तथा ॥ १२ ॥&lt;br&gt;&#xA;सर्वेषामेव देवानां तुलसीकाष्ठचन्दनम् ॥&lt;br&gt;&#xA;पितॄणां च विशेषेण सदाऽभीष्टं हरेः कलौ ॥ १३ ॥&lt;br&gt;&#xA;हरेर्भागवता भूत्वा तुलसीकाष्ठचन्दनम् ॥&lt;br&gt;&#xA;नार्पयति सदा विष्णोर्न ते भागवताः कलौ ॥ १४ ॥&lt;br&gt;&#xA;शरीरं दह्यते यस्य तुलसीकाष्ठवह्निना ॥&lt;br&gt;&#xA;नीयमानो यमेनापि विष्णुलोकं स गच्छति ॥ १५ ॥&lt;br&gt;&#xA;यद्येकं तुलसीकाष्ठं मध्ये काष्ठस्य यस्य हि ॥&lt;br&gt;&#xA;दाहकाले भवेन्मुक्तः पापकोटिशतायुतैः ॥ १६ ॥&lt;br&gt;&#xA;दह्यमानं नरं दृष्ट्वा तुलसीकाष्ठवह्निना ॥&lt;br&gt;&#xA;जन्मकोटिसहस्रैस्तु तोषितस्तैर्जनार्दनः ॥ १७ ॥&lt;br&gt;&#xA;दह्यमानं नरं सर्वे तुलसीकाष्ठवह्निना ॥&lt;br&gt;&#xA;विमानस्थाः सुरगणाः क्षिपन्ति कुसुमाञ्जलीन् ॥ १८ ॥&lt;br&gt;&#xA;नृत्यन्त्योऽप्सरसो हृष्टा गीतं गायन्ति सुस्वरम् ॥&lt;br&gt;&#xA;ज्वलते यत्र दैत्येन्द्र तुलसीकाष्ठपावकः ॥ १९ ॥&lt;br&gt;&#xA;कुरुते वीक्षणं विष्णुः सन्तुष्टः सह शम्भुना ॥ 7.4.43.२० ॥&lt;br&gt;&#xA;गृहीत्वा तं करे शौरिः पुरुषं स्वयमग्रतः॥&lt;br&gt;&#xA;मार्जते तस्य पापानि पश्यतां त्रिदिवौकसाम् ॥&lt;br&gt;&#xA;महोत्सवं च कृत्वा तु जयशब्दपुरःसरम् ॥ २१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;प्रह्लादेनोदितं श्रुत्वा माहात्म्यं द्वारकाभवम् ॥&lt;br&gt;&#xA;प्रहृष्टा ऋषयः सर्वे तथा दैत्येश्वरो बलिः ॥ २२ ॥&lt;br&gt;&#xA;ततः सर्वेऽभिनन्द्यैनं प्रह्लादं दैत्यपुङ्गवम् ॥&lt;br&gt;&#xA;उद्युक्ता द्वारकां गत्वा द्रष्टुं कृष्णमुखाम्बुजम् ॥ २३ ॥&lt;br&gt;&#xA;ततस्ते बलिना सार्धं मुनयः संशितव्रताः ॥&lt;br&gt;&#xA;आगत्य द्वारकां स्नात्वा गोमत्यां विधिपूर्वकम् ॥ २४ ॥&lt;br&gt;&#xA;कृष्णं दृष्ट्वा समभ्यर्च्य कृत्वा यात्रां यथाविधि ॥&lt;br&gt;&#xA;दत्त्वा दानानि बहुशः कृतकृत्यास्ततोऽभवन् ॥ २५ ॥&lt;br&gt;&#xA;जग्मुः स्वीयानि स्थानानि बलिः पातालमाययौ ॥&lt;br&gt;&#xA;प्रह्लादं च प्रणम्याशु मेने स्वस्य कृतार्थताम् ॥ २६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये द्वारकामाहात्म्यश्रवणादिफलश्रुतिवर्णनपुरःसरतुलसीपत्रकाष्ठमहिमवर्णनपूर्वकं प्रह्लादद्विजसंवाद समाप्त्यनन्तरं बलिना सह द्विजकृतद्वारकायात्राविधिवर्णनन्नाम त्रिचत्वारिंशत्तमोऽध्यायः ॥ ४३ ॥&lt;/p&gt;</description>
    </item>
    <item>
      <title>०४४ पुराणग्रन्थसमाप्त्युपसंहारसूतसत्कारवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/044_purANagranthasamAptyupasaMhArasUtasatkAravRttA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/4_dvArakA-mAhAtmyam/044_purANagranthasamAptyupasaMhArasUtasatkAravRttA/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;एतत्पुराणमखिलं पुरा स्कन्देन भाषितम् ॥&lt;br&gt;&#xA;भृगवे ब्रह्मपुत्राय तस्माल्लेभे तथांऽगिराः ॥ १ ॥&lt;br&gt;&#xA;ततश्च च्यवनः प्राप ऋचीकश्च ततो मुनिः ॥&lt;br&gt;&#xA;एवं परम्परा प्राप्तं सर्वेषु भुवनेष्वपि ॥ २ ॥&lt;br&gt;&#xA;स्कान्दं पुराणमेतच्च कुमारेण पुरोद्धृतम् ॥&lt;br&gt;&#xA;यः शृणोति सतां मध्ये नरः पापाद्विमुच्यते ॥ ३ ॥&lt;br&gt;&#xA;इदं पुराणमायुष्यं चतुर्वर्णसुखप्रदम् ॥&lt;br&gt;&#xA;निर्मितं षण्मुखेनेह नियतं सुमहात्मना ॥ ४ ॥&lt;br&gt;&#xA;एवमेतत्समाख्यातमाख्यानं भद्रमस्तु वः ॥ ५ ॥&lt;br&gt;&#xA;मण्डितं सप्तभिः खण्डैः स्कान्दं यः शृणुयान्नरः ॥&lt;br&gt;&#xA;न तस्य पुण्यसङ्ख्यानं कर्तुं शक्येत केनचित् ॥ ६ ॥&lt;br&gt;&#xA;य इदं धर्ममाहात्म्यं ब्राह्मणाय प्रयच्छति ॥&lt;br&gt;&#xA;स्वर्गलोके वसेत्तावद्यावदक्षरसङ्ख्यया ॥ ७ ॥&lt;br&gt;&#xA;यथा हि वर्षतो धारा यथा वा दिवि तारकाः ॥&lt;br&gt;&#xA;गङ्गायां सिकता यद्वत्तद्वत्सङ्ख्या न विद्यते ॥ ८ ॥&lt;br&gt;&#xA;यो नरः शृणुयाद्भक्त्या दिनानि च कियन्ति वै ॥&lt;br&gt;&#xA;सर्वार्थसिद्धो भवति य एतत्पठते नरः ॥ ९ ॥&lt;br&gt;&#xA;पुत्रार्थी लभते पुत्रान्धनार्थी लभते धनम् ॥&lt;br&gt;&#xA;लभते पतिकामा या पतिं कन्या मनोरमम् ॥ 7.4.44.१०॥&lt;br&gt;&#xA;समागमं लभन्ते च बान्धवाश्च प्रवासिभिः ॥&lt;br&gt;&#xA;स्कान्दं पुराणं श्रुत्वा तु पुमानाप्नोति वाञ्छितम् ॥ ११ ॥&lt;br&gt;&#xA;शृण्वतः पठतश्चैव सर्वकामप्रदं नृणाम्॥१२॥&lt;br&gt;&#xA;पुण्यं श्रुत्वा पुराणं वै दीर्घमायुश्च विन्दति॥&lt;br&gt;&#xA;महीं विजयते राजा शत्रूंश्चाप्यधितिष्ठति॥१३॥&lt;br&gt;&#xA;वेदविच्च भविद्विप्रः क्षत्रियो राज्यमाप्नुयात्॥&lt;br&gt;&#xA;धनं धान्यं तथा वैश्यः शूद्रः सुखमवाप्नुयात्॥१४॥&lt;br&gt;&#xA;अध्यायमेकं शृणुयाच्छ्लोकं श्लोकार्धमेव वा॥&lt;br&gt;&#xA;यः श्लोकपादं शृणुयाद्विष्णुलोकं स गच्छति ॥ १५ ॥&lt;br&gt;&#xA;श्रुत्वा पुराणमेतद्धि वाचकं यस्तु पूजयेत्॥&lt;br&gt;&#xA;तेन ब्रह्मा च विष्णुश्च रुद्रश्चैव प्रपूजितः ॥ १६ ॥&lt;br&gt;&#xA;एकमप्यक्षरं यस्तु गुरुः शिष्ये निवेदयेत् ॥&lt;br&gt;&#xA;पृथिव्यां नास्ति तद्द्रव्यं यद्दत्त्वा ह्यनृणी भवेत् ॥ १७ ॥&lt;br&gt;&#xA;अतः सम्पूजनीयस्तु व्यासः शास्त्रोपदेशकः ॥&lt;br&gt;&#xA;गोभू हिरण्यवस्त्राद्यैर्भोजनैः सार्वकामिकैः ॥ १८ ॥&lt;br&gt;&#xA;य एवं भक्तियुक्तस्तु श्रुत्वा शास्त्रमनुत्तमम् ॥&lt;br&gt;&#xA;पूजयेदुपदेष्टारं स शैवं पदमाप्नुयात् ॥ १९ ॥&lt;br&gt;&#xA;पुराणश्र वणादेव अनेकभवसञ्चितम् ॥&lt;br&gt;&#xA;पापं प्रशममायाति सर्वतीर्थफलं लभेत् ॥ 7.4.44.२० ॥&lt;br&gt;&#xA;अमृतेनोदरस्थेन म्रियन्ते सर्वदेवताः ॥&lt;br&gt;&#xA;कण्ठस्थितविषेणापि यो जीवति स पातु वः ॥ २१ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;इत्युक्त्वोपरते सूते शौनकादि महर्षयः ॥&lt;br&gt;&#xA;सम्पूज्य विधिवत्सूतं प्रशस्याथाभ्यनन्दयन् ॥ ॥ २२ ॥&lt;br&gt;&#xA;ऋषय ऊचुः ॥ ॥&lt;br&gt;&#xA;कथितो भवता सर्गः प्रतिसर्गस्तथैव च ॥&lt;br&gt;&#xA;वंशानुवंशचरितं पुराणानामनुक्रमः ॥ २३ ॥&lt;br&gt;&#xA;मन्वन्तरप्रमाणं च ब्रह्माण्डस्य च विस्तरः ॥&lt;br&gt;&#xA;ज्योतिश्चक्रस्वरूपं च यथावदनुवर्णितम् ॥ २४ ॥&lt;br&gt;&#xA;धन्याः स्म कृतकृत्याः स्म वयं तव मुखाम्बुजात् ॥&lt;br&gt;&#xA;स्कान्दं महापुराण हि श्रुत्वा सूतातिहर्षिताः ॥ २५ ॥&lt;br&gt;&#xA;वयं महर्षयो विप्राः प्रदद्मोऽद्य तवाऽऽशिषः ॥&lt;br&gt;&#xA;व्यासशिष्य महाप्राज्ञ चिरं जीव सुखी भव ॥ २६ ॥&lt;br&gt;&#xA;इति दत्त्वाऽऽशिषस्तस्मै दत्त्वा वासोविभूषणम् ॥&lt;br&gt;&#xA;विसृज्य लोमशं सूतं यज्ञकर्माण्यथाचरन् ॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे चतुर्थे द्वारकामाहात्म्ये स्कन्दमहापुराणश्रवणपठनपुस्तकप्रदानपौराणिकव्यासपूजनमाहात्म्यवर्णनपूर्वकं समस्तस्कान्दमहा पुराणग्रन्थसमाप्त्युपसंहारसूतसत्कारवृत्तान्तवर्णनन्नाम चतुश्चत्वारिंशत्तमोऽध्यायः ॥ ४४ ॥&lt;/p&gt;</description>
    </item>
  </channel>
</rss>
