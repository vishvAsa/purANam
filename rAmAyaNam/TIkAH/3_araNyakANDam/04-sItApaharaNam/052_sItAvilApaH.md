+++
title = "०५२ सीताविलापः"
title_english = "052 The combat of Jataayu and Ravana"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-052-Sitaa_Vilapaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/04-sItApaharaNam/052_sItAvilApaH.md">
<details><summary><h3>IITK ...{Loading}...</h3></summary>

Ravana carries away Sita-- Sita calls out for Rama and Lakshmana again
and again.



#### श्लोकः
##### मूलम्
सा तु ताराधिपमुखी रावणेन समीक्ष्य तम्।  
गृध्रराजं विनिहतं विललाप सुदुःखिता॥3.52.1॥

##### शब्दार्थः
ताराधिपमुखी  with Moonlike face, सा तु that Sita, रावणेन by Ravana, विनिहतम् struck down, तं गृध्रराजम् king of the birds, समीक्ष्य  seeing, सुदुःखिता very  much agonised, विललाप wept.

##### आङ्ग्लानुवादः
Sita,whose face was like the lord of the stars (Moon), saw Jatayu, king of birds, struck down by Ravana, and lamented in extreme grif ः



#### श्लोकः
##### मूलम्
निमित्तं लक्षणज्ञानं शकुनिस्वरदर्शनम्।  
अवश्यं सुखदुःखेषु नराणां प्रतिदृश्यते॥3.52.2॥

##### शब्दार्थः
लक्षणज्ञानम् prognostication, शकुनिस्वरदर्शनम् sounds of ominous birds, नराणाम् for people, सुखदुःखेषु in joy and sorrow, अवश्यम् certainly, निमित्तम् indications, प्रतिदृश्यते are perceived.

##### आङ्ग्लानुवादः
People, for sure, foresee weal and woe in life from auspicious symptoms and ominous sounds.



#### श्लोकः
##### मूलम्
नूनं राम न जानासि महद्व्यसनमात्मनः।  
धावन्ति नूनं काकुत्स्थं मदर्थं मृगपक्षिणः॥3.52.3॥

##### शब्दार्थः
राम Rama, आत्मनः your, महत् great, व्यसनम् disaster, न जानासि not aware, नूनम् surely, मदर्थम् for my sake, मृगपक्षिणः animals and birds, काकुत्स्थम् towards Kakutstha, धावन्ति running to tell you, नूनम् surely.

##### आङ्ग्लानुवादः
O Rama you are, indeed, unaware of the great disaster that has befallen you. All the animals and birds are running for my sake to tell you about me, O scion  of the  
Kakutsthas.



#### श्लोकः
##### मूलम्
अयं हि पापचारेण मां त्रातुमभिसङ्गतः।  
शेते विनिहतो भूमौ ममाभाग्याद्विहंगमः॥3.52.4॥

##### शब्दार्थः
माम् me, त्रातुम् to rescue, अभिसङ्गतः has come forward, अयम् his, विहङ्गमः bird, मम for me, अभाग्यात् due to bad luck, पापचारेण by the sinner, विनिहतः is hit down, भूमौ on the ground, शेते lies down.

##### आङ्ग्लानुवादः
'This bird that came forward to save me is hit by the sinner(Ravana) and lies down on the ground, as ill luck would have it.



#### श्लोकः
##### मूलम्
त्राहि मामद्य काकुत्स्थ लक्ष्मणेति वराङ्गना।  
सुसन्त्रस्ता समाक्रन्दच्छृण्वतां तु यथान्तिके॥3.52.5॥

##### शब्दार्थः
वराङ्गना beautiful lady, सुसन्त्रस्ता terribly frightened, काकुत्स्थ O Rama, लक्ष्मण O Lakshmana, अद्य and now, माम् me, त्राहि save, इति thus, अन्तिके close by, शृण्वतां यथा as if listening to her, समाक्रन्दत् cried bitterly.

##### आङ्ग्लानुवादः
Terribly frightened, the beautiful lady (Sita) cried bitterly, 'O Rama, O Lakshmana, save me', as if they were close by and were listening to her.



#### श्लोकः
##### मूलम्
तां क्लिष्टमाल्याभरणां विलपन्तीमनाथवत्।  
अभ्यधावत् वैदेहीं रावणो राक्षसाधिपः॥3.52.6॥

##### शब्दार्थः
क्लिष्टमाल्याभरणाम् lady whose garlands were crushed and jewels let loose, अनाथवत् like orphan, विलपन्तीम् weeping lady, तां वैदेहीम् that Vaidehi, राक्षसाधिपः demon king, रावणः Ravana, अभ्यधावत ran towards.

##### आङ्ग्लानुवादः
Ravana, king of the demons, ran towards Sita who was weeping like an orphan with her garlands and ornaments crushed.



#### श्लोकः
##### मूलम्
तां लतामिव वेष्टन्तीमालिङ्गन्तीं महाद्रुमान्।  
मुञ्च मुञ्चेति बहुशः प्रवदन्राक्षसाधिपः॥3.52.7॥  
क्रोशन्तीं राम रामेति रामेण रहितां वने।  
जीवितान्ताय केशेषु जग्राहान्तकसन्निभः॥3.52.8॥

##### शब्दार्थः
अन्तकसन्निभः like Yama, lord of death, राक्षसाधिपः lord of the demons, लतामिव like a creeper, महाद्रुमान् huge trees, वेष्टन्तीम् coiled  आलिङ्गन्तीम् embracing, वने in the forest, रामेण by Rama, रहिताम् separated from, राम रामेति saying 'Rama, Rama', क्रोशन्तीम् lamenting, ताम् her, मुञ्च मुञ्च इति leave it, leave it, बहुशः several times, प्रवदन् uttering, जीवितान्ताय to bring an end to his life, केशेषु by her hair, जग्राह caught hold.

##### आङ्ग्लानुवादः
Separated from Rama in the forest, Sita hugged huge trees, running round and round like a creeper coiled, crying loudly, 'Rama, O Rama' . The king of the demons, like Yama, caught hold of her hair only to invite his death, all the time saying, Leave it, Leave it  (Leave the tree).



#### श्लोकः
##### मूलम्
प्रधर्षितायां सीतायां बभूव सचराचरम्।  
जगत्सर्वममर्यादं तमसान्धेन संवृतम्॥3.52.9॥  
न वाति मारुतस्तत्र निष्प्रभोऽभूद्दिवाकरः।

##### शब्दार्थः
सीतायाम् when Sita, प्रधर्षितायाम् was assaulted, सचराचरम् with all beings animate and inanimate, सर्वम् all, जगत् world, अमर्यादम् crossed all moral law, अन्धेन तमसा  by pitch darkness, संवृतम्  enveloped, बभूव became, तत्र then, मारुतः wind, न वाति did not blow, दिवाकरः the Sun, निष्प्रभः lustreless, अभूत् became.

##### आङ्ग्लानुवादः
While Sita was being assaulted, the earth with the animate and the inanimate crossed all limits of moral law and became enveloped in blinding darkness. The wind  ceased to blow and the Sun, to shine.



#### श्लोकः
##### मूलम्
दृष्ट्वा सीतां परामृष्टां दीनां दिव्येन चक्षुषा॥3.52.10॥  
कृतं कार्यमिति श्रीमान्व्याजहार पितामहः।

##### शब्दार्थः
श्रीमान् glorious, पितामहः grandfather( Brahma), दीनाम् a desperate woman, सीताम् Sita, परामृष्टाम् assaulted by the enemy, दिव्येन divine, चक्षुषा eyes, दृष्ट्वा saw, कार्यम् the task, कृतम् is accomplished, इति thus, व्याजहार said.

##### आङ्ग्लानुवादः
Brahma, the glorious Grandfather, saw with his divine eyes, Sita in a desperate state caught by the enemy and said, 'The task is accomplished.



#### श्लोकः
##### मूलम्
प्रहृष्टा व्यथिताश्चासन्सर्वे ते परमर्षयः॥3.52.11॥  
दृष्ट्वा सीतां परामृष्टां दण्डकारण्यवासिनः।  
रावणस्य विनाशं च प्राप्तं बुद्ध्वा यदृच्छया॥3.52.12॥

##### शब्दार्थः
दण्डकारण्यवासिनः residents of Dandaka forest, सर्वे all, ते those, परमर्षयः great seers, सीताम् Sita, परामृष्टाम्  abducted, दृष्ट्वा  seeing, यदृच्छया that which happened naturally, रावणस्य Ravana's, विनाशं च destruction, प्राप्तम् has come, बुद्ध्वा knowing, प्रहृष्टाः happy, व्यथिताश्च distressed, आसन् became.

##### आङ्ग्लानुवादः
All the great seers residing in Dandaka forest felt both happy and sad, happy because the destruction of Ravana is at hand and sad because Sita was in distress.



#### श्लोकः
##### मूलम्
स तु तां राम रामेति रुदन्तीं लक्ष्मणेति च।  
जगामादाय चाकाशं रावणो राक्षसाधिपः॥3.52.13॥

##### शब्दार्थः
राक्षसाधिपः lord of the demons, सः रावणः that Ravana, राम रामेति saying, Rama, O Rama, लक्ष्मणेति च O Lakshmana, रुदन्तीम् crying, ताम् her, आदाय taking her, आकाशम् into the  sky, जगाम went.

##### आङ्ग्लानुवादः
While Sita was crying, 'O Rama, O Lakshmana', Ravana, lord of the demons, carried her back into the sky.



#### श्लोकः
##### मूलम्
तप्ताभरणजुष्टाङ्गी पीतकौशेयवासिनी।  
रराजराजपुत्री तुविद्युत्सौदामिनी यथा॥3.52.14॥

##### शब्दार्थः
तप्ताभरणजुष्टाङ्गी lady wearing on her limbs pure gold ornaments, पीतकौशेयवासिनी lady clad in yelow silk, राजपुत्री princess, विद्युत् सौदामिनी यथा like lightning, रराज shone.

##### आङ्ग्लानुवादः
SIta who had put on pure gold ornaments on her body and who was clad in yellow silk  shone like lightning.



#### श्लोकः
##### मूलम्
उद्धूतेन च वस्त्रेण तस्याः पीतेन रावणः।  
अधिकं परिबभ्राज गिरिर्दीप्त इवाग्निना॥3.52.15॥

##### शब्दार्थः
तस्याः her, उद्धूतेन blown, पीतेन yellow, वस्त्रेण clothes, रावणः Ravana, अग्निना with fire, दीप्तः glowing, गिरिरिव like a mountain अधिकम् more, परिबभ्राज shone.

##### आङ्ग्लानुवादः
Ravana was shining all the more with(her) yellow clothes blowing in the air, and looked like a mountain shining with fire burning around.



#### श्लोकः
##### मूलम्
तस्याः परमकल्याण्यास्ताम्राणि सुरभीणि च।  
पद्मपत्राणि वैदेह्या अभ्यकीर्यन्त रावणम्॥3.52.16॥

##### शब्दार्थः
परमकल्याण्याः of the most auspicious, तस्याः her, वैदेह्याः Vaidehi's, ताम्राणि copper  coloured, सुरभीणि fragrant, पद्मपत्राणि lotus petals, रावणम् Ravana, अभ्यकीर्यन्त were showered on him.

##### आङ्ग्लानुवादः
The red lotus petals worn by the most auspicious Sita, princess of Videha, were showered on Ravana.



#### श्लोकः
##### मूलम्
तस्याः कौशेयमुद्धूतमाकाशे कनकप्रभम्।  
बभौ चादित्यरागेण ताम्रमभ्रमिवातपे॥3.52.17॥

##### शब्दार्थः
तस्याः her, आकाशे in the sky, उद्धूतम् blown by the wind, कनकप्रभम् goldenhued, कौशेयम् silken robes, आतपे exposed to the evening Sun , आदित्यरागेण by the Sun's redness, ताम्रम् red, अभ्रमिव cloudlike, बभौ appeared.

##### आङ्ग्लानुवादः
As the goldencoloured garment worn by Sita blew in the wind, it looked like a coppercoloured cloud illumined by the evening Sun in the sky.



#### श्लोकः
##### मूलम्
तस्यास्तत्सुनसं वक्त्रमाकाशे रावणाङ्कगम्।  
न रराज विना रामं विनालमिव पङ्कजम्॥3.52.18॥

##### शब्दार्थः
आकाशे in the sky, रावणाङ्कगम् in the lap of Ravana, सुनसम् with a beautiful nose, तस्याः वक्त्रम् her face, रामं विना without Rama, विनालम् without stalk, पङ्कजम् इव like lotus, न रराज did not shine.

##### आङ्ग्लानुवादः
Sita's face with her beautiful nose on Ravana's lap and not on Rama's, shone no more like a lotus without its stalk.



#### श्लोकः
##### मूलम्
बभूव जलदं नीलं भित्त्वा चन्द्र इवोदितः।  
सुललाटं सुकेशान्तं पद्मगर्भाभमव्रणम्॥3.52.19॥  
शुक्लैस्सुविमलैर्दन्तै प्रभावद्भिरलङ्कृतम्।  
तस्यास्तद्विमलं वक्त्रमाकाशे रावणाङ्कगम्॥3.52.20॥  
रुदितं व्यपमृष्टास्रं चन्द्रवत्प्रियदर्शनम्।  
सुनासं चारुताम्रोष्ठमाकाशे हाटकप्रभम्॥3.52.21॥

##### शब्दार्थः
सुललाटम् a fine forehead, सुकेशान्तम् beautiful hair, पद्मगर्भाभम्  the glow of the inner side of a fully blossomed lotus, अव्रणम् whose face had no marks, शुक्लैः white, सुविमलैः  clean, प्रभावद्भिः shining, दन्तैः teeth, अलङ्कृतम् decorated, रुदितम् as she wept, व्यपमृष्टास्रम् wiped her tears, सुनासम् of nice nose, चारुताम्रोष्ठम् with lovely red lips, आकाशे in the sky, हाटकप्रभम् having golden glow, रावणाङ्कगम् held by Ravana, तस्याः her, तत् that, विमलम् pure, वक्त्रम् face, नीलम् dark blue, जलदम् rain cloud, भित्त्वा breaking through, उदितः risen,  
चन्द्र इव like Moon, बभूव appeared.

##### आङ्ग्लानुवादः
Sita's face looked beautiful with her smooth forehead, shining hair and spotless complexion like the inside of a lotus, with clean, white, shining teeth, a nice nose and lovely red lips. She was continuously weeping and wiping her tears. Her face which was pleasing like the Moon on the lap of Ravana appeared as though the Moon was rising through dark clouds.



#### श्लोकः
##### मूलम्
राक्षसेन समाधूतं तस्यास्तद्वदनं शुभम्।  
शुशुभे न विना रामंदिवा चन्द्र इवोदितः॥3.52.22॥

##### शब्दार्थः
राक्षसेन by the demon, समाधूतम् being shaken, तस्याः her, शुभम् auspicious, तत् that, वदनम् face, रामं विना without Rama, दिवा by daytime, उदितः arisen, चन्द्रः इव Moon like, न शुशुभे did not glow.

##### आङ्ग्लानुवादः
Shaken up by the demon and deprived of Rama's company, Sita's beautiful face looked like the Moon during daytime without any glow.



#### श्लोकः
##### मूलम्
सा हेमवर्णा नीलाङ्गं मैथिली राक्षसाधिपम्।  
शुशुभे काञ्चनी काञ्ची नीलं मणिमिवाश्रिता॥3.52.23॥

##### शब्दार्थः
नीलाङ्गम् dark body, राक्षसाधिपम् lord of the demons, आश्रिता was held, हेमवर्णा golden complexioned, सा मैथिली that Maithili, नीलम् मणिम् sapphire, काञ्चनी golden, काञ्ची इव like a girdle, शुशुभे shone.

##### आङ्ग्लानुवादः
Goldencomplexioned Sita, princess of Mithila, held by the darkcoloured king of the demons, shone like a girdle resting on a dark blue sapphire.



#### श्लोकः
##### मूलम्
सा पद्मगौरी हेमाभा रावणं जनकात्मजा।  
विद्युद्घनमिवाविश्य शुशुभे तप्तभूषणा॥3.52.24॥

##### शब्दार्थः
पद्मगौरी a lady like a bright lotus, हेमाभा of golden colour, तप्तभूषणा with bright gold  
ornaments, सा जनकात्मजा  that Janaka's daughter, रावणम् to Ravana, आविश्य clinging, घनम् dark cloud, आविश्य held by, विद्युदिव like lightning, शुशुभे shone bright.

##### आङ्ग्लानुवादः
Bright like a golden lotus, adorned with gold ornaments, Sita, the daughter of Janaka, held by Ravana, looked like a streak of lightning shining bright in a dark cloud.



#### श्लोकः
##### मूलम्
तस्या भूषणघोषेण वैदेह्या राक्षसाधिपः।  
बभौ सचपलो नीलस्सघोष इव तोयदः॥3.52.25॥

##### शब्दार्थः
राक्षसाधिपः the lord of the demons, तस्याः वैदेह्याः that Vaidehi's, भूषणघोषेण by the tinkling ornaments, सचपलः along with lightning, सघोषः roaring, नीलः dark blue, तोयदः इव like raincloud, बभौ seemed.

##### आङ्ग्लानुवादः
The lord of the demons by the side of Sita, princess of Videha with her jingling ornaments looked like the darkblue raincloud with its lightning and thunder.



#### श्लोकः
##### मूलम्
उत्तमाङ्गाच्च्युता तस्याः पुष्पवृष्टिस्समन्ततः।  
सीताया ह्रिममाणायाः पपात धरणीतले॥3.52.26॥

##### शब्दार्थः
ह्रियमाणायाः as she was being carried away, तस्याः सीतायाः that Sita's, उत्तमाङ्गात् from the head, च्युताः dropped, पुष्पवृष्टिः rain of flowers, समन्ततः all over, धरणीतले on the earth, पपात fell down.

##### आङ्ग्लानुवादः
As Sita was being carried away, the shower of flowers dropped from her head and scattered on the earth.



#### श्लोकः
##### मूलम्
सा तु रावणवेगेन पुष्पवृष्टिः समन्ततः।  
समाधूता दशग्रीवं पुनरेवाभ्यवर्तत॥3.52.27॥

##### शब्दार्थः
समन्ततः all over, सा पुष्पवृष्टिः that shower of flowers, रावणवेगेन by the speed of Ravana, समाधूता swirling together, पुनः again, दशग्रीवमेव on to the tenheaded Ravana only, अभ्यवर्तत went towards.

##### आङ्ग्लानुवादः
The shower of flowers that fell flew towards the tenheaded Ravana again in the swirling motion (of the chariot).



#### श्लोकः
##### मूलम्
अभ्यवर्तत पुष्पाणां धारा वैश्रवणानुजम्।  
नक्षत्रमाला विमला मेरुं नगमिवोन्नतम्॥3.52.28॥

##### शब्दार्थः
पुष्पाणाम् of the flowers, धारा flow, विमला clean, नक्षत्रमाला rows of stars, उन्नतम् high, मेरुं नगमिव mount Meru, वैश्रवणानुजम् on the brother of Vaisravana, अभ्यवर्तत went towards.

##### आङ्ग्लानुवादः
The shower of flowers that dropped went round towards Ravana, brother of Vaisravana, like the bright garland of stars move towards mount Meru.



#### श्लोकः
##### मूलम्
चरणान्नूपुरं भ्रष्टं वैदेह्या रत्नभूषितम्।  
विद्युन्मण्डलसङ्काशं पपात मधुरस्वनम्॥3.52.29॥

##### शब्दार्थः
वैदेह्याः Vaidehi's, चरणात् from her feet, भ्रष्टम् dropped, रत्नभूषितम् ornament studded with gems, नूपुरम् anklet, विद्युन्मण्डलसङ्काशम् looking like an orb of lightning, मधुरस्वनम् making gentle sound, पपात fell down.

##### आङ्ग्लानुवादः
The gemstudded anklet of Sita, looking like an orb of lightning, dropped with a gentle sound.



#### श्लोकः
##### मूलम्
तरुप्रवालरक्ता सा नीलाङ्गं राक्षसेश्वरम्।  
प्राशोभयत वैदेही गजं कक्ष्येव काञ्चनी॥3.52.30॥

##### शब्दार्थः
तरुप्रवालरक्ता red like tender leaves, सा वैदेही that Vaidehi, नीलाङ्गम् dark coloured, राक्षसेश्वरम् Ravana, काञ्चनी golden, कक्ष्ये binding chain, गजमिव like an elephant, प्राशोभयत made him glow.

##### आङ्ग्लानुवादः
With her golden girdle, Sita whose complexion resembled tender leaves looked like a golden chain to bind an elephant with. (Here Ravana is the elephant).



#### श्लोकः
##### मूलम्
तां महोल्कामिवाकाशे दीप्यमानां स्वतेजसा।  
जहाराऽकाशमाविस्य सीतां वैश्रवणानुजः॥3.52.31॥

##### शब्दार्थः
वैश्रवणानुजः brother of Vaisravana, महोल्कामिव  like a massive comet, स्वतेजसा in her natural radiance, आकाशे in the sky, दीप्यमानाम् glowing, तां सीताम् Sita, आकाशम् into the sky, आविश्य having entered, जहार carried.

##### आङ्ग्लानुवादः
The younger brother of Vaisravana (Ravana), like a massive comet, carried Sita, who was glowing in the radiance of her own beauty, and entered the sky.



#### श्लोकः
##### मूलम्
तस्यास्तान्यग्निवर्णानि भूषणानि महीतले।  
सघोषाण्यवकीर्यन्त क्षीणास्तारा इवाम्बरात्॥3.52.32॥

##### शब्दार्थः
तस्याः her, अग्निवर्णानि bright as flame, तानि भूषणानि those ornaments, सघोषाणि tinkling, अम्बरात् from the sky, क्षीणाः dim, ताराः इव like the stars, महीतले on the ground, अवकीर्यन्त  scattered.

##### आङ्ग्लानुवादः
Like the dim stars falling from the sky, her ornaments, bright as flame, scattered on the groundtinkling.



#### श्लोकः
##### मूलम्
तस्यास्स्तनान्तराद्भ्रष्टो हारस्ताराधिपद्युतिः।  
वैदेह्या निपतन्भाति गङ्गेव गगनाच्च्युता॥3.52.33॥

##### शब्दार्थः
तस्याः वैदेह्याः Vaidehi's, स्तनान्तरात् from between the breasts, भ्रष्टः fell down, ताराधिपद्युतिः shining like the Moon, हारः necklace, निपतन् fell, गगनात् from the sky, च्युता dropped, गङ्गेव like river Ganga, भाति seemed.

##### आङ्ग्लानुवादः
Sita's necklace shining like the bright Moon slipped from between her breasts like the river Ganga falling down from the sky.



#### श्लोकः
##### मूलम्
उत्पातवाताभिहता नानाद्विजगणायुताः।  
माभैरिति विधूताग्रा व्याजह्रुरिव पादपाः॥3.52.34॥

##### शब्दार्थः
उत्पातवाताभिहताः hit by the stormy wind, नानाद्विजगणायुताः filled with different flocks of birds, पादपाः trees, विधूताग्राः 'Be not afraid', मा भैः इति saying, 'Be not afraid', व्याजह्रुः इव as if they said.

##### आङ्ग्लानुवादः
The trees filled with birds of all kinds, shaken at the top by stormy winds seemed to be saying to Sita, 'Be not afraid'.



#### श्लोकः
##### मूलम्
नलिन्यो ध्वस्तकमलास्त्रस्तमीनजलेचराः।  
सखीमिव गतोच्छ्वासामन्वशोचन्त मैथिलीम्॥3.52.35॥

##### शब्दार्थः
ध्वस्तकमलाः with lotuses withering, त्रस्तमीनजलेचराः with disturbed aquatic animals like fishes, नलिन्यः lotus ponds, गतोच्छ्वासाम्  who lost her power to breathe, सखीमिव like a companion, मैथिलीम् Maithili, अन्वशोचन्त felt sorry for her.

##### आङ्ग्लानुवादः
Lotusponds with withering lotuses and with disturbed aquatic life like fishes in fright were as if grieving for Sita as one would grieve for a companion who is unable to breathe.



#### श्लोकः
##### मूलम्
समन्तादभिसम्पत्य सिंहव्याघ्रमृगद्विजाः।  
अन्वधावंस्तदा रोषात्सीतां छायानुगामिनः॥3.52.36॥

##### शब्दार्थः
तदा then, सिंहव्याघ्रमृगद्विजाः lions, tigers, deer and birds, समन्तात् अभिसम्पत्य coming together from all sides, रोषात् due to anguish, छायानुगामिनः followers of the shadow, सीताम् Sita, अन्वधावन् ran following her.

##### आङ्ग्लानुवादः
Then the lions, tigers, deer and birds gathered together in anger (also anguish) and ran after Sita's shadow.



#### श्लोकः
##### मूलम्
जलप्रपातास्रमुखाश्शृङ्गैरुच्छ्रितबाहुभिः।  
सीतायां ह्रियमाणायां विक्रोशन्तीव पर्वताः॥3.52.37॥

##### शब्दार्थः
सीतायाम् Sita, ह्रियमाणायाम् carried away, पर्वताः mountains, जलप्रपातास्रमुखाः with tears rolling down in the form of waterfalls  शृङ्गैः representing the peaks, उच्छ्रितबाहुभिः lifting the hands high, विक्रोशन्तीव seemed as if they were crying in grief.

##### आङ्ग्लानुवादः
The  mountains were  shedding tears in the form of waterfalls, and  crying with hands lifted up in the form of peaks, while Sita was being carried away.



#### श्लोकः
##### मूलम्
ह्रियमाणां तु वैदेहीं दृष्ट्वा दीनो दिवाकरः।  
प्रतिध्वस्तप्रभश्श्रीमानासीत्पाण्डरमण्डलः॥3.52.38॥

##### शब्दार्थः
ह्रियमाणाम् while being hijacked, वैदेहीम् Sita, दृष्ट्वा seeing, श्रीमान् glorious, दिवाकरः Sun, दीनः distressed, प्रतिध्वस्तप्रभः with dimmed lustre, पाण्डुरमण्डलः white disk around, आसीत् had.

##### आङ्ग्लानुवादः
Seeing Sita abducted, the glorious Sun looked lustreless and distraught. He developed a pale white disk around him.



#### श्लोकः
##### मूलम्
नास्ति धर्मः कुतस्सत्यं नार्जवं नानृशंसता।  
यत्र रामस्य वैदेहीं भार्यां हरति रावणः॥3.52.39॥  
इति सर्वाणि भूतानि गणशः पर्यदेवयन्।

##### शब्दार्थः
यत्र where, रामस्य Rama's, भार्या wife, वैदेहीम् Vaidehi, रावणः Ravana, हरति is abducting, धर्मः dharma, नास्ति is not there, सत्यम् truth, कुतः where is it , आर्जवम् uprightness, न not, अनृशंसता compassion, न not, इति thus, सर्वाणि all, भूतानि beings, गणशः in groups, पर्यदेवयन्  wailed.

##### आङ्ग्लानुवादः
When Rama's consort, the princess of Videha, is being carried away by Ravana, how can there be rightousness or truth or uprightness or compassion for men? Thus bewailed all beings in groups.



#### श्लोकः
##### मूलम्
वित्रस्तका दीनमुखा रुरुदुर्मृगपोतकाः॥3.52.40॥  
उद्वीक्ष्योद्वीक्ष्य नयनैरस्रपाताविलेक्षणाः।

##### शब्दार्थः
मृगपोतकाः young deer, वित्रस्तकाः with fear, दीनमुखाः with distressed looks, अस्रपाताविलेक्षणाः unable to see clearly due to eyes filled with tears, नयनैः with eyes, उद्वीक्ष्योद्वीक्ष्य looked up (at the direction) again and again, रुरुदुः wept.

##### आङ्ग्लानुवादः
The young deer full of fear and distress looked again and again with eyes blurred with tears at the direction in which Sita went. And wept.



#### श्लोकः
##### मूलम्
सुप्रवेपितगात्राश्च बभूवुर्वनदेवताः॥3.52.41॥  
विक्रोशन्तीं दृढं सीतां दृष्ट्वा दुःखं तथा गताम्।

##### शब्दार्थः
तथा likewise, दुःखम् grief, गताम् experiencing, दृढम् strongly, विक्रोशन्तीम् called out weeping, सीताम् to Sita, दृष्टवा seeing, वनदेवताः sylvan deities, सुप्रवेपितगात्राश्च with their bodies shivering, बभूवुः became.

##### आङ्ग्लानुवादः
The  sylvan deities shivered, seeing Sita's grief and cried aloud.



#### श्लोकः
##### मूलम्
तां तु लक्ष्मण रामेति क्रोशन्तीं मधुरस्वरम्॥3.52.42॥  
अवेक्षमाणां बहुशो वैदेहीं धरणीतलम्।  
स तामाकुलकेशान्तां विप्रमृष्टविशेषकाम्॥3.52.43॥  
जहारात्म विनाशाय दशग्रीवो मनस्स्विनीम्।

##### शब्दार्थः
लक्ष्मण Lakshmana, राम Rama, इति saying so, मधुरस्वरम् in a sweet voice, क्रोशन्तीम् while she was weeping, बहुशः many times, धरणीतलम् down to the ground, अवेक्षमाणाम् looknig at, आकुलकेशान्ताम् hair dishevelled, विप्रमृष्ट विशेषकाम् with the  auspicious mark on the forehead erased, मनस्स्विनीम् highminded woman, तां वैदेहीम् to that Vaidehi, सः दशग्रीवः that tenheaded Ravana, आत्मविनाशाय for his own destruction, जहार abducted.

##### आङ्ग्लानुवादः
The ten headed Ravana abducted Sita who was calling out, O Rama, O Lakshmana with her sweet voice, weeping , looking down on the earth her hair dishevelled and auspicious, (vermilion) mark on the forehead erased. Ravana abducted this highminded Sita for his own destruction.



#### श्लोकः
##### मूलम्
ततस्तु सा चारुदती शुचिस्मिता विनाकृता बन्धुजनेन मैथिली।  
अपश्यती राघवलक्ष्मणावुभौ विवर्णवक्त्राभयभारपीडिता॥3.52.44॥

##### शब्दार्थः
ततः then, चारुदती of beautiful teeth, शुचिस्मिला a lady gifted with a sweet smile, बन्धुजनेन विनाकृता  distanced from her relatives, मैथिली Maithili, राघवलक्ष्मणौ Rama and Lakshmana, उभौ both, अपश्यती unable to see, विवर्णवक्त्रा face grew pale, भयभारपीडिता with the stress of fear.

##### आङ्ग्लानुवादः
Then Sita  whose teeth were  beautiful and smile, sweet was distanced from her kins, and, unable to see both Rama and Lakshmana, grew pale in intense fear.  

#### समाप्तिः
 श्रीमद्रामायणे वाल्मीकीय आदिकाव्ये अरण्यकाण्डे द्विपञ्चाशस्सर्गः॥  
Thus ends the fiftysecond sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/04-sItApaharaNam/052_sItAvilApaH.md">
<details><summary><h3>भूषणम् ...{Loading}...</h3></summary>



तमल्पजीवितं गृध्रं स्फुरन्तं राक्षसाधिपः ।  

ददर्श भूमौ पतितं समीपे राघवाश्रमात्  ॥  ३।५२।१  ॥   

जटायुर्युद्धकाले विसृष्टायाः पुनरपि रावणेन हरणप्रकारमाह तमित्यादि ।
राघवाश्रमादित्यवधित्वात्पञ्चमी  ॥  ३।५२।१  ॥   

  

सा तु ताराधिपमुखी रावणेन समीक्ष्य तम् ।  

गृध्रराजं विनिहतं विललाप सुदुःखिता  ॥  ३।५२।२  ॥   

सा त्विति । रावणेन विनिहतं समीक्ष्येत्यन्वयः  ॥  ३।५२।२  ॥   

  

आलिङ्ग्य गृध्रं निहतं रावणेन बलीयसा ।  

विललाप सुदुःखार्ता सीता शशिनिभानना  ॥  ३।५२।३  ॥   

विशेषान्तरं वक्तुं पुनरनुवदति आलिङ्ग्येति । कराभ्यां संस्पृश्येत्यर्थः
 ॥  ३।५२।३  ॥   

  

निमित्तं लक्षणज्ञानं शकुनिस्वरदर्शनम् ।  

अवश्यं सुखदुःखेषु नराणां प्रतिदृश्यते  ॥  ३।५२।४  ॥   

निमित्तमिति । लक्षणानि अक्षिस्पन्दनादीनि तेषां ज्ञानम् । शकुनीनां
पिङ्गल्यादीनां स्वरस्य दर्शनं ज्ञानम् । नराणां सुखदुःखेषु निमित्तं
ज्ञापकं प्रतिदृश्यते  ॥  ३।५२।४  ॥   

  

नूनं राम न जानासि महद्व्यसनमात्मनः ।  

धावन्ति नूनं काकुत्स्थं मदर्थं मृगपक्षिणः  ॥  ३।५२।५  ॥   

ततः किमित्यत्राह नूनमिति । हे राम आत्मनो म(ह)द्व्यसनं न जानासि किमिति
काकुः, जानास्येव । यस्मान्मदर्थं मदपरणसूचनप्रयोजनमुद्दिश्य मृगपक्षिणः
काकुत्स्थं त्वामभिधावन्ति । नूनं सम्प्रति मद्व्यसनसूचकाः मृगपक्षिणः
काकुत्स्थं त्वामभिधावन्ति । तेन निमित्तेन मद्व्यसनं जानास्येवेत्यर्थः  ॥ 
३।५२।५  ॥   

  

अयं हि पापचारेण मां त्रातुमभिसङ्गतः ।  

शेते विनिहतो भूमौ ममाभाग्याद्विहङ्गमः  ॥  ३।५२।६  ॥   

व्यसनमेवाह अयं हीति । अयं विहङ्गमः पापचारेण रावणेन विनिहतः शेते  ॥ 
३।५२।६  ॥   

  

त्राहि मामद्य काकुत्स्थ लक्ष्मणेति वराङ्गना ।  

सुसन्त्रस्ता समाक्रन्दच्छृण्वतां तु यथान्तिके  ॥  ३।५२।७  ॥   

शृण्वतामन्तिके यथा शृण्वतां समीप इव, दूरस्थितं रामं लक्ष्मणं च रामेति
लक्ष्मणेति च सम्बोध्य आक्रन्दत्  ॥  ३।५२।७  ॥   

  

तां क्लिष्टमाल्याभरणां विलपन्तीमनाथवत् ।  

अभ्यधावत वैदेहीं रावणो राक्षसाधिपः  ॥  ३।५२।८  ॥   

क्लिष्टमाल्याभरणाम् मृदितमाल्याभरणाम् । क्षणं विश्रान्तः अभ्यधावत
अभ्यधावत्  ॥  ३।५२।८  ॥   

  

तां लतामिव वेष्टन्तीमालिङ्गन्तीं महाद्रुमान् ।  

मुञ्च मुञ्चेति बहुशः प्रवदन् राक्षसाधिपः  ॥  ३।५२।९  ॥   

क्रोशन्तीं राम रामेति रामेण रहितां वने ।  

जीवितान्ताय केशेषु जग्राहान्तकसन्निभः  ॥  ३।५२।१०  ॥   

तामित्यादि द्वावेकान्वयौ । लतमिव भूतले वेष्टन्तीं वेष्टमानाम्  ॥ 
३।५२।९,१०  ॥   

  

प्रधर्षितायां सीतायां बभूव सचराचरम् ।  

जगत्सर्वममर्यादं तमसा ऽन्धेन संवृतम्  ॥  ३।५२।११  ॥   

प्रधर्षितायामिति । अमर्यादं भिन्नसत्त्वप्रकृतिकम् । अन्धेन गाढेन तमसा
अज्ञानान्धकारेण । तदा जगत्सर्वं संवृतं विमूढं चासीदित्यर्थः  ॥  ३।५२।११
 ॥   

  

न वाति मारुतस्तत्र निष्प्रभोभूद्दिवाकरः  ॥  ३।५२।१२  ॥   

न वातीत्यर्धमेकं वाक्यम्  ॥  ३।५२।१२  ॥   

  

दष्ट्वा सीतां परामृष्टां दीनां दिव्येन चक्षुषा ।  

कृतं कार्यमिति श्रीमान् व्याजहार पितामहः  ॥  ३।५२।१३  ॥   

दृष्ट्वेति । परामृष्टाम् अपहृताम् । दिव्येन चक्षुषा ज्ञानेन । दृष्ट्वा
ज्ञात्वा । कार्यं बालकाण्डे विष्णुना प्रतिज्ञातं कृतमिति व्याजहार ।
प्रीत्यतिशयेन पुरुषान्तरासन्निधाने ऽप्युदाहरत्  ॥  ३।५२।१३  ॥   

  

प्रहृष्टा व्यथिताश्चासन् सर्वे ते परमर्षयः ।  

दृषट्वा सीतां परामृष्टां दण्डकारण्यवासिनः ।  

रावणस्य विनाशं च प्राप्तं बुध्वा यदृच्छया  ॥  ३।५२।१४  ॥   

प्रहृष्टा इति । रावणवधस्य सिद्धप्रायत्वेन हर्षः, तादात्विकसीतादशावलोकनेन
व्यथा । सीतां परामृष्टां दृष्ट्वा यदृच्छया दैवगत्या रावणस्य प्राप्तं
सन्निहितं विनाशं च बुद्ध्वा व्यथिताः प्रहृष्टाश्चासन्नित्यन्वयः  ॥ 
३।५२।१४  ॥   

  

स तु तां रामरामेति रुदन्तीं लक्ष्मणेति च ।  

जगामादाय चाकाशं रावणो राक्षसेश्वरः  ॥  ३।५२।१५  ॥   

स त्विति । तुशब्देन ऋष्यादिभ्यो व्यावृत्तिः  ॥  ३।५२।१५  ॥   

  

तप्ताभरणवर्णाङ्गी पीतकौशेयवासिनी ।  

रराज राजपुत्री तु विद्युत्सौदामिनी यथा  ॥  ३।५२।१६  ॥   

तप्ताभरणं तप्तं काञ्चनाभरणम्, तत्तुल्यवर्णाङ्गी । विद्युत् विशेषेण
द्योतमाना सौदामिनी तडित् । अनेन तडिद्यथा मेघे क्षणं तिष्ठति तथा रावणे
सीतेति सूचितम्  ॥  ३।५२।१६  ॥   

  

उद्धूतेन च वस्त्रेण तस्याः पीतेन रावणः ।  

अधिकं प्रतिबभ्राज गिरिर्दीप्त इवाग्नीना  ॥  ३।५२।१७  ॥   

उद्धूतेति अत्रापि सीताग्रहणेन रावणस्य सन्तापो भविष्यतीत्यलङ्कारेण
वस्तुध्वनिः  ॥  ३।५२।१७  ॥   

  

तस्याः परमकल्याण्यास्ताम्राणि सुरभीणि च ।  

पद्मपत्त्राणि वैदेह्या अभ्यकीर्यन्त रावणम्  ॥  ३।५२।१८  ॥   

तस्या इति । रावणमभ्यकीर्यन्त रावणाङ्के पतितानीत्यर्थः । अत्र
रावणैश्वर्यं क्षणाद्विशीर्णं भविष्यतीति वस्तुना वस्तुध्वनिः  ॥  ३।५२।१८
 ॥   

  

तस्याः कौशेयमुद्धूतमाकाशे कनकप्रभम् ।  

बभौ चादित्यरागेण ताम्रमभ्रमिवातपे  ॥  ३।५२।१९  ॥   

तस्या इति । आतपे मध्याह्ने । आदित्यरागेण ताम्रम् अरुणमभ्रमिव बभौ । अनेन
रावणविनाशपिशुनोत्पातः सूचितः  ॥  ३।५२।१९  ॥   

  

तस्यास्तत्सुनसं वक्रमाकाशे रावणाङ्कगम् ।  

न रराज विना रामं विनालमिव पङ्कजम्  ॥  ३।५२।२०  ॥   

तस्यास्तदिति । "उपसर्गाच्च" इति नासिकाशब्दान्ताद्बहुव्रीहेरच् समासान्तः
। नासिकाशब्दस्य नसादेशश्च । अत्र सीताया मुखविवर्णत्वोक्त्या खेदातिशय
उच्यते  ॥  ३।५२।२०  ॥   

  

बभूव जलदं नीलं भित्त्वा चन्द्र इवोदितः ।  

सिललाटं सुकेशान्तं पद्मगर्भाभमव्रणम्  ॥  ३।५२।२१  ॥   

अथ त्वरितगमनमाह बभूवेति । अत्र मुखमिति शेषः । जलदं भित्त्वा उदितः
प्रकाशमानश्चन्द्र इव मेघरन्ध्रे भासमान इत्यर्थः । अत्र
प्रतिचन्द्रदर्शनरूपोत्पातः सूच्यते । पद्मगर्भाभं विकसितपद्माभमित्यर्थः ।
अव्रणं निर्दोषम्  ॥  ३।५२।२१  ॥   

  

शुक्लैः सुविमलैर्दन्तैः प्रभावद्भिरलङ्कृतम् ।  

तस्यास्तद्विमलं वक्रमाकाशे रावणाङ्कगम्  ॥  ३।५२।२२  ॥   

शुक्लैरिति । न शुशुभ इति वक्ष्यमाणमनुषज्यते । रावणाङ्कगं सन्न शुशुभे ।
अननुरूपत्वादिति भावः  ॥  ३।५२।२२  ॥   

  

रुदितं व्यपमृष्टास्त्रं चन्द्रवत्प्रियदर्शनम् ।  

सुनासं चारुताम्रोष्ठमाकाशे हाटकप्रभम्  ॥  ३।५२।२३  ॥   

रुदितमिति । रुदितं रोदनवत् अत एव व्यपमृष्टास्त्रम् अनिवृत्ताश्रुकम् ।
हाटकप्रभं हिरण्यप्रभम् । "हिरण्यं हेम हाटकम्" इत्यमरः । पूर्वं मनोज्ञं
मुखम् इदानीं रुदितादिमत्त्वान्न शुशुभ इति भावः  ॥  ३।५२।२३  ॥   

  

राक्षसेन समाधूतं तस्यास्तद्वदनं शुभम् ।  

शुशुभे न विना रामं दिवा चन्द्र इवोदितः  ॥  ३।५२।२४  ॥   

राक्षसेन निमित्तेन समाधूतं भयकम्पितम्  ॥  ३।५२।२४  ॥   

  

सा हेमवर्णा नीलाङ्गं मैथिली राक्षसाधिपम् ।  

शुशुभे काञ्चनी काञ्ची नीलं मणिमिवाश्रिता  ॥  ३।५२।२५  ॥   

सेति । राक्षसाधिपमाश्रिता सा सीता नीलं मणिमाश्रिता काञ्चनी काञ्चनमयी
काञ्ची मेखलेव शुशुभे, रजतमेव नीलरत्नस्य परभागकरमिति प्रसिद्धिः । तेन
काञ्चनस्य नीलमणिशेभातिरस्कारत्वात् शुशुभ इति व्यतिरेकोक्त्या न शुशुभे
इत्यर्थः । नेत्यनुषङ्गो वा  ॥  ३।५२।२५  ॥   

  

सा पद्मगौरी हेमाभा रावणं जनकात्मजा ।  

विद्युद्घनमिवाविश्य शुशुभे तप्तभूषणा  ॥  ३।५२।२६  ॥   

पद्मगौरी पद्मवत्पीतवर्णा, अनेन सुकुमारवर्णतोक्ता । हेमाभेत्यनेन
स्थिरवर्णतोक्ता । तप्तभूषणा तपनीयभूषणा । विद्युदिव सीता तस्मिन् क्षणं
स्थितापि सौहृदं नाकाङ्क्षतेत्यर्थः  ॥  ३।५२।२६  ॥   

  

तरुप्रवालरक्ता सा नीलाङ्गं राक्षसेश्वरम् ।  

प्राशोभयत वैदेही गजं कक्ष्येव काञ्चनी  ॥  ३।५२।२७  ॥   

तरुविशेषप्रवालवत् रक्ता पीतवर्णा । "तेन रक्तं रागात्" इत्यत्र रागशब्दो
हि वर्णमात्रे प्रयुक्तः । कक्ष्या इभबन्धनी । यथा कक्ष्या गजगता गजं
यन्तुर्निग्राह्यं करोति तथेयं रावणं प्राप्य रामनिग्राह्यमकरोदिति भावः  ॥ 
३।५२।२७  ॥   

  

तस्या भूषणघोषेण वैदेह्या राक्षसाधिपः ।  

बभौ सचपलो नीलः सघोष इव तोयदः  ॥  ३।५२।२८  ॥   

सचपलः सविद्युत् । यथा सगर्जितो मेघ आशु निस्सारो भविष्यति तथेति भावः  ॥ 
३।५२।२८  ॥   

  

उत्तमाङ्गाच्च्युता तस्याः पुष्पवृष्टिः समन्ततः ।  

सीताया ह्रियमाणायाः पपात धरणीतले  ॥  ३।५२।२९  ॥   

उत्तमेति । उत्तमाङ्गाच्छिरसः  ॥  ३।५२।२९  ॥   

  

सा तु रावणवेगेन पुष्पवृष्टिः समन्ततः ।  

समाधूता दशग्रीवं पुनरेवाभ्यवर्तत  ॥  ३।५२।३०  ॥   

सा त्विति । सा पुष्पवृष्टिः । रावणवेगेन रावणवेगजनितवातेन । समाधूता
पुनर्दशग्रीवमेव अभ्यवर्तत अभितः प्रावर्तिष्ट । अनेन रावणस्य
त्वरितगमनमुक्तम्  ॥  ३।५२।३०  ॥   

  

अभ्यवर्तत पुष्पाणां धारा वैश्रवणानुजम् ।  

नक्षत्रमाला विमला मेरुं नगमिवोमन्नम्  ॥  ३।५२।३१  ॥   

उक्तां पुष्पवृष्टिं वर्णयित अभ्यवर्ततेति । धारा पङ्क्तिः  ॥  ३।५२।३१  ॥   

  

चरणान्नूपुरं भ्रष्टं वैदेह्या रत्नभूषितम् ।  

विद्युन्मण्डलसङ्काशं पपात मधुरस्वनम्  ॥  ३।५२।३२  ॥   

चरणादिति वामचरणादित्यर्थः । भ्रष्टं शिथिलं पपात  ॥  ३।५२।३२  ॥   

  

तां महोल्कामिवाकाशे दीप्यमानां स्वतेजसा ।  

जहाराकाशमाविश्य सीतां वैश्रवणानुजः  ॥  ३।५२।३३  ॥   

तामिति । उत्पातसूचिका तारा महोल्का  ॥  ३।५२।३३  ॥   

  

तस्यास्तान्यग्निवर्णानि भूषणानि महीतले ।  

सघोषाण्यवकीर्यन्त क्षीणास्तारा इवाम्बरात्  ॥  ३।५२।३४  ॥   

भूषणानि उपात्तनूपुरादिभिन्नानि  ॥  ३।५२।३४  ॥   

  

तस्याः स्तनान्तराद् भ्रष्टो हारस्ताराधिपद्युतिः ।  

वैहेह्या निपतन् भाति गङ्गेव गगनाच्च्युता  ॥  ३।५२।३५  ॥   

भाति भाति स्म  ॥  ३।५२।३५  ॥   

  

उत्पन्नवाताभिहता नानाद्विजगणायुताः ।  

मा भैरिति विधूताग्रा व्याजह्रुरिव पादपाः  ॥  ३।५२।३६  ॥   

उत्पन्नेति । रावणवेगोत्पन्नेत्यर्थः । वातकम्पिताग्रत्वात्
पक्षिगणरववत्त्वाच्च विधूताग्राः आश्वासनाय चलितशिरसः सन्तः मा भैरिति
व्याजह्रुरिव  ॥  ३।५२।३६  ॥   

  

नलिन्यो ध्वस्तकमलास्त्रस्तमीनजलेचराः ।  

सखीमिव गतोच्छ्वासामन्वशोचन्त मैथिलीम्  ॥  ३।५२।३७  ॥   

गतोच्छ्वासां गतप्राणाम्, मूर्च्छितामिति यावत् । तादृशीं सखीमिव
मैथीलीमुद्दिश्य । अशोचन्त अशोचन् । ध्वस्तकमलाः कान्तिहीना इत्यर्थः ।
त्रस्ताः भीताः मीनाः मस्त्याः जलेचराः नक्रादयश्च यासु ताः ।
त्रस्तेत्यादिना आकुलनेत्रत्वादिकमुच्यते  ॥  ३।५२।३७  ॥   

  

समन्तादभिसम्पत्य सिंहव्याघ्रमृगद्विजाः ।  

अन्वधावंस्तदा रोषोत्सीतां छायनुगामिनः  ॥  ३।५२।३८  ॥   

समन्तादिति । तदा व्याघ्रादयः समन्तान्नानादेशात् । अभिसम्पत्य आगत्य ।
रावणे रोषाच्छायानुसारिणः सन्तो ऽन्वधावन्  ॥  ३।५२।३८  ॥   

  

जलप्रपातास्रमुखाः शृङ्गैरुच्छ्रितबाहवः ।  

सीतायां ह्रियमाणायां विक्रोशन्तीव पर्वताः  ॥  ३।५२।३९  ॥   

जलप्रपातरूपाण्यस्राणि मुखे येषां ते । उच्छ्रितबाहवः उन्नतबाहवः ।
विक्रोशन्तीव व्याक्रोशन्निव  ॥  ३।५२।३९  ॥   

  

ह्रियमाणां तु वैदेहीं दृष्ट्वा दीनो दिवाकरः ।  

प्रतिध्वस्तप्रभः श्रीमानासीत् पाण्डरमण्डलः  ॥  ३।५२।४०  ॥   

श्रीमान् प्राप्तविषयशोक एव श्रीः  ॥  ३।५२।४०  ॥   

  

नास्ति धर्मः कुतः सत्यं नार्जवं नानृशंसता ।  

यत्र रामस्य वैदेहीं भार्यां हरति रावणः ।  

इति सर्वाणि भूतानि गणशः पर्यदेवयन्  ॥  ३।५२।४१  ॥   

नास्तीति सार्धश्लोक एकान्वयः । अनृशंसता दया । यत्र यस्मात् । गणशः सङ्घशः
। पर्यदेवयन् व्यलपन्  ॥  ३।५२।४१  ॥   

  

वित्रस्तका दीनमुखा रुरुदुर्मृगपोतकाः ।  

उद्वीक्ष्योद्वीक्ष्य नयनैरास्रपाताविलेक्षणाः  ॥  ३।५२।४२  ॥   

वित्रस्तका इति स्वार्थे कः । मृगपोतकाः मृगशावाः । आविलं कलुषम्  ॥ 
३।५२।४२  ॥   

  

सुप्रवेपितगात्राश्च बभूवुर्वनदेवताः ।  

विक्रोशन्तीं दृढं सीतां दृष्ट्वा दुःखं तथा गताम्  ॥  ३।५२।४३  ॥   

तां तु लक्ष्मण रामेति क्रोशन्तीं मधुरस्वरम् ।  

अवेक्षमाणां बहुशो वैदेहीं धरणीतलम्  ॥  ३।५२।४४  ॥   

सुप्रवेपितेत्यादिश्लोकद्वयमेकान्वयम् । तथा वाचामगोचरं दुःखम् । धरणीतलं
बहुशो ऽवेक्षमाणां रामलक्ष्मणप्रत्याशयेति भावः  ॥  ३।५२।४३,४४  ॥   

  

स तामाकुलकेशान्तां विप्रमृष्टविशेषकाम् ।  

जहारात्मविनाशाय दशग्रीवो मनस्विनीम्  ॥  ३।५२।४५  ॥   

स इति । विप्रमृष्टं विलुलितं विशेषकं तिलकं यस्यास्ताम् ।
"तमालपत्त्रतिलकचित्रकाणि विशेषकम् ।" इत्यमरः । मनस्विनीं दृढमनस्काम्,
पतिव्रतामित्यर्थः  ॥  ३।५२।४५  ॥   

  

ततस्तु सा चारुदती शुचिस्मिता विनाकृता बन्धुजनेन मैथिली ।  

अपश्यती राघवलक्ष्मणावुभौ विवर्णवक्त्रा भयभारपीडिता  ॥  ३।५२।४६  ॥   

तत इति । शुचिस्मितेति भूतपूर्वाभिप्रायेण स्वाभाविकहसितत्वाद्वा ।
विवर्णवक्त्रा बभूवेति शेषः  ॥  ३।५२।४६  ॥   

  

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे द्विपञ्चाशः
सर्गः  ॥  ५२  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने द्विपञ्चाशः सर्गः  ॥  ५२  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/04-sItApaharaNam/052_sItAvilApaH.md">
<details><summary><h3>शिरोमणी ...{Loading}...</h3></summary>



जटायुनिपातानन्तरकालिकं सीतावृत्तान्तरमाह--सेत्यादिभिः । ताराधिपमुखी
चन्द्रवदना सा सीता रावणेन निहितं गृध्रराजं तं जटायुषं निरीक्ष्य
सुदुःखिता सती विललाप  ॥  ३।५२।१  ॥   

  

विलापाकारमाह--निमित्तमित्यादिभिः । नराणां सुखदुःखेषु प्राप्स्यमाणेष्विति
शेषः निमित्तं सुखदुःखसूचकदक्षिणवामनेत्रस्फुरणादिलक्षणम् आदर्शादौ
स्वशिरसो ऽदर्शनं स्वप्नम् कृष्णदन्तादिविशिष्टकृष्णपुरुषदर्शनादि
शकुनिदर्शनं पक्ष्यादीनां वामदक्षिणमार्गेण गमनविशेषानुभवः स्वरदर्शनं
तेषां शब्दानुभवः परिदृश्यते भवति एतेन निमित्तादयो ऽवश्यं भवद्भिर्दृष्टा
भवेयुरिति सूचितम् ऽलक्षणज्ञानम्ऽ इति पाठान्तरम्  ॥  ३।५२।२  ॥   

  

नेति । हे राम हे काकुत्स्थ मदर्थं मद्व्यसनसूचनार्थं मृगपक्षिणो धावन्ति
अतो ऽपि आत्मनः स्वस्य प्राप्तं महद्व्यसनं न जानासि निमित्तदर्शनादिना
निश्चिनोषि नूनं किं कारणमत्र ।  

एकं नूनमित्यतो ऽपीत्यर्थे ऽकाकुत्स्थम्ऽ इति भूषणपाठः  ॥  ३।५२।३  ॥   

  

ननु त्वद्रक्षणार्थं जटायुर्नियोजितः इति कथं त्वां व्यसनं प्राप्तमित्यत
आह--अयमिति । मां त्रातुं पापाचारेण रावणेन सह सङ्गतः युद्धार्थं प्राप्तः
अयं विहङ्गमः ममाभाग्यात् विनिहतः सन् भूमौ शेते  ॥  ३।५२।४  ॥   

  

त्राहीति । सुसंत्रस्ता वराङ्गना सीता अन्तिके समीपे देवादीनां श्रृण्वतां
सतां हे काकुत्स्थ अद्य मां यथा यथावत् त्राहि इति समाक्रन्दत्  ॥  ३।५२।५
 ॥   

  

तामिति । क्लिष्टानि विबाधितानि माल्याभरणानि यस्याः सा ताम् अत एव अनाथवत्
विलपन्तीं वैदेहीं रावणो ऽभ्यधावत  ॥  ३।५२।६  ॥   

  

तामिति । महाद्रुमान् आलिङ्गन्तीम् अत एव लतामिव वेष्टन्तीं तां सीतां
मुञ्चमुञ्चेति वदन्निति शेषः राक्षसाधिपः प्राप सीतासमीपमगच्छत्  ॥  ३।५२।७
 ॥   

  

क्रोशन्तीमिति । रामेण रहिताम् अत एव रामरामेति क्रोशन्तीं सीताम्
अन्तकसन्निभो रावणः जीवितान्ताय स्वजीवनविध्वंसाय केशेषु जग्राह  ॥  ३।५२।८
 ॥   

  

प्रधर्षितायामिति । वैदेह्यां प्रधर्षितायाम् रावणेन पराभूतायामिव सचराचरं
सर्वं जगत् अन्धेन गाढेन तमसा अन्धकारेण संवृतम् आच्छादितम् एतेन
सूर्यचन्द्रमसास्तारागणादीनां च तेजोरहितत्वं सूचितम् तेन सर्वेषां
शोकातिशयः सूचितः तेन रावणविध्वंसो न भविष्यतीति शोके हेतुर्व्यञ्जितः तेन
रावणस्य बलातिशयो व्यक्तः अत एव अमर्यादम् अत्याश्चर्यदर्शनेन
स्वस्वस्वभावरहितं बभूव प्रधर्षिताशब्दः
आचारक्विबन्तप्रकृतिककर्तृक्विबन्तः  ॥  ३।५२।९  ॥   

  

तदेव स्पष्टयन्नाह--नेति । तत्र तस्मिन्समये मारुतो वायुर्न वाति दिवाकरः
सूर्यः निष्प्रभो ऽभूत् । अर्धं पृथक्--दृष्ट्वेति । देवो देवदेवः पितामहो
ब्रह्मा दिव्येन चक्षुषा सीतां परामृष्टां शत्र्वपहृतां दृष्ट्वा कार्यं
राक्षसध्वंसरूपदेवकृत्यं कृतं रामेण सम्पादितमिति व्याजहार कथयामास  ॥ 
३।५२।१०  ॥   

  

प्रहृष्टा इति । दण्डकारण्यवासिनः सर्वे ते परमर्षयः सीतां परामृष्टां
शत्र्वपहृतां दृष्ट्वा रावणस्य विनाशं बुद्धा निश्चित्य प्रहृष्टाः
अतिहर्षं प्राप्ताः व्यथिताः सीताक्लेशदर्शनेन प्राप्तदुःखाश्चासन्  ॥ 
३।५२।१११२  ॥   

  

स इति । स रावणस्तु राम रामेति लक्ष्मणेति च रुदन्तीं तां सीताम् आदाय
आकाशं जगाम  ॥  ३।५२।१३  ॥   

  

तप्तेति । तप्ताभरणवर्णाङ्गी तप्तं प्रतप्तं यदाभरणम् जाम्बूनदभूषणं तस्य
वर्णसदृशवर्णविशिष्टमङ्गं यस्याः सा पीतकौशेयवासिनी राजपुत्री सीता
सौदामिनी सुदामापर्वतविशेषोद्भवा विद्युदिव रराज शुशुभे एतेन रावणे
दुष्टभावाभावः सूचितः  ॥  ३।५२।१४  ॥   

  

उद्धूतेनेति । उद्धूतेन वातप्रचलितेन पातेन तस्याः सीतायाः वस्त्रेण
अग्निना दीप्तो गिरिरिव रावणो ऽधिकं परिबभ्राज  ॥  ३।५२।१५  ॥   

  

तस्या इति । परमकल्याण्यास्तस्याः सीतायाः सुरभीणि शोभनगन्धविशिष्टानि
ताम्राणि अरुणानि पद्मपत्राणि रावणमभ्यकीर्यन्त  ॥  ३।५२।१६  ॥   

  

तस्या इति । आकाशे उद्धूतं कनकप्रभं तस्याः कौशेयम् आतपे ईषत्तपे
संध्याकाले इत्यर्थः, आदित्यरागेण ताम्रमरुणमभ्रमिव बभौ  ॥  ३।५२।१७  ॥   

  

तस्या इति । रावणाङ्कगं विमलं तस्याः वक्रं रामं विना विनालं नालरहितं
पङ्कजमिव न रराज  ॥  ३।५२।१८  ॥   

  

बभूवेति । सुललाटं शोभनलाटविशिष्टं पद्मगर्भाभं पद्मगर्भसदृशम् अव्रणं
विस्फोटकादिहेतुकव्रणरहितं शुक्लैः श्वेतैः सुविमलैः स्वच्छैः प्रभावद्भिः
प्रभाविशिष्टैः दन्तैरलङ्कृतं सुनयनं शोभननेत्रविशिष्टं रावणाङ्कगं
सुकेशान्तं शोभनकेशपर्यन्तं तस्याः वक्रं मुखं नीलं जलदं मेघं भित्त्वोदितः
चन्द्र इव बभूव । श्लोकद्वयमेकान्वयि  ॥  ३।५२।१९२०  ॥   

  

रुदितमिति । रुदितं रोदनसूचकाकृतिविशिष्टं किं च रुदो रोदनं जातमस्येति तत्
अत एव व्यपमृष्टास्रं प्रमृष्टाश्रु चन्द्रवत्प्रियदर्शनं सुनासं
शोभननासाविशिष्टं चारु रमणीयं ताम्रोष्ठम् अरुणौष्ठविशिष्टं हाटकप्रभं
सुवर्णप्रभासदृशप्रभाविशिष्टं राक्षसेन्द्रसमाधूतं राक्षसेन्द्रात्
हेतुभूतात् प्राप्तकम्पं तस्याः सीतायास्तत् शुभं वदनं दिवा उदितः चन्द्र
इव रामं विना न शुशुभे । श्लोकद्वयमेकान्वयि  ॥  ३।५२।२१२२  ॥   

  

सेति । हेमवर्णा मैथिली राक्षसाधिपमाश्रिता सा सीता काञ्चनी स्वर्णमयी नीलं
गजमाश्रिता काञ्ची मेखलेव शुशुभे ऽमणिं नीलमिवऽ इति भूषणपाठः  ॥  ३।५२।२३
 ॥   

  

सेति । पद्मपीता पद्मकेशरवद्गौरदेहा अत एव हेमाभा प्रतप्तस्वर्णसदृशी
तप्तभूषणा प्रतप्तचामीकरमयभूषणविशिष्टा जनकात्मजा सा सीता विद्युद्धनमिव
रावणमाविश्य तदुपरि स्थित्वा शुशुभे ऽपद्मगारीऽ इति तीर्थपाठः  ॥  ३।५२।२४
 ॥   

  

तस्या इति । वैदेह्याः तस्याः सीतायाः भूषणघोषेण राक्षसेश्वरो रावणः विमलः
स्वच्छः नीलः नीलवर्णः सघोषो घोषसहितः तोयदो मेघ इव बभूव  ॥  ३।५२।२५  ॥   

  

उत्तमाङ्गेति । ह्रियमाणायाः तस्याः वैदेह्याः उत्तमाङ्गच्युता शिरसो
विभक्ता पुष्पवृष्टिः समन्ततो धरणीतले पपात  ॥  ३।५२।२६  ॥   

  

सा त्विति । सा सीतोत्तमाङ्गच्युता पुष्पवृष्टिस्तु रावणवेगेन समन्ततः
समाधूता सती पुनर्दशग्रीवं रावणमेव अभ्यवर्तत तद्देहसंलग्ना ऽभवत्  ॥ 
३।५२।२७  ॥   

  

तदेव भङ्ग्यन्तरेणाह--अभ्यवर्ततेति । पुष्पाणां सीतोत्तमाङ्गच्युतसुमनसां
धारा वैश्रवणानुजं रावणं विमला नक्षत्रमाला नगोत्तमं मेरुमिव अभ्यवर्तत  ॥ 
३।५२।२८  ॥   

  

चरणादिति । रत्नभूषितम् अनेकविधरत्नसंयुक्तम् अत एव विद्युन्मण्डलसंकाशं
वैदेह्याश्चरणाद्भ्रष्टं स्रस्तं नूपुरं धरणीतले पपात । भ्रष्टमित्यनेन
नूपुरस्य चैतन्यं ध्वनितं तेन कश्चिन्मां संगृह्य राघवाय दर्शयेत् अत एव
राघवो ऽपहरणदिशं विजानीयादिति हेतुः सूचितः  ॥  ३।५२।२९  ॥   

  

तर्विति । तरुप्रवालरक्ता तरुविशेषनवोद्भूतपल्लवारुण्यसदृशारुण्यविशिष्टा
वैदेही सा सीता नीलाङ्गं राक्षसेश्वरं रावणं काञ्चनी स्वर्णमयी कक्ष्या
गजाच्छादनी गजमिव प्राशोभयत  ॥  ३।५२।३०  ॥   

  

तामिति । आकाशे महोल्कामिव स्वतेजसा दीप्यमानां सीतां वैश्रवणानुजो रावणः
आकाशमाविश्य जहार  ॥  ३।५२।३१  ॥   

  

तस्या इति । अग्निवर्णानि सघोषाणि घोषविशिष्टानि तस्याः सीताया तानि
प्रसिद्धानि  

भूषणानि अम्बरात् क्षीणास्तारा इव अवकीर्यन्त  ॥  ३।५२।३२  ॥   

  

तस्या इति । वैदेह्याः तस्याः सीतायाः स्तनान्तरात् भ्रष्टः स्खलितः
ताराधिपद्युतिः चन्द्रद्युतिसदृशद्युतिमान् हारः भूमौ निपतन्सन् गगनच्युता
गङ्गेव भाति अभात्  ॥  ३।५२।३३  ॥   

  

उत्पातेति । उत्पातवाताभिहता उत्पातवातैः प्रचलिताः अत एव धूताग्रा
नानाद्विजगणायुताः अनेकविधपक्षिभिः सेविताः पादपास्त्वं मा भैषीरिति
व्याजह्रुः सीतां प्रत्यूचुरिव  ॥  ३।५२।३४  ॥   

  

नलिन्य इति । ध्वस्तानि कमलानियासां ताः स्त्रस्ता भीताः मीनाः जलेचराः
तदितरजलौकसश्च यासु ताः नलिन्यः गतोत्साहां मैथिली सखीमिव शोचन्ति स्मेव
ऽगतोच्छ्वासांऽ इति तीर्थपाठः, मूर्च्छितामिति तद्व्याख्या ऽगतोच्छ्वासाऽ
इतिपाठे रावणत्रासात् शुष्कजलतया गतप्राणा इत्यर्थः इति भट्टाः  ॥  ३।५२।३५
 ॥   

  

समन्तादिति । तदा सीताया हरणसमये रोषात् रावणविषयककोपात् सिंहादयः
अभिसंपत्य संप्राप्य सीताच्छायानुगामिनः सन्तः अन्वधावन्  ॥  ३।५२।३६  ॥   

  

जलेति । सीतायां ह्रियमाणायां सत्यां जलप्रवाहास्रमुखाः जलप्रवाहो
ऽस्रमश्रु इव तद्युक्तं मुखं येषां ते पर्वताः श्रृङ्गै श्रृङ्गरूपैः
उच्छ्रितबाहुभिः विक्रोशन्तीव  ॥  ३।५२।३७  ॥   

  

ह्रियमाणामिति । वैदेहीं ह्रियमाणां दृष्ट्वा श्रीमान् दिवाकरः दीनः अत एव
प्रविध्वस्तप्रभः अत एव पाण्डुरमण्डल आसीत्  ॥  ३।५२।३८  ॥   

  

नन्वेवमधर्मो रावणेन कथं कृत इत्यत आह--नास्तीति । यत्र यस्मिन् रक्षसशरीरे
स्थितो रावणः सीतां हरति तस्मिन् राक्षसशरीरे धर्मो नास्ति सत्यं कुतः
आर्तवन्नम्रता नास्ति कुतो ऽनृशंसता  ॥  ३।५२।३९  ॥   

  

इतीति । इति उक्तप्रकारेण सर्वाणि भूतानि वनदेवतादयः पर्यदेवयन् अत एव
वित्रस्ताः रावणान्याय्यकरणाद्भीता अत एव दीनमुखाः मृगपोतका मृगबालाः
रुरुदुः  ॥  ३।५२।४०  ॥   

  

उद्वीक्ष्येति । विक्रोशन्तीं राममाह्वयन्तीं तथा तेन प्रकारेण दुःखं गतां
प्राप्तां वैदेहीं दृष्ट्वा अत एव नयनैः उद्वीक्ष्योद्वीक्ष्य भयादिव
रावणभीतेरेव सुप्रवेपितगात्राः वनदेवता बभूवुः । सार्धश्लोक एकान्वयी  ॥ 
३।५२।४१  ॥   

  

तामिति । लक्ष्मण रामेति विक्रोशन्तीं मधुरस्वरां
स्वाभाविकमधुरस्वरविशिष्टां धरणीतलं बहुशो वारंवारम् अवेक्षमाणाम् आकुलो
व्याकुलः केशान्तो यस्यास्तां विप्रमृष्टविशेषकां विप्रमृष्टः विलुलितो
विशेषकस्तिलको यस्यास्तां ताममृतस्वरूपां मनस्विनीं वैदेहीं तां सीताम्
आत्मविनाशाय दशग्रीवो जहार । अर्धचतुष्टयमेकान्वयि  ॥  ३।५२।४२४३  ॥   

  

तत इति । चारुदती शोभनदन्तविशिष्टा शुचिस्मिता मैथिली ततो ऽपहरणात् हेतोः
बन्धुजनेन रामलक्ष्मणाभ्यां विना रहिता कृता अत एव रामलक्ष्मणौ अपश्यती
अपश्यन्ती सती भयभारपीडिता अत एव विवर्णवक्रा अभवदिति शेषः  ॥  ३।५२।४४  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे
द्विपञ्चाशः सर्गः  ॥  ३।५२  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/04-sItApaharaNam/052_sItAvilApaH.md">
<details><summary><h3>तिलकम् ...{Loading}...</h3></summary>



सा त्विति  ॥  ३।५२।१  ॥   

  

नराणां सुखदुःखेषु निमित्तं सूचनं वामदक्षिणाङ्गस्पन्दनादिरूपं लक्षणं
चिह्नम् । तथा जलादर्शादावात्मनो ऽशिरसो दर्शनं च लक्षणम् । स्वप्नम्
ऽस्वप्ने यः पुरुषं कृष्णं कृष्णदन्तं प्रपश्यति । स एनं हन्तिऽ इत्यादि
स्वप्नाध्यायोपदिष्टम् । तता शकुनीनां वामदक्षिणगमनविशेषदर्शनम् । तथा
तेषां स्वराणां दर्शनमनुभवः । एतत्सर्वं यथायोगं परिदृश्यते सर्वेण ।
ऽलक्षणज्ञानम्ऽ इति पाठे ऽङ्गस्फुरणादिज्ञानमित्यर्थः । शकुनिग्रहणं
मृगाद्युपलक्षणम्  ॥  ३।५२।२  ॥   

  

किं ततस्तत्राहन नूनमिति । मदर्थं मदपहारसूचनप्रयोजनमुद्दिश्य मृगपक्षिणो
ऽशुभसूचनमार्गेण धावन्ति । त्वं तु तैः सूचितमपि स्वस्य महद्व्यसनं न
जानासि नूनम् । जानीथाश्चेन्नोपेक्षेथा इति तात्पर्यमिति लोकाभिनयेन
रामोपालम्भः  ॥  ३।५२।३,४  ॥   

  

यथान्तिके निकटस्थितानां शृण्वता श्रवणं भवेत्तथा समाक्रन्दत् न तृच्चैः
शीघ्रं रामागमनं मा भूदिति तात्पर्येण  ॥  ३।५२।५  ॥   

  

क्लिष्टानि परिमृदितानि माल्याभरणानि यस्यास्ताम्  ॥  ३।५२।६  ॥   

  

वेष्टन्तीं लतामिव वृक्षानालिङ्गन्तीम् । मासुञ्च मुञ्चेति बहुशो
वृक्षान्वदन्तीमिति शेषः, मोचय मोचयेत्यर्थो वा । प्राप इतस्ततो धावन्तीं
समीपगत आसीत्  ॥  ३।५२।७  ॥   

  

जीवितान्ताय अनेन परस्त्रीकेशस्पर्शो यस्यकस्यापि जीवितापहारीति बोधितम्  ॥ 
३।५२।८  ॥   

  

अमर्यादं त्यक्तस्वस्वप्रकृतिकम् जलमुष्णमग्निः शीत इत्येवमादि । अन्धेन
तमसा बाह्येनाभ्यन्तरेण च  ॥  ३।५२।९  ॥   

  

मर्यादात्यागमेवाहन वातीति । देवो ब्रह्मापि ब्रह्मलोकस्थ एव दिव्येन
चक्षूषा सीतां परामृष्टां रक्षसा केशेषु गृहीतां दृष्ट्वा  ॥  ३।५२।१०  ॥   

  

श्रीमान्निस्तुलसकलैश्वर्यवान्पितामहः कृतं यदर्थमवतीर्णो देवानां
तत्कार्यं कृतं सिद्धमित्यब्रवीत्  ॥  ३।५२।११  ॥   

  

प्रहर्षव्यथयार्हेतुमाहदृष्ट्वेति । तत्कालं नाटितदैन्याया हरणं दृष्ट्वा
तान्मायामोहितत्वाद्व्यथिताः, यदृच्छया आयासं विनैब सपरिवारस्य रावणस्य
नाशं प्राप्तं बुद्धा दृष्टा इत्यर्थः । भागसंधिरत्र  ॥  ३।५२।१२,१३  ॥   

  

तप्राभरणवर्णाङ्गी तप्तकाञ्चनाभरणसदृशवर्णयुक्ताङ्गी सौदामनी विद्युदिति ।
सुदाम्नो बहुरत्नादिमत्त्वात्तद्भवा विद्युदतिप्रकाशमाना भवति
तद्वत्सीतेत्यर्थः  ॥  ३।५२।१४  ॥   

  

अग्निना दीप्तो गिरिरिवेत्यनेनासन्नभस्मता सूचिता । असङ्गाया अपि
चिच्छक्तेस्तस्या रावणविनाशसांनिध्यद्योतनाय कवी रावणेन तस्या आसत्तिं
वर्णयति  ॥  ३।५२।१५  ॥   

  

पद्मपत्राणि रावणमभ्यकीर्यन्त । रावणाङ्गे पतितान्यभूवन्नित्यर्थः  ॥ 
३।५२।१६  ॥   

  

आतपे इत्यनेन ईषत्तप इत्यर्थकेन संध्याकालं लक्ष्यति । तत्र काले
आदित्यरागेण तत्किरणेन युक्तमभ्रमिव तत्करयुतं वासो बभौ  ॥  ३।५२।१७  ॥   

  

बिनालमिव पङ्कजम् । शोकशुष्कत्वात्  ॥  ३।५२।१८  ॥   

  

नीलं जलदं भित्त्वा तन्मध्य उदितश्चन्द्र इव बभौ । तत्कान्तिधूरसरो हि
सततमुदेति । वक्रं विशिनष्टिसुललाटमिति । पद्मगर्भवदाभा यस्य तत्  ॥ 
३।५२।१९  ॥   

  

रावणाङ्कगम् न बभाविति शेषः  ॥  ३।५२।२०  ॥   

  

रुदितं रोदनवत् अर्शआद्यच् । अत एवापमृष्टास्रमपमार्जिताश्रुकम्  ॥  ३।५२।२१
 ॥   

  

दिवोदितचन्द्रवदपगतशोभम्  ॥  ३।५२।२२  ॥   

  

शुशुभे शोभयति स्म । नीलं गजमाश्रिता काञ्चनी काञ्चीव  ॥  ३।५२।२३  ॥   

  

पद्मपीता पद्केसरवत्पीतदेहा । तप्तकाञ्चनभूषणा  ॥  ३।५२।२४  ॥   

  

ऽअभूत्सचपलो नीलःऽ इति पाठे चपला विद्युत्तया सहितो घोषवान्मेघ
इवाभूदित्यर्थः  ॥  ३।५२।२५  ॥   

  

उत्तमाङ्गेति । मातः त्वया संपादितो ऽस्मन्मनोरथ इति हर्षाद्देवैः
क्रियमाणा पुष्पवृष्टिस्तदुत्तमाङ्गाच्च्युता तत्काले भूमौ पपातेति कतकः ।
वस्तुतो रावणसंनिधौ देवानां तथा वीर्यासंभवात् उत्तमाङ्गे धृतपुष्पाणां
तद्वेगेन ततश्चोत्तमाङ्गच्युतेत्युक्तम् । अत एवाग्रे भूमौ पुष्पयुतं मार्ग
दृष्ट्वा रामो वक्ष्यति--ऽअभिजानाभि पुष्पाणि तानीमानीह लक्ष्मण ।
अपिनद्धानि वेदैह्या मया दत्तानि कानने  ॥  इति  ॥  ३।५२।२६  ॥   

  

रावणगमनवेगजनितवायुना समाधूतापि पुनर्दशग्रवमेवाभ्यवर्तताभितो ऽवर्तिष्ट
अनवरतं जायमानत्वात्  ॥  ३।५२।२७२९  ॥   

  

तरुप्रवालरक्तवर्णा रक्तकिसलयवर्णेत्यर्थः । क्रोधातिशयादेवं वर्णो ऽस्याः
। कक्ष्या गजाच्छादिनी  ॥  ३।५२।३०  ॥   

  

तां सीतामित्यन्वयः । अत्र प्रकरणे वारंवारं वैश्रवणानुजत्वोक्त्या
ईदृशक्रियाया अत्यनौचित्यप्रदर्शनेन शीघ्रफलदत्वं सूचयति  ॥  ३।५२।३१  ॥   

  

क्षीणाः क्षीणपुण्याः, तारास्तारारूपावस्थिताः पुण्यकृत इत्यर्थः  ॥ 
३।५२।३२,३३  ॥   

  

उत्पातवात उर्ध्ववातः । द्विजगणैः पक्षिगणैर्युक्ता व्याजहुरिव
उत्प्रेक्षालंकारः  ॥  ३।५२।३४  ॥   

  

त्रस्तां मीनप्रभृति बलेचरा यासां ताः । सखीमिव मैथिलीं गतोत्साहाम् ।
ऽगतोच्छ्वासाःऽ इति पाठे रावणत्रासाच्छुष्कजलतया गतप्राणा इत्यर्थः  ॥ 
३।५२।३५  ॥   

  

रोषाद्रावणाविषयात्  ॥  ३।५२।३६  ॥   

  

जलप्रपातरूपाण्यस्त्राणि मुखे येषां ते  ॥  ३।५२।३७,३८  ॥   

  

आर्जवमजैहयम् । अनृशंसता दया । यत्र यस्मादित्यर्थः  ॥  ३।५२।३९  ॥   

  

गणशः सङ्घशः । वित्रस्तकाः स्वार्थे कः मृगपोतका मृगबालकाः  ॥  ३।५२।४०  ॥   

  

विलक्षणैर्विगतलक्षणैः विगतशोभैरिति यावत्  ॥  ३।५२।४१  ॥   

  

विक्रोशन्तीमित्यर्धं पूर्वान्वयि  ॥  ३।५२।४२  ॥   

  

धरणीतलमवेक्षमाणां रामलक्ष्मणागमनकाङ्क्ष्या वस्तुतस्तदनुगमनाकाङ्क्ष्येति
तत्त्वम् । विप्रमृष्टो विलुलितो विशेषकस्तिलको यस्यास्ताम्  ॥  ३।५२।४३
 ॥   

  

भयभारपीडिता सेव विवर्णकेत्यर्थः  ॥  ३।५२।४४  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे द्विपञ्चाशः सर्गः  ॥  ३।५२  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/04-sItApaharaNam/052_sItAvilApaH.md">
<details><summary><h3>द्राविडपाठः ...{Loading}...</h3></summary>


तमल्पजीवितं गृध्रं स्फुरन्तं राक्षसाधिपः।  
ददर्श भूमौ पतितं समीपे राघवाश्रमात् ॥ 3.52.1 ॥   
सा तु ताराधिपमुखी रावणेन समीक्ष्य तम्।  
गृध्रराजं विनिहतं विललाप सुदुःखिता ॥ 3.52.2 ॥   
आलिङ्ग्य गृध्रं निहतं रावणेन बलीयसा।  
विललाप सुदुःखार्ता सीता शशिनिभानना ॥ 3.52.3 ॥   
निमित्तं लक्षणज्ञानं शकुनिस्वरदर्शनम्।  
अवश्यं सुखदुःखेषु नराणां प्रतिदृश्यते ॥ 3.52.4 ॥   
नूनं राम न जानासि महद्व्यसनमात्मनः।  
धावन्ति नूनं काकुत्स्थं मदर्थं मृगपक्षिणः ॥ 3.52.5 ॥   
अयं हि पापचारेण मां त्रातुमभिसङ्गतः।  
शेते विनिहतो भूमौ ममाभाग्याद्विहङ्गमः ॥ 3.52.6 ॥   
त्राहि मामद्य काकुत्स्थ लक्ष्मणेति वराङ्गना।  
सुसन्त्रस्ता समाक्रन्दच्छृण्वतां तु यथान्तिके ॥ 3.52.7 ॥   
तां क्लिष्टमाल्याभरणां विलपन्तीमनाथवत्।  
अभ्यधावत वैदेहीं रावणो राक्षसाधिपः ॥ 3.52.8 ॥   
तां लतामिव वेष्टन्तीमालिङ्गन्तीं महाद्रुमान्।  
मुञ्च मुञ्चेति बहुशः प्रवदन् राक्षसाधिपः ॥ 3.52.9 ॥   
क्रोशन्तीं राम रामेति रामेण रहितां वने।  
जीवितान्ताय केशेषु जग्राहान्तकसन्निभः ॥ 3.52.10 ॥   
प्रधर्षितायां सीतायां बभूव सचराचरम्।  
जगत्सर्वममर्यादं तमसाऽन्धेन संवृतम् ॥ 3.52.11 ॥   
न वाति मारुतस्तत्र निष्प्रभोभूद्दिवाकरः ॥ 3.52.12 ॥   
दष्ट्वा सीतां परामृष्टां दीनां दिव्येन चक्षुषा।  
कृतं कार्यमिति श्रीमान् व्याजहार पितामहः ॥ 3.52.13 ॥   
दृषट्वा सीतां परामृष्टां दण्डकारण्यवासिनः।  
रावणस्य विनाशं च प्राप्तं बुध्वा यदृच्छया ॥ 3.52.14 ॥   
स तु तां रामरामेति रुदन्तीं लक्ष्मणेति च।  
जगामादाय चाकाशं रावणो राक्षसेश्वरः ॥ 3.52.15 ॥   
तप्ताभरणवर्णाङ्गी पीतकौशेयवासिनी।  
रराज राजपुत्री तु विद्युत्सौदामिनी यथा ॥ 3.52.16 ॥   
उद्धूतेन च वस्त्रेण तस्याः पीतेन रावणः।  
अधिकं प्रतिबभ्राज गिरिर्दीप्त इवाग्नीना ॥ 3.52.17 ॥   
तस्याः परमकल्याण्यास्ताम्राणि सुरभीणि च।  
पद्मपत्त्राणि वैदेह्या अभ्यकीर्यन्त रावणम् ॥ 3.52.18 ॥   
तस्याः कौशेयमुद्धूतमाकाशे कनकप्रभम्।  
बभौ चादित्यरागेण ताम्रमभ्रमिवातपे ॥ 3.52.19 ॥   
तस्यास्तत्सुनसं वक्रमाकाशे रावणाङ्कगम्।  
न रराज विना रामं विनालमिव पङ्कजम् ॥ 3.52.20 ॥   
बभूव जलदं नीलं भित्त्वा चन्द्र इवोदितः।  
सिललाटं सुकेशान्तं पद्मगर्भाभमव्रणम् ॥ 3.52.21 ॥   
शुक्लैः सुविमलैर्दन्तैः प्रभावद्भिरलङ्कृतम्।  
तस्यास्तद्विमलं वक्रमाकाशे रावणाङ्कगम् ॥ 3.52.22 ॥   
रुदितं व्यपमृष्टास्त्रं चन्द्रवत्प्रियदर्शनम्।  
सुनासं चारुताम्रोष्ठमाकाशे हाटकप्रभम् ॥ 3.52.23 ॥   
राक्षसेन समाधूतं तस्यास्तद्वदनं शुभम्।  
शुशुभे न विना रामं दिवा चन्द्र इवोदितः ॥ 3.52.24 ॥   
सा हेमवर्णा नीलाङ्गं मैथिली राक्षसाधिपम्।  
शुशुभे काञ्चनी काञ्ची नीलं मणिमिवाश्रिता ॥ 3.52.25 ॥   
सा पद्मगौरी हेमाभा रावणं जनकात्मजा।  
विद्युद्घनमिवाविश्य शुशुभे तप्तभूषणा ॥ 3.52.26 ॥   
तरुप्रवालरक्ता सा नीलाङ्गं राक्षसेश्वरम्।  
प्राशोभयत वैदेही गजं कक्ष्येव काञ्चनी ॥ 3.52.27 ॥   
तस्या भूषणघोषेण वैदेह्या राक्षसाधिपः।  
बभौ सचपलो नीलः सघोष इव तोयदः ॥ 3.52.28 ॥   
उत्तमाङ्गाच्च्युता तस्याः पुष्पवृष्टिः समन्ततः।  
सीताया ह्रियमाणायाः पपात धरणीतले ॥ 3.52.29 ॥   
सा तु रावणवेगेन पुष्पवृष्टिः समन्ततः।  
समाधूता दशग्रीवं पुनरेवाभ्यवर्तत ॥ 3.52.30 ॥   
अभ्यवर्तत पुष्पाणां धारा वैश्रवणानुजम्।  
नक्षत्रमाला विमला मेरुं नगमिवोमन्नम् ॥ 3.52.31 ॥   
चरणान्नूपुरं भ्रष्टं वैदेह्या रत्नभूषितम्।  
विद्युन्मण्डलसङ्काशं पपात मधुरस्वनम् ॥ 3.52.32 ॥   
तां महोल्कामिवाकाशे दीप्यमानां स्वतेजसा।  
जहाराकाशमाविश्य सीतां वैश्रवणानुजः ॥ 3.52.33 ॥   
तस्यास्तान्यग्निवर्णानि भूषणानि महीतले।  
सघोषाण्यवकीर्यन्त क्षीणास्तारा इवाम्बरात् ॥ 3.52.34 ॥   
तस्याः स्तनान्तराद् भ्रष्टो हारस्ताराधिपद्युतिः।  
वैहेह्या निपतन् भाति गङ्गेव गगनाच्च्युता ॥ 3.52.35 ॥   
उत्पन्नवाताभिहता नानाद्विजगणायुताः।  
मा भैरिति विधूताग्रा व्याजह्रुरिव पादपाः ॥ 3.52.36 ॥   
नलिन्यो ध्वस्तकमलास्त्रस्तमीनजलेचराः।  
सखीमिव गतोच्छ्वासामन्वशोचन्त मैथिलीम् ॥ 3.52.37 ॥   
समन्तादभिसम्पत्य सिंहव्याघ्रमृगद्विजाः।  
अन्वधावंस्तदा रोषोत्सीतां छायनुगामिनः ॥ 3.52.38 ॥   
जलप्रपातास्रमुखाः शृङ्गैरुच्छ्रितबाहवः।  
सीतायां ह्रियमाणायां विक्रोशन्तीव पर्वताः ॥ 3.52.39 ॥   
ह्रियमाणां तु वैदेहीं दृष्ट्वा दीनो दिवाकरः।  
प्रतिध्वस्तप्रभः श्रीमानासीत् पाण्डरमण्डलः ॥ 3.52.40 ॥   
यत्र रामस्य वैदेहीं भार्यां हरति रावणः।  
इति सर्वाणि भूतानि गणशः पर्यदेवयन् ॥ 3.52.41 ॥   
वित्रस्तका दीनमुखा रुरुदुर्मृगपोतकाः।  
उद्वीक्ष्योद्वीक्ष्य नयनैरास्रपाताविलेक्षणाः ॥ 3.52.42 ॥   
सुप्रवेपितगात्राश्च बभूवुर्वनदेवताः।  
विक्रोशन्तीं दृढं सीतां दृष्ट्वा दुःखं तथा गताम् ॥ 3.52.43 ॥   
तां तु लक्ष्मण रामेति क्रोशन्तीं मधुरस्वरम्।  
अवेक्षमाणां बहुशो वैदेहीं धरणीतलम् ॥ 3.52.44 ॥   
स तामाकुलकेशान्तां विप्रमृष्टविशेषकाम्।  
जहारात्मविनाशाय दशग्रीवो मनस्विनीम् ॥ 3.52.45 ॥   
ततस्तु सा चारुदती शुचिस्मिता विनाकृता बन्धुजनेन मैथिली।  
अपश्यती राघवलक्ष्मणावुभौ विवर्णवक्त्रा भयभारपीडिता ॥ 3.52.46 ॥   

</details>
</div>
