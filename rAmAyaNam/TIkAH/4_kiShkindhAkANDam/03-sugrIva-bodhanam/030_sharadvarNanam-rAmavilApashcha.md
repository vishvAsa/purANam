+++
title = "०३० शरद्वर्णनम्-रामविलापश्च"
title_english = "030 Autumn Sharad R itu eulogised"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_4/Kanda_4_KSK-030-Sharadvaranam_Rama_Vilapshcha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/4_kiShkindhAkANDam/03-sugrIva-bodhanam/030_sharadvarNanam-rAmavilApashcha.md">
<details><summary><h3>IITK ...{Loading}...</h3></summary>

Rama's agony accentuated by autumn -- description of the beauty of
autumn -- Lakshmana leaves for Sugriva.



#### श्लोकः
##### मूलम्
गुहं प्रविष्टे सुग्रीवे विमुक्ते गगने घनैः।  
वर्षरात्रोषितो रामः कामशोकाभिपीडितः4.30.1॥  
पाण्डुरं गगनं दृष्ट्वा विमलं चन्द्रमण्डलम्।  
शारदीं रजनीं चैव दृष्ट्वा ज्योत्स्नानुलेपनाम्4.30.2॥  
कामवृत्तं च सुग्रीवं नष्टां च जनकात्मजाम्।  
बुद्ध्वा कालमतीतं च मुमोह परमातुरः4.30.3॥

##### शब्दार्थः
सुग्रीवे (when) Sugriva, गुहम् residence, प्रविष्टे entered, गगने into the sky, घनैः heavy clouds, विमुक्ते is cleared, वर्षरात्रे rainy night, कामशोकाभिपीडितः agonised out of love, रामः Rama, पाण्डुरम् pale white, गगनम् sky, विमलम् clear, चन्द्रमण्डलम्  orb of the Moon, दृष्ट्वा  seeing, ज्योत्स्नानुलेपनाम् covered with bright moonlight, शारदीम् of autumn, रजनीं चैव night like, बुद्ध्वा known, कामवृत्तम् engaged in love, सुग्रीवम् Sugriva, नष्टाम् lost, जनकात्मजां च Janaka's daughter, अतीतम् exceeded, कालम् time, दृष्ट्वा seeing, परमातुरः perturbed, मुमोह च swooned.

##### आङ्ग्लानुवादः
While Sugriva was in his residence, Rama was (in Prasravana mountain) spending his rainy nights tormented by passion (for Sita). Sugriva was engaged in love, forgetting the time fixed for taking up the search for Sita. When the sky became clear of clouds after the rainy season, Rama sat gazing at the clear autumnal Moon's orb. He was besmeared with moonlight and felt perturbed as time was running out. And then fell into a swoon. (only a few months remained for the completion of the exile and Bharata will put an end to himself if Rama does not return to Ayodhya on the stipulated day. This worried Rama.)



#### श्लोकः
##### मूलम्
स तु संज्ञामुपागम्य मुहूर्तान्मतिमान्पुनः।  
मनस्स्थामपि वैदेहीं चिन्तयामास राघवः4.30.4॥

##### शब्दार्थः
मतिमान् sensible man, पुनः again, सः राघवः that Rama, मुहूर्तात् in a short time, संज्ञाम् consciousness, उपागम्य having regained, मनःस्थामपि present in his mind, वैदेहीम् of Vaidehi, चिन्तयामास thinking of.

##### आङ्ग्लानुवादः
Gaining back the senses after a while, wise Rama started thinking about Vaidehi, who remained in his heart.



#### श्लोकः
##### मूलम्
आसीनः पर्वतस्याग्रे हेमधातुविभूषिते।  
शारदं गगनं दृष्ट्वा जगाम मनसा प्रियाम्4.30.5॥

##### शब्दार्थः
पर्वतस्य mountain's, हेमधातुविभूषिते adorned with gold and minerals, अग्रे on top, आसीनः seated, शारदम् autumnal, गगनम् sky, दृष्ट्वा on glancing, मनसा in his mind, प्रियाम् of the beloved, जगाम went on thinking.

##### आङ्ग्लानुवादः
Sitting on top of the mountain shining with gold and minerals, Rama  gazed at the pleasant autumnal sky and started thinking of his beloved.



#### श्लोकः
##### मूलम्
दृष्ट्वा च विमलं व्योम गतविद्युद्वलाहकम्।  
सारसारावसङ्घुष्ठं विललापार्तया गिरा4.30.6॥

##### शब्दार्थः
व्योमं sky, गतविद्युद्वलाहकम् rid of clouds and lightning, सारसारवसङ्घुष्टम् filled with the cackle of flocks of Sarasa cranes, विमलम् clear, दृष्ट्वा च on glancing, आर्तया in a pitiable, गिरा tone, विललाप cried.

##### आङ्ग्लानुवादः
Looking at the sky rid of clouds and lightning, filled with the sounds of flocks of sarasa birds, Rama cried in a pitiable state.



#### श्लोकः
##### मूलम्
सारसारावसन्नादैस्सारसारवनादिनी।  
याऽऽश्रमे रमते बाला साऽद्य मे रमते कथम्4.30.7॥

##### शब्दार्थः
सारासारावनादिनी (lady whose voice) resembles that of sarasa birds, या बाला that young lady, आश्रमे in the hermitage, सारासारावसन्नादैः with sweet sounds of sarasa birds, रमते enjoying, सा she, अद्य now, कथम् how, रमते  revelling?

##### आङ्ग्लानुवादः
'How will the young lady (Sita) whose voice is like the sarasa bird's, who was revelling, listening to its sweet cackle at the hermitage be living now?



#### श्लोकः
##### मूलम्
पुष्पितांश्चासनान् दृष्ट्वा काञ्चनानिव निर्मलान्।  
कथं सा रमते बाला पश्यन्ती मामपश्यती4.30.8॥

##### शब्दार्थः
पुष्पितान् blossomed, काञ्चनानिव like gold, निर्मलान् pure, असनान् asana flowers, दृष्ट्वा seeing, पश्यन्ती while seeing, माम् me, अपश्यती not seeing, सा बाला that young lady, कथम् how, रमते will she feel?

##### आङ्ग्लानुवादः
'How will my beloved wife feel on seeing the asana flowers which are as pure as gold, when she does not find me anywhere?



#### श्लोकः
##### मूलम्
या पुरा कलहंसानां स्वरेण कलभाषिणी।  
बुध्यते चारुसर्वाङ्गी साऽद्य मे बुद्ध्यते कथम्4.30.9॥

##### शब्दार्थः
चारुसर्वाङ्गी a lady with beautiful limbs, कलभाषिणी sweettongued, या she, पुरा earlier, कलहंसानाम् of the swans, स्वरेण by the sound, बुध्यते is awakened, मे my, सा she, अद्य now, कथम् how, बुद्ध्यते is awakened.

##### आङ्ग्लानुवादः
'How will my Sita with her charming limbs and sweet words, who used to get up from sleep by the cackle of swans, wake up now?



#### श्लोकः
##### मूलम्
निस्वनं चक्रवाकानां निशम्य नहचारिणाम्।  
पुण्डरीकविशालाक्षी कथमेषा भविष्यति4.30.10॥

##### शब्दार्थः
पुण्डरीकविशालाक्षी lady with large, pale white eyes, एषा such, सहचारिणाम् of her  
companions, चक्रवाकानाम् of Chakravaka birds, निस्वनम् sweet voices, निशम्य  listening, कथम् how, भविष्यति will she be.

##### आङ्ग्लानुवादः
'How will that  lady with large, pale white eyes sustain her life now, since she is used to listening to the sweet notes of chakravaka birds, who were her companions?



#### श्लोकः
##### मूलम्
सरांसि सरितो वापीः काननानि वनानि च।  
तां विना मृगशाबाक्षीं चरन्नाद्य सुखं लभे4.30.11॥

##### शब्दार्थः
सरांसि lakes, सरितः rivers, वापीः wells, काननानि forests, वनानि च and groves, चरन् wandering, अद्य now, ताम् मृगशाबाक्षीं that fawneyed lady, विना without, सुखम् pleasure, न लभे not happy.

##### आङ्ग्लानुवादः
'Even though I am wandering by lakes, rivers, wells, forests and groves,I am not happy without that fawneyed lady.



#### श्लोकः
##### मूलम्
अपि तां मद्वियोगाच्छ सौकुमार्याच्च भामिनीम्।  
सुदूरं पीडयेत्कामश्शरद्गुणनिरन्तरः4.30.12॥

##### शब्दार्थः
शरद्गुणनिरन्तरः charm of autumn, कामः Cupid, सौकुमार्यात्  of delicate body, मद्वियोगाच्च due to separation, ताम् from me, भामिनीम् lovely lady, सुदूरम् very far, पीडयेत् अपि tormented.

##### आङ्ग्लानुवादः
'I think even the charm of autumn must be always tormenting that lovely lady, as she is very far from me. She is too delicate to suffer the agony of separation.'



#### श्लोकः
##### मूलम्
एवमादि नरश्रेष्ठो विललाप नृपात्मजः।  
विहङ्ग इव सारङ्गस्सलिलं त्रिदशेश्वरात्4.30.13॥

##### शब्दार्थः
नरश्रेष्ठः best of men, नृपात्मजः prince, त्रिदशेश्वरात् from lord of the gods, सलिलम् water, सारङ्गः Saranga, विहङ्ग इव like bird, एवमादि in the same way, विललाप he lamented.

##### आङ्ग्लानुवादः
Thus the best among the princes wailed just as chakrabaka laments for water from  
Indra, lord of the gods.



#### श्लोकः
##### मूलम्
ततश्चञ्चूर्य रम्येषु फलार्थी गिरिसानुषु।  
ददर्श पर्युपावृत्तो लक्ष्मीवान्लक्ष्मणोऽग्रजम्4.30.14॥

##### शब्दार्थः
ततः then, फलार्थी for getting fruits, रम्येषु from the beautiful, गिरिसानुषु the mountain slopes, चञ्चूर्य went about looking, पर्युपावृत्तः going round and round, लक्ष्मीवान् graceful man, लक्ष्मणः Lakshmana, अग्रजम् elder brother, ददर्श saw.

##### आङ्ग्लानुवादः
Graceful Lakshmana returned after going round and round the beautiful mountain slopes for fruits and saw his brother.



#### श्लोकः
##### मूलम्
तं चिन्तया दुस्सहया परीतं  
विसंज्ञमेकं विजने मनस्वी।  
भ्रातुर्विषादात्परितापदीनः  
समीक्ष्य सौमित्रिरुवाच रामम्4.30.15॥

##### शब्दार्थः
मनस्वी venerable, तं him, सौमित्रिः Saumithri, दुस्सहया with the unbearable, चिन्तया with sorrow, परीतम् extreme agony, विसंज्ञम् lost senses, एकं alone, समीक्ष्य observing, भ्रातुः brother's, विषादात् with grief, परितापदीनः pathetic and dejected, (त्वरितः at once) रामम् to Rama, उवाच spoke.

##### आङ्ग्लानुवादः
Observing Rama who had lost his senses, lying alone in unbearable agony, venerable Lakshmana became sad and miserable and spoke to his brotherः



#### श्लोकः
##### मूलम्
किमार्य कामस्य वशंगतेन  
किमात्मपौरुष्यपराभवेन।  
अयं सदा संह्रियते समाधिः  
किमत्र योगेन निवर्तितेन4.30.16॥

##### शब्दार्थः
आर्य O revered (brother), कामस्य वशंगतेन succumbed to passion, किम् why, आत्मपौरुष्य  selfconfidence, पराभवेन defeat, किम् of what use, सदा ever, अयम् this, समाधिः composure, संहियते is withdrawn, अत्र निवर्तितेन desisting from, योगेन from yoga, किम् why?

##### आङ्ग्लानुवादः
'O revered brother why do you succumb to passion and loss of selfconfidence? Why is the usual composure of your mind withdrawn? Why do you desist from yaga?



#### श्लोकः
##### मूलम्
क्रियाभियोगं मनसः प्रसादं  
समाधियोगानुगतं च कालम्।  
सहायसामर्थ्यमदीनसत्त्वः  
स्वकर्म हेतुं च कुरुष्व हेतुम्4.30.17॥

##### शब्दार्थः
अदीनसत्त्वः an undaunted warrior, क्रियाभियोगम् make efforts to work, मनसः mind's, प्रसादम् serenity, समाधियोगानुगतम् followed by contemplative mood, कालं च taking advantage of time, सहायसामर्थ्यम् strength of effort, हेतुम् cause, स्वकर्म च by your own effort, हेतुम् cause of success, कुरुष्व  achieve.

##### आङ्ग्लानुवादः
'You are an undaunted warrior. Take to the path of action. Resort to samadhiyoga or meditation and regain the serenity of mind. Make the strength of your effort the source of your success.



#### श्लोकः
##### मूलम्
न जानकी मानव वंशनाथ  
त्वया सनाथा सुलभा परेण।  
न चाग्निचूडां ज्वलितामुपेत्य  
न दह्यते वीर वरार्ह कच्छित्4.30.18॥

##### शब्दार्थः
मानववंशनाथ O lord of the human race, त्वया by you, सनाथा  protected , जानकी Janaki, परेण by any one, सुलभा easy to obtain, न not, वीर hero, वरार्ह best, ज्वलिताम् blazing, अग्निचूडाम् burning fire, उपेत्य after reaching, कच्छित् any one, न दह्यते (इति) न is not burnt.

##### आङ्ग्लानुवादः
'O lord of the human race O worthy hero when you are the protector, Janaki cannot be retained by any one easily just as burning fire after it reaches its full height cannot be retained by any one.'



#### श्लोकः
##### मूलम्
सलक्षणं लक्ष्मणमप्रधृष्यं  
स्वभावजं वाक्यमुवाच रामः।  
हितं च पथ्यं च नयप्रसक्तं  
ससाम धर्मार्थसमाहितं च4.30.19॥

##### शब्दार्थः
रामः Rama, सलक्षणम् a man of good signs, अप्रधृष्यम् an unassailable warrior, लक्ष्मणम् Lakshmana, स्वभावजम् natural, हितम् beneficial, पथ्यं च and useful, नयप्रसक्तम् sanctioned by, ससाम conciliatory, धर्मार्थसमाहितं च in accordance with dharma and artha, वाक्यम् these words, उवाच spoke.

##### आङ्ग्लानुवादः
Rama said to Lakshmana, an unassailable warrior with auspicious signs, that what he had spoken was natural, beneficial, wise and useful.It is in accordance with Sama Veda and the science of statecraft, well established in dharma and artha.



#### श्लोकः
##### मूलम्
निस्संशयं कार्यमवेक्षितव्यं  
क्रियाविशेषोऽह्यनुवर्तितव्यः।  
ननु प्रवृत्तस्य दुरासदस्य  
कुमार कार्यस्य फलं च चिन्त्यम्4.30.20॥

##### शब्दार्थः
कुमार dear, निस्संशयम् no doubt, कार्यम् the work, अवेक्षितव्यम् should be considered, क्रियाविशेषोऽहि and requires special attention, अनुवर्तितव्यः should be followed, प्रवृत्तस्य (of  
the work) to be commenced, दुरासदस्य of the unassailable, कार्यस्य of action, फलं च fruit also, चिन्त्यं ननु surely need to think.

##### आङ्ग्लानुवादः
'My dear, there is no doubt that I have to consider the work (ahead), give special attention to follow up. Surely I need to think over this herculian task and its achievement'.



#### श्लोकः
##### मूलम्
अथ पद्मपलाशाक्षीं मैथिलीमनुचिन्तयन्।  
उवाच लक्ष्मणं रामो मुखेन परिशुष्यता4.30.21॥

##### शब्दार्थः
अथ then, रामः Rama, पद्मपलाशाक्षीम् lady with eyes like lotus petals, मैथिलीम् Mythili, अनुचिन्तयन् while worrying, परिशुष्यता with dried up, मुखेन with mouth, लक्ष्मणम् Lakshmana, उवाच said

##### आङ्ग्लानुवादः
Then falling back on the memory of Maithili, the lady with eyes like lotus petals, he said to Lakshmana with parched lipsः



#### श्लोकः
##### मूलम्
तर्पयित्वा सहस्राक्षस्सलिलेन वसुन्धराम्।  
निर्वर्तयित्वा सस्यानि कृतकर्मा व्यवस्थितः4.30.22॥

##### शब्दार्थः
सहस्राक्षः thousandeyed Indra, सलिलेन  with water, वसुन्धराम् the earth, तर्पयित्वा having satisfied, सस्यानि crops, निर्वर्तयित्वा  brought  back, कृतकर्मा done his duty, व्यवस्थितः settled down.

##### आङ्ग्लानुवादः
'Having satisfied the earth with abundant rain water and having fulfilled the task of ripening the crops, the thousandeyed Indra has done his duty, has settled down now.



#### श्लोकः
##### मूलम्
स्निग्धगम्भीरनिर्घोषाश्शैलद्रुमपुरोगमाः।  
विसृज्य सलिलं मेघाः परिश्रान्ता नृपात्मज4.30.23॥

##### शब्दार्थः
नृपात्मज prince, स्निग्धगम्भीरनिर्घोषाः with pleasing deep sound, शैलद्रुमपुरोगमाः wandering over trees on the mountains, मेघाः clouds, सलिलम् waters, विसृज्य having showered,  
परिश्रान्ताः exhausted.

##### आङ्ग्लानुवादः
'O prince having discharged their water the clouds (after the rains) are exhausted. They are moving now over trees and mountains, making deep and pleasant sounds.



#### श्लोकः
##### मूलम्
नीलोत्पलदलश्यामाश्श्यामीकृत्वा दिशो दश।  
विमदा इव मातङ्गाश्शान्तवेगाः पयोधराः4.30.24॥

##### शब्दार्थः
नीलोत्पलदलश्यामा dark like the petals of blue lotuses, पयोधराः rainbearing clouds, दश ten, दिशः directions, श्यामीकृत्वा having filled with darkness, विमदाः devoid of intoxication, मातङ्गाः इव like elephants, शान्तवेगाः became quiet.

##### आङ्ग्लानुवादः
'The clouds, which were dark till now like the blue lotus petals darkening all the ten directions  are like elephants free from all intoxication as their fury is abated৷৷



#### श्लोकः
##### मूलम्
जलगर्भा महामेघा कुटजार्जुनगन्धिनः।  
चरित्वा विरतास्सौम्य वृष्टिवातास्समुद्यताः4.30.25॥

##### शब्दार्थः
सौम्य O dear, जलगर्भाः laden with water, महामेघाः huge clouds, कुटजार्जुनगन्धिनः the fragrance of kutaja and arjuna flowers, समुद्यताः are blowing, वृष्टिवाताः winds carrying rainwater, चरित्वा having moved, विरताः stopped.

##### आङ्ग्लानुवादः
'O dear the moist winds have ceased to blow as before and are carrying the fragrance of kutaja and arjuna flowers.



#### श्लोकः
##### मूलम्
घनानां वारणानां च मयूराणां च लक्ष्मण।  
नादः प्रस्रवणानां च प्रशान्तस्सहसाऽनघ4.30.26॥

##### शब्दार्थः
अनघ O sinless one, लक्ष्मण Lakshmana, घनानाम् of heavy clouds, वारणानां च and of elephants, मयूराणां च and peacocks, प्रस्रवणानां च and of waterfalls, नादः sound, सहसा suddenly, प्रशान्तः stopped.

##### आङ्ग्लानुवादः
'O sinless Lakshmana the rumblings of heavy clouds, the trumpeting of elephants, the cry of peacocks and the sound of waterfalls have become suddenly stilled.



#### श्लोकः
##### मूलम्
अभिवृष्टा महामेघैर्निर्मलाश्चित्रसानवः।  
अनुलिप्ता इवाऽभान्ति गिरयश्चित्रदीप्तिभिः4.30.27॥

##### शब्दार्थः
महामेघैः with huge clouds, अभिवृष्टाः having showered rain, निर्मलाः clean, चित्रसानवः peaks of different colours, गिरयः mountains, चित्रदीप्तिभिः glowing in variegated colours, अनुलिप्ताः इव as if smeared , आभान्ति appear.

##### आङ्ग्लानुवादः
'The mountain slopes, having  been washed by the showers of rain on all sides, are cleansed. They are shining in variegated colours and look as though the mountain peaks are smeared with glowing colours (of minerals).



#### श्लोकः
##### मूलम्
शाखासु सप्तच्छदपादपानां  
प्रभासु तारार्कनिशाकराणाम्।  
लीलासु चैवोत्तम वारणानां  
श्रियं विभज्याद्य शरत्प्रवृत्ता4.30.28॥

##### शब्दार्थः
अद्य now, शरत् autumn, सप्तच्छदपादपानाम् the sevenleafed banana, शाखासु on their branches, तारार्कनिशाकराणाम् among stars, Sun and Moon, प्रभासु in their radiance, उत्तमवारणानाम् among the best of elephants, लीलासु च in their sporting, श्रियम् grace, विभज्य divided, प्रवृत्ता has set in.

##### आङ्ग्लानुवादः
'The autumn has set in, manifesting its grace on the branches of saptachada trees(sevenleafed banana plant) through the radiance of stars, Sun and Moon and through the sports of excellent elephants.



#### श्लोकः
##### मूलम्
सम्प्रत्यनेकाश्रय चित्रशोभा  
लक्ष्मीश्शरत्कालगुणोपनीता।  
सूर्याग्रहस्तप्रतिबोधितेषु  
पद्माकरेष्वभ्यधिकं विभाति4.30.29॥

##### शब्दार्थः
सम्प्रति at present, अनेकाश्रयचित्रशोभा  manifesting  beauty in varied manner, शरत्कालगुणोपपन्ना brought about by the merits of the season, लक्ष्मीः goddess of wealth, सूर्याग्रहस्तप्रतिबोधितेषु touched by the rays of the Sun, पद्माकरेषु the lotuses, अधिकम् exceedingly, विभाति shines.

##### आङ्ग्लानुवादः
'From the beauty of autumn manifested in a variety of ways on the clusters of lotuses, touched by the Sun, it seems the goddess of wealth shines and shines effulgently. (The lotus is goddess Laxmi's favourite flower)



#### श्लोकः
##### मूलम्
सप्तच्छदानां कुसुमोपगन्धी  
षट्पादबृन्दैरनुगीयमानः।  
मत्तद्विपानां पवनोऽनुसारी  
दर्पं विनेष्यन्नधिकं करोति॥4.30.30॥

##### शब्दार्थः
षट्पादबृन्दैः swarms of honeybees, अनुगीयमानः humming, पवनः the wind, अनुसारी a follower, सप्तच्छदानाम् saptachada trees, कुसुमोपगन्धी carrying the fragrance of flowers, मत्तद्विपानाम् of elephants in rut, दर्पम् pride, विनेष्यन् leading it forward, अधिकम् increasingly, करोति doing.

##### आङ्ग्लानुवादः
'The wind carries the fragrance of saptachada flowers. Attracted by the fragrance, swarms of bees come humming. The pride of the elephants in rut increases.



#### श्लोकः
##### मूलम्
अभ्यागतैश्चारुविशालपक्षै  
स्सरःप्रियैः पद्मरजोवकीर्णैः।  
महानदीनां पुलिनोपयातैः  
क्रीडन्ति हंसास्सह चक्रवाकैः4.30.31॥

##### शब्दार्थः
हंसाः swans, अभ्यागतैः  coming together and facing each other, चारुविशालपक्षैः by the birds with lovely wide wings, सरःप्रियैः lovers of lakes, पद्मरजोवकीर्णैः covered with the pollen dust of lotuses, महानदीनाम् of great rivers, पुलिनोपयातैः by those settled on the sand banks, चक्रवाकैः सह with chakravakas, क्रीडन्ति sporting.

##### आङ्ग्लानुवादः
'The swans have come face to face with chakravaka birds. They have newly arrived.  Lovers of lakes, they are shaking the pollen of lotuses on their lovely wide wings and have settled on the sandy bankssporting.



#### श्लोकः
##### मूलम्
मदप्रगल्भेषु च वारणेषु  
गवां समूहेषु च दर्पितेषु।  
प्रसन्नतोयासु च निम्नगासु  
विभाति लक्ष्मीर्बहुधा विभक्ता4.30.32॥

##### शब्दार्थः
मदप्रगल्भेषु among the proud, वारणेषु among the elephants, दर्पितेषु among the excited, गवाम् of bulls, समूहेषु among herds, प्रसन्नतोयासु in the clear water, निम्नगासु च in the streams, बहुधा severally, विभक्ता divided, लक्ष्मीः beauty, विभाति shining.

##### आङ्ग्लानुवादः
'Goddess Laxmi with her scattered self shines there among the proud elephants, among herds of excited bulls and among streams with clear water.



#### श्लोकः
##### मूलम्
नभस्समीक्ष्याम्बुधरैर्विमुक्तं  
विमुक्तबर्हाभरणा वनेषु।  
प्रियास्वसक्ता विनिवृत्तशोभा  
गतोत्सवा ध्यानपरा मयूराः4.30.33॥

##### शब्दार्थः
वनेषु in the forests, मयूराः peacocks, अम्बुधरैः by the clouds, विमुक्तम् devoid, नभः sky, समीक्ष्य on seeing, विमुक्तबर्हाभरणाः those who have shed their ornamental plumage, प्रियासु loved ones, असक्ताः lost interest, विनिवृत्तशोभाः their glory withdrawn, गतोत्सवाः devoid of happiness, ध्यानपराः are absorbed.

##### आङ्ग्लानुवादः
'The sky is free from clouds. The peacocks have shed their ornamental plumes. They have lost interest in their beloveds. With their glory withdrawn, the peacocks are devoid of happiness and absorbed in the thought of the clouds.



#### श्लोकः
##### मूलम्
मनोज्ञगन्धैः प्रियकैरनल्पैः  
पुष्पातिभारावनताग्रशाखैः।  
सुवर्णगौरैर्नयनाभिरामै  
रुद्योतितानीव वनान्तराणि4.30.34॥

##### शब्दार्थः
मनोज्ञगन्धैः finesmelling, पुष्पातिभारावनताग्रशाखैः  tips of branches bent with heavy load of flowers, सुवर्णगौरैः golden coloured, नयनाभिरामैः delightful to the eyes, अनल्पैः by many, प्रियकैः by priyaka trees, वनान्तराणि forestland, उद्योतितानीव as if illuminated.

##### आङ्ग्लानुवादः
'The forests are delightful to the eyes, as if illuminated by a large number of goldencoloured, finesmelling priyaka branches bent under the heavy loads of flowers.



#### श्लोकः
##### मूलम्
प्रियान्वितानां नलिनीप्रियाणां  
वने रतानां कुसुमोद्धतानाम्।  
मदोत्कटानां मदलालसानां  
गजोत्तमानां गतयोऽद्य मन्दाः4.30.35॥

##### शब्दार्थः
अद्य now, प्रियान्वितानाम् accompanied by their loved ones, नलिनीप्रियाणाम्  who love lotus ponds,  वने रतानां  who enjoy the forest, कुसुमोद्धतानाम्  who are enthused by the smell of flowers,मदलालसानाम् of the deeply passionate, मदोत्कटानाम् of the excited by intoxication,  
गजोत्तमानाम् lordly elephants, गतयः movements, मन्दाःare slow

##### आङ्ग्लानुवादः
'Lordly elephants accompanied by their dear female mates, fond of lotus ponds  and woods are out to enjoy the sweet smell of the blossoms of saptachada  and excited by passion and longing for sexual union are moving slowly.



#### श्लोकः
##### मूलम्
व्यभ्रं नभश्शस्त्रविधौतवर्णं  
कृशप्रवाहानि नदीजलानि।  
कह्लारशीताः पवनाः प्रवान्ति  
तमोविमुक्ताश्च दिशः प्रकाशाः4.30.36॥

##### शब्दार्थः
व्यभ्रम् bereft of clouds, नभः sky, शस्त्रविधौतवर्णम्  shining like polished weapons, नदीजलानि river water, कृशप्रवाहानि have thin flow, कह्लारशीताः cool by blowing over white lotuses, पवनाः winds, प्रवान्ति are blowing, तमोविमुक्ताः rid of darkness, दिशः quarters, प्रकाशाः shining.

##### आङ्ग्लानुवादः
'Cleared of the black clouds, the sky is shining like a polished weapon. The river waters flow feebly. Winds blowing over white lotuses feel cool. All quarters clear of darkness are shining.



#### श्लोकः
##### मूलम्
सूर्यातपक्रामणनष्टपङ्का  
भूमिश्चिरोदधाटितसान्द्ररेणुः।  
अन्योन्यवैरेणसमायुताना  
मुद्योगकालोऽद्य नराधिपानाम्4.30.37॥

##### शब्दार्थः
सूर्यातपक्रामणनष्टपङ्का mud dried up with the heat of the Sun, भूमिः earth, चिरोदघाटितसान्द्ररेणुः thick dust raised after a long time, अन्योन्यवैरेण with mutual enmity, समायुतानाम् of those endowed with, नराधिपानाम of the kings, अद्य now, उद्योगकालः right time for expeditions.

##### आङ्ग्लानुवादः




#### श्लोकः
##### मूलम्
शरद्गुणाप्यायितरूपशोभाः  
प्रहर्षिताः पांशुसमुत्क्षिताङ्गाः।  
मदोत्कटास्सम्प्रति युद्धलुब्धा  
वृषा गवां मध्यगता नदन्ति4.30.38॥

##### शब्दार्थः
शरद्गुणाप्यायितरूपशोभाः appearance made attractive by the attributes of Autumn, प्रहर्षिताः happy, पांशुसमुत्क्षिताङ्गाः dust settled on their limbs, मदोत्कटाः excited  by passion, गवाम् cows, मध्यगताः surrounded, वृषाः bulls, सम्प्रति now, युद्धलुब्धाः are ready to fight, नदन्ति bellowing.

##### आङ्ग्लानुवादः
'The bulls surrounded by cows are bellowing with the dust settled on their limbs. Excited by passion they are happy, ready to fight. They look attractive, blessed by the attributes of Autumn.



#### श्लोकः
##### मूलम्
समन्मथं तीव्रगतानुरागाः  
कुलान्विता मन्दगतिं करिण्यः।  
मदान्वितं सम्परिवार्य यान्तं  
वनेषु भर्तारमनुप्रयान्ति4.30.39॥

##### शब्दार्थः
समन्मथां a passionate lord, तीव्रगतानुरागा with very deep love, कुलान्विता animals of high breed, मन्दगतिं slowly moving male partner, करिण्यः female elephants, वनेषुः in the forest, यान्तम् while he moves, मदान्वितम् who is in rut, भर्तारम् their male partner, सम्परिवार्य after encircling, अनुप्रयान्ति follow him.

##### आङ्ग्लानुवादः
'The female elephants of good breed, deeply passionate, gather round and follow their intoxicated lord moving slowly through the forest.



#### श्लोकः
##### मूलम्
त्यक्त्वा वराण्यात्मविभूषणानि  
बर्हाणि तीरोपगता नदीनाम्।  
निर्भर्त्स्यमाना इव सारसौघैः  
प्रयान्ति दीना विमदा मयूराः4.30.40॥

##### शब्दार्थः
आत्मविभूषितानि their wear, वराणि excellent, बर्हाणि feathers, त्यक्त्वा shed, नदीनाम् of the rivers, तीरोपगताः on the banks, मयूराः peacocks, सारसौघैः by the herds of sarasa birds, निर्भर्त्स्यमानाः इव as though taunted, दीनाः piteous, विमदाः devoid of high spirit, प्रयान्ति going.

##### आङ्ग्लानुवादः
'The peacocks have shed their ornamental wear, their plumes. They are moving on the river banks miserably, devoid of high spirit as if they are being taunted by flocks of sarasa birds (who are highspinted and cheerful).



#### श्लोकः
##### मूलम्
वित्रास्य कारण्डवचक्रवाका  
न्महारवैर्भिन्नकटा गजेन्द्राः।  
सरस्सु बद्धाम्बुजभूषणेषु  
विक्षोभ्य विक्षोभ्य जलं पिबन्ति4.30.41॥

##### शब्दार्थः
भिन्नकटाः elephants in rut (exuding ichor), गजेन्द्राः best elephants, महारवैः with loud trumpet, कारण्डवचक्रवाकान् waterbirds like ducks and chakravakas, वित्रास्य after terrorising, बद्धाम्बुजभूषणेषु ornamented with blooming lotuses, सरस्सु in tanks, जलम् water, विक्षोभ्य विक्षोभ्य stirring, पिबन्ति drinking.

##### आङ्ग्लानुवादः
'Excellent elephants in rut, with ichor exuding from their temples trumpet, frightening the ducks and chakravaka birds in the water. Strirring the water in the lakes, ornamented with lotuses, they drink it.



#### श्लोकः
##### मूलम्
व्यपेतपङ्कासु सवालुकासु  
प्रसन्नतोयासु सगोकुलासु।  
ससारसारावनिनादितासु  
नदीषु हृष्टा निपतन्ति हंसाः4.30.42॥

##### शब्दार्थः
व्यपेतपङ्कासु in spots cleared of mud, सवालुकासु  sand dunes, प्रसन्नतोयासु pure water, सगोकुलासु with cows, ससारसारावनिनादितासु where sarasa birds are singing delightfully, नदीषु in the rivers, हंसाः swans, हृष्टाः happily, निपतन्ति reach.

##### आङ्ग्लानुवादः
'The swans are full of joy, flocking on the sand banks of rivers crowded with cows where the water is pure and devoid of mud. The rivers are full of sarasa birds and swans who are singing delightfully.



#### श्लोकः
##### मूलम्
नदीघनप्रस्रवणोदकाना  
मतिप्रवृद्धानिलबर्हिणानाम्।  
प्लवङ्गमानां च गतोत्सवानां  
द्रुतं रवास्सम्प्रति सम्प्रणष्टाः4.30.43॥

##### शब्दार्थः
सम्प्रति now, नदीघनप्रस्रवणोदकानाम् of the water of rivers, clouds and waterfalls, अतिप्रवृद्धानिलबर्हिणानाम् of peacocks excited by blowing winds, गतोत्सवानाम् having lost pleasure, प्लवङ्गमानां च and the frogs, सम्प्रणष्टाः lost, द्रुतं quickly.

##### आङ्ग्लानुवादः
'Suddenly the turbulent sounds of the river waters, waterfalls and thunderclouds have stopped. The peacoks having lost the pleasure of blowing winds lost their excitement. The croaking of frogs is silent.



#### श्लोकः
##### मूलम्
अनेकवर्णास्सुविनष्टकाया  
नवोदितेष्वम्बुधरेषु नष्टाः।  
क्षुधार्दिता घोरविषा बिलेभ्य  
श्चिरोषिता विप्रसरन्ति सर्पाः4.30.44॥

##### शब्दार्थः
अम्बुधरेषु as the rainclouds, नवोदितेषु when seen fresh, नष्टाः lost, सुविनष्टकायाः bodies emaciated, अनेकवर्णाः of different colours, क्षुधार्दिताः troubled by hunger, घोरविषाः highly poisonous, चिरोषिताः staying for a long time, सर्पाः serpents, बिलेभ्यः from anthills, विप्रसरन्ति are coming out.

##### आङ्ग्लानुवादः
'With no new rainclouds (in the sky), venomous, multicoloured serpents crawl out of the anthills with emacited (hybernated) bodies, troubled by hunger due to long confinement.



#### श्लोकः
##### मूलम्
चञ्चच्चन्द्रकरस्पर्शहर्षोन्मीलिततारका।  
अहो रागवती सन्ध्या जहाति स्वयमम्बरम्4.30.45॥

##### शब्दार्थः
चञ्चच्चन्द्रकरस्पर्शहर्षोन्मीलिततारका with the touch of Moon's beams, रागवती red in colour, सन्ध्या twilight, स्वयम् on her own, अम्बरम् sky, जहाति  quitting, अहो Oh

##### आङ्ग्लानुवादः
'While the stars appear with the soothing touch of the Moon's beams, this ruddy twilight is quitting the sky on her own.



#### श्लोकः
##### मूलम्
रात्रिश्शशाङ्कोदितसौम्यवक्त्रा  
तारागणोन्मीलितचारुनेत्रा।  
ज्योत्स्नांशुकप्रावरणा विभाति  
नारीव शुक्लांशुकसंवृताङ्गी4.30.46॥

##### शब्दार्थः
शशाङ्कोदितसौम्यवक्त्रा  with a face made beautiful with moonlight, तारागणोन्मीलितचारुनेत्रा her beautiful eyes opened up by stars, रात्रिः night, शुक्लांशुकसंवृताङ्गी her body draped in the robe of white light (of the moon), नारीव like a woman, विभाति appears bright  
ज्योत्स्नांशुकप्रावरणा wrapped in the robe of moonlight.

##### आङ्ग्लानुवादः
'The night appears like a lady with a sweet face lit up by the rising Moon, her beautiful eyes opened up by stars, her body draped in the robe of white Moon light.



#### श्लोकः
##### मूलम्
विपक्वशालिप्रसवानि भुक्त्वा  
प्रहर्षिता सारसचारुपङ्क्तिः।  
नभस्समाक्रामति शीघ्रवेगाः  
वातावधूता ग्रथितेव माला4.30.47॥

##### शब्दार्थः
विपक्वशालिप्रसवानि stocks of paddy full of ripened grain, भुक्त्वा after eating, प्रहर्षिता very joyful, सारसचारुपङ्क्तिः lovely rows of sarasa birds, शीघ्रवेगा at great speed, वातावधूता flown by wind, ग्रथिता strung, माला इव like a garland, नभः sky, समाक्रामति occupies.

##### आङ्ग्लानुवादः
'Driven by the wind, the lovely sarasa birds, after eating ripened grains from paddy fields happily fly the sky in rows like a garland at great speed.



#### श्लोकः
##### मूलम्
सुप्तैकहंसं कुमुदैरुपेतं  
महाह्रदस्थं सलिलं विभाति।  
घनैर्विमुक्तं निशि पूर्णचन्द्रं  
तारागणाकीर्णमिवान्तरिक्षम्4.30.48॥

##### शब्दार्थः
सुप्तैकहंसम् one swan sleeping, कुमुदैः night lotuses, उपेतम् endowed, महाह्रदस्थम् found in a big tank, सलिलम् water, निशि at night, घनैः with clouds, विमुक्तम् devoid, तारागणाकीर्णम् be sprinkled with stars, पूर्णचन्द्रम् full Moon, अन्तरिक्षम् इव like the sky, विभाति shining.

##### आङ्ग्लानुवादः
'With a single swan in sleep night lotuses blooming around it, the water in the big tank appear like the sky free from clouds with the full Moon and clusters of stars scattered. (The swan is the moon, the lotuses the stars and the clean pond the sky).



#### श्लोकः
##### मूलम्
प्रकीर्णहंसाकुलमेखलानां  
प्रबुद्धपद्मोत्पलमालिनीनाम्।  
वाप्युत्तमानामधिकाऽद्य लक्ष्मी  
र्वराङ्गनानामिव भूषितानाम्4.30.49॥

##### शब्दार्थः
प्रकीर्णहंसाकुलमेखलानां swans scattered around like girdles, प्रबुद्धपद्मोत्पलमालिनीनाम् with bloomimg and lilies lotuses like garlands, वाप्युत्तमानाम् of deep wells, लक्ष्मीः Goddess of wealth, अद्य now, भूषितानाम् decorated, वराङ्गनानामिव like excellent ladies, अधिका very much.

##### आङ्ग्लानुवादः
'Lakshmi, the goddess of wealth (also of autumn) appears decorated with deep wells like an excellent lady with swans as girdles and blooming lotuses and lilies as  garlands.



#### श्लोकः
##### मूलम्
वेणुस्वनव्यञ्जिततूर्यमिश्रः  
प्रत्यूषकालानिलसम्प्रवृद्धः।  
सम्मूर्छितो गर्गरगोवृषाणा  
मन्योन्यमापूरयतीव शब्दः4.30.50॥

##### शब्दार्थः
वेणुस्वरव्यञ्जिततूर्यमिश्रः mixed with the melodies of the  bamboos, अनिलसम्प्रवृद्धः enhanced by the wind, सम्मूर्छितः overwhelming, शब्दः (bellowing) sounds, प्रत्यूषकाले of early morning, गर्गरगोवृषाणाम् of the bulls moving inside the caves, अन्योन्यम्  with each other, आपूरयतीव  as if filling.

##### आङ्ग्लानुवादः
'The whistling of bamboos enhanced by the wind in the early morning, and the bellowing of bulls echoing in the caves supplement each other as it were.



#### श्लोकः
##### मूलम्
नवैर्नदीनां कुसुमप्रभासै  
र्व्याधूयमानैर्मृदुमारुतेन।  
धौतामलक्षौमपटप्रकाशैः  
कूलानि काशैरुपशोभितानि4.30.51॥

##### शब्दार्थः
नदीनाम् of rivers, कूलानि banks, कुसुमप्रभासैः full of fresh bloomimg flowers, मृदुमारुतेन by the gentle wind, व्याधूयमानैः made to move, धौतामलक्षौमपटप्रकाशैः shining like a clean white silken cloth, नवैः  fresh, काशैः  kasa reeds, उपशोभितानि shine.

##### आङ्ग्लानुवादः
'The river banks shining with fresh white flowers of kasa reeds swayed by the gentle breeze silken look like a lady wrapped in white silk.



#### श्लोकः
##### मूलम्
वनप्रचण्डा मधुपानशौण्डाः  
प्रियान्विताष्षट्चरणाः प्रह्रृष्टाः।  
वनेषु मत्ताः पवनानुयात्रां  
कुर्वन्ति पद्मासनरेणुगौराः4.30.52॥

##### शब्दार्थः
वनप्रचण्डाः roaming fearlessly in the forest exhibiting their power, मधुपानशौण्डाः  adept in drinking honey, प्रहृष्टाः joyfully, मत्ताः deluded, पद्मासनरेणुगौराः appeared white by the pollen dust of lotus cups, षट्चरणाः bees, प्रियान्विताः along with their female companions, वनेषु in the forest, पवनानुयात्राम् following the wind, कुर्वन्ति are venturing.

##### आङ्ग्लानुवादः
'The butterflies glitter around in the forest fearlessly showing their skill in drinking honey, with their backs turned white with the dust of pollen grains from the lotus cups. They follow the wind along with their loved ones in the forest.



#### श्लोकः
##### मूलम्
जलं प्रसन्नं कुमुदं प्रभासं  
क्रौञ्चस्वनश्शालिवनं विपक्वम्।  
मृदुश्च वायुर्विमलश्च चन्द्र  
श्शंसन्ति वर्षव्यपनीतकालम्4.30.53॥

##### शब्दार्थः
कुमुदं प्रभासम् lilies in full bloom, क्रौञ्चस्वनम् the cackle of krauncha birds, प्रसन्नम् clear, जलम् waters, विपक्वम् fully ripe, शालिवनम् paddyfields, मृदुः gentle, वायुः breeze, विमलः bright, चन्द्रश्च Moon, वर्षव्यपनीतकालम् coming to an end of the rainy season, शंसन्ति speak out.

##### आङ्ग्लानुवादः
'The fresh blooms of night lotuses, the cackle of krauncha birds, fully ripened fields of paddy, the gentle breeze and the bright Moon indicate the coming to an end of the rainy season and setting in of autum.



#### श्लोकः
##### मूलम्
मीनोपसन्दर्शितमेखलानां  
नदीवधूनां गतयोऽद्य मन्दाः।  
कान्तोपभुक्तालसगामिनीनां  
प्रभातकालेष्विव कामिनीनाम्4.30.54॥

##### शब्दार्थः
मीनोपसन्दर्शितमेखलानाम् displaying fish as girdles, नदीवधूनाम् of riverbrides, गतयः flow, अद्य now, प्रभातकालेषु in the early morning, इव as if, कान्तोपभुक्तालसगामिनीनाम् like the women exhausted with sexual pleasures, कामिनीनाम् इव like the beloveds, मन्दाः gentle.

##### आङ्ग्लानुवादः
'Now the riverbrides, displaying their girdles of fish, have  slowed down like the gait of sensuous ladies in the early morning, exhausted by sexual pleasures.



#### श्लोकः
##### मूलम्
सचक्रवाकानि सशैवलानि  
काशैर्दुकूलैरिव संवृतानि।  
सपत्रलेखानि सरोचनानि  
वधूमुखानीव नदीमुखानि4.30.55॥

##### शब्दार्थः
सचक्रवाकानि with all the chakravaka birds, सशैवलानि with green moss, दुकूलैरिव as if with silk clothes, काशैः with reeds, संवृतानि covered, नदीमुखानि faces of rivers, सपत्रलेखानि    designs drawn on green leaves, सरोचनानि with Gorochana, वधूमुखानीव like the bride's face.

##### आङ्ग्लानुवादः
'Crowded with chakravaka birds and green moss, and covered with kasa reeds like silken veils, the river banks appear like the face of the bride decorated with designs of green leaves and gorochana tilaka.



#### श्लोकः
##### मूलम्
प्रफुल्लबाणासनचित्रितेषु  
प्रहृष्टषट्पादनिकूजितेषु।  
गृहीतचापोद्यतचण्डदण्डः  
प्रचण्डचारोऽद्य वनेषु कामः4.30.56॥

##### शब्दार्थः
अद्य now, प्रफुल्लबाणासनचित्रितेषु cheerful as though painted with bana and asana flowers, प्रहृष्टषट्पादनिकूजितेषु bees are humming happily, वनेषु in the forest, गृहीतचापोद्यतचण्डदण्डः holding the bow and awarding strict punishment, कामः Cupid, प्रचण्डचारः moving with great speed and power.

##### आङ्ग्लानुवादः
'Now Cupid is moving unobstructed showing his power by holding his bow indicating strict punishment to those separated from their beloveds in the forests with bana and asana flowers in bloom and bees humming happily.



#### श्लोकः
##### मूलम्
लोकं सुवृष्ट्या परितोषयित्वा  
नदीस्तटाकानि च पूरयित्वा।  
निष्पन्नसस्यां वसुधां च कृत्वा  
त्यक्त्वा नभस्तोयधराः प्रणष्टाः4.30.57॥

##### शब्दार्थः
तोयधराः clouds, सुवृष्ट्या with good showers, लोकम् people, परितोषयित्वा after satisfying, नदीः rivers, तटाकानि च and tanks, पूरयित्वा having filled, वसुधाम् earth, निष्पन्नसस्याम् green all  
over with crops, कृत्वा after doing, नभः sky, त्यक्त्वा leaving, प्रणष्टाः disappeared.

##### आङ्ग्लानुवादः
'Having showered heavy rains, and filling tanks and rivers, and producing bumper crops on the earth the clouds have disapeared.



#### श्लोकः
##### मूलम्
दर्शयन्ति शरन्नद्यः पुलिनानि शनैः शनैः।  
नवसङ्गमसव्रीडा जघनानीव योषितः4.30.58॥

##### शब्दार्थः
नवसङ्गमसव्रीडाः bashful of the sexual union with husband for the first time, योषितः young women, जघनानीव their loins, शरन्नद्यः bashful, पुलिनानि sand banks, शनैः शनैः slowly, दर्शयन्ति show.

##### आङ्ग्लानुवादः
'Just as bashful young brides show their loins slowly during their first sexual meet the rivers start showing their sandy banks slowly in autumn.



#### श्लोकः
##### मूलम्
प्रसन्नसलिलास्सौम्य कुररीभिर्विनादिताः।  
चक्रवाकगणाकीर्णा विभान्ति सलिलाशयाः4.30.59॥

##### शब्दार्थः
सौम्य O gentle Lakshmana, प्रसन्नसलिलाः with pure waters, कुररीभिर्विनादिताः resounded with the singing of female kurari birds, चक्रवाकगणाकीर्णाः with flocks of chakravaka birds, सलिलाशयाः water tanks, विभान्ति are shining.

##### आङ्ग्लानुवादः
'O gentle Lakshmana the pure water in the tanks and sweet sounds of flocks of female kurari birds and chakravakas there are splendid.



#### श्लोकः
##### मूलम्
असनास्सप्तपर्णाश्च कोविदाराश्च पुष्पिताः।  
दृश्यन्ते बन्धुजीवाश्च श्यामाश्च गिरिसानुषु4.30.60॥

##### शब्दार्थः
गिरिसानुषु on the mountain slopes, पुष्पिताः blossomed, असनाः asana flowers, सप्तपर्णाश्च saptaparnas, कोविदाराश्च kovidaras, बन्धुजीवाः bandhujeeva trees, श्यामाश्च Shyama creepers, दृश्यन्ते are seen.

##### आङ्ग्लानुवादः
'The asanas, saptaparna, kovida and bandhujeeva trees and shyama creepers are seen in full bloom on the mountain slopes.



#### श्लोकः
##### मूलम्
हंससारसचक्राह्वैः कुररैश्च समन्ततः।  
पुलिनान्यवकीर्णानि नदीनां पश्य लक्ष्मण4.30.61॥

##### शब्दार्थः
लक्ष्मण Lakshmana, नदीनाम् of rivers, पुलिनानि sand banks, हंससारचक्राह्वैः with swans sarasa and chakravaka birds, कुररैश्च and kurara, समन्ततः allover, अवकीर्णानि scattered, पश्य  look.

##### आङ्ग्लानुवादः
'Lakshmana look at the swans, sarasas, chakravakas and kurara birds scattered all over the river banks.



#### श्लोकः
##### मूलम्
अन्योन्यबद्धवैराणां जिगीषूणां नृपात्मज।  
उद्योगसमयस्सौम्य पार्थिवानामुपस्थितः4.30.62॥

##### शब्दार्थः
नृपात्मज O prince, सौम्य O handsome one, अन्योन्यबद्धवैराणाम् having enmity against others, जिगीषूणाम् waiting to be victorious, पार्थिवानाम् of kings, उद्योगसमयः time for expeditions, उपस्थितः has come.

##### आङ्ग्लानुवादः
'O handsome prince the time has come for making expeditions by kings against the enemies waiting for victory.



#### श्लोकः
##### मूलम्
इयं सा प्रथमा यात्रा पार्थिवानां नृपात्मज  
न च पश्यामि सुग्रीवमुद्योगं वा तथाविधम्4.30.63॥

##### शब्दार्थः
नृपात्मज O prince, इयम् this, पार्थिवानाम् for kings, सा that, प्रथमा यात्रा first expedition, सुग्रीवम् Sugriva, तथाविधम् in that manner, उद्योगं वा or effort, न च पश्यामि I do not see.

##### आङ्ग्लानुवादः
'O prince this is time for the first expedition (of the year) by kings. I do not find Sugriva making effort in that direction.



#### श्लोकः
##### मूलम्
चत्वारो वार्षिका मासा गता वर्षशतोपमाः।  
मम शोकाभिभूतस्य सौम्य सीतामपश्यतः4.30.64॥

##### शब्दार्थः
सीताम् Sita, अपश्यतः not seeing, सौम्य O gentle one, शोकाभिभूतस्य caught in grief, मम to me, वर्षशतोपमाः equal to a hundred years, वार्षिकाः rainy, चत्वारः four, मासाः months, गताः are gone.

##### आङ्ग्लानुवादः
'O gentle one, the four months of rainy season are spent without seeing Sita. It is equal to a hundred years for my griefstricken heart.



#### श्लोकः
##### मूलम्
चक्रवाकीव भर्तारं पृष्ठतोऽनुगता वनम्।  
विषमं दण्डकारण्यमुद्यानमिव याऽगता4.30.65॥

##### शब्दार्थः
चक्रवाकीव just as a female chakravaka, भर्तारम् husband, विषमम् difficult, वनम् forest, दण्डकारण्यम् Dandaka forest, उद्यानमिव like pleasure garden, पृष्ठतः at the back, अनुगता followed.

##### आङ्ग्लानुवादः
'Just as a female chakravaka follows the male, Sita followed her husband into this dense Dandaka forest as though it is a pleasuregarden.



#### श्लोकः
##### मूलम्
प्रियाविहीने दुःखार्ते हृतराज्ये विवासिते।  
कृपां न कुरुते राजा सुग्रीवो मयि लक्ष्मण4.30.66॥

##### शब्दार्थः
लक्ष्मण O Lakshmana, प्रियाविहीने separated from wife, दुःखार्ते a griefstricken man, हृतराज्ये  lost kingdom, विवासिते banished, मयि at me, राजा सुग्रीवः king Sugriva, कृपाम् mercy, न कुरुते not showing.

##### आङ्ग्लानुवादः
'O Lakshmana king Sugriva shows no mercy on one, who is griefstricken, separated from his wife, and banished from the kingdom.



#### श्लोकः
##### मूलम्
अनाथो हृतराज्योऽयं रावणेन च धर्षितः।  
दीनो दूरगृहः कामी मां चैव शरणं गतः4.30.67॥  
इत्येतैः कारणैस्सौम्य सुग्रीवस्य दुरात्मनः।  
अहं वानरराजस्य परिभूतः परन्तप4.30.68॥

##### शब्दार्थः
सौम्य gentle, परन्तप vanquisher of foes, अयम् this person, अनाथः helpless, हृतराज्यः lost  kingdom, दीनः miserable, दूरगृहः away from home, रावणेन च,by Ravana, धर्षितः outraged,कामी lovesick, मां चैव me also, शरणं गतः sought help, इत्येतैः by these, कारणैः with reasons, दुरात्मनः of the evilminded, वानरराजस्य of the king of monkeys, सुग्रीवस्य Sugriva's, अहम् I am, परिभूतः slighted.

##### आङ्ग्लानुवादः
'O gentle one although I am a vanquisher of foes, this evilminded king of monkeys is slighting me because I am away from home, I have lost my kingdom, I am outraged by Ravana, I am miserable and lovesick and I have sought his help.



#### श्लोकः
##### मूलम्
स कालं परिसङ्ख्याय सीतायाः परिमार्गणे।  
कृतार्थस्समयं कृत्वा दुर्मतिर्नावबुध्यते4.30.69॥

##### शब्दार्थः
दुर्मतिः evilminded, सः he, कृतार्थः fulfilled his objective, सीतायाः Sita's, परिमार्गणे in search of, कालम् time, परिसङ्ख्याय having failed, समयम् promise, कृत्वा made, नाव बुध्यते does not realise it.

##### आङ्ग्लानुवादः
'The evilminded Sugriva, having fulfilled his objective, does not realise that he has made a promise to me and has reached the time set for the search of Sita.



#### श्लोकः
##### मूलम्
त्वं च किष्किन्धां प्रविश्य ब्रूहि वानरपुङ्गवम्।  
मूर्खं ग्राम्यसुखे सक्तं सुग्रीवं वचनान्मम4.30.70॥

##### शब्दार्थः
किष्किन्धाम् into Kishkinda, प्रविश्य entering, वानरपुङ्गवम् chief of monkeys, मूर्खम् fool, ग्राम्यसुखे native pleasures, सक्तम्  is engaged, सुग्रीवम् Sugriva, मम my, वचनात् words, ब्रूहि tell him.

##### आङ्ग्लानुवादः
'Go to Kishkinda and speak (on my behalf ) to that  fool, Sugriva, the chief of monkeys who is revelling in habitual sensual pleasures



#### श्लोकः
##### मूलम्
अर्थिनामुपपन्नानां पूर्वं चाप्युपकारिणाम्।  
आशां संश्रुत्य यो हन्ति स लोके पुरुषाधमः4.30.71॥

##### शब्दार्थः
उपपन्नानाम् approached, पूर्वम् earlier, उपकारिणां च and  who has helped, अर्थिनाम् the one who requested , संश्रुत्य with regard to, आशाम् hopes, यः he who, हन्ति disappoints, सः he, लोके on the earth, पुरुषाधमः lowest among men.

##### आङ्ग्लानुवादः
'He who, having promised to his friend to grant his desire and who, having been obliged, fails to implement the promise, is the lowest on earth.



#### श्लोकः
##### मूलम्
शुभं वा यदि वा पापं यो हि वाक्यमुदीरितम्।  
सत्येन प्रतिगृह्णाति स वीरः पुरुषोत्तमः4.30.72॥

##### शब्दार्थः
यः हि he who, शुभं वा good or, यदि वा or else, पापम् sin, उदीरितम् which has been promised, वाक्यम् words, सत्येन truly, प्रतिगृह्णाति will follow, सः वीरः he is a hero, पुरुषोत्तमः  the best of men.

##### आङ्ग्लानुवादः
'(On the other hand) he who honours his promise, whether good or bad, is truly heroic, the best of men.'



#### श्लोकः
##### मूलम्
कृतार्था ह्यकृतार्थानां मित्राणां न भवन्ति ये।  
तान्मृतानपि क्रव्यादाः कृतघ्नान्नोपभुञ्जते4.30.73॥

##### शब्दार्थः
कृतार्थाः one who has achieved his objective, ये whoever, अकृतार्थानाम् of the needy man, मित्राणाम् to the friends, न भवन्ति not help, मृतान् after death, कृतघ्नान् ungrateful people, तान् them, क्रव्यादाः अपि even by carnivorous animals, न उपभुञ्जते not like to eat.

##### आङ्ग्लानुवादः
'Even the carnivorous animals dislike to eat the body of such ungrateful men who do not help their friends even though they have received help and have achieved their  
objective.'



#### श्लोकः
##### मूलम्
नूनं काञ्चनपृष्ठस्य विकृष्टस्य मया रणे।  
द्रष्टुमिच्छति चापस्य रूपं विद्युद्गणोपमम्4.30.74॥

##### शब्दार्थः
नूनम् surely, काञ्चनपृष्ठस्य inlaid with gold, रणे in war, मया by me, विकृष्टस्य when bent, चापस्य bow's, विद्युद्गणोपमम्  like a streak of lightning, रूपम् form, द्रष्टुम् to see, इच्छसि desires.

##### आङ्ग्लानुवादः
'Surely he wishes to see the form of my bow inlaid with gold bent by me to its full length, looking like a streak of lightning.



#### श्लोकः
##### मूलम्
घोरं ज्यातलनिर्घोषं क्रुद्धस्य मम संयुगे।  
निर्घोषमिव वज्रस्य पुनस्संश्रोतुमिच्छसि4.30.75॥

##### शब्दार्थः
संयुगे in the combat, क्रुद्धस्य of the enraged, मम my, वज्रस्य thunderbolt's, निर्घोषमिव like the terrific sound, घोरम् dreadful, ज्यातलनिर्घोषम् twang of the bow string, पुनः again, संश्रोतुम् to hear, इच्छसि  wants.

##### आङ्ग्लानुवादः
'Perhaps he wants once again to hear when enraged in a combat, the dreadful twang of my bow, resembling the peal of a thunderbolt .



#### श्लोकः
##### मूलम्
काममेवंगतेऽप्यस्य परिज्ञाते पराक्रमे।  
त्वत्सहायस्य मे वीर न चिन्ता स्यान्नृपात्मज4.30.76॥

##### शब्दार्थः
वीर a hero, नृपात्मज prince, अस्य his, परिज्ञाते knowing fully, पराक्रमे my valour, काम् एवं गतेऽपि  revelling in sensual pleasures, त्वत्सहायस्य when you are with me to help, मे my, चिन्ता worry, न स्यात् has no .

##### आङ्ग्लानुवादः
'O prince knowing my valour fully welI, and knowing that you are here to help me he is unhesitatingly revelling in sensual pleasures.



#### श्लोकः
##### मूलम्
यदर्थमयमारम्भः कृतः परपुरञ्जयः।  
समयं नाभिजानाति कृतार्थः प्लवगेश्वरः4.30.77॥

##### शब्दार्थः
परपुरञ्जयः one who can conquer the enemy's capital, यदर्थम् what for, अयम् this, आरम्भः effort, कृतः one who made, समयम् promise कृतार्थः one who has achieved his goal, प्लवगेश्वरः king of monkeys, नाभिजानाति does not realise.

##### आङ्ग्लानुवादः
'O conqueror of the enemy capital the monkey lord who has achieved his goal does not realise the importance of my mission.



#### श्लोकः
##### मूलम्
वर्षासमयकालं तु प्रतिज्ञाय हरीश्वरः।  
व्यतीतांश्चतुरो मासान्विहरन्नावबुध्यते4.30.78॥

##### शब्दार्थः
हरीश्वरः Sugriva, वर्षासमयकालम् in the rainy season, प्रतिज्ञाय having sworn, विहरन्  revelling, व्यतीतान् spent, चतुरः four, मासान् months, नावबुध्यते he is not aware.

##### आङ्ग्लानुवादः
'Having promised (to search for Sita) after the rainy season,Sugriva is not aware that he has (already) spent the four monthsrevelling.



#### श्लोकः
##### मूलम्
सामात्यपरिषत्क्रीडन्पानमेवोपसेवते।  
शोकदीनेषु नास्मासु सुग्रीवः कुरुते दयाम्4.30.79॥

##### शब्दार्थः
सुग्रीवः Sugriva, सामात्यपरिषत् with the council of ministers, क्रीडन् sporting, पानमेव in drinking only, उपसेवते resorting to, शोकदीनेषु wretched with sorrow, अस्मासु at us, दयाम् compassion, न कुरुते is showing.

##### आङ्ग्लानुवादः
'Sporting with the council of ministers surrounding him, resorting to drinking, he shows no compassion to us feeling wretched with grief.



#### श्लोकः
##### मूलम्
उच्यतां गच्छ सुग्रीवस्त्वया वत्स महाबल।  
मम रोषस्य यद्रूपं ब्रूयाश्चैवमिदं वचः4.30.80॥

##### शब्दार्थः
महाबल mighty, वीर warrior, गच्छ go, त्वया by you, सुग्रीवः Sugriva, मम my, रोषस्य about my anger, यत् such, रूपम् form, उच्यताम् make him know, एवम् that way, इदम् this, वचः word, वत्स dear, ब्रूयाः tell.

##### आङ्ग्लानुवादः
'O mighty warrior O dear, go to Sugriva and make him aware of the virulence of my anger and tell himः



#### श्लोकः
##### मूलम्
न च सङ्कुचितः पन्था येन वाली हतो गतः।  
समये तिष्ठ सुग्रीव मा वालिपथमन्वगाः4.30.81॥

##### शब्दार्थः
सुग्रीव Sugriva, समये as per pledge, तिष्ठ  abide, हतः killed, वाली Vali, येन by the root, गतः had gone, पन्थाः path, न च सङ्कुचितः is not a narrow one, वालिपथम् Vali's path, मा अन्वगाः you do not follow.

##### आङ्ग्लानुवादः
'The route by which Vali departed, killed by me has not been closed. O Sugriva you ought to abide by the pledge given. Do not  follow the path of Vali.



#### श्लोकः
##### मूलम्
एक एव रणे वाली शरेण निहतो मया।  
त्वां तु सत्यादतिक्रान्तं हनिष्यामि सबान्धवम्4.30.82॥

##### शब्दार्थः
मया by me, रणे in a combat, शरेण by an arrow, एकः one, वाली एव Vali alone, हतः killed, सत्यात् from the truth, अतिक्रान्तम् deviated from the truth, त्वां तु you also, सबान्धवम् along with your near and dear, हनिष्यामि I will kill.

##### आङ्ग्लानुवादः
'Vali was killed by me in the battle with a single arrow while I shall kill you now along with your near and dear ones since you have deviated from the truth.'



#### श्लोकः
##### मूलम्
तदेवं विहिते कार्ये यद्धितं पुरुषर्षभ।  
तत्तद्भ्रूहि नरश्रेष्ठत्वर कालव्यतिक्रमः4.30.83॥

##### शब्दार्थः
पुरुषर्षभ O bull among men, नरश्रेष्ट O king among monkeys, तत् therefore, कार्ये in the task, एवम् in this way, विहिते when carried out, यत् all that, हितम् is good, तत् all that, ब्रूहि tell, त्वर be quick, कालव्यतिक्रमः time is passing.

##### आङ्ग्लानुवादः
'O bull among men O hero speak to him that  all that is done in time is done well. Hurry up. Ask him to do whatever is good for him as well as for usः



#### श्लोकः
##### मूलम्
कुरुष्व सत्यं मयि वानरेश्वर  
प्रतिश्रुतं धर्ममवेक्ष्य शाश्वतम्।  
मा वालिनं प्रेत्य गतो यमक्षयं  
त्वमद्य पश्येर्मम चोदितैश्शरैः4.30.84॥

##### शब्दार्थः
वानरेश्वर O king among monkeys, शाश्वतम् eternal, धर्मम् dharma, अवेक्ष्य following, मम my, प्रतिश्रुतम् promise, सत्यम् truth, कुरुष्व  doing, अद्य now, त्वम् you, मयि my, शरैः by arrows, चोदितैः hit by, प्रेत्य  killed, यमक्षयम् abode of Yama, गतः gone, वालिनम् Vali, मा पश्येः will see.

##### आङ्ग्लानुवादः
'O lord of monkeys Carry out the promise you made to me, consider it to be eternal dharma. Slain by my arrows, you will see  Vali in the abode of the lord of death.'



#### श्लोकः
##### मूलम्
स पूर्वजं तीव्रविवृद्धकोपं  
लालप्यमानं प्रसमीक्ष्य दीनम्।  
चकार तीव्रां मतिमुग्रतेजा  
हरीश्वरे मानववंशनाथः4.30.85॥

##### शब्दार्थः
मानववंशनाथः protector of the human race, उग्रतेजाः terrific lustre, सः he (Lakshmana), तीव्रविवृद्धकोपम् very angry, दीनम् piteous, लालप्यमानम् wailing, पूर्वजम् elder brother, प्रसमीक्ष्य on seeing, हरीश्वरे at Sugriva, तीव्रम् intense, मतिम् in mind, चकार went.

##### आङ्ग्लानुवादः
On seeing Rama, the protector of the human race, wailing Lakshmana of terrific lustre  hardened his stand against Sugriva and proceeded, charged with intense anger.  

#### समाप्तिः
 श्रीमद्रामायणे वाल्मीकीय आदिकाव्ये किष्किन्धाकाण्डे त्रिंशस्सर्गः  
Thus ends the thirtieth sarga of Kishkindakanda of the Holy Ramayana, the first epic, composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/4_kiShkindhAkANDam/03-sugrIva-bodhanam/030_sharadvarNanam-rAmavilApashcha.md">
<details><summary><h3>भूषणम् ...{Loading}...</h3></summary>



गुहां प्रविष्टे सुग्रीवे विमुक्ते गगने घनैः ।  

वर्षरात्रोषितो रामः कामशोकाभिपीडितः  ॥  ४।३०।१  ॥   

पाण्डरं गगनं दृष्ट्वा विमलं चन्द्रमण्डलम् ।  

शारदीं रजनीं चैव दृष्ट्वा ज्योत्स्नानुलेपनाम्  ॥  ४।३०।२  ॥   

कामवृत्तं च सुग्रीवं नष्टां च जनकात्मजाम् ।  

बुद्ध्वा कालमतीतं च मुमोह परमातुरः  ॥  ४।३०।३  ॥   

अथ शरत्समागमे ऽपि सुग्रीवस्यानुद्योगाद्रामकोपस्त्रिंशे गुहामित्यादि ।
सुग्रीवे गुहां प्रविष्टे वर्षरात्रोषितो रामः कामशोकाभिपीडितः सन् क्रमेण
गगने घनैर्विमुक्ते पाण्डरं निर्मलं गगनं दृष्ट्वा परमातुरः
वर्षाकालिकशोकादधिकं शोकं प्राप्तः सन् मुमोह । एतावत्पर्यन्तं
कस्यचिदवधेर्विद्यमानतया कथञ्चिद्धृतवान् । सम्प्रतितदभावान्मुमोहेत्यर्थः
 ॥  ४।३०।१३  ॥   

  

स तु सञ्ज्ञामुपागम्य मुहूर्तान्मतिमान् पुनः ।  

मनस्स्थामपि वैदेहीं चिन्तयामास राघवः  ॥  ४।३०।४  ॥   

स त्विति । मनःस्थामपि वैदेहीं चिन्तयामास,
पुनःपुनर्विशेषतश्चिन्तितवानित्यर्थः  ॥  ४।३०।४  ॥   

  

आसीनः पर्वतस्याग्रे हेमधातुविभूषिते ।  

शारदं गगनं दृष्ट्वा जगाम मनसा प्रियाम्  ॥  ४।३०।५  ॥   

आसीन इति । मनसा जगाम चिन्तयामासेति यावत्  ॥  ४।३०।५  ॥   

  

दृष्ट्वा च विमलं व्योम गतविद्युद्बलाहकम् ।  

सारसारवसङ्घुष्टं विललापार्तया गिरा  ॥  ४।३०।६  ॥   

दृष्ट्वा च विमलमिति । गिरा स्वरेण  ॥  ४।३०।६  ॥   

  

सारसारवसन्नादैः सारसारवनादिनी ।  

या ऽ ऽश्रमे रमते बाला सा ऽद्य मे रमते कथम्  ॥  ४।३०।७  ॥   

सारसेति । सारसारवसन्नादैः सारसारवोत्थितध्वनिभिः  ॥  ४।३०।७  ॥   

  

पुष्पितांश्चासनान् दृष्ट्वा काञ्चनानिव निर्मलान् ।  

कथं सा रमते बाला पश्यन्ती मामपश्यती  ॥  ४।३०।८  ॥   

या पुरा कलहंसानां स्वरेण कलभाषिणी ।  

बुध्यते चारुसर्वाङ्गी सा ऽद्य मे बुध्यते कथम्  ॥  ४।३०।९  ॥   

पुष्पितानिति । पश्यन्ती मद्दिदृक्षया इतस्ततो दृष्टिं निक्षिपन्ती  ॥ 
४।३०।८,९  ॥   

  

निःस्वनं चक्रवाकानां निशम्य सहचारिणाम् ।  

पुण्डरीकविशालाक्षी कथमेषा भविष्यति  ॥  ४।३०।१०  ॥   

निःस्वनमिति । पुण्डरीकविशालाक्षी चक्रवाकनिनदश्रवणस्यासह्यतया नायकागमपथं
सलीलमवलोकयन्तीत्यर्थः । कथं भविष्यति? कथं सत्तां धारयिष्यतीत्यर्थः  ॥ 
४।३०।१०  ॥   

  

सरांसि सरितो वापीः काननानि वनानि च ।  

तां विना मृगशावाक्षीं चरन्नाद्य सुखं लभे  ॥  ४।३०।११  ॥   

वापीः कृत्रिमसरांसि । काननानि महावनानि  ॥  ४।३०।११  ॥   

  

अपि तां मद्वियोगाच्च सौकुमार्याच्च भामिनीम् ।  

न दूरं पीडयेत्कामः शरद्गुणनिरन्तरः  ॥  ४।३०।१२  ॥   

अपि तामिति । शरद्गुणनिरन्तरः शरद्गुणैः साधनैः निरन्तरः पूर्णः कामः
सौकुमार्यात्मद्वियोगाच्च हेतोः तां भामिनीं दूरम् आमरणं न पीडयेत् । अपिः
सम्भावनायाम् । पीडयेदेवेत्यर्थः  ॥  ४।३०।१२  ॥   

  

एवमादि नरश्रेष्ठो विललाप नृपात्मजः ।  

विहङ्ग इव सारङ्गः सलिलं त्रिदशेश्वरात्  ॥  ४।३०।१३  ॥   

एवमादीति । त्रिदशेश्वरात् सलिलमुद्दिश्य सारङ्गश्चातक इव विललापेति
सम्बन्धः  ॥  ४।३०।१३  ॥   

  

ततश्चञ्चूर्यरम्येषु फलार्थी गिरिसानुषु ।  

ददर्श पर्युपावृत्तो लक्ष्मीवाँल्लक्ष्मणो ऽग्रजम्  ॥  ४।३०।१४  ॥   

तं चिन्तया दुस्सहया परीतं विसञ्ज्ञमेकं विजने मनस्वी ।  

भ्रातुर्विषादात्परितापदीनः समीक्ष्य सौमित्रिरुवाच रामम्  ॥  ४।३०।१५  ॥   

तत इति । चञ्चूर्य कुटिलं चरित्वा, फलाभिलाषेण कुटिलमार्गेण चरित्वा ।
"नित्यं कौटिल्ये गतै " इति यङ्  ॥  ४।३०।१४,१५  ॥   

  

किमार्य कामस्य वशङ्गतेन किमात्मपौरुष्यपराभवेन ।  

अयं सदा संह्रियते समाधिः किमत्र योगेन निवर्तितेन  ॥  ४।३०।१६  ॥   

किमिति । वशंगतेन, मनसेति शेषः । पौरुष्यं पौरुषम् । स्वार्थे ष्यञ् । अयं
वर्तमानः समाधिः चित्तसमाधानं सदा तत्र तत्र काले संह्रियते सम्पाद्यते ।
अत्र अस्मिन् काले । निवर्तितेन योगेन किम् । अयं यदा संह्रियते समाधिः इति
पाठान्तरम् । यदा यस्मिन् काले अयं समाधिः चित्तसमाधानं संह्रियते
सम्पाद्यते अत्रास्मिन् काले निवर्तितेन योगेन सन्नहनेन, उत्साहेन
किमित्यर्थः  ॥  ४।३०।१६  ॥   

  

क्रियाभियोगं मनसः प्रसादं समाधियोगानुगतं च कालम् ।  

सहायसामर्थ्यमदीनसत्त्वः स्वकर्महेतुं च कुरुष्व हेतुम्  ॥  ४।३०।१७  ॥   

क्रियेति । क्रियाभियोगं कार्योद्योगं मनसः प्रसादं समाधियोगानुगतं
धैर्योपायाभ्यामनुबद्धं कालं च सहायसामर्थ्यं सुग्रीवादिसहायमासर्थ्यं
स्वकर्म देवतोपासनात्मकं तदेव हेतुः तं च हेतुं कुरुष्व, क्रियाभियोगादिकं
सर्वं स्वकार्यसिद्धौ हेतुं कुरुष्वेत्यर्थः । अत्र प्रकरणे लक्ष्मणेन
रामस्याश्रितरक्षणत्वरा सन्दीप्यत इति स्वोपदेशः सुलभः  ॥  ४।३०।१७  ॥   

  

न जानकी मानववंशनाथ त्वया सनाथा सुलभा परेण ।  

न चाग्निचूडां ज्वलितामुपेत्य न दह्यते वीरवरार्ह कच्चित्  ॥  ४।३०।१८  ॥   

न जानकीति । सुलभा लब्धुमर्हा । अग्निचूडाम् अग्निज्वालाम्  ॥  ४।३०।१८  ॥   

  

सलक्षणं लक्ष्मणमप्रधृष्यं स्वभावजं वाक्यमुवाच रामः ।  

हितं च पथ्यं च नयप्रसक्तं ससामधर्मार्थसमाहितं च  ॥  ४।३०।१९  ॥   

सलक्षणमिति । रामः अप्रधृष्यं युक्तिभिरविचाल्यं स्वभावजं स्वभावसिद्धं
हितम् उदर्कसुखकरं पथ्यं तत्कालसुखकरं नयप्रसक्तं राजनीतियुक्तम् ससाम
सान्त्वयुक्तं धर्मार्थसहितं च वाक्यमुक्तवन्तं सलक्षणं लक्ष्मणमुवाचेति
योजना । यद्वा अप्रधृष्यत्वादिविशेषणविशिष्टं वाक्यं राम उवाच ।
लक्ष्मणोक्तानुवादरूपत्वाद्रामवाक्यस्यापि तथात्वमिति बोध्यम्  ॥  ४।३०।१९
 ॥   

  

निःसंशयं कार्यमवेक्षितव्यं क्रियाविशेषो ह्यनुवर्तितव्यः ।  

ननु प्रवृत्तस्य दुरासदस्य कुमार कार्यस्य फलं न चिन्त्यम्  ॥  ४।३०।२०  ॥   

निःसंशयमिति । कार्यं सीतान्वेषणादिकम् । निःसंशयं यथा भवति तथा
अवेक्षणीयम्, तदनुरूपं धैर्यं कर्तव्यमित्यर्थः । क्रियाविशेषः उत्साहादिः
। अनुवर्तितव्यः अनुवर्तितव्य एव । हे कुमार प्रवृत्तस्य दुरासदस्य
कार्यस्य फलं सीताप्राप्तिरूपम् । न चिन्त्यं ननु? चिन्त्यमेव  ॥  ४।३०।२०
 ॥   

  

अथ पद्मपलाशाक्षीं मैथीलीमनुचिन्तयन् ।  

उवाच लक्ष्मणं रामो मुखेन परिशुष्यता  ॥  ४।३०।२१  ॥   

एवं लक्ष्मणसमाश्वासनेन प्रतिष्ठापितधैर्यो ऽपि सीताविषयककामानुवृत्त्या
पुनः शरदं वर्णयति अथेत्यादिना  ॥  ४।३०।२१  ॥   

  

तर्पयित्वा सहस्राक्षः सलिलेन वसुन्धराम् ।  

निर्वर्तयित्वा सस्यानि कृतकर्मा व्यवस्थितः  ॥  ४।३०।२२  ॥   

तर्पयित्वेति । निर्वर्तयित्वा परिपक्कानि कृत्वा । कृतकर्मा कृतकृत्यः  ॥ 
४।३०।२२  ॥   

  

स्निग्धगम्भीरनिर्घोषाः शैलद्रुमपुरोगमाः ।  

विसृज्य सलिलं मेघाः परिश्रान्ता नृपात्मज  ॥  ४।३०।२३  ॥   

नीलोत्पलदलश्यामाः श्यामी कृत्वा दिशो दश ।  

विमदा इव मातङ्गाः शान्तवेगाः पयोधराः  ॥  ४।३०।२४  ॥   

स्निग्धेति । शैलद्रुमपुरोगमाः शैलद्रुमाणामग्रे गच्छन्तः । अत्र प्रकरणे
सर्वत्र विषये प्रवृत्तिः रामावतारकृता सूच्यते  ॥  ४।३०।२३,२४  ॥   

  

जलगर्भा महावेगाः कुटजार्जुनगन्धिनः ।  

चरित्वा विरताः सौम्य वृष्टिवाताः समुद्यताः  ॥  ४।३०।२५  ॥   

घनानां वारणानां च मयूराणां च लक्ष्मण ।  

नादः प्रस्रवणानां च प्रशान्तः सहसा ऽनघ  ॥  ४।३०।२६  ॥   

जलगर्भा इति । वृष्टिकरा वाता वृष्टिवाताः, पुरोवाता इत्यर्थः  ॥ 
४।३०।२५,२६  ॥   

  

अभिवृष्टा महामेघैर्निर्मलाश्चित्रसानवः ।  

अनुलिप्ता इवाभान्ति गिरयश्चित्रदीप्तिभिः  ॥  ४।३०।२७  ॥   

चित्रदीप्तिभिः नानावर्णकान्तिभिः  ॥  ४।३०।२७  ॥   

  

दर्शयन्ति शरन्नद्यः पुलिनानि शनैःशनैः ।  

नवसङ्गमसव्रीडा जघनानीव योषितः  ॥  ४।३०।२८  ॥   

दर्शयन्तीति । अनेन चिरकालानुवर्तनेन गुरूणां शिष्येभ्यो रहस्यार्थप्रकाशनं
सूच्यते  ॥  ४।३०।२८  ॥   

  

शाखासु सप्तच्छदपादपानां प्रभासु तारार्कनिशाकराणाम् ।  

लीलासु चैवोत्तमवारणानां श्रियं विभज्याद्य शरत्प्रवृत्ता  ॥  ४।३०।२९  ॥   

शाखास्विति । सप्तच्छदा नाम शरत्पुष्पा वृक्षाः । शरत्कर्त्री । श्रियं
स्वसमृद्धिम् । विभज्य त्रेधा विभज्य । सप्तच्छदशाखादिषु प्रवृत्ता
सप्तच्छदेषु पुष्पविकासरूपा श्रीः तारादिप्रभासु निर्मलतारूपा गजलीलासु
उन्मस्तकतारूपा  ॥  ४।३०।२९  ॥   

  

सम्प्रत्यनेकाश्रयचित्रशोभा लक्ष्मीः शरत्कालगुणोपनीता ।  

सूर्याग्रहस्तप्रतिबोधितेषु पद्माकरेष्वभ्यधिकं विभाति  ॥  ४।३०।३०  ॥   

सम्प्रतीति । अनेकाश्रयचित्रशोभा सितरक्तनीलपङ्कजादिरूपा ऽनेकाश्रयतया
चित्रशोभा नानावर्णकान्तिः । शरत्कालगुणोपनीता शरत्कालोत्कर्षेण प्रापिता ।
लक्ष्मीः समृद्धिः । सूर्यस्याग्रहस्तैः प्राथमिककिरणैः । हस्तशब्देन करा
लक्ष्यन्ते । भगवत्कटाक्षबोधितेषु पुरुषेषु नानारूपसंवित्प्रकाश उच्यते  ॥ 
४।३०।३०  ॥   

  

सप्तच्छदानां कुसुमोपगन्धी षट्पादवृन्दैरनुगीयमानः ।  

मत्तद्विपानां पवनो ऽनुसारी दर्पं वनेष्वभ्यदिकं करोति  ॥  ४।३०।३१  ॥   

सप्तच्छदेति । अनुसृत्य वर्तमानः, अविच्छेदेनैव प्रवर्तमान इत्यर्थः ।
मत्तद्विपानां दर्पं करोति, मदवृद्धिहेतुत्वादिति भावः  ॥  ४।३०।३१  ॥   

  

अभ्यागतैश्चारुविशालपक्षैः सरः प्रियैः पद्मरजोवकीर्णैः ।  

महानदीनां पुलिनोपयातैः क्रीडन्ति हंसाः सह चक्रवाकैः  ॥  ४।३०।३२  ॥   

अभ्यागतैरिति । मिथुनतया आभिमुख्येन सङ्गतैः । चारु यथा तथा विशालपक्षैः,
हर्षेण विस्तृतपक्षैरित्यर्थः । क्रीडन्ति हंसाः, सह चक्रवाकैः, हंसाश्च
क्रीडन्ति चक्रवाकाश्च क्रीडन्तीत्यर्थः  ॥  ४।३०।३२  ॥   

  

मदप्रगर्भेषु च वारणेषु गवां समूहेषु च दर्पितेषु ।  

प्रसन्नतोयासु च निम्नगासु विभाति लक्ष्मीर्बहुधा विभक्ता  ॥  ४।३०।३३  ॥   

नभः समीक्ष्याम्बुधरैर्विमुक्तं विमुक्तबर्हाभरणा वनेषु ।  

प्रियास्वसक्ता विनिवृत्तशोभा गतोत्सवा ध्यानपरा मयूराः  ॥  ४।३०।३४  ॥   

नष्टहर्षा इत्यर्थः । बभूवुरिति शेषः  ॥  ४।३०।३४  ॥   

  

मनोज्ञगन्धैः प्रियकैरनल्पैः पुष्पातिभारावनताग्रशाखैः ।  

सुवर्णगौरैर्नयनाभिरामैरुद्द्योतितानीव वनान्तराणि  ॥  ४।३०।३५  ॥   

मनोज्ञगन्धैरिति । प्रियकैः बन्धूकैः । "सर्जकासनबन्धूकपुष्पप्रियकजीवकाः"
इत्यमरः  ॥  ४।३०।३५  ॥   

  

प्रियान्वितानां नलिनीप्रियाणां वने रतानां कुसुमोद्धतानाम् ।  

मदोत्कटानां मदलालसानां गजोत्तमानां गतयो ऽद्य मन्दाः  ॥  ४।३०।३६  ॥   

प्रियान्वितानामिति । कुसुमोद्धतानां सप्तच्छदकुसुमाघ्राणेन मत्तानाम् ।
मदोत्कटानां मदेन उद्भिन्नकटानाम्  ॥  ४।३०।३६  ॥   

  

व्यभ्रं नभः शस्त्रविधौतवर्णं कृशप्रवाहानि नदीजलानि ।  

कह्लारशीताः पवनाः प्रवान्ति तमोविमुक्ताश्च दिशः प्रकाशाः  ॥  ४।३०।३७  ॥   

व्यभ्रं विगतमेघम् । शस्त्रविधौतवर्णं विधौतशस्त्रवर्णम् । कृशप्रवाहानि
सङ्कुचितप्रवाहानि  ॥  ४।३०।३७  ॥   

  

सूर्यातपक्रामणनष्टपङ्का भूमिश्चिरोद्घाटितसान्द्ररेणुः ।  

अन्योन्यवैरामर्षायुतानामुद्योगकालो ऽद्य नराधिपानाम्  ॥  ४।३०।३८  ॥   

सूर्यातपेति । चिरोद्घाटितसान्द्ररेणुः चिरात् ईषत् उत्पादितनिबिडरेणुः ।
स्थूलरेणुरित्यर्थः । अन्योन्यवैरामर्षायुतानामित्यत्र वृत्तभङ्ग आर्षः ।
वैरं विरोधः, अमर्षः असहिष्णुता ताभ्याम् आयुतानाम् आ समन्ताद्युतानाम् ।
वैरामर्षपूर्णानामित्यर्थः  ॥  ४।३०।३८  ॥   

  

शरद्गुणाप्यायितरूपशोभाः प्रहर्षिताः पांसुसमुक्षिताङ्गाः ।  

मदोत्कटाः सम्प्रति युद्धलुब्धा वृषा गवां मध्यगता नदन्ति  ॥  ४।३०।३९  ॥   

रूपशोभाः शरीरशोभाः  ॥  ४।३०।३९  ॥   

  

समन्मथं तीव्रगतानुरागाः कुलान्विता मन्दगतिं करिण्यः ।  

मदान्वितं सम्परिवार्य यान्तं वनेषु भर्तारमनुप्रयान्ति  ॥  ४।३०।४०  ॥   

समन्मथमिति । कुलान्विताः सजातीयसमूहेन युक्ताः  ॥  ४।३०।४०  ॥   

  

त्यक्त्वा वराण्यात्मविभूषणानि बर्हाणि तीरोपगता नदीनाम् ।  

निर्भर्त्स्यमाना इव सारसौघैः प्रयान्ति दीना विमदा मयूराः  ॥  ४।३०।४१  ॥   

सारसौघैः हंससमूहैः  ॥  ४।३०।४१  ॥   

  

वित्रास्य कारण्डवचक्रवाकान् महारवैर्भिन्नकटा गजेन्द्राः ।  

सरस्सु बद्धाम्बुजभूषणेषु विक्षोभ्य विक्षोभ्य जलं पिबन्ति  ॥  ४।३०।४२  ॥   

महारवैः वित्रास्येति सम्बन्धः । भिन्नकटाः, मदेनेति शेषः  ॥  ४।३०।४२  ॥   

  

व्यपेतपङ्कासु सवालुकासु प्रसन्नतोयासु सगोकुलासु ।  

ससारसा रावविनादितासु नदीषु हृष्टा निपनन्ति हंसाः  ॥  ४।३०।४३  ॥   

व्यपेतेति । सवालुकासु ससिकतासु । ससारसाः इति पदच्छेदः । रावविनादितासु
निजशब्देन सञ्जातशब्दासु  ॥  ४।३०।४३  ॥   

  

नदीघनप्रस्रवणोदकानामतिप्रवृद्धानिलबर्हिणानाम् ।  

प्लवङ्गमानां च गतोत्सवानां द्रुतं रवाः सम्प्रति सम्प्रनष्टाः  ॥  ४।३०।४४
 ॥   

नदीति । नद्यश्च घनप्रस्नवणानि च तेषाम् उदकानाम् । प्लवङ्गमानां
मण्डूकानाम्  ॥  ४।३०।४४  ॥   

  

अनेकवर्णाः सुविनष्टकाया नवोदितेष्वम्बुधरेषु नष्टाः ।  

क्षुधार्दिता घोरविषा बिलेभ्यश्चिरोषिता विप्रसरन्ति सर्पाः  ॥  ४।३०।४५
 ॥   

अनेकवर्णाः कृष्णपीतादिवर्णः । सुविनष्टकायाः अत्यन्तकृशशरीराः । नष्टा
लीनाः  ॥  ४।३०।४५  ॥   

  

चञ्चच्चन्द्रकरस्पर्शहर्षोन्मीलिततारका ।  

अहो रागवती सन्ध्या जहाति स्वयमम्बरम्  ॥  ४।३०।४६  ॥   

चञ्चच्चन्द्रकरस्पर्शेन यो हर्षः तेन उन्मीलिततारका निर्मलनक्षत्रा रागवती
आरुण्यवती सन्ध्या अम्बरम् आकाशं स्वयं जहाति । अत्र कान्तकरस्पर्शेन
हर्षवस्फारितनेत्रकनीनिका उत्तेजितानुरागा स्वयमेव रतये अम्बरं त्यजन्ती
कामुकी प्रतीयत इति समासोक्तिः । सन्ध्यारागः प्रायेण शरद्येव
भवतीत्येवमुक्तम्  ॥  ४।३०।४६  ॥   

  

रात्रिः शशाङ्कोदितसौम्यवक्त्रा तारागणोन्मीलितचारुनेत्रा ।  

ज्योत्स्नांशुकप्रावरणा विभाति नारीव शुक्लांशुकसंवृताङ्गी  ॥  ४।३०।४७  ॥   

शशाङ्कोदितसौम्यवक्त्रा उदितशशाङ्करम्यवक्त्रा । तारागणोन्मीलितचारुनेत्रा
उन्मीलिततारागणचारुनेत्रा  ॥  ४।३०।४७  ॥   

  

विपक्वशालिप्रसवानि भुक्त्वा प्रहर्षिता सारसचारुपङ्क्तिः ।  

नभः समाक्रामति शीघ्रवेगा वातावधूता ग्रथितेव माला  ॥  ४।३०।४८  ॥   

भुक्त्वा मुखाग्रे गृहीत्वा । माला नानावर्णपुष्पमाला  ॥  ४।३०।४८  ॥   

  

सुप्तैकहंसं कुसुमैरुपेतं महाह्रदस्थं सलिलं विभाति ।  

घनैर्विमुक्तं निशि पूर्णचन्द्रं तारा गणाकीर्णमिवान्तरिक्षम्  ॥  ४।३०।४९
 ॥   

प्रकीर्णहंसाकुलमेखलानां प्रबुद्धपद्मोत्पलमालिनीनाम् ।  

वाप्युत्तमानामधिका ऽद्य लक्ष्मीर्वराङ्गनानामिव भूषितानाम्  ॥  ४।३०।५०
 ॥   

सुप्तैकहंसमिति । इदं चन्द्रस्थाने, महाह्रदस्थमिति
गाम्भीर्यकृतनैर्मल्यातिशयेन आकाशसाम्याय, घनैर्विमुक्तमिति
परिपूर्णत्वायोक्तम्  ॥  ४।३०।४९,५०  ॥   

  

वेणुस्वनव्यञ्जिततूर्यमिश्रः प्रत्यूषकालानिलसम्प्रवृद्धः ।  

सम्मूर्च्छितो गर्गरगोवृषाणामन्योन्यमापूरयतीव शब्दः  ॥  ४।३०।५१  ॥   

वेणूनां सुषिरवंशानां स्वनेन व्यञ्जितं यत्तूर्यं गीतवाद्यं तेन मिश्रः ।
प्रत्यूषकालानिलेन प्रातःकालवायुना सम्प्रवृद्धः अभिवृद्धः । सम्मूर्च्छितः
अभिव्याप्तः । गर्गरगोवृषाणां, गर्गराणां दधिमथनभाण्डनां गवां वृषाणां च
शब्दः । अन्योन्यमापूरयतीव परस्परमभिवर्धयतीव । प्रातःकालिकदधिमथनघोषः
वत्सोत्सुकानां गवां पुष्ट्या कामातुराणां वृषाणां च शब्दः गोपालवेणुस्वनैः
प्राभातिकवायुभिश्चापि वृद्धो जायत इत्यर्थः  ॥  ४।३०।५१  ॥   

  

नवैर्नदीनां कुसुमप्रभासैर्व्याधूयमानैर्मृदुमारुतेन ।  

धौतामलक्षौमपटप्रकाशैः कूलानि काशैरुपशोभितानि  ॥  ४।३०।५२  ॥   

नवैरिति । कुसुमैः प्रभासन्त इति कुसुमप्रभासाः तैः । पटप्रकाशैः पटतुल्यैः
। काशैः शुभ्रपुष्पदर्भविशेषैः । नदीनां कूलानि तटानीत्युक्त्या स्त्रीणां
जघनोपमा सूच्यते  ॥  ४।३०।५२  ॥   

  

वनप्रचण्डा मधुपानशौण्डाः प्रियान्विताः षट्चरणाः प्रहृष्टाः ।  

वनेषु मत्ताः पवनानुयात्रां कुर्वन्ति पद्मासनरेणुगौराः  ॥  ४।३०।५३  ॥   

वने प्रचण्डाः निरङ्कुशगतयः । मधुपाने शौण्डा धूर्ताः । पद्मानामसनानां च  

रेणुभिः गौराः । षट्चरणाः भृङ्गाः । वनेषु पवनानुयात्रां वातानुगमनम् ।
कुर्वन्ति, परिमलानुसारादिति भावः  ॥  ४।३०।५३  ॥   

  

जलं प्रसन्नं कुमुदं प्रभासं क्रौञ्चस्वनः शालिवनं विपक्वम् ।  

मदुश्च वायुर्विमलश्च चन्द्रः शंसन्ति वर्षव्यपनीतकालम्  ॥  ४।३०।५४  ॥   

जलमिति । प्रभासत इति प्रभासम् । पचाद्यच् । विकस्वरमित्यर्थः ।
वर्षव्यपनीतकालं वर्षात्ययकालम् । शरत्कालमिति यावत्  ॥  ४।३०।५४  ॥   

  

मीनोपसन्दर्शितमेखलानां नदीवधूनां गतयो ऽद्य मन्दाः ।  

कान्तोपभुक्तालसगामिनीनां प्रभातकालेष्विव कामिनीनाम्  ॥  ४।३०।५५  ॥   

मीनेति । कामिनीनां वारस्त्रीणामित्यर्थः  ॥  ४।३०।५५  ॥   

  

सचक्रवाकानि सशैवलानि काशैर्दुकूलैरिव संवृतानि ।  

सपत्त्रलेखानि सरोचनानि वधूमुखानीव नदीमुखानि  ॥  ४।३०।५६  ॥   

सचक्रवाकानीति । चक्रवाकशैवलकाशाः रोचनापलेखावगुण्ठनदुकूलस्थानीयाः  ॥ 
४।३०।५६  ॥   

  

प्रफुल्लबाणासनचित्रितेषु प्रहृष्टषट्पादनिकूजितेषु ।  

गृहीतचापोद्यतचण्डदण्डः प्रचण्डचारो ऽद्य वनेषु कामः  ॥  ४।३०।५७  ॥   

प्रफुल्लेति । बाणाः बाणवृक्षाः । असनाः सर्जकाः । गृहगीतचापेन उद्यतः
प्रयुक्तः चण्डदण्डः तीक्ष्णदण्डनं येन स तथा । यद्वा गृहीतचापश्चासौ
उद्यतचण्डदण्डश्च । दण्डः शरविशेषः । "दण्डादयः काण्डभेदाः स्युः" इति
हलायुधः । प्रचण्डचारः उग्रसञ्चारः  ॥  ४।३०।५७  ॥   

  

लोकं सुवृष्ट्या परितोषयित्वा नदीस्तटाकानि च पूरयित्वा ।  

निष्पन्नसस्यां वसुधां च कृत्वा त्यक्त्वा नभस्तोयधराः प्रनष्टाः । ४।३०।५८
 ॥   

लोकं जनम्  ॥  ४।३०।५८  ॥   

  

प्रसन्नसलिलाः सौम्य कुररीभिर्विनादिताः ।  

चक्रवाकगणाकीर्णा विभान्ति सलिलाशयाः  ॥  ४।३०।५९  ॥   

कुररीभिः क्रौञ्चीभिः । सलिलाशयाः सरांसि  ॥  ४।३०।५९  ॥   

  

असनाः सप्तवर्णाश्च कोविदाराश्च पुष्पिताः ।  

दृश्यन्ते बन्धुजीवाश्च श्यामाश्च गिरिसानुषु  ॥  ४।३०।६०  ॥   

हंससारसचक्राह्वैः कुररैश्च समन्ततः ।  

पुलिनान्यवकीर्णानि नदीनां पश्य लक्ष्मण  ॥  ४।३०।६१  ॥   

असना इति । बन्धुजीवाः श्यामाश्च लताविशेषाः  ॥  ४।३०।६०,६१  ॥   

  

अन्योन्यबद्धवैराणां जिगीषूणां नृपात्मज ।  

उद्योगसमयः सौम्य पार्थिवानामुपस्थितः  ॥  ४।३०।६२  ॥   

अन्योन्येति । हे नृपात्मज जिगीषूणां पार्थिवानामित्यन्वयः  ॥  ४।३०।६२  ॥   

  

इयं सा प्रथमा यात्रा पार्थिवानां नृपात्मज ।  

न च पश्यामि सुग्रीवमुद्योगं वा तथाविधम्  ॥  ४।३०।६३  ॥   

इयमिति । यात्रा उपस्थितेति शेषः  ॥  ४।३०।६३  ॥   

  

चत्वारो वार्षिका मासा गता वर्षशतोपमाः ।  

मम शोकाभिभूतस्य सौम्य सीतामपश्यतः  ॥  ४।३०।६४  ॥   

चक्रवाकीव भर्तारं पृष्ठतो ऽनुगता वनम् ।  

विषमं दण्डकारण्यमुद्यानमिव या ऽ ऽगता  ॥  ४।३०।६५  ॥   

प्रियाविहीने दुःखार्ते हृतराज्ये विवासिते ।  

कृपां न कुरुते राजा सुग्रीवो मयि लक्ष्मण  ॥  ४।३०।६६  ॥   

चत्वारः आषाढाद्याः । केचिदाहुः श्रावणाद्या इति । "पूर्वो ऽयं
वार्षिकोमासः श्रावणः सलिलागमः" इत्युपक्रमोक्तेः ।
आश्वयुजकार्तिकयोर्वर्षानुवृत्त्या वार्षिकत्वम् । "कार्तिके समनुप्राप्ते
त्वं रावणवधे यत" इति पूर्वोक्तवचने तु कार्तिके समनुप्राप्त इत्यस्य
समाप्ते इत्यर्थ इत्याहुः  ॥  ४।३०।६४६६  ॥   

  

अनाथो हृतराज्यो ऽयं रावणेन च धर्षितः ।  

दीनो दूरगृहः कामी मां चैव शरणं गतः  ॥  ४।३०।६७  ॥   

इत्येतैः कारणैः सौम्य सुग्रीवस्य दुरात्मनः ।  

अहं वानरराजस्य परिभूतः परन्तप  ॥  ४।३०।६८  ॥   

स कालं परिसङ्ख्याय सीतायाः परिमार्गणे ।  

कृतार्थः समयं कृत्वा दुर्मतिर्नावबुद्ध्यते  ॥  ४।३०।६९  ॥   

अनाथ इत्यादि । सुग्रीवस्य परिभूत इति "क्तस्य च वर्तमाने" इति षष्ठी ।
कृपां न कुरुत इत्यादिकं सुग्रीवाभिमानमनुसृत्योक्तम्  ॥  ४।३०।६७६९  ॥   

  

त्वं प्रविश्य च किष्किन्धां ब्रूहि वानरपुङ्गवम् ।  

मूर्खं ग्राम्यसुखे सक्तं सुग्रीवं वचनान्मम  ॥  ४।३०।७०  ॥   

अर्थिनामुपपन्नानां पूर्वं चाप्युपकारिणाम् ।  

आशां संश्रुत्य यो हन्ति स लोके पुरुषाधमः  ॥  ४।३०।७१  ॥   

शुभं वा यदि वा पापं यो हि वाक्यमुदीरितम् ।  

सत्येन परिगृह्णाति स वीरः पुरुषोत्तमः  ॥  ४।३०।७२  ॥   

कृतार्था ह्यकृतार्थानां मित्राणां न भवन्ति ये ।  

तान् मृतानपि क्रव्यादाः कृतघ्नान्नोपभुञ्जते  ॥  ४।३०।७३  ॥   

नूनं काञ्चनपृष्ठस्य विकृष्टस्य मया रणे ।  

द्रष्टुमिच्छति चापस्य रूपं विद्युद्गणोपमम्  ॥  ४।३०।७४  ॥   

त्वं प्रविश्य चेत्यादि । शुभमिति, यः उदीरितं वाक्यं सत्येन परिगृह्णाति
सत्यत्वेन स्वीकरोति, यथोक्तमनुतिष्ठतीत्यर्थः । मित्राणां न भवन्ति
मित्राणामुपकाराय न भवन्तीत्यर्थः । अस्य श्लोकस्य अन्ते इति कारणं
द्रष्टव्यम् । इति सुग्रीवं ब्रूहीति पूर्वेण सम्बन्धः  ॥  ४।३०।७०७४  ॥   

  

घोरं ज्यातलनिर्घोषं क्रुद्धस्य मम संयुगे ।  

निर्घोषमिव वज्रस्य पुनः संश्रोतुमिच्छति  ॥  ४।३०।७५  ॥   

घोरमिति । निर्घोषमिव वज्रस्य पुनः संश्रोतुमिच्छतीति पाठः  ॥  ४।३०।७५  ॥   

  

काममेवं गतेप्यस्य परिज्ञाते पराक्रमे ।  

त्वत्सहायस्य मे वीर न चिन्ता स्यान्नृपात्मज  ॥  ४।३०।७६  ॥   

काममिति । वीर नृपात्मज । त्वत्सहायस्य मे एवं गते सालगिरिभूदलनादिषु
इत्थमप्रतिहते पराक्रमे कामं परिज्ञाते सत्यपि अस्य सुग्रीवस्य चिन्ता
समयव्यतिक्रमे मामपि हनिष्यतीति विचारः न स्यात्, नाभूदित्यर्थः  ॥  ४।३०।७६
 ॥   

  

यदर्थमयमारम्भः कृतः परपुरञ्जय ।  

समयं नाभिजानाति कृतार्थः प्लवगेश्वरः  ॥  ४।३०।७७  ॥   

यदर्थमिति । अयमारम्भः सख्यकरणवालिनिरसनरूपः । यदर्थं यस्मै
सीतान्वेषणप्रयोजनाय कृतः । समयं तद्विषयसङ्केतम् । प्लवगेश्वरो
नाभिजानातीति सम्बन्धः  ॥  ४।३०।७७  ॥   

  

वर्षासमयकालं तु प्रतिज्ञाय हरीश्वरः ।  

व्यतीतांश्चतुरो मासान् विहरन्नावबुध्यते  ॥  ४।३०।७८  ॥   

वर्षेति । वर्षासमयकालं वर्षा एव समयकालः सङ्केतकालः तम् । वर्षाशब्देन
चत्वारो मासा उपलक्ष्यन्ते  ॥  ४।३०।७८  ॥   

  

सामात्यपरिषत् क्रीडन् पानमेवोपसेवते ।  

शोकदीनेषु नास्मासु सुग्रीवः कुरुते दयाम्  ॥  ४।३०।७९  ॥   

सामात्यपरिषत् सामात्यबान्धवः  ॥  ४।३०।७९  ॥   

  

उच्यतां गच्छ सुग्रीवस्त्वया वत्स महाबल ।  

मम रोषस्य यद्रूपं ब्रूयाश्चैनमिदं वचः  ॥  ४।३०।८०  ॥   

उच्यतामिति । मम रोषस्य यद्रूपं तत्सुग्रीव उच्यताम् । एनमिदं वक्ष्यमाणं
वचश्च ब्रूयाः  ॥  ४।३०।८०  ॥   

  

न च सङ्कुचितः पन्था येन वाली हतो गतः ।  

समये तिष्ठ सुग्रीव मा वालिपथमन्वगाः  ॥  ४।३०।८१  ॥   

एक एव रणे वाली शरेण निहतो मया ।  

त्वां तु सत्यादतिक्रान्तं हनिष्यामि सबान्धवम्  ॥  ४।३०।८२  ॥   

न चेति । हतो वाली येन पथा गतः स पन्थाः, परलोक इत्यर्थः । न सङ्कुचितः न
नष्ट इत्यर्थः । समये मर्यादायां तिष्ठ । वालिपथं वालिगतं मार्गम्  ॥ 
४।३०।८१,८२  ॥   

  

तदेवं विहिते कार्ये यद्धितं पुरुषर्षभ ।  

तत्तद् ब्रूहि नरश्रेष्ठ त्वर कालव्यतिक्रमः  ॥  ४।३०।८३  ॥   

तदेवमिति । कार्ये एवं विहित एवमवस्थिते सत् यद्धितं तद् ब्रूहि ।
कालव्यतिक्रमः, मा भूदिति शेषः । अतः त्वर त्वरस्वेति सम्बन्धः  ॥  ४।३०।८३
 ॥   

  

कुरुष्व सत्यं मयि वानरेश्वर प्रतिश्रुतं धर्ममवेक्ष्य शाश्वतम् ।  

मा वालिनं प्रेत्य गतो यमक्षयं त्वमद्य पश्येर्मम चोदितैः शरैः  ॥  ४।३०।८४
 ॥   

उक्तमर्थं पुनः सङ्क्षेपेण सर्गान्ते दर्शयति कुरुष्वेति । मयि विषये
प्रतिश्रुतं सत्यं कुरु । शाश्वतं धर्ममवेक्ष्य प्रतिश्रुतकरणम् अक्षयो
धर्म इत्यवेक्ष्य  ॥  ४।३०।८४  ॥   

  

स पूर्वजं तीव्रविवृद्धकोपं लालप्यमानं प्रसमीक्ष्य दीनम् ।  

चकार तीव्रं मतिमुग्रतेजा हरीश्वरे मानववंशनाथः  ॥  ४।३०।८५  ॥   

इत्यार्षे श्रीरामायणे वाल्मीकीये आदिकाव्ये श्रीमत्किष्किन्धाकाण्डे
त्रिंशः सर्गः  ॥  ३०  ॥   

स इति । सः लक्ष्मणः । हरीश्वरे सुग्रीवे । तीव्रां मतिं
निग्रहबुद्धिमित्यर्थः । लालप्यमानं प्रलपन्तम्  ॥  ४।३०।८५  ॥   

इति श्रीगोविन्दराजविरचिते श्रीरामायणभूषणे मुक्ताहाराख्याने
किष्किन्धाकाण्डव्याख्याने त्रिंशः सर्गः  ॥  ३०  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/4_kiShkindhAkANDam/03-sugrIva-bodhanam/030_sharadvarNanam-rAmavilApashcha.md">
<details><summary><h3>शिरोमणी ...{Loading}...</h3></summary>



रामवृत्तान्तमाह गृहमित्यादिभिः । सुग्रीवे गुहां प्रविष्टे सति
वर्षरात्रस्थितो रामः घनैर्गगने विमुक्ते सति कामशोकाभिपीडितः कामेन
जानकीप्राप्तिविषयकोत्कटेच्छया शोकेन तत्प्राप्त्यभावजनितचिन्तया अभिपीडितो
व्याप्त आसीदिति शेषः  ॥  ४।३०।१  ॥   

  

तदेव भङ्ग्यन्तरेणाह पाण्डुरमिति । विमलं निर्मलं गगनं दृष्ट्वा विमलं
घनच्छायारहितं पाण्डुरं चन्द्रमण्डलं च दृष्ट्वा ज्योत्स्नायाः
चन्द्रिकायाः अनुलेपनं व्याप्तिर्यस्यां तां शारदीं रजनीं च दृष्ट्वा  ॥ 
४।३०।२  ॥   

  

अत एव कालं वृष्टिसमयमतीतं व्यतीतं दृष्ट्वा सुग्रीवं कामवृत्तं कामासक्तं
दृष्ट्वा जनकात्मजां नष्टां दृष्ट्वा संस्मृत्य परमातुरो रामो मुमोह  ॥ 
४।३०।३  ॥   

  

स इति । सः विह्वलचित्तो नृपो राघवः मुहूर्तात्संज्ञां चैतन्यमुपागम्य
प्राप्य मनःस्थां वैदेहीं चिन्तयामास  ॥  ४।३०।४  ॥   

  

दृष्ट्वेति । गतविद्युद्बलाहकमत एव विमलं व्योम सारसारवसंघुष्टं दृष्ट्वा
विज्ञाय आर्तया गिरा विललाप राम इति शेषः  ॥  ४।३०।५  ॥   

  

विलापाकारमाह सारसेति । सारसारवनादिनी सारसानां रववत् नदति तच्छीला या बाला
सीता सारसारवसंनादैः सारसारवप्रतिध्वनिभिरुपलक्षिते आश्रमे मे मया सह रमते
अरमत सा ऽद्य मद्वियोगसमये कथं रमते रमेत  ॥  ४।३०।६  ॥   

  

पुष्पितानिति । या काञ्चनान् स्वर्णमयानिव निर्मलान् पुष्पितान् असनान्
असनाभिधतरून् दृष्ट्वा मां पश्यन्ती अतिष्ठदिति शेषः, सा मामपश्यती
अपश्यन्ती बाला सीता कथं रमते रमेत  ॥  ४।३०।७  ॥   

  

येति । कलभाषिणी मधुरभाषणशीला या सीता पुरा पूर्वं कलहंसानां कलेन शब्देन
बुध्यते तच्छब्दश्रवणमात्रेण सैवागते ऽतिप्रतीत्या द्रुतं गत्वा मयेतस्ततो
ऽवलोक्यते इत्यर्थः, सा अद्य कथं बुध्यते अवलोक्येत  ॥  ४।३०।८  ॥   

  

निःस्वमिति । सहचारिणां स्त्रियां सहैव गमनशीलानां चक्रवाकानां निःस्वनं
श्रुत्वा पुण्डरीकविशालाक्षी एषा सीता कथं भविष्यति स्थास्यति  ॥  ४।३०।९
 ॥   

  

सरांसीति । मृगशावाक्षीं मृगबालनयनां तां सीतां विना सर आदीनि चरन्नहं सुखं
न लभे । काननवनयोः लघुत्वेन महत्वेन च भेदात् न पौनरुक्त्यम्  ॥ 
४।३०।१० ॥   

  

अपीति । मद्वियोगाद्धेतोः शरद्गुणनिरन्तरः शरद्गुणैः निरन्तरम् प्रवृत्तः
कामः मद्विषयकोत्कटेच्छा भामिनीं नित्यप्रभां सीतां सौकुमार्यात् हेतोः
सुदूरमत्यन्तं पीडयेत्  ॥  ४।३०।११  ॥   

  

एवमिति । सारङ्गः चातको विहङ्गः पक्षी त्रिदशेश्वरात् इन्द्रात् सलिलं
जलमिच्छन् यथा विलपति तथा एवमादि विललाप, सीताप्राप्तिमाचकाङ्क्षेत्यर्थः ।
"सारङ्गः पुंसि हरिणे चातके च मतङ्गजे" इति मेदिनी  ॥  ४।३०।१२  ॥   

  

तत इति । ततः रामविलापकाले फलार्थी लक्ष्मणः रम्येषु गिरिसानुषु चञ्चूर्य
बम्भम्य पर्युपावृत्तः सन् अग्रजं ददर्श  ॥  ४।३०।१३  ॥   

  

स इति । एकं प्रियया विहीनमत एव दुस्सहया चिन्तया परीतं युक्तमत एव दीनं
क्षीणत्वेन प्रतीयमानमत एव विसंज्ञं कर्तव्यविषयं विवेकरहितं रामं त्वरित
वेगेन आगतः भ्रातुर्विषादात् अतिदीनः सौमित्रिः विजने वने समीक्ष्य उवाच  ॥ 
४।३०।१४  ॥   

  

तद्वचनाकारमाह किमित्यादिभिः । कामस्य उत्कटेच्छायाः वशंगतेन अधीनभूतेन
शोकेन किं न किंचित्साध्यमित्यर्थः । तत्र दोषमाह आत्मपौरुष्यस्य
पराभवस्तिरोधानं येन तेन ह्रिया आत्मनां लञ्जाकारकेण शोकेन अयं महात्मभिः
आदृतः समाधिः चित्तैकाग्र्यं संह्रियते निवर्त्यते अतः निवर्तितेन योगेन
चित्तैकाग्र्येण किं चित्तैकाग्र्यविघातो न कार्य इत्यर्थः  ॥  ४।३०।१५  ॥   

  

क्रियेति । समाधियोगानुगतं चित्तैकाग्र्याधीनं मनसः प्रसादं कुरुष्व ।
तत्प्रयोजनमाह स्वकर्महेतुं स्वकर्तव्यकारणं सहायानां सामर्थ्यं येन
सहायसामर्थ्यसाधकमित्यर्थः, कालं समयमेव क्रियाभियोगं
क्रियाणामन्वेषणामभियोगः साधनमित्यर्थः, येन तत् कुरुष्व प्राप्तसमये एव
यतितव्यमित्यर्थः  ॥  ४।३०।१६  ॥   

  

जानकीविषये कथंचित् शङ्का न कार्येति बोधयन्नाह नेति । हे मानववंशनाथ त्वया
सनाथा त्वदेकनाथेत्यर्थः, जानकी परेण त्वदन्येन न सुलभा । एतेन
त्वदन्यस्तद्वशकामो यदि भवेत्तर्हि नङ्क्षत्येवेति सूचितम् । तत्र
दृष्टान्तः ज्वलितामग्निचूढां वह्निज्वालामुपेत्य प्राप्य कश्चित्
वह्निभिन्नः न दह्यते इति न दह्यत एवेत्यर्थः  ॥  ४।३०।१७  ॥   

  

सेति । सलक्षणं राजवंशोचितचिह्नसहितमप्रधृष्यं परैः प्रधर्षयितुमशक्यं
लक्ष्मणं हितं वर्धकम् अत एव पथ्यं नयप्रसक्तं नीतियुक्तमत एव
ससामधर्मार्थसमाहितं सामसहितधर्मार्थाभ्यां सहितं स्वभावजं
द्रुतस्खलितोच्चारणरहितमित्यर्थः, वाक्यं राम उवाच  ॥  ४।३०।१८  ॥   

  

तद्वचनाकारमाह निस्संशयमिति । हे कुमार कार्यं कर्तव्यं
निस्संशयमवेक्षितव्यं विचारणीयमत एव क्रियाविशेषः कर्तव्यसाधकं कर्म
अनुवर्तितव्यः संपादनीयः दुरासदस्य अन्यैरनिवर्तनीयस्य प्रवृद्धस्य
अतिवृद्धिं प्राप्तस्य वीर्यस्य स्वपराक्रमस्य फलं चिन्त्यम्  ॥  ४।३०।१९
 ॥   

  

अथेति । अथ उक्तवचनानन्तरं मैथिलीमनुचिन्तयन् अत एव परिशुष्यता
मुखेनोपलक्षितो रामः लक्ष्मणमुवाच  ॥  ४।३०।२०  ॥   

  

तद्वचनाकारमाह तर्पयित्वेति । सहस्राक्षः वसुन्धरां तर्पयित्वा अत एव
सस्यानि निवर्तयित्वा कृतकर्मा साधितकृत्यः सन् व्यवस्थितः स्वस्थचित्तो
ऽभवदिति शेषः  ॥  ४।३०।२१  ॥   

  

दीर्घेति । दीर्घः गम्भीरः निर्घोषो येषां ते गमाः गगनमागताः मेघाः सलिलं
शैलद्रुमपुरः विसृज्य प्रापय्य परिशान्ताः अभवन्निति शेषः ।
शैलद्रुमपुरोगमा इत्येकं पदं वा, तदर्थस्तु शैलद्रुमाणां पुरो ऽग्रभागे
गच्छन्तीति  ॥  ४।३०।२२  ॥   

  

तदेव भङ्ग्यन्तरेणाह नीलेति । नीलोत्पलदलश्यामाः पयोधराः दशदिशः
श्यामीकृत्वा विमदाः मातङ्गा इव शान्तवेगाः अभवन्निति शेषः  ॥  ४।३०।२३  ॥   

  

जलेति । जलगर्भाः जलरूपगर्भविशिष्टाः कुटजार्जुनगन्धिनः समुद्यताः प्रभूताः
वृष्टिवाताः चरित्वा संव्याप्य विरताः निवृत्ताः अभवन्निति शेषः  ॥  ४।३०।२४
 ॥   

  

घनानामिति । घनादीनां नादः सहसा एककालावच्छेदेन प्रशान्तः प्रश्रवणाः
निर्झराः  ॥  ४।३०।२५  ॥   

  

अभीति । महामेघैः अभिवृष्टाः अत एव निर्मलाः चित्रसानवः
चित्रशृङ्गविशिष्टाः गिरयः चन्द्ररश्मिभिः अनुलिप्ता इव आभान्ति  ॥  ४।३०।२६
 ॥   

  

शाखासु इति । सप्तच्छदपादपानां शरद्विकसनशीलसप्तच्छदाभिधतरूणां शाखासु
तारार्कनिशाकराणां प्रभासु च उत्तमवारणानां महागजानां लीलासु च श्रियं
शोभां विभज्य त्रिविधविभागेन संस्थाप्य शरत्प्रवृत्ता  ॥  ४।३०।२७  ॥   

  

संप्रतीति । शरत्कालगुणोपपन्ना लक्ष्मीः अनेकाश्रयचित्रशोभा अनेकाश्रयाणां
चित्रशोभा यथा सा ऽपि संप्रति अस्मिन् काले सूर्याग्रहस्तप्रतिबोधितेषु
सूर्यकिरणाग्रैः विकसितेषु पद्माकरेषु पद्मसमूहेषु अधिकं विभाति  ॥  ४।३०।२८
 ॥   

  

सप्तेति । षट्पादवृन्दैः भ्रमरसमूहैः अनुगीयमानः पवनानुसारी पवनेन
सञ्चनशीलः सप्तच्छदानां कुसुमोपगन्धः कुसुमोपगन्धत्वमस्मिन् सः तद्गन्ध
एवेत्यर्थः, मत्तद्विपानां मदयुक्तगजानां दर्पं गर्वं विनेष्यन्
दूरीकुर्वन् सन् अधिकं विभाति । किंच मत्तद्विपानां पवनानुसारी पवन
एवेत्यर्थः, अस्मिन्पक्षे कुसुमोपगन्धशब्देन भावप्रधानकल्पना  ॥  ४।३०।२९
 ॥   

  

अभ्यागतैरिति । चारुविशालपक्षैः अभ्यागतैः मानससरसः समागतैः स्मरप्रियैः
कामप्रीतिविषयभूतैः पद्मरजोवकीर्णैः पद्मरजोभिव्याप्तैर्महानदीनां पुलिनेषु
उपयातैः प्राप्तैः चक्रवाकैः सह हंसाः क्रीडन्ति  ॥  ४।३०।३०  ॥   

  

मदेति । मदप्रगल्भेषु वारणेषु गजेषु दर्पितेषु गवां समूहेषु च
प्रसन्नतोयासु निम्नगासु नदीषु च बहुधा त्रिधा विभक्ता लक्ष्मीः शरत्संपत्
विभाति  ॥  ४।३०।३१  ॥   

  

नभ इति । अम्बुधरैः मेघैः विमुक्तं संत्यक्तं नभो गगनं समीक्ष्य गतोत्सवाः
भोगोत्साहरहिताः अत एव प्रियासु अरक्ताः अनुरागरहिताः अत एव विमुक्तं
संत्यक्तं बर्हाभरणं बर्हरूपमाभरणं यैः अत एव निवृत्तशोभाः वनेषु
विद्यमानाः मयूराः ध्यानपराः ध्यानचिन्तनरताः बभूवुरिति शेषः  ॥  ४।३०।३२
 ॥   

  

मनोज्ञेति । पुष्पाग्रभारैः अवनताः अग्रशाखाः येषां तैः अत एव मनोज्ञगन्धैः
सुवर्णगौरैः अत एव नयनाभिरामैः अनल्पैः बहुभिः प्रियकैः असनतरुभिः
वनान्तराणि वनमध्यानि उद्योतितानि प्रकाशितान्येव । इव एवार्थे  ॥  ४।३०।३३
 ॥   

  

प्रियान्वितानामिति । प्रियैः पतिभिरन्वितानां नलिनी कमलिनी प्रिया येषां
तेषां वनप्रियाणां कुसुमे सप्तच्छदकुसुमघ्राणे उद्गतानां प्रवृत्तानां मदेन
उत्कटानां प्रवृद्धानाम् अत एव मदलालसानां मदजनितकामभोगविषयकोत्कटेच्छावतां
गजोत्तमानां गतयो ऽद्य शरदि मन्दाः कान्तिमत्यः शनैस्त्वविशिष्टा वा
सन्तीति शेषः  ॥  ४।३०।३४  ॥   

  

व्यक्तमिति । नभः शस्त्रविद्यौतवर्णं शाणसंस्कृतखड्गवर्णविशिष्टं व्यक्तं
प्रादुर्भूतम्, नदीजलानि कृशप्रावाहानि जातानि, कह्लाराः तद्गन्धविशिष्टा
एव शीताः पवनाः प्रवान्ति, दिशः तमोविमुक्ताः तमसा रहिताः अत एव प्रकाशाः
 ॥  ४।३०।३५  ॥   

  

सूर्येति । सूर्यातपक्रामणेन अत्यातपप्रवृत्त्या नष्टानि पङ्कानि यस्याः सा
अत एव चिरोद्धाटिताः बहुकालादुत्थिताः सान्द्ररेणवो यस्यां सा भूमिरभवत् ।
अत एव अन्योन्यवैरेण समायुतानां नराधिपानामुद्योगकालो ऽद्य प्रवृत्त इति
शेषः  ॥  ४।३०।३६  ॥   

  

शरदिति । शरद्गुणैराप्यायिता प्रवृद्धा रूपशोभा योषाम् अत एव मदोत्कटाः
प्रवृद्धमदाः अत एव प्रहर्षिताः अत एव युद्धलुब्धा युद्धविषयकलोभवन्तः अत
एव गवां मध्यगताः युद्धार्थमिति शेषः अत एव पांसुभ्यः समुत्थितान्यङ्गानि
येषां ते वृषा नदन्ति  ॥  ४।३०।३७  ॥   

  

सेति । समन्मथा मन्मथसहिता अत एव तीव्रतरः अनुरागः प्रीतिर्यस्याः सा अत एव
मन्दगतिः कुलान्विता शोभनकुलजाता करेणुः हस्तिनी वनेषु यान्तं मदान्वितं
भर्तारं संपरिवार्य आवर्त्य अनुप्रयाति निरन्तरं गच्छति  ॥  ४।३०।३८  ॥   

  

त्यक्त्वेति । विमनाः घनगर्जनाननुभवेनोदासीनचित्ता अत एव वराणि
आत्मविभूषितानि विभूषणानि बर्हाणि त्यक्त्वा नदीनां तीरोपगताः अत एव दीनाः
क्षीणाः मयूराः सारसौघैर्निर्भर्स्त्यमाना इव प्रयान्ति परावर्तन्ते ।
अदन्तो ऽपि मनशब्दः प्रसिद्धः  ॥  ४।३०।३९  ॥   

  

वित्रास्येति । भिन्नकटाः च्योतन्मदा गजेन्द्राः कारण्डवचक्रवाकान्
महारवैर्वित्रास्य बुद्धैः विकसितैरम्बुजैर्भूषणं येषां तेषु सरस्सु
विक्षोभ्य सञ्चाल्य जलं पिबन्ति  ॥  ४।३०।४०  ॥   

  

व्यपेतेति । सगोकुलासु गोकुलसमूहैर्युक्तासु ससारसा सारससहिता अत एव
आरावविनादिता अतिशब्दवत्यः कर्मधारयः, तासु नदीषु हृष्टाः हंसा निपतन्ति  ॥ 
४।३०।४१  ॥   

  

नदीति । गतोत्सवानां नद्यादित्रयाणाम् अतिप्रवृद्धानिला महावाताः बर्हिणा
मयूराश्च तेषां प्लवङ्गमानां भेकानां च रवाः ध्रुवं संप्रनष्टाः  ॥  ४।३०।४२
 ॥   

  

अनेकेति । अम्बुधरेषु नवोदयेषु सत्सु चिरोषिताः अत एव क्षुधा अर्दिताः
पीडिताः अत एव सुविनष्टकायाः अत एव नष्टा नष्टप्रायाः घोरविषाः अनेकवर्णाः
सर्पाः बिलेभ्यः प्रसरन्ति । चिरोषितापीत्यत्र संधिरत एव ज्ञापकात्  ॥ 
४।३०।४३  ॥   

  

चञ्चदिति । चञ्चत् शोभमानो यश्चन्द्रस्तस्य किरणैः यः स्पर्शः तस्माज्जातो
यो हर्षस्तेन उन्मीलिता ईषत्प्रकाशविशिष्टा तारा यस्यां सा अत एव रागवत्यपि
संध्या अम्बरं स्वयं जहाति अहो आश्चर्यमेतत्  ॥  ४।३०।४४  ॥   

  

रात्रिरिति । शशाङ्कोदितः उदितचन्द्रः एव सौम्यं वक्रं यस्यास्तारागणाः एव
उन्मीलितानि प्रकाशितानि चारुनेत्राणि यस्याः सा, ज्योत्स्नांशुकेन
जोत्स्नारूपवस्त्रेण प्रावरणं यस्याः सा रात्रिः शुक्लांशुकसंवृताङ्गी
नारीव विभाति  ॥  ४।३०।४५  ॥   

  

विपक्वेति । विपक्वान्येव शालिप्रसवानि व्रीहीन् भुक्त्वा प्रहर्षिता
शीघ्रवेगा सारसचारुपङ्क्तिः वातावधूता ग्रथिता माला इव नभः समाक्रामति  ॥ 
४।३०।४६  ॥   

  

सुप्तेति । सुप्तः एकः हंसो यस्मिन् कुमुदैः उपेतं युक्तं महाहृदस्थं सलिलं
घनैर्विमुक्तं घनरहितं पूर्णः चन्द्रो यस्मिन् तत्
तारागणाकीर्णमन्तरिक्षमिव भाति  ॥  ४।३०।४७  ॥   

  

प्रकीर्णेति । प्रकीर्णाः प्रसृताः हंसाः एव आकुलमेखला यासां प्रबुद्धानि
विकसितान्येव पद्मोत्पलानि तेषां माला समूहः तद्वतीनां वाप्युत्तमानां
लक्ष्मीः संपत्तिः भूषिताना वराङ्गनानां लक्ष्मीरिव अधिका विभातीति शेषः  ॥ 
४।३०।४८  ॥   

  

वेण्विति । वेणुस्वनव्यञ्जितः प्रकटीभूतवेणुस्वन एव तूर्यं वाद्यस्वनः तेन
मिश्रः संयुक्तः प्रत्यूषकाले अनिलसंवृत्तः वायुसंसर्गेण संवृद्धः अत एव
संमूर्छितो व्याप्तः गह्वरगोवृषाणां वने विद्यमानानां गवां वृषाणां च शब्दः
अन्योन्यमापूरयतीव  ॥  ४।३०।४९  ॥   

  

नवैरिति । कुसुम एव प्रहासो येषां तैः मृदुमारुतेन व्याधूयमानैः धौताः
अमलक्षौमपटाः तद्वत्प्रकाशो येषां तैः नवैः काशैः काशाभिधतृणैः नदीनां
कूलानि उपशोभितानि  ॥  ४।३०।५०  ॥   

  

वनेति । वनप्रचण्डा वनविचरणशीलाः मधुपानशौण्डाः पुष्परसपाने चतुराः अत एव
पद्मासनरेणुगौराः पद्मपुष्पाणाम् असनपुष्पाणां चरेणुभिर्गौराः अत एव मत्ताः
प्रहृष्टाः षट्चरणाः भ्रमराः पवनानुयात्रां गन्धप्राप्त्यर्थं पवनेन सह
गमनं कुर्वन्ति  ॥  ४।३०।५१  ॥   

  

जलमिति । प्रसन्नं स्वच्छं जलं कुसुम एव प्रहासो यस्य तत् क्रौञ्चानां
स्वनो यस्मिन् तत् विपक्वं शालिवनं च मृदुर्वायुश्च विमलश्चन्द्रश्च
व्यपनीतकालं गतसमयं वर्षं शसन्ति बोधयन्ति  ॥  ४।३०।५२  ॥   

  

मीनेति । मीनोपसंदर्शितमेखलानां मीना एव उपसंदर्शिताः प्रतीताः मेखला यासां
तासां नदीवधूनां नदीरूपस्त्रीणां गतयः प्रभातकालेषु कान्तेन उपभुक्ताः अत
एव अलसगामिन्यस्ता एव ता इति कर्मधारयः, तासां कामिनीनां गतय इव मन्दाः
भवन्तीति शेषः  ॥  ४।३०।५३  ॥   

  

सेति । सचक्रवाकानि चक्रवाकसहितानि सशैवलानि शैवलसहितानि दुकूलैरिव कासैः
संवृतानि नदीमुखानि सपत्रलेखानि सरोचनानि वधूमुखानीव प्रकाशन्ते इति शेषः ।
तत्र चक्रवाकशैवालौ रोचनापत्रलेखास्थानीयौ  ॥  ४।३०।५४  ॥   

  

प्रफुल्लेति । वनेषु प्रफुल्लबाणासनाभ्यां पुष्पिततरुविशेषाभ्यां
चित्रितेषु अत एव प्रहृष्टषट्पादनिकूजितेषु सत्सु गृहीतचाप आत्तधनुष्कः
उद्यतः प्रारब्धः दण्डचण्डः चण्डदण्डो येन सः प्रचण्डचापः कामः वनेषु
प्रादुर्भूत इति शेषः । वनेषु इत्युभयान्वयि  ॥  ४।३०।५५  ॥   

  

लोकमिति । सुवृष्ट्या लोकं परितोषयित्वा परितोष्य नदीतटाकानि च पूरयित्वा
वसुधां निष्पन्नसस्यां च कृत्वा नभस्त्यक्त्वा पयोधरा मेघाः प्रनष्टाः
अदृश्याः बभूवुरिति शेषः  ॥  ४।३०।५६  ॥   

  

दर्शयन्तीति । शरन्नद्यः नवसंगमसव्रीडाः योषितो जघनानीव पुलिनानि शनैः
दर्शयन्ति  ॥  ४।३०।५७  ॥   

  

प्रसन्नेति । प्रसन्नानि सलिलानि येषां ते कुरराभिविनादिताः चक्रवाकगणैः
आकीर्णाः सलिलाशयाः विभान्ति  ॥  ४।३०।५८  ॥   

  

अन्योन्येति । हे नृपात्मज पार्थिवानामुद्योगसमयः उपस्थितः संप्राप्तः  ॥ 
४।३०।५९  ॥   

  

इयमिति । सा वर्षानन्तरकाला प्रथमा इयं पार्थिवानां यात्रा समयः प्राप्ता
सुग्रीवं तथाविधं पूर्वसुग्रीवप्रतिज्ञासदृशम् उद्योगं च न पश्यामि  ॥ 
४।३०।६०  ॥   

  

वृष्टिनिवृत्तिचिह्नमाह असना इति । श्यामाः असनादयः गिरिसानुषु पुष्पिता
दृश्यन्ते । श्यामा अपि तरुविशेषो एव वा  ॥  ४।३०।६१  ॥   

  

हंसेति । हंसाद्यैः अवकीर्णानि नदीनां पुलिनानि पश्य  ॥  ४।३०।६२  ॥   

  

चत्वार इति । या अङ्गना विषमं दण्डकारण्यमुद्यानं वनं चक्रवाकीव भर्तारं
मामनुगता तां सीतामपश्यतः अत एव शोकाभितप्तस्य मम वार्षिकाश्चत्वारो मासाः
वर्षशतोपमाः गताः । श्लोकद्वयमेकान्वयि  ॥  ४।३०।६३,६४  ॥   

  

प्रियेति । हे लक्ष्मण प्रियाविहीनत्वादिविशिष्टे मयि सुग्रीवः कृपां न
कुरुते  ॥  ४।३०।६५  ॥   

  

ननु स्वयं समर्थत्वात्सुग्रीवापेक्षा किमर्थं क्रियते इत्यत आह अनाथ इति ।
रावणेन रावणसदृशेन वालिना धर्षितः अत एव अनाथः रक्षकरहितः अत एव दीनः कामी
अयं सुग्रीवः मां शरणं गतः इत्येतैः कारणैः वानरराजस्य सुग्रीवस्य
सुग्रीवेण परिभूतः वशीकृतः अहमस्मीति शेषः । श्लोकद्वयमेकान्वयि  ॥ 
४।३०।६६,६७  ॥   

  

स इति । कालम् अन्वेषणायोग्यमदुक्तवृष्टिसमयं परिसंख्याय ज्ञात्वा सीतायाः
परिमार्गणे समयं गतवृष्टिकालकनिश्चयं कृत्वा कृतार्थो दुर्मतिः स सुग्रीवः
नावबुध्यते  ॥  ४।३०।६८  ॥   

  

स इति । सः तत्कृतनिश्चयज्ञाता त्वं किष्किन्धां प्रविश्य ग्राम्यसुखे
सक्तमत एव मूर्खं सुग्रीवं मम वचनाद्बूहि  ॥  ४।३०।६९  ॥   

  

वचनप्रकारमाह अर्थिनामिति । उपपन्नानामतिवीर्यादियुक्तानामत एव
पूर्वमुपकारिणामर्थिनामाशाम् ईप्सितं संश्रुत्य पूरयितुं प्रतिज्ञाय यो जनः
हन्ति न पूरयति । स पुरुषाधमः अधमपुरुषो ज्ञेय इति शेषः  ॥  ४।३०।७०  ॥   

  

शुभमिति । शुभं पापं वा उदीरितं प्रतिज्ञातं वाक्यं यो यदि सत्यत्वेन
अत्याज्यत्वेनेत्यर्थः, परिगृह्णाति स वीरस्तदा पुरुषोत्तमः मन्तव्यः  ॥ 
४।३०।७१  ॥   

  

कृतार्था इति । कृतार्थाः साधितस्वप्रयोजनाः ये जनाः अकृतार्थानां
मित्राणां न भवन्ति कार्यसाधनायेति शेषः, मृतानपि तान् कृतघ्नान् काव्यादाः
मांसाशिनः श्वप्रभृत्तयः न उपभुञ्जते खादन्ति  ॥  ४।३०।७२  ॥   

  

नूनमिति । रणे मया विकृष्टस्य काञ्चनपृष्ठस्य चापस्य विद्युद्गणोपमं रूपं
द्रष्टुमिच्छसि नूनं किम्  ॥  ४।३०।७३  ॥   

  

घोरमिति । संयुगे क्रुद्धस्य मम वज्रस्य निर्घोषमिव घोरं ज्यातलनिर्घोषं
पुनः संश्रोतुमिच्छसि किमिति शेषः  ॥  ४।३०।७४  ॥   

  

तदुपकृत्यभावे ऽपि मम न क्षतिरिति बोधयँल्लक्ष्मणं प्रत्याह काममिति । अस्य
सुग्रीवस्य एवम् अनेन प्रकारेण उपकृत्यभावं गते ऽपि पराक्रमे स्वपौरुषे
परिज्ञाते चिन्तिते सति त्वत्सहायस्य मे चिन्ता न स्यात्  ॥  ४।३०।७५  ॥   

  

यदर्थमिति । यदर्थं यत्प्रयोजनसाधनार्थमयं सख्यादिः आरम्भः आरब्धः अत एव
कृतः अन्वेषणसमयः संपादितस्तं समयं कृतार्थः प्लवगेश्वरः सुग्रीवः
नाभिजानाति स्म  ॥  ४।३०।७६  ॥   

  

वर्षेति । वर्षासमयकालं वर्षस्य वृष्टिसमयस्य आसमयः सम्यग्गमनं यस्मिन् तं
कालं हरीश्वरः प्रतिज्ञाय विहरन् सन् व्यतीतान् चतुरो मासान् नावबुध्यते  ॥ 
४।३०।७७ ॥   

  

सेति । सामात्यपरिषत् अमात्यपरिषत्सहितः सुग्रीवः पानमेवोपसेवते अत एव
शोकदीनेषु अस्मासु दयां न कुरुते  ॥  ४।३०।७८  ॥   

  

उच्यतामिति । हे महाबल त्वं गच्छ मम रोषस्य यद्रूपं तत्सुग्रीवस्त्वया
उच्यताम् इदं वक्ष्यमाणं वचः ब्रूयाश्च  ॥  ४।३०।७९  ॥   

  

तद्वचनाकारमाह नेति । येन पथा हतो वाली गतः स पन्थाः न संकुचितः नष्टः अतः
समये अन्वेषणकाले तिष्ठ समयं न त्यज अन्वेषणं कुर्वित्यर्थः, वालिपथं
मान्वगाः  ॥  ४।३०।८०  ॥   

  

एक इति । मया शरेण वाली एक एव निहतः सत्यादतिक्रान्तं त्वां तु सबान्धवं
हनिष्यामि  ॥  ४।३०।८१  ॥   

  

लक्ष्मणं प्रत्याह यदिति । एवं कालविलम्बेन कार्ये हते असिद्धे सति यत् यत्
हितं तत् तत् ब्रूहि सुग्रीवं प्रतीति शेषः, अतस्त्वर शीघ्रं गच्छ
कालव्यतिक्रमो मा भूदिति शेषः  ॥  ४।३०।८२  ॥   

  

सुग्रीवं बोधयितुमुपसंहरन्नाह कुरुष्वेति । हे वानरेश्वर शाश्वतं
सर्वकालिकं धर्ममवेक्ष्य ममाग्रे प्रतिश्रुतं प्रतिज्ञातं सत्यं मम चोदितः
प्रेरितस्त्वं कुरुष्व । मम शरैः प्रेतगतः परलोकं प्राप्तः सन् यमक्षये
यमागोचरलोके विद्यमानं वालिनं मा पश्येः  ॥  ४।३०।८३  ॥   

  

स इति । दीनं प्रियावियोगेन कृशं तत्त्वेन भासमानम् अत एव
तीव्रविवृद्धकोपम् अन्वेषणकालातिक्रमेण आश्रितातिक्रोधम् अत एव लालप्यमानम्
अविशयेन कथयन्तं पूर्वजं वीक्ष्य उग्रतेजाः स लक्ष्मणः हरीश्वरे सुग्रीवे
तीव्रां तद्विघातिकात्वेन क्रूरां मतिं चकार  ॥  ४।३०।८४  ॥   

  

इति श्रीमद्वाल्मीकीयरामायणव्याख्याने रामायणशिरोमणौ किष्किन्धाकाण्डे
त्रिंशः सर्गः  ॥  ४।३०  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/4_kiShkindhAkANDam/03-sugrIva-bodhanam/030_sharadvarNanam-rAmavilApashcha.md">
<details><summary><h3>तिलकम् ...{Loading}...</h3></summary>



 ॥  ४।३०।१,२  ॥   

  

कालं सेनोद्योगकालम् । मुमोह व्याकुलचित्तो बभूव  ॥  ४।३०।३  ॥   

  

सञ्ज्ञां चित्तस्वास्थ्यम् । मनस्थां मनःसंनिहितामपि चिन्तयामास । जीवति न
वा कथमेनां प्रत्यानेष्यामीति चिन्ता  ॥  ४।३०।४  ॥   

  

सारसशब्दैः संघुष्टं शब्दवद्व्योम दृष्ट्वेति संबन्धः  ॥  ४।३०।५  ॥   

  

हेमवर्णा धातवो हेमधातवः  ॥  ४।३०।६  ॥   

  

सारसनादसदृशनादवती या सा सारसानामारावाय परस्परसमाह्वानाय कृतैर्नादैर्या
रमते आश्रमे  ॥  ४।३०।७  ॥   

  

काञ्चनानिव काञ्चनपुष्पानिव निर्मलानासनवृक्षान्दृष्ट्वा
सौन्दर्यातिशयात्पुनः पुनस्तान्पश्यन्ती तदा च मामपश्यन्ती कथं वर्तते  ॥ 
४।३०।८  ॥   

  

कलेन शब्देन बुध्यत इत्यन्वयः । कलभाषिणी कोमलशब्दवती  ॥  ४।३०।९  ॥   

  

निशम्य श्रुत्वा  ॥  ४।३०।१०  ॥   

  

काननवनयोः कान्तरोपवनात्मना भेदः  ॥  ४।३०।११  ॥   

  

अपि तामित्यादि । शरद्गुणनिरन्तरः शरद्गुणर्निरन्तरप्रवृत्तः कामः
माद्वियोगसौकुमार्यातिशयाभ्यां हेतुभ्यां सुदूरमतिशयेन पीडयेदेव  ॥  ४।३०।१२
 ॥   

  

सारङ्गाख्यचातकविहङ्गस्तृषितो यथा त्रिदशेश्वराज्जलं काङ्क्षमाणो विलपति
स्म, एवं सीताप्राप्तिं काङ्क्षमाणो विललाप  ॥  ४।३०।१३  ॥   

  

ततस्तत्र काले । रम्येषु गिरिसानुषु चञ्चूर्य भ्रातृदुःखेन गर्हितं चरित्वा
। यङ्लुगन्तादार्षो ऽसमासे ल्यप् । पर्युपावृत्तो लक्ष्मणो ऽग्रजं रामं
ददर्श  ॥  ४।३०।१४  ॥   

  

विषादाद्विषादर्शनात्  ॥  ४।३०।१५  ॥   

  

अथ लक्ष्मणः कर्मयोगज्ञानयोगावेव पौरुषवृद्धये दुःखशान्तये चानुतिष्ठेति
स्मारयति-- किमार्येत्यादि । हे आर्य कामस्य वशंगतेन त्वया किं कर्म कृतं
स्यात्, अपि चैवं कामवशत्वेनात्मपौरुषस्य स्वपौरुषस्याभिभवेन किं प्रयोजनं
साधितं स्यात्, तस्मात्कामवशत्वं त्यक्त्वा कर्मयोगं कुरु । किञ्च
स्नानादिकर्मयोगोत्तरकालमवसरप्राप्तो ऽयं समाधिर्ब्रह्मानुसन्धानम् ।
ह्रिया हरतीति ह्रीः शोकस्तेन किमर्थं संह्रियते । अत्रास्यामवस्थायां
योगेन समाधिना सर्वं दुःखमिति शेषः, किं न निवर्तते अपि तु निवर्तते
एवेत्यर्थः । एवमेव पाङ्क्तः पाठ इति कतककृत् । पाठान्तरं त्वस्य
योजनाशक्त्या कल्पितमिति च सः  ॥  ४।३०।१६  ॥   

  

उक्तमेव विवृणोति-- क्रियाभियोगमिति । क्रियाणां शौचस्नानादीनामभितः
कार्त्स्न्येन योगमनुष्ठानं मनसः प्रसादं चास्थाय, कालं सर्वकालं
समाधियोगानुगतं तेन संबद्धमेव कुरुष्व । तथा ऽदीनसत्त्वो ऽक्षीणसत्त्वः
सन्स्वकर्महेतुं पौरुषवृद्धेः कारणं सहायसामर्थ्यं तद्धटनरूपं स्वकर्म
देवार्चनादिरूपकर्मयोगं च कुरुष्व । अनेन  

यावत्फलं निदिध्यासनजातकर्मसमुच्चय उक्तः  ॥  ४।३०।१७  ॥   

  

त्वया सनाथा नाथवती जानकी परेण न सुलभा न सुग्रहा ।
ज्वलितामग्निचूडामग्निशिखामुपेत्य स्पृष्ट्वा कश्चिदपि न दह्यते इति न, अपि
तु वह्निव्यतिरिक्तः सर्वो ऽपि दह्यत एव । अतो या नीता सा तत्प्रतिकृतिरेव,
सा तु त्वदुपासिताग्राविति व्यङ्ग्यम्  ॥  ४।३०।१८  ॥   

  

रामो ऽप्रधृष्यं न्यायोपेतत्वादविचाल्यं स्वभावजं तत्त्वार्थकं
वाक्यमुक्तवन्तं लक्षणसहितं लक्ष्मणमुवाच । किमुवाच-- यत्त्वया प्रत्युक्तं
वाक्यं तद्धितं तत्कालसुखम् पथ्य कालान्तरे ऽपि सुखम् नयप्रसक्तं
राजनीत्युपेतम् । सामसहितधर्मार्थाभ्यां समाहितं सङ्गतम्  ॥  ४।३०।१९  ॥   

  

तस्मात्त्वदुक्तं निःसंशयं कार्यं त्वद्वाक्यार्थो ऽनुष्ठेय एव ।
अनुष्ठेयमाह-- अवेक्षितव्यं समाधियोगेन भगवत्तत्त्वं द्रष्टव्यम् ।
क्रियाविशेषः कर्मयोगः, सो ऽप्यनुवर्तितव्यो ऽनुष्ठेयः । हे कुमार न तु
कर्मज्ञानयोगौ हित्वा प्रकर्षेण वृद्धिं प्राप्तस्य, अत एव दुरासदस्य
वीर्यस्य वीर्यवतः कर्मणः फलं च फलमेव चिन्त्यमपेक्षणीयम् । अनेन यावत्फलं
निदिध्यासनकर्मसमुच्चय उक्तः  ॥  ४।३०।२०  ॥   

  

लक्ष्मणवचसा तत्कालं स्वस्थस्यापि पुनर्मैथिलीं स्मृत्वा किद्यमानस्य
शरदनुभववर्णनम्-- अथेत्यादि  ॥  ४।३०।२१  ॥   

  

निर्वर्तयित्वा संपाद्य । अहं त्वकृतकर्मेति व्यङ्ग्यम्  ॥  ४।३०।२२  ॥   

  

गच्छन्तीति गमाः पचाद्यच् । शैलद्रुमपुर इति द्वितीयाबहुवचनान्तम्
तान्गच्छन्ति तथा भूत्वा सलिलं विसृज्य परिशान्ताः  ॥  ४।३०।२३  ॥   

  

नीलोत्पलदलश्यामा इति पयोधरविशेषणम् । अहं त्वशान्तकामवेग इति व्यङ्ग्यम् ।
एवमग्रे ऽप्यूह्यम्  ॥  ४।३०।२४  ॥   

  

वृष्टिसहितवाताः समुद्यता अपि विरताः  ॥  ४।३०।२५,२६  ॥   

  

महामेघैरभिवृष्टाः, अत एव निर्मलाः  ॥  ४।३०।२७  ॥   

  

श्रियं विभज्येति शाखाप्रभालीलासु त्रिधा विभागं कृत्वेत्यर्थः  ॥  ४।३०।२८
 ॥   

  

अनेकपदार्थाश्रयाश्चित्राः शोभा यस्याः सा । अग्रहस्ताः प्रथमविसृतकिरणाः
 ॥  ४।३०।२९  ॥   

  

पवनमनुसरति तच्छीलः विनेप्यञ्जलं शोषयन् शरत्काल इति शेषः । मत्तद्विपानां
दर्पमधिकं कुर्वन्विभाति  ॥  ४।३०।३०  ॥   

  

मानससरस्तः स्वेन सहाभ्यागतैश्चक्रवाकैः सह क्रीडन्ति  ॥  ४।३०।३१  ॥   

  

विमुक्तं त्यक्तं बर्हरूपमाभरणं यैः । अरक्ता रागरहिताः  ॥  ४।३०।३२  ॥   

  

प्रियकैरसनवृक्षैः  ॥  ४।३०।३३  ॥   

  

कुसुमोद्गतानां सप्तच्छदकुसुमाघ्राणप्रवृत्तानाम् । "उद्गतानाम्" इत्येव
पाङ्क्तः पाठः । "उद्धतानाम्" इति कल्पित इति कतककृतः । मदोत्कटा अधिकमदाः,
अत एव मदलालसाः मदशब्देन तज्जन्यः कामभोगस्तत्रेच्छावन्तः  ॥  ४।३०।३४  ॥   

  

शस्त्रवदुत्तेजितासिवद्विधौतो विमलो वर्णो नैल्यं यस्य तत् । कह्लारशीताः
कह्लाराश्च शीताश्चेत्यर्थः  ॥  ४।३०।३५  ॥   

  

सूर्यातपस्य क्रामणं संबन्धः । चिरेणोद्धाटितः प्रकाशितः सान्द्रो
रेणुर्यया अनेन शरदुत्तरार्धकालो ऽयमिति ज्ञायते  ॥  ४।३०।३६,३७  ॥   

  

आप्यायिते वर्धिते रूपशोभे येषाम् । पांसुसमुत्थिताङ्गाः पांसुयुक्ताङ्गाः
 ॥  ४।३०।३८  ॥   

  

समन्मथत्वादिविशेषणचतुष्टयं करेण्वाः । करेणूरिति दीर्घत्वमार्षम्  ॥ 
४।३०।३९ ॥   

  

विभूषितं विभूषणम् । विमना मयूराः मनःपर्यायो मनशब्दो ऽकारान्तो ऽपि
द्विरूपकोशात्  ॥  ४।३०।४०  ॥   

  

बुद्धाम्बुजानि विकसितकमलानि  ॥  ४।३०।४१  ॥   

  

ससारसाश्च तास्तदारावविनादिताश्च तासु  ॥  ४।३०।४२  ॥   

  

अतिप्रवृद्धानिलो महावायुः । बर्हिणा मयूराः । प्लवङ्गमा भेकाः  ॥ 
४।३०।४३ ॥   

  

अनेके वर्णा येषां ते । नवोदितेष्वम्बुधरेषु सुविनष्टकायाः सुतरां
नष्टदेहयात्राः, अत एव नष्टा मृतप्रायाः  ॥  ४।३०।४४  ॥   

  

चञ्चतां शोभमानानां चन्द्रकिरणानां स्पर्शेन यो हर्षस्तेनोन्मीलिता
ईषत्प्रकाशितास्तारका नक्षत्राणि नेत्रकनीनिका च यया सा । रागवती
रक्तवर्णानुरक्ता च । अम्बरमाकाशं वस्त्रं च । समासोक्तिरलङ्कारः ।
कान्तकरस्पर्शसुखादर्धोन्मीलितनयनायास्तदनुरागवशात्स्वतो विगलितवसनायाः
कामुक्या वृत्तान्तस्य सन्ध्यायामारोपादिति बोध्यम्  ॥  ४।३०।४५  ॥   

  

शशाङ्कोदितेति उदितशशाङ्केत्यर्थः । तारागणा एवोन्मीलितानि चारुणि नेत्राणि
यस्याः सा  ॥  ४।३०।४६  ॥   

  

शालिप्रसवा व्रीहयः । मालेव नभः समाक्रामति  ॥  ४।३०।४७  ॥   

  

सुप्तैकहंसमिति चन्द्रप्रतिबिम्बवत्  ॥  ४।३०।४८  ॥   

  

प्रकीर्णा हंसा एवाकुला मेखला यासाम् । वाप्युत्तमानामुत्तमवापीनाम्  ॥ 
४।३०।४९  ॥   

  

वेणुस्वररूपेण व्यञ्जितेन व्यक्तेन तूर्येण वाद्यघोषेण मिश्रः प्रत्यूषकाले
प्रातःकाले ऽनिलेन संप्रवृत्तस्तत्संबन्धेन जातः संमूर्च्छितो व्याप्तो
गह्वराणां गिरिगह्वराणां गोवृषाणां च वनवर्तिनां शब्दो ऽन्योन्यमापूरयतीव
वर्धयतीव । गह्वरगोवृषशब्दाः साजात्यात्परस्परवर्धका इत्यर्थः ।
"गह्वरगोवृषाणाम्" इतिपाठः  ॥  ४।३०।५०  ॥   

  

नदीनां कूलानि मृदुमारुतेन व्याधूयमानैः कम्पितैः कुसुमप्रहासैः
कुसुमविकासैर्युतैः काशैरुपशोभितानि  ॥  ४।३०।५१  ॥   

  

प्रचण्डाः प्रगल्भाः । शौण्डा मत्ताः । पद्मानामसनपुष्पाणां च
रेणुभिर्गौराः पीताः पवनानुयात्रां कुर्वन्ति । गन्धलोभादिति भावः  ॥ 
४।३०।५२  ॥   

  

कुसुमरूपः प्रहासो यस्य तम् । शालिवन शालिसमूहः । वर्षस्य व्यपनीतं व्यपनयो
यस्मिंस्तं कालम्  ॥  ४।३०।५३  ॥   

  

मीना एवोपसन्दर्शिता मेखला यासाम्  ॥  ४।३०।५४  ॥   

  

चक्रवाकशैवलकाशा रोचनापत्ररेखादुकूलस्थानीयाः  ॥  ४।३०।५५  ॥   

  

सप्तम्यन्ते वनविशेषणे । वनेष्विति शेषः । गृहीतेन चापेनोद्यते आरब्धे
विरहिविषयके दण्डे चण्डः प्रचण्डः । प्रचण्डश्चापो यस्य सः इदं हेतुगर्भम्
 ॥  ४।३०।५६,५७  ॥   

  

दर्शयन्तीति पद्ये समासोक्तिः स्पष्टैव व्यङ्ग्या  ॥  ४।३०।५८६०  ॥   

  

यात्रा यात्राकाल इत्यर्थः । तथाविधं यात्रोपयोगिनमुद्योगं च तस्य न
पश्यामीत्यनुकर्षः  ॥  ४।३०।६१  ॥   

  

श्यामास्तमालाः  ॥  ४।३०।६२,६३  ॥   

  

चत्वार इति । यद्यपि चतुर्थो मासो विद्यत एव, तथापि तत्रोद्योगाभावेन
तस्यापि गतप्रायत्वाद्गता इत्युक्तिः  ॥  ४।३०।६४  ॥   

  

का सा सीता तत्राह चक्रेति । या विषमं दण्डकारण्याख्यं वनमुद्यानमिव
ज्ञात्वा चक्रवाकी भर्तारमिव मां पृष्ठतो ऽनुगता  ॥  ४।३०।६५,६६  ॥   

  

कृपाया अकरणे हेतुमुन्नयति अनाथ इति । "दूरग्रहः" इति पाठे
दूरवर्तिस्त्रीविषयो ग्रहो रावणो ऽभिनिवेशो वा यस्येत्यर्थः  ॥  ४।३०।६७
 ॥   

  

वानरराजस्य वानरराजेन शेषे षष्ठी  ॥  ४।३०।६८  ॥   

  

परिसङ्ख्याय गणयित्वा न बुध्यते । समयमिति शेषः  ॥  ४।३०।६९,७०  ॥   

  

उपपन्नानां बलवीर्यादियुक्तानामाशामभिमतार्थविषयां संश्रुत्य प्रतिज्ञाय  ॥ 
४।३०।७१  ॥   

  

सत्येनामोघतया  ॥  ४।३०।७२  ॥   

  

न भवन्ति कार्यायेति शेषः । क्रव्यादाः श्वादयः  ॥  ४।३०।७३,७४  ॥   

  

संश्रोतुमिच्छसीत्युत्तरमिति सुग्रीवं ब्रूहीति संबन्धः  ॥  ४।३०।७५  ॥   

  

एवंगते इत्यस्य विवरणम्-- पराक्रमे परिज्ञाते इति । त्वत्सहायस्य मे
पराक्रमे ज्ञाते ऽप्यस्य सुग्रीवस्य चिन्ता वालिवन्मामपि मारयिष्यतीति
चिन्ता कामं न स्यादित्याश्चर्यमिति भावः  ॥  ४।३०।७६  ॥   

  

यदर्थं सीतान्वेषणार्थमयमारम्भ एतत्सख्यरूपः कृतस्तद्विषयं समयं कृतार्थो
निष्पन्नस्वप्रयोजनः नाभिजानाति न स्मरति  ॥  ४।३०।७७  ॥   

  

वर्षाः वर्षोत्तरकालं समयकालं सङ्केतविषयं कालं प्रतिज्ञाय ।
व्यतीतान्व्यतीतप्रायान्  ॥  ४।३०।७८  ॥   

  

पानं मद्यपानम्  ॥  ४।३०।७९  ॥   

  

उच्यतामित्युक्तं किं वक्तव्यमित्यत आह-- यद्रूपमिति । मम रोषस्य
यद्रूपमुचितमिति शेषः । तद्ब्रूया इदं वचश्च ब्रूयाः  ॥  ४।३०।८०  ॥   

  

तद्वच आह-- नेति । समये तिष्ठ । समयं मा हासीरित्यर्थः  ॥  ४।३०।८१,८२ ॥   

  

एवं तेन विहिते कार्ये यद्यद्धितमस्माकं तस्य च तत्तद्ब्रूहि ।
त्वराहेतुः-- कालव्यतिक्रमः जायत इति शेषः  ॥  ४।३०।८३  ॥   

  

उपदेशसङ्क्षेपः-- कुरुष्वेति । प्रेतगतः प्रेतत्वं प्राप्तः यमक्षये यमगृहे
मा वालिनं पश्येः । मम शरैश्चोदितः प्रेरितः प्रेतत्वायेति शेषः । इति
ब्रूहीत्यन्वयः  ॥  ४।३०।८४ ॥   

  

मानववंशवर्धनो लक्ष्मणः  ॥  ४।३०।८५  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
किष्किन्धाकाण्डे त्रिंशः सर्गः  ॥  ४।३०  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/4_kiShkindhAkANDam/03-sugrIva-bodhanam/030_sharadvarNanam-rAmavilApashcha.md">
<details><summary><h3>द्राविडपाठः ...{Loading}...</h3></summary>



  
गुहां प्रविष्टे सुग्रीवे विमुक्ते गगने घनैः।  
वर्षरात्रोषितो रामः कामशोकाभिपीडितः ॥ 4.30.1 ॥   
पाण्डरं गगनं दृष्ट्वा विमलं चन्द्रमण्डलम्।  
शारदीं रजनीं चैव दृष्ट्वा ज्योत्स्नानुलेपनाम् ॥ 4.30.2 ॥   
कामवृत्तं च सुग्रीवं नष्टां च जनकात्मजाम्।  
बुद्ध्वा कालमतीतं च मुमोह परमातुरः ॥ 4.30.3 ॥   
स तु सञ्ज्ञामुपागम्य मुहूर्तान्मतिमान् पुनः।  
मनस्स्थामपि वैदेहीं चिन्तयामास राघवः ॥ 4.30.4 ॥   
आसीनः पर्वतस्याग्रे हेमधातुविभूषिते।  
शारदं गगनं दृष्ट्वा जगाम मनसा प्रियाम् ॥ 4.30.5 ॥   
दृष्ट्वा च विमलं व्योम गतविद्युद्बलाहकम्।  
सारसारवसङ्घुष्टं विललापार्तया गिरा ॥ 4.30.6 ॥   
सारसारवसन्नादैः सारसारवनादिनी।  
याऽऽश्रमे रमते बाला साऽद्य मे रमते कथम् ॥ 4.30.7 ॥   
पुष्पितांश्चासनान् दृष्ट्वा काञ्चनानिव निर्मलान्।  
कथं सा रमते बाला पश्यन्ती मामपश्यती ॥ 4.30.8 ॥   
या पुरा कलहंसानां स्वरेण कलभाषिणी।  
बुध्यते चारुसर्वाङ्गी साऽद्य मे बुध्यते कथम् ॥ 4.30.9 ॥   
निःस्वनं चक्रवाकानां निशम्य सहचारिणाम्।  
पुण्डरीकविशालाक्षी कथमेषा भविष्यति ॥ 4.30.10 ॥   
सरांसि सरितो वापीः काननानि वनानि च।  
तां विना मृगशावाक्षीं चरन्नाद्य सुखं लभे ॥ 4.30.11 ॥   
अपि तां मद्वियोगाच्च सौकुमार्याच्च भामिनीम्।  
न दूरं पीडयेत्कामः शरद्गुणनिरन्तरः ॥ 4.30.12 ॥   
एवमादि नरश्रेष्ठो विललाप नृपात्मजः।  
विहङ्ग इव सारङ्गः सलिलं त्रिदशेश्वरात् ॥ 4.30.13 ॥   
ततश्चञ्चूर्यरम्येषु फलार्थी गिरिसानुषु।  
ददर्श पर्युपावृत्तो लक्ष्मीवाँल्लक्ष्मणोऽग्रजम् ॥ 4.30.14 ॥   
तं चिन्तया दुस्सहया परीतं विसञ्ज्ञमेकं विजने मनस्वी।  
भ्रातुर्विषादात्परितापदीनः समीक्ष्य सौमित्रिरुवाच रामम् ॥ 4.30.15 ॥   
किमार्य कामस्य वशङ्गतेन किमात्मपौरुष्यपराभवेन।  
अयं सदा संह्रियते समाधिः किमत्र योगेन निवर्तितेन ॥ 4.30.16 ॥   
क्रियाभियोगं मनसः प्रसादं समाधियोगानुगतं च कालम्।  
सहायसामर्थ्यमदीनसत्त्वः स्वकर्महेतुं च कुरुष्व हेतुम् ॥ 4.30.17 ॥   
न जानकी मानववंशनाथ त्वया सनाथा सुलभा परेण।  
न चाग्निचूडां ज्वलितामुपेत्य न दह्यते वीरवरार्ह कच्चित् ॥ 4.30.18 ॥   
सलक्षणं लक्ष्मणमप्रधृष्यं स्वभावजं वाक्यमुवाच रामः।  
हितं च पथ्यं च नयप्रसक्तं ससामधर्मार्थसमाहितं च ॥ 4.30.19 ॥   
निःसंशयं कार्यमवेक्षितव्यं क्रियाविशेषो ह्यनुवर्तितव्यः।  
ननु प्रवृत्तस्य दुरासदस्य कुमार कार्यस्य फलं न चिन्त्यम् ॥ 4.30.20 ॥   
अथ पद्मपलाशाक्षीं मैथीलीमनुचिन्तयन्।  
उवाच लक्ष्मणं रामो मुखेन परिशुष्यता ॥ 4.30.21 ॥   
तर्पयित्वा सहस्राक्षः सलिलेन वसुन्धराम्।  
निर्वर्तयित्वा सस्यानि कृतकर्मा व्यवस्थितः ॥ 4.30.22 ॥   
स्निग्धगम्भीरनिर्घोषाः शैलद्रुमपुरोगमाः।  
विसृज्य सलिलं मेघाः परिश्रान्ता नृपात्मज ॥ 4.30.23 ॥   
नीलोत्पलदलश्यामाः श्यामी कृत्वा दिशो दश।  
विमदा इव मातङ्गाः शान्तवेगाः पयोधराः ॥ 4.30.24 ॥   
जलगर्भा महावेगाः कुटजार्जुनगन्धिनः।  
चरित्वा विरताः सौम्य वृष्टिवाताः समुद्यताः ॥ 4.30.25 ॥   
घनानां वारणानां च मयूराणां च लक्ष्मण।  
नादः प्रस्रवणानां च प्रशान्तः सहसाऽनघ ॥ 4.30.26 ॥   
अभिवृष्टा महामेघैर्निर्मलाश्चित्रसानवः।  
अनुलिप्ता इवाभान्ति गिरयश्चित्रदीप्तिभिः ॥ 4.30.27 ॥   
दर्शयन्ति शरन्नद्यः पुलिनानि शनैःशनैः।  
नवसङ्गमसव्रीडा जघनानीव योषितः ॥ 4.30.28 ॥   
शाखासु सप्तच्छदपादपानां प्रभासु तारार्कनिशाकराणाम्।  
लीलासु चैवोत्तमवारणानां श्रियं विभज्याद्य शरत्प्रवृत्ता ॥ 4.30.29 ॥   
सम्प्रत्यनेकाश्रयचित्रशोभा लक्ष्मीः शरत्कालगुणोपनीता।  
सूर्याग्रहस्तप्रतिबोधितेषु पद्माकरेष्वभ्यधिकं विभाति ॥ 4.30.30 ॥   
सप्तच्छदानां कुसुमोपगन्धी षट्पादवृन्दैरनुगीयमानः।  
मत्तद्विपानां पवनोऽनुसारी दर्पं वनेष्वभ्यदिकं करोति ॥ 4.30.31 ॥   
अभ्यागतैश्चारुविशालपक्षैः सरः प्रियैः पद्मरजोवकीर्णैः।  
महानदीनां पुलिनोपयातैः क्रीडन्ति हंसाः सह चक्रवाकैः ॥ 4.30.32 ॥   
मदप्रगर्भेषु च वारणेषु गवां समूहेषु च दर्पितेषु।  
प्रसन्नतोयासु च निम्नगासु विभाति लक्ष्मीर्बहुधा विभक्ता ॥ 4.30.33 ॥   
नभः समीक्ष्याम्बुधरैर्विमुक्तं विमुक्तबर्हाभरणा वनेषु।  
प्रियास्वसक्ता विनिवृत्तशोभा गतोत्सवा ध्यानपरा मयूराः ॥ 4.30.34 ॥   
मनोज्ञगन्धैः प्रियकैरनल्पैः पुष्पातिभारावनताग्रशाखैः।  
सुवर्णगौरैर्नयनाभिरामैरुद्द्योतितानीव वनान्तराणि ॥ 4.30.35 ॥   
प्रियान्वितानां नलिनीप्रियाणां वने रतानां कुसुमोद्धतानाम्।  
मदोत्कटानां मदलालसानां गजोत्तमानां गतयोऽद्य मन्दाः ॥ 4.30.36 ॥   
व्यभ्रं नभः शस्त्रविधौतवर्णं कृशप्रवाहानि नदीजलानि।  
कह्लारशीताः पवनाः प्रवान्ति तमोविमुक्ताश्च दिशः प्रकाशाः ॥ 4.30.37 ॥   
सूर्यातपक्रामणनष्टपङ्का भूमिश्चिरोद्घाटितसान्द्ररेणुः।  
अन्योन्यवैरामर्षायुतानामुद्योगकालोऽद्य नराधिपानाम् ॥ 4.30.38 ॥   
शरद्गुणाप्यायितरूपशोभाः प्रहर्षिताः पांसुसमुक्षिताङ्गाः।  
मदोत्कटाः सम्प्रति युद्धलुब्धा वृषा गवां मध्यगता नदन्ति ॥ 4.30.39 ॥   
समन्मथं तीव्रगतानुरागाः कुलान्विता मन्दगतिं करिण्यः।  
मदान्वितं सम्परिवार्य यान्तं वनेषु भर्तारमनुप्रयान्ति ॥ 4.30.40 ॥   
त्यक्त्वा वराण्यात्मविभूषणानि बर्हाणि तीरोपगता नदीनाम्।  
निर्भर्त्स्यमाना इव सारसौघैः प्रयान्ति दीना विमदा मयूराः ॥ 4.30.41 ॥   
वित्रास्य कारण्डवचक्रवाकान् महारवैर्भिन्नकटा गजेन्द्राः।  
सरस्सु बद्धाम्बुजभूषणेषु विक्षोभ्य विक्षोभ्य जलं पिबन्ति ॥ 4.30.42 ॥   
व्यपेतपङ्कासु सवालुकासु प्रसन्नतोयासु सगोकुलासु।  
ससारसा रावविनादितासु नदीषु हृष्टा निपनन्ति हंसाः ॥ 4.30.43 ॥   
नदीघनप्रस्रवणोदकानामतिप्रवृद्धानिलबर्हिणानाम्।  
प्लवङ्गमानां च गतोत्सवानां द्रुतं रवाः सम्प्रति सम्प्रनष्टाः ॥ 4.30.44 ॥   
अनेकवर्णाः सुविनष्टकाया नवोदितेष्वम्बुधरेषु नष्टाः।  
क्षुधार्दिता घोरविषा बिलेभ्यश्चिरोषिता विप्रसरन्ति सर्पाः ॥ 4.30.45 ॥   
चञ्चच्चन्द्रकरस्पर्शहर्षोन्मीलिततारका।  
अहो रागवती सन्ध्या जहाति स्वयमम्बरम् ॥ 4.30.46 ॥   
रात्रिः शशाङ्कोदितसौम्यवक्त्रा तारागणोन्मीलितचारुनेत्रा।  
ज्योत्स्नांशुकप्रावरणा विभाति नारीव शुक्लांशुकसंवृताङ्गी ॥ 4.30.47 ॥   
विपक्वशालिप्रसवानि भुक्त्वा प्रहर्षिता सारसचारुपङ्क्तिः।  
नभः समाक्रामति शीघ्रवेगा वातावधूता ग्रथितेव माला ॥ 4.30.48 ॥   
सुप्तैकहंसं कुसुमैरुपेतं महाह्रदस्थं सलिलं विभाति।  
घनैर्विमुक्तं निशि पूर्णचन्द्रं तारा गणाकीर्णमिवान्तरिक्षम् ॥ 4.30.49 ॥   
प्रकीर्णहंसाकुलमेखलानां प्रबुद्धपद्मोत्पलमालिनीनाम्।  
वाप्युत्तमानामधिकाऽद्य लक्ष्मीर्वराङ्गनानामिव भूषितानाम् ॥ 4.30.50 ॥   
वेणुस्वनव्यञ्जिततूर्यमिश्रः प्रत्यूषकालानिलसम्प्रवृद्धः।  
सम्मूर्च्छितो गर्गरगोवृषाणामन्योन्यमापूरयतीव शब्दः ॥ 4.30.51 ॥   
नवैर्नदीनां कुसुमप्रभासैर्व्याधूयमानैर्मृदुमारुतेन।  
धौतामलक्षौमपटप्रकाशैः कूलानि काशैरुपशोभितानि ॥ 4.30.52 ॥   
वनप्रचण्डा मधुपानशौण्डाः प्रियान्विताः षट्चरणाः प्रहृष्टाः।  
वनेषु मत्ताः पवनानुयात्रां कुर्वन्ति पद्मासनरेणुगौराः ॥ 4.30.53 ॥   
जलं प्रसन्नं कुमुदं प्रभासं क्रौञ्चस्वनः शालिवनं विपक्वम्।  
मदुश्च वायुर्विमलश्च चन्द्रः शंसन्ति वर्षव्यपनीतकालम् ॥ 4.30.54 ॥   
मीनोपसन्दर्शितमेखलानां नदीवधूनां गतयोऽद्य मन्दाः।  
कान्तोपभुक्तालसगामिनीनां प्रभातकालेष्विव कामिनीनाम् ॥ 4.30.55 ॥   
सचक्रवाकानि सशैवलानि काशैर्दुकूलैरिव संवृतानि।  
सपत्त्रलेखानि सरोचनानि वधूमुखानीव नदीमुखानि ॥ 4.30.56 ॥   
प्रफुल्लबाणासनचित्रितेषु प्रहृष्टषट्पादनिकूजितेषु।  
गृहीतचापोद्यतचण्डदण्डः प्रचण्डचारोऽद्य वनेषु कामः ॥ 4.30.57 ॥   
लोकं सुवृष्ट्या परितोषयित्वा नदीस्तटाकानि च पूरयित्वा।  
निष्पन्नसस्यां वसुधां च कृत्वा त्यक्त्वा नभस्तोयधराः प्रनष्टाः ॥ 4.30.58 ॥   
प्रसन्नसलिलाः सौम्य कुररीभिर्विनादिताः।  
चक्रवाकगणाकीर्णा विभान्ति सलिलाशयाः ॥ 4.30.59 ॥   
असनाः सप्तवर्णाश्च कोविदाराश्च पुष्पिताः।  
दृश्यन्ते बन्धुजीवाश्च श्यामाश्च गिरिसानुषु ॥ 4.30.60 ॥   
हंससारसचक्राह्वैः कुररैश्च समन्ततः।  
पुलिनान्यवकीर्णानि नदीनां पश्य लक्ष्मण ॥ 4.30.61 ॥   
अन्योन्यबद्धवैराणां जिगीषूणां नृपात्मज।  
उद्योगसमयः सौम्य पार्थिवानामुपस्थितः ॥ 4.30.62 ॥   
इयं सा प्रथमा यात्रा पार्थिवानां नृपात्मज।  
न च पश्यामि सुग्रीवमुद्योगं वा तथाविधम् ॥ 4.30.63 ॥   
चत्वारो वार्षिका मासा गता वर्षशतोपमाः।  
मम शोकाभिभूतस्य सौम्य सीतामपश्यतः ॥ 4.30.64 ॥   
चक्रवाकीव भर्तारं पृष्ठतोऽनुगता वनम्।  
विषमं दण्डकारण्यमुद्यानमिव याऽऽगता ॥ 4.30.65 ॥   
प्रियाविहीने दुःखार्ते हृतराज्ये विवासिते।  
कृपां न कुरुते राजा सुग्रीवो मयि लक्ष्मण ॥ 4.30.66 ॥   
अनाथो हृतराज्योऽयं रावणेन च धर्षितः।  
दीनो दूरगृहः कामी मां चैव शरणं गतः ॥ 4.30.67 ॥   
इत्येतैः कारणैः सौम्य सुग्रीवस्य दुरात्मनः।  
अहं वानरराजस्य परिभूतः परन्तप ॥ 4.30.68 ॥   
स कालं परिसङ्ख्याय सीतायाः परिमार्गणे।  
कृतार्थः समयं कृत्वा दुर्मतिर्नावबुद्ध्यते ॥ 4.30.69 ॥   
त्वं प्रविश्य च किष्किन्धां ब्रूहि वानरपुङ्गवम्।  
मूर्खं ग्राम्यसुखे सक्तं सुग्रीवं वचनान्मम ॥ 4.30.70 ॥   
अर्थिनामुपपन्नानां पूर्वं चाप्युपकारिणाम्।  
आशां संश्रुत्य यो हन्ति स लोके पुरुषाधमः ॥ 4.30.71 ॥   
शुभं वा यदि वा पापं यो हि वाक्यमुदीरितम्।  
सत्येन परिगृह्णाति स वीरः पुरुषोत्तमः ॥ 4.30.72 ॥   
कृतार्था ह्यकृतार्थानां मित्राणां न भवन्ति ये।  
तान् मृतानपि क्रव्यादाः कृतघ्नान्नोपभुञ्जते ॥ 4.30.73 ॥   
नूनं काञ्चनपृष्ठस्य विकृष्टस्य मया रणे।  
द्रष्टुमिच्छति चापस्य रूपं विद्युद्गणोपमम् ॥ 4.30.74 ॥   
घोरं ज्यातलनिर्घोषं क्रुद्धस्य मम संयुगे।  
निर्घोषमिव वज्रस्य पुनः संश्रोतुमिच्छति ॥ 4.30.75 ॥   
काममेवं गतेप्यस्य परिज्ञाते पराक्रमे।  
त्वत्सहायस्य मे वीर न चिन्ता स्यान्नृपात्मज ॥ 4.30.76 ॥   
यदर्थमयमारम्भः कृतः परपुरञ्जय।  
समयं नाभिजानाति कृतार्थः प्लवगेश्वरः ॥ 4.30.77 ॥   
वर्षासमयकालं तु प्रतिज्ञाय हरीश्वरः।  
व्यतीतांश्चतुरो मासान् विहरन्नावबुध्यते ॥ 4.30.78 ॥   
सामात्यपरिषत् क्रीडन् पानमेवोपसेवते।  
शोकदीनेषु नास्मासु सुग्रीवः कुरुते दयाम् ॥ 4.30.79 ॥   
उच्यतां गच्छ सुग्रीवस्त्वया वत्स महाबल।  
मम रोषस्य यद्रूपं ब्रूयाश्चैनमिदं वचः ॥ 4.30.80 ॥   
न च सङ्कुचितः पन्था येन वाली हतो गतः।  
समये तिष्ठ सुग्रीव मा वालिपथमन्वगाः ॥ 4.30.81 ॥   
एक एव रणे वाली शरेण निहतो मया।  
त्वां तु सत्यादतिक्रान्तं हनिष्यामि सबान्धवम् ॥ 4.30.82 ॥   
तदेवं विहिते कार्ये यद्धितं पुरुषर्षभ।  
तत्तद् ब्रूहि नरश्रेष्ठ त्वर कालव्यतिक्रमः ॥ 4.30.83 ॥   
कुरुष्व सत्यं मयि वानरेश्वर प्रतिश्रुतं धर्ममवेक्ष्य शाश्वतम्।  
मा वालिनं प्रेत्य गतो यमक्षयं त्वमद्य पश्येर्मम चोदितैः शरैः ॥ 4.30.84 ॥   
स पूर्वजं तीव्रविवृद्धकोपं लालप्यमानं प्रसमीक्ष्य दीनम्।  
चकार तीव्रं मतिमुग्रतेजा हरीश्वरे मानववंशनाथः ॥ 4.30.85 ॥   

</details>
</div>
