<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;४ कार्त्तिक-मास-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/</link>
    <description>Recent content in &#43;४ कार्त्तिक-मास-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/index.xml" rel="self" type="application/rss+xml" />
    <item>
      <title>००१ कार्तिकव्रतप्रशंसावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/001_kArtikavrataprashaMsAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/001_kArtikavrataprashaMsAvarNanam/</guid>
      <description>&lt;p&gt;नारायणं नमस्कृत्य नरं चैव नरोत्तमम् ॥&lt;br&gt;&#xA;देवीं सरस्वतीं चैव ततो जयमुदीरयेत् ॥ १ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;सूत नः कथितं पुण्यं माहात्म्यमाश्विनस्य च ॥&lt;br&gt;&#xA;भूयोऽन्यच्छ्रोतुमिच्छामः कार्तिकस्य च वैभवम् ॥ २ ॥&lt;br&gt;&#xA;कलौ कलुषचित्तानां नराणां पापकर्मणाम् ॥&lt;br&gt;&#xA;संसाराब्धौ निमग्नानामनायासेन का गतिः ॥ ३ ॥&lt;br&gt;&#xA;को धर्मः सर्वधर्माणामधिको मोक्षसाधकः ॥&lt;br&gt;&#xA;इहाऽपि मुक्तिदो नृणामेतत्त्वं कथय प्रभो ॥ ४ ॥&lt;br&gt;&#xA;॥ सूत उवाच ॥ ॥&lt;br&gt;&#xA;भवद्भिर्यदहं पृष्टस्तदेतत्पृष्टवान्मुनिः ॥&lt;br&gt;&#xA;नारदो ब्रह्मणः पुत्रो ब्रह्माणं तु जगद्गुरुम् ॥ ५ ॥&lt;br&gt;&#xA;तथैव सत्यभामा च श्रीकृष्णं जगदीश्वरम् ॥&lt;br&gt;&#xA;अपृच्छत्कार्तिकस्यैव वैभवं श्रवणोत्सुका ॥६॥&lt;br&gt;&#xA;वालखिल्यैश्च ऋषिभिर्यदुक्तमृषिसंसदि ॥&lt;br&gt;&#xA;श्रीसूर्यारुणसंवादरूपेणाऽतिमनोहरम् ॥ ७ ॥&lt;br&gt;&#xA;कैलासे शङ्करेणैव कार्तिकस्य च वैभवम् ॥&lt;br&gt;&#xA;वर्णितं षण्मुखस्याग्रे नानाख्यानसमन्वितम् ॥ ८ ॥&lt;br&gt;&#xA;पृथुं प्रति नारदेन कथितं च महात्म्यकम् ॥&lt;br&gt;&#xA;कार्तिकस्य च विप्रेन्द्रा श्रुत्वा ब्रह्ममुखात्पुरा ॥ ९ ॥&lt;br&gt;&#xA;एकदा नारदो योगी सत्यलोकमुपागतः ॥&lt;br&gt;&#xA;पप्रच्छ विनयेनैव सर्वलोकपितामहम् ॥ 2.4.1.१० ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;पापेन्धनस्य घोरस्य शुष्कार्द्रस्य च भूरिशः ॥&lt;br&gt;&#xA;को वह्निर्दहते ब्रह्मंस्तद्भवान्वक्तुमर्हति ॥ ११ ॥&lt;br&gt;&#xA;नाज्ञातं त्रिषु लोकेषु ब्रह्माण्डान्तर्गतस्य यत् ॥&lt;br&gt;&#xA;विद्यते तव देवेश त्रिविधस्य सुनिश्चितम् ॥ १२ ॥&lt;br&gt;&#xA;मासानां प्रवरो मासो देवानामुत्तमोत्तमः ॥&lt;br&gt;&#xA;तीर्थानि तद्विशेषेण कथयस्व पितामह ॥ १३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;मासानां कार्तिकः श्रेष्ठो देवानां मधुसूदनः ॥&lt;br&gt;&#xA;तीर्थं नारायणाख्यं हि त्रितयं दुर्लभं कलौ ॥ १४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;भगवंस्तव दासोऽस्मि भक्तोऽस्मि हरिवल्लभ ॥&lt;br&gt;&#xA;वैष्णवान्ब्रूहि मे धर्मान्सर्वज्ञोऽसि पितामह ॥ १५ ॥&lt;br&gt;&#xA;आदौ कार्तिकमाहात्म्यं वक्तुमर्हसि मे प्रभो ॥&lt;br&gt;&#xA;दीपदानस्य माहात्म्यं व्रतिनां नियमांस्तथा ॥ १६ ॥&lt;br&gt;&#xA;गोपीचन्दनमाहात्म्यं तुलस्याश्च तथा विभो ॥&lt;br&gt;&#xA;धात्र्याश्चैव च माहात्म्यं विधिं स्नानादिकस्य च ॥&lt;br&gt;&#xA;व्रतारम्भः कदा कार्यं उद्यापनविधिं तथा ॥ १७ ॥&lt;br&gt;&#xA;यत्किञ्चिद्वैष्णवं धर्मं तत्सर्वं वक्तुमर्हसि ॥&lt;br&gt;&#xA;येनाऽहं त्वत्प्रसादेन पदं यास्याम्यनामयम् ॥॥ १८ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इति पुत्रवचः श्रुत्वा ब्रह्मा हर्षसमन्वितः ॥&lt;br&gt;&#xA;राधादामोदरं स्मृत्वा प्रोवाच तनुजं प्रति ॥ १९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;साधु पृष्टं त्वया पुत्र लोकोद्धरणहेतवे ॥&lt;br&gt;&#xA;कथयामि न सन्देहः कार्तिकस्य च वैभवम् ॥ 2.4.1.२० ॥&lt;br&gt;&#xA;एकतः सर्वतीर्थानि सर्वे यज्ञाः सदक्षिणाः ॥ ॥&lt;br&gt;&#xA;कार्तिकस्य तु मासस्य कलां नार्हन्ति षोडशीम् ॥ २१ ॥&lt;br&gt;&#xA;एकतः पुष्करे वासः कुरुक्षेत्रे हिमालये ॥&lt;br&gt;&#xA;एकतः कार्तिकः पुत्र सर्वपुण्याधिको मतः ॥ ॥ २२ ॥&lt;br&gt;&#xA;स्वर्णानि मेरुतुल्यानि सर्वदानानि चैकतः ॥&lt;br&gt;&#xA;एकतः कार्तिको वत्स सर्वदा केशवप्रियः ॥ २३ ॥&lt;br&gt;&#xA;यत्किञ्चित्क्रियते पुण्यं विष्णुमुद्दिश्य कार्तिके ॥&lt;br&gt;&#xA;तस्य क्षयं न पश्यामि मयोक्तं तव नारद ॥ २४ ॥&lt;br&gt;&#xA;सोपानभूतं स्वर्गस्य मानुष्यं प्राप्य दुर्लभम् ॥&lt;br&gt;&#xA;तथात्मानं समादद्यान्न भ्रश्येत यथा पुनः ॥ २५ ॥&lt;br&gt;&#xA;दुष्प्राप्यं प्राप्य मानुष्यं कार्तिकोक्तं चरेन्न यः ॥&lt;br&gt;&#xA;धर्मं धर्मभृतां श्रेष्ठ स मातापितृघातकः ॥ २६ ॥&lt;br&gt;&#xA;कार्तिकः खलु वै मासः सर्वमासेषु चोत्तमः ॥&lt;br&gt;&#xA;पुण्यानां परमं पुण्यं पावनानां च पावनम् ॥ २७ ॥&lt;br&gt;&#xA;अस्मिन्मासे त्रयस्त्रिंशद्देवाः सन्निहिता मुने ॥&lt;br&gt;&#xA;अत्र स्नानानिदानानि भोजनानि व्रतानि च ॥ २८ ॥&lt;br&gt;&#xA;तिलधेनुं हिरण्यं च रजतं भूमिवाससी ॥&lt;br&gt;&#xA;गोप्रदानानि कुर्वन्ति सर्वभावेन नारद ॥ २९ ॥&lt;br&gt;&#xA;तानि दानानि दत्तानि गृह्णन्ति विधिवत्सुराः ॥&lt;br&gt;&#xA;यत्किञ्च दत्तं विप्रेन्द्र तपश्चैव तथा कृतम् ॥ 2.4.1.३० ॥&lt;br&gt;&#xA;तदक्षय्यफलं प्रोक्तं विष्णुना प्रभविष्णुना ॥ ॥&lt;br&gt;&#xA;पापानां मोक्षणं चैव कार्तिके मासि शस्यते ॥ ३१ ॥&lt;br&gt;&#xA;तस्माद्यत्नेन विप्रेन्द्र कार्तिके मासि दीयते ॥&lt;br&gt;&#xA;यत्किञ्चित्कार्तिके दत्तं विष्णुमुद्दिश्य मानवैः ॥ ३२ ॥&lt;br&gt;&#xA;तदक्षयं हि लभते अन्नदानं विशेषतः ॥&lt;br&gt;&#xA;यथा नदीनां विप्रेन्द्र शैलानां चैव नारद ॥ ३३ ॥&lt;br&gt;&#xA;उदधीनां च विप्रर्षे क्षयो नैवोपपद्यते ॥&lt;br&gt;&#xA;दानं कार्तिकमासे तु यत्किञ्चिद्दीयते मुने ॥॥ ३४ ॥&lt;br&gt;&#xA;न तस्यास्ति क्षयो विप्र पापं याति सहस्रधा ॥&lt;br&gt;&#xA;सम्प्राप्तं कार्तिकं दृष्ट्वा परान्नं यस्तु वर्जयेत् ॥३५॥&lt;br&gt;&#xA;दिनेदिनेऽतिकृच्छ्रस्य फलं प्राप्नोत्ययत्नतः ॥&lt;br&gt;&#xA;न कार्तिकसमो मासो न कृतेन समं युगम् ॥३६॥&lt;br&gt;&#xA;न वेदसदृशं शास्त्रं न तीर्थं गङ्गया समम् ॥&lt;br&gt;&#xA;न चान्नसदृशं दानं न सुखं भार्यया समम् ॥ ३७ ॥&lt;br&gt;&#xA;न्यायेनोपार्जितं द्रव्यं दुर्लभं दानकारिणाम् ॥&lt;br&gt;&#xA;दुर्लभं मर्त्यधर्माणां तीर्थे च प्रतिपादनम् ॥ ३८ ॥&lt;br&gt;&#xA;कार्तिके मुनिशार्दूल शालिग्रामशिलार्चनम् ॥&lt;br&gt;&#xA;स्मरणं वासुदेवस्य कर्तव्यं पापभीरुणा ॥ ३९ ॥&lt;br&gt;&#xA;एतादृशं कार्तिकं च अकृतेनैव यो नयेत् ॥&lt;br&gt;&#xA;पूर्वं कृतस्य पुण्यस्य क्षयमाप्नोत्यसंशयम् ॥ 2.4.1.४० ॥&lt;br&gt;&#xA;॥ नारद उवाच ॥ ॥&lt;br&gt;&#xA;अशक्तेन कथं कार्यं कार्तिकव्रतमुत्तमम् ॥&lt;br&gt;&#xA;येन तत्फलमाप्नोति तन्मे वद पितामह ॥ ४१ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अशक्तस्तु यदा मर्त्यस्तदैवं व्रतमाचरेत् ॥&lt;br&gt;&#xA;अन्यस्मै द्रविणं दत्त्वा कारयेत्कार्तिकव्रतम् ॥ ४२ ॥&lt;br&gt;&#xA;तस्मात्पुण्यं प्रगृह्णीत दानसङ्कल्पपूर्वकम् ॥&lt;br&gt;&#xA;द्रव्यदानेऽप्यशक्तश्चेद्यदा देवर्षिसत्तम ॥ ४३ ॥&lt;br&gt;&#xA;तदा तेन प्रकर्तव्यं पानं तीर्थजलस्य च ॥&lt;br&gt;&#xA;तत्राप्यशक्तो यो मर्त्यस्तेन नित्यं हरेर्मुदा ॥ ४४ ॥&lt;br&gt;&#xA;स्मरणं च प्रकर्तव्यं नाम्ना नियमपूर्वकम् ॥&lt;br&gt;&#xA;अखण्डितं तदा तेन कार्तिकव्रतजं फलम् ॥ ४५ ॥&lt;br&gt;&#xA;विष्णोः शिवस्य वा कुर्यादालये हरिजागरम् ॥&lt;br&gt;&#xA;शिवविष्ण्वोर्गृहाभावे सर्वदेवालयेष्वपि ॥४६॥&lt;br&gt;&#xA;दुर्गाटव्यां स्थितो वाऽथ यदिवाऽऽपद्गतो भवेत् ॥&lt;br&gt;&#xA;कुर्यादश्वत्थमूले तु तुलसीनां वनेष्वपि ॥ ४७ ॥&lt;br&gt;&#xA;विष्णुनामप्रबन्धानां गायनं विष्णुसन्निधौ ॥&lt;br&gt;&#xA;गोसहस्रप्रदानस्य फलमाप्नोति मानवः ॥ ४८ ॥&lt;br&gt;&#xA;वाद्यकृत्पुरुषश्चापि वाजपेयफलं लभेत्॥&lt;br&gt;&#xA;सर्वतीर्थावगाहोत्थं नर्तकः फलमाप्नुयात् ॥ ४९ ॥&lt;br&gt;&#xA;सर्वमेतल्लभेत्पुण्यमेतेषां द्रव्यदः पुमान्॥&lt;br&gt;&#xA;श्रवणाद्दर्शनाद्वापि षडंशं फलमाप्नुयात् ॥ 2.4.1.५० ॥&lt;br&gt;&#xA;आपद्गतो यदाप्यम्भो न लभेत्कुत्रचिन्नरः ॥&lt;br&gt;&#xA;व्याधितो वाथवा कुर्याद्विष्णोर्नाम्नाऽपि मार्जनम् ॥ ५१ ॥&lt;br&gt;&#xA;उद्यापनविधिं कर्तुमशक्तो यो व्रतस्थितः ॥&lt;br&gt;&#xA;ब्राह्मणान्भोजयेत्पश्चाद्व्रतसम्पूर्तिहेतवे ॥ ५२ ॥&lt;br&gt;&#xA;अशक्तो दीपदानाय परदीपं प्रबोधयेत् ॥&lt;br&gt;&#xA;तस्य वा रक्षणं कुर्याद्वातादिभ्यः प्रयत्नतः ॥ ५३ ॥&lt;br&gt;&#xA;श्रीविष्णोः पूजनाऽभावे तुलसीधात्रिपूजनम् ॥&lt;br&gt;&#xA;सर्वाऽभावे व्रती कुर्याद्ब्राह्मणानां गवामपि ॥&lt;br&gt;&#xA;तस्याप्यभावे मनसि विष्णोर्नामानुकीर्तनम् ॥ ५४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;ब्रह्मन्ब्रूहि विशेषेण धर्मान्कार्तिकसम्भवान् ॥ ५५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कार्तिकव्रतप्रशंसावर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ कार्तिकव्रतधर्मनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/002_kArtikavratadharmanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/002_kArtikavratadharmanirUpaNam/</guid>
      <description>&lt;p&gt;॥ ॥ ब्रह्मोवाच ॥ ॥&lt;br&gt;&#xA;अथ कार्तिकमासस्य धर्मान्वक्ष्यामि नारद ॥&lt;br&gt;&#xA;सम्प्राप्तं कार्तिकं दृष्ट्वा परान्नं यस्तु वर्जयेत् ॥ १ ॥&lt;br&gt;&#xA;स तु मोक्षमवाप्नोति नात्र कार्या विचारणा ॥&lt;br&gt;&#xA;सर्वेषामेव धर्माणां गुरुपूजा परा मता ॥&lt;br&gt;&#xA;गुरुशुश्रूषया सर्वं प्राप्नोति ऋषिसत्तम ॥२॥&lt;br&gt;&#xA;गुरौ तुष्टे च तुष्टाः स्युर्देवाः सर्वे सवासवा ॥&lt;br&gt;&#xA;गुरौ रुष्टे च रुष्टाः स्युर्देवाः सर्वे सवासवाः ॥ ३ ॥&lt;br&gt;&#xA;कार्तिकं मासि सम्प्राप्ते कृत्वा कर्माणि भूरिशः ॥ ४ ॥&lt;br&gt;&#xA;अकृत्वा गुरुशुश्रूषां नरकानेव विन्दति ॥ ४ ॥&lt;br&gt;&#xA;यत्किञ्चिद्वा समादिष्टो गुरुणा तत्समाचरेत् ॥५॥&lt;br&gt;&#xA;आज्ञप्तो गुरुणा विप्र न तद्वाक्यं तु लङ्घयेत् ॥&lt;br&gt;&#xA;यदि दुःखादिकं प्राप्तं गुरुं तु शरणं व्रजेत् ॥ ६ ॥&lt;br&gt;&#xA;मातृत्वे च पितृत्वे च गुरुमेव स्मरेद्बुधः ॥&lt;br&gt;&#xA;गुरौ न प्राप्यते यत्तन्नान्यत्राऽपि हि लभ्यते ॥ ७ ॥&lt;br&gt;&#xA;गुरुप्रसादात्सर्वं तु प्राप्नोत्येव न संशयः ॥&lt;br&gt;&#xA;मेधावी कपिलश्चैव सुमतिश्च महातपाः ॥&lt;br&gt;&#xA;गौतमस्य गुरोः सम्यक्सेवयाऽमरतां गताः ॥ ८ ॥*&lt;br&gt;&#xA;तस्मात्सर्वप्रयत्नेन कार्तिके विष्णुतत्परः ॥&lt;br&gt;&#xA;गुरुसेवां प्रकुर्वीत ततो मोक्षमवाप्नुयात् ॥ ९ ॥&lt;br&gt;&#xA;नरेभ्यो वैष्णवं धर्मं यो ददाति द्विजोत्तमः ॥&lt;br&gt;&#xA;ससागरमहीदाने तत्पुण्यं लभते हि सः ॥ 2.4.2.१० ॥&lt;br&gt;&#xA;तिलधेनुं हिरण्यं च रजतं भूमिवाससी ॥&lt;br&gt;&#xA;गोप्रदानानि दास्यन्ति सर्वभावेन सुव्रत ॥ ११ ॥&lt;br&gt;&#xA;सर्वेषामेव दानानां कन्यादानं विशिष्यते ॥ *&lt;br&gt;&#xA;सहस्रमेव धेनूनां शतं चानडुहां समम् ॥ १२ ॥&lt;br&gt;&#xA;दशानडुत्समं यानं दशयानसमो हयः ॥&lt;br&gt;&#xA;हयदान सहस्रेभ्यो गजदानं विशिष्यते ॥ १३ ॥&lt;br&gt;&#xA;गजदानसहस्राणां स्वर्णदानं च तत्समम् ॥&lt;br&gt;&#xA;स्वर्णदानसहस्राणां विद्यादानं च तत्समम् ॥ १४ ॥&lt;br&gt;&#xA;विद्यादानात्कोटिगुणं भूमिदानं विशिष्यते ॥&lt;br&gt;&#xA;भूमिदानसहस्रेण गोप्रदानं विशिष्यते ॥ १५ ॥&lt;br&gt;&#xA;गोप्रदानसहस्रेभ्यो ह्यन्नदानं विशिष्यते ॥&lt;br&gt;&#xA;अन्नाधारमिदं प्रोक्तं तस्माद्देयं तु कार्तिके ॥ १६ ॥&lt;br&gt;&#xA;परान्नवर्जनादेव लभेच्चान्द्रायणं फलम् ॥&lt;br&gt;&#xA;दिनेदिनेऽतिकृच्छ्रस्य फलं प्राप्नोति मानवः ॥ १७ ॥&lt;br&gt;&#xA;कार्तिके वर्जयेन्मांसं सन्धानं च विशेषतः ॥&lt;br&gt;&#xA;राक्षसीं योनिमाप्नोति सकृन्मांसस्य भक्षणात् ॥ १८ ॥&lt;br&gt;&#xA;प्रवृत्तानां तु भक्ष्याणां कार्तिके नियमे कृते ॥&lt;br&gt;&#xA;अवश्यं विष्णुरूपत्वं प्राप्यते मोक्षदं पदम् ॥ १९ ॥&lt;br&gt;&#xA;ब्राह्मणेभ्यो महीं दत्त्वा ग्रहणे सूर्यचन्द्रयोः ॥&lt;br&gt;&#xA;यत्फलं लभते वत्स तत्फलं भूमिशायिनः ॥ 2.4.2.२० ॥&lt;br&gt;&#xA;भोजनं द्विजदम्पत्योः पूजनं च विलेपनैः ॥&lt;br&gt;&#xA;कम्बलानि च रत्नानि वासांसि विविधानि च ॥ २१ ॥&lt;br&gt;&#xA;तूलिकाश्च प्रदातव्याः प्रच्छादनपटैः सह ॥&lt;br&gt;&#xA;उपानहावातपत्रं कार्तिके देहि सुव्रत ॥ २२ ॥&lt;br&gt;&#xA;कार्तिके क्षितिशायी च हन्यात्पापं युगार्जितम् ॥&lt;br&gt;&#xA;जागरं कार्तिके मासि यः करोत्यरुणोदये ॥ २३ ॥&lt;br&gt;&#xA;दामोदराग्रे देवर्षे गोसहस्रफलं लभेत् ॥&lt;br&gt;&#xA;नदीस्नानं कथा विष्णोर्वैष्णवानां च दर्शनम् ॥ २४ ॥&lt;br&gt;&#xA;न भवेत्कार्तिके यस्य हरेत्पुण्यं दशाब्दिकम् ॥&lt;br&gt;&#xA;पुष्करं यः स्मरेत्प्राज्ञः कर्मणा मनसा गिरा ॥ २५ ॥&lt;br&gt;&#xA;कार्तिके मुनिशार्दूल लक्षकोटिगुणं भवेत् ॥&lt;br&gt;&#xA;प्रयागो माघमासे तु पुष्करं कार्तिके तथा ॥ २६ ॥&lt;br&gt;&#xA;अवन्ती माधवे मासि हन्यात्पापं युगार्जितम् ॥&lt;br&gt;&#xA;धन्यास्ते मानवा लोके कलिकाले विशेषतः ॥ २७ ॥&lt;br&gt;&#xA;ये कुर्वन्ति नरा नित्यं प्रीत्यर्थं हरिपूजनम् ॥&lt;br&gt;&#xA;तारितास्तैश्च पितरो नरकाच्च न संशयः ॥ २८ ॥&lt;br&gt;&#xA;क्षीरादिस्नपनं विष्णोः क्रियते पितृकारणात् ॥&lt;br&gt;&#xA;कल्पकोटिं दिवं प्राप्य वसन्ति त्रिदिवैः सह ॥ २९ ॥&lt;br&gt;&#xA;कार्तिके नार्चितो यैस्तु कृष्णस्तु कमलेक्षणः ॥&lt;br&gt;&#xA;जन्मकोटिषु विप्रेन्द्र न तेषां कमला गृहे ॥ 2.4.2.३० ॥&lt;br&gt;&#xA;अहो मुष्टा विनष्टास्ते पतिताः कलिकन्दरे ॥&lt;br&gt;&#xA;यैर्नार्चितो हरिर्भक्त्या कमलैरसितैः सितैः ॥ ३१ ॥&lt;br&gt;&#xA;पद्मेनैकेन देवेशं योऽर्चयेत्कमलापतिम् ॥&lt;br&gt;&#xA;वर्षायुतसहस्रस्य पापस्य कुरुते क्षयम् ॥&lt;br&gt;&#xA;पुष्करार्चनयोगेन श्वेतो मुक्तिमवाप ह ॥ ३२ ॥ *&lt;br&gt;&#xA;अपराधसहस्राणि तथा सप्तशतानि च ॥&lt;br&gt;&#xA;पद्मेनैकेन देवेशः क्षमते प्रणतोऽर्चितः ॥३३॥&lt;br&gt;&#xA;तुलसीपत्रलक्षेण कार्तिके योऽर्चयेद्धरिम् ॥&lt;br&gt;&#xA;पत्रेपत्रे मुनिश्रेष्ठ मौक्तिकं लभते फलम् ॥ ३४ ॥&lt;br&gt;&#xA;मुखे शिरसि देहे तु कृष्णोत्तीर्णां तु यो वहेत् ॥&lt;br&gt;&#xA;तुलसी कृष्णनिर्माल्यैर्यो गात्रं परिमार्जयेत् ॥&lt;br&gt;&#xA;सर्वरोगैस्तथा पापैर्मुक्तो भवति मानवः ॥ ३५ ॥&lt;br&gt;&#xA;शङ्खोदकं हरेर्भक्तिर्निर्माल्यं पादयोर्जलम् ॥&lt;br&gt;&#xA;चन्दनं धूपशेषं च ब्रह्महत्यापहारकम् ॥ ३६ ॥&lt;br&gt;&#xA;कार्तिके मासि विप्रेन्द्र प्रातःस्नानपरायणः ॥&lt;br&gt;&#xA;विप्रेभ्यश्चान्नदानं तु कुर्याच्छक्त्यनुसारतः ॥ ३७ ॥&lt;br&gt;&#xA;सर्वेषामेव दानानामन्नदानं विशिष्यते ॥&lt;br&gt;&#xA;अन्नेन जायते लोको ह्यन्नेनैवाऽभिवर्द्धते ॥ ३८ ॥&lt;br&gt;&#xA;अन्नं हि सर्वभूतानां प्राणभूतं परं विदुः ॥&lt;br&gt;&#xA;अन्नदः सर्वदो लोके सर्वयज्ञादिकृद्भवेत् ॥ ३९ ॥&lt;br&gt;&#xA;तीर्थस्नानेन किं तस्य देवयात्रादिनाऽपि किम् ॥&lt;br&gt;&#xA;सर्वं सम्पाद्यते ब्रह्मन्नन्नदानान्न संशयः ॥ 2.4.2.४० ॥&lt;br&gt;&#xA;सत्यकेतुर्द्विजः पूर्वं चान्नदानेन केवलम् ॥&lt;br&gt;&#xA;सर्वपुण्यफलं प्राप्य मोक्षं प्राप सुदुर्लभम् ॥ ४१ ॥*&lt;br&gt;&#xA;कार्तिकव्रतनिष्ठस्तु कुर्याद्गोदानमुत्तमम्॥&lt;br&gt;&#xA;व्रतं सम्पूर्णतां याति गोदानेन न संशयः ॥ ४२ ॥&lt;br&gt;&#xA;गोदानात्परमं दानं संसारार्णवतारकम् ॥&lt;br&gt;&#xA;नास्ति नारद लोकेऽस्मिन्सुशर्मा ब्राह्मणो यथा ॥ ४३ ॥ *&lt;br&gt;&#xA;कार्तिके मासि विप्रेन्द्र दत्त्वा दानान्यनेकशः ॥&lt;br&gt;&#xA;हरिस्मृतिविहीनश्चेन्न पुनन्ति कदाचन ॥ ४४ ॥&lt;br&gt;&#xA;नामस्मरणमाहात्म्यं मया वक्तुं न शक्यते ॥&lt;br&gt;&#xA;पुष्करेण यथा पूर्वं नारकीयाश्च मोचिताः ॥ ४५ ॥ *&lt;br&gt;&#xA;गोविन्द गोविन्द हरे मुरारे गोविन्द गोविन्द् मुकुन्द कृष्ण ॥&lt;br&gt;&#xA;गोविन्द गोविन्द रथाङ्गपाणे गोविन्द दामोदर माधवेति ॥ ४६ ॥&lt;br&gt;&#xA;श्लोकार्द्धं श्लोकपादं वा नित्यं भागवतोद्भवम् ॥&lt;br&gt;&#xA;कार्तिके यः पठन्मर्त्यः श्रद्धाभक्तिसमन्वितः ॥ ४७ ॥&lt;br&gt;&#xA;यैर्न श्रुतं भागवतं पुराणं नाराधितो वै पुरुषः पुराणः ॥&lt;br&gt;&#xA;हुतं मुखे नैव धरामराणां तेषां वृथा जन्म गतं नराणाम् ॥ ४८ ॥&lt;br&gt;&#xA;कार्तिके मासि विप्रेन्द्र यस्तु गीतां पठेन्नरः ॥&lt;br&gt;&#xA;तस्य पुण्यफलं वक्तुं मम शक्तिर्न विद्यते ॥ ४९ ॥&lt;br&gt;&#xA;गीतायास्तु समं शास्त्रं न भूतं न भविष्यति ॥&lt;br&gt;&#xA;सर्वपापहरा नित्यं गीतैका मोक्षदायिनी ॥ 2.4.2.५० ॥&lt;br&gt;&#xA;एकेनाऽध्यायपाठेन सर्वपापकृतोऽपि च ॥&lt;br&gt;&#xA;मुच्यन्ते नरकाद्घोराज्जडो वै ब्राह्मणो यथा ॥ ५१ ॥ *&lt;br&gt;&#xA;शालिग्रामशिलादानं यः कुर्यात्कार्तिके मुने ॥&lt;br&gt;&#xA;तस्य पुण्यस्य विश्रान्तिर्विष्णुना न निरूपिता ॥ ५२ ॥ *&lt;br&gt;&#xA;शालिग्रामं समभ्यर्च्य श्रोत्रियाय महामुने ॥&lt;br&gt;&#xA;दानं यः कुरुते विप्र तस्य पुण्यफलं शृणु ॥ ५३ ॥&lt;br&gt;&#xA;सप्तसागरपर्यन्तं भूदानाद्यत्फलं भवेत् ॥&lt;br&gt;&#xA;शालिग्रामशिलादानात्तत्फलं समवाप्नुयात् ॥ ५४ ॥&lt;br&gt;&#xA;शालिग्रामशिलादानात्कार्तिके ब्राह्मणी यथा ॥&lt;br&gt;&#xA;विधवा सधवा जाता विवाहे पञ्चमेऽहनि ॥ ५५ ॥ *&lt;br&gt;&#xA;तस्मात्तु कार्तिके मासि स्नानदानपुरःसरम् ॥&lt;br&gt;&#xA;शालिग्रामशिलादानं कर्तव्यं नाऽत्र संशयः ॥ ५६ ॥ *&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां द्वितीये वैष्णवखण्डे कार्तिकमासमाहात्म्ये कार्तिकव्रतधर्मनिरूपणन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ कार्तिकवैभववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/003_kArtikavaibhavavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/003_kArtikavaibhavavarNanam/</guid>
      <description>&lt;p&gt;॥ ॥ ब्रह्मोवाच ॥ ॥&lt;br&gt;&#xA;भूयः शृणुष्व विप्रेन्द्र कार्तिकस्य च वैभवम् ॥&lt;br&gt;&#xA;दशमीदिनमारभ्य दशम्यां तु समापयेत् ॥ १ ॥&lt;br&gt;&#xA;पौर्णमासीं समारभ्य पौर्णमास्यां समापयेत् ॥&lt;br&gt;&#xA;आश्विनस्य हरिदिनीं समारभ्य तु भक्तिमान् ॥ २ ॥&lt;br&gt;&#xA;दामोदरं नमस्कृत्य कुर्यात्सङ्कल्पमादितः ॥&lt;br&gt;&#xA;दामोदर नमस्तेऽस्तु सर्वपापविनाशन ॥ ३ ॥&lt;br&gt;&#xA;कार्तिकस्य व्रतं कर्तुमनुज्ञां दातुमर्हसि ॥&lt;br&gt;&#xA;निर्विघ्नं कुरु देवेश आमासं पुरुषोत्तम ॥ ४ ॥&lt;br&gt;&#xA;इति सम्प्रार्थ्य विधिना कार्तिकव्रतमाचरेत् ॥&lt;br&gt;&#xA;अनूरुं वदता प्रोक्तं भास्करेण श्रुतं मया ॥&lt;br&gt;&#xA;कलौ च स्वर्गगमनकारणं श्रूयतां हि तत् ॥ ५ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;द्वादशानां तु मासानां मार्गशीर्षोऽतिपुण्यदः ॥ ६ ॥&lt;br&gt;&#xA;तस्मात्पुण्यफलः प्रोक्तो वैशाखो नर्मदातटे ॥&lt;br&gt;&#xA;ततो लक्षगुणः प्रोक्तः प्रयागे माघमासकः ॥ ॥ ७ ॥&lt;br&gt;&#xA;तस्मान्महाफलः प्रोक्तः कार्तिको जलमात्रके ॥&lt;br&gt;&#xA;एकतः सर्वदानानि व्रतानि नियमास्तथा ॥ ८ ॥&lt;br&gt;&#xA;एकतः कार्तिकस्नानं ब्रह्मणा तुलया धृतम् ॥&lt;br&gt;&#xA;सन्ततिश्चैव सम्पत्तिः कलौ येषां प्रजायते ॥ ९ ॥&lt;br&gt;&#xA;अवश्यं तैः कृतं विद्धि कार्तिकस्नानमादरात् ॥&lt;br&gt;&#xA;स्नानं च दीपदानं च तुलसीवनपालनम् ॥ 2.4.3.१० ॥&lt;br&gt;&#xA;भूमिशय्या ब्रह्मचर्य्यं तथा द्विदलवर्जनम् ॥&lt;br&gt;&#xA;विष्णुसङ्कीर्तनं सत्यं पुराणश्रवणं तथा ॥ ११ ॥&lt;br&gt;&#xA;कार्तिके मासि कुर्वन्ति जीवन्मुक्तास्त एव हि ॥&lt;br&gt;&#xA;न कार्तिकसमं धर्म्यमर्थ्यं नो कार्तिकात्परम् ॥ १२ ॥&lt;br&gt;&#xA;न कार्तिकसमं काम्यं मोक्षदानं न कार्तिकात् ॥&lt;br&gt;&#xA;युधिष्ठिरेण धर्मार्थमर्थार्थं च ध्रुवेण च ॥१३ ॥&lt;br&gt;&#xA;श्रीकृष्णेन तु कामार्थं मोक्षार्थं नारदेन च ॥&lt;br&gt;&#xA;कृतमेतद्व्रतं तस्माच्छ्रेष्ठं कृष्णप्रियं च हि ॥ १४ ॥ ॥&lt;br&gt;&#xA;॥ अरुण उवाच ॥ ॥&lt;br&gt;&#xA;ब्रूहि भास्कर सर्वात्मन्कदाऽऽरभ्य व्रतं कृतम्॥&lt;br&gt;&#xA;सफलं जायते सम्यक्का च पूज्याऽत्र देवता ॥१५॥&lt;br&gt;&#xA;॥ भास्कर उवाच ॥&lt;br&gt;&#xA;अहं विष्णुश्च शर्वश्च देवी विघ्नेश्वरस्तथा ॥&lt;br&gt;&#xA;एकोऽहं पञ्चधा जातो नाट्ये सूत्रधरो यथा ॥ १६ ॥&lt;br&gt;&#xA;अस्माकं सर्व एवैते भेदा विद्धि खगेश्वर ॥&lt;br&gt;&#xA;तस्मात्सौरैश्च गाणेशैः शाक्तैः शैवैश्च वैष्णवैः ॥ १७ ॥&lt;br&gt;&#xA;कर्तव्यं कार्तिकस्नानं सर्वपापापनुत्तये ॥&lt;br&gt;&#xA;सूर्यस्य प्रीतये कार्यं तुलासंस्थे दिवाकरे॥१८॥&lt;br&gt;&#xA;इषपूर्णां समारभ्य यावत्कार्तिकपूर्णिमा ॥&lt;br&gt;&#xA;तावत्स्नानं विधातव्यं शिवसन्तुष्टये नरैः ॥ १९॥&lt;br&gt;&#xA;देवीपक्षं समारभ्य महारात्रिचतुर्दशी ॥&lt;br&gt;&#xA;तावत्स्नानं विधातव्यं देवी सम्प्रीयतामिति॥ 2.4.3.२०॥&lt;br&gt;&#xA;गणपक्षं समारभ्य कृष्णा या कार्तिके भवेत्॥&lt;br&gt;&#xA;चतुर्थी तावदेव स्यात्स्नानं गणपतुष्टये॥२१॥&lt;br&gt;&#xA;एकादशीं समारभ्य आश्विनस्याऽसितेतराम् ॥&lt;br&gt;&#xA;एकादश्यां कार्तिकस्य शुक्लायां परिपूर्यते ॥&lt;br&gt;&#xA;कृतं येन तु तस्य स्यात्परितुष्टो जनार्दनः ॥ २२ ॥&lt;br&gt;&#xA;न कार्तिकसमो मासो न काशीसदृशी पुरी ॥&lt;br&gt;&#xA;न प्रयागसमं तीर्थं न देवः केशवात्परः ॥ २३ ॥&lt;br&gt;&#xA;प्रसङ्गाद्वा बलात्कारैर्ज्ञात्वाज्ञात्वा कृतं भवेत् ॥&lt;br&gt;&#xA;स्नानं कार्तिकमासस्य न पश्येद्यमयातनाम् ॥ २४ ॥&lt;br&gt;&#xA;स्नानार्थं चेन्न सामर्थ्यं दत्वान्यस्मै धनादिकम् ॥&lt;br&gt;&#xA;स्नातस्य तस्य हस्तस्य ग्रहणा पुण्यभाग्भवेत् ॥ २५ ॥&lt;br&gt;&#xA;अथवा कार्तिकस्नानं ये कुर्वन्ति द्विजातयः ॥&lt;br&gt;&#xA;तेषां प्रावरणं दत्त्वा स्नानजं फलमाप्नुयात् ॥२६॥&lt;br&gt;&#xA;राधादामोदरः पूज्यः कार्तिके तु विशेषतः ॥ २७ ॥&lt;br&gt;&#xA;स्वर्णस्य वाथ रौप्यस्याऽप्यभावे शुल्बजामपि ॥&lt;br&gt;&#xA;मृज्जां वा चित्रजातां वाऽथ वा पिष्टविचित्रिताम् ॥ २८ ॥&lt;br&gt;&#xA;दामोदरस्य राधायास्तुलस्यधोऽर्चयन्ति ये ॥&lt;br&gt;&#xA;मूर्तिं ते तु नरा ज्ञेया जीवन्मुक्ता न संशयः ॥२९॥&lt;br&gt;&#xA;अपि पापसहस्राढ्यः कार्तिकस्नानतो नरः ॥&lt;br&gt;&#xA;मुक्तोऽवश्यं स भवति नाऽत्र कार्या विचारणा ॥ 2.4.3.३० ॥&lt;br&gt;&#xA;तुलस्यभावे कर्तव्या पूजा धात्रीतले खग ॥&lt;br&gt;&#xA;मुख्यपूजाविधानं तु कर्तव्यं सूर्यमण्डले ॥ ३१ ॥&lt;br&gt;&#xA;अप्रत्यक्षाः सर्वदेवाः प्रत्यक्षो भगवानयम् ॥&lt;br&gt;&#xA;सर्वे देवाः कालवशाः कालकालो दिवाकरः ॥३२॥&lt;br&gt;&#xA;एतदाराधनेऽशक्तः प्रतिमां पूजयेन्नरः ॥&lt;br&gt;&#xA;प्रतिमातोऽधिकं पुण्यं ब्राह्मणस्य तु पूजने ॥ ३३ ॥&lt;br&gt;&#xA;दरिद्रो दानपात्रं स्याद्विद्यावांस्तु विशेषतः ॥&lt;br&gt;&#xA;विप्राभावे पूजनीया गावः कृष्णा मनोहराः ॥ ३४ ॥&lt;br&gt;&#xA;विष्णोर्मूर्तिर्जङ्गमतः स्थावरा तु प्रशस्यते ॥&lt;br&gt;&#xA;शूद्रस्थापितमूर्तीनां नमस्कारं करोति यः ॥&lt;br&gt;&#xA;पितृभिर्निरयं याति दशपूर्वैर्दशापरैः ॥ ३५ ॥&lt;br&gt;&#xA;शूद्रार्चितस्य संस्पर्शाद्दहेदासप्तमं कुलम् ॥ ३६ ॥&lt;br&gt;&#xA;तस्माद्विचार्य्य विप्रैर्या स्थापिता तां समर्चयेत् ॥&lt;br&gt;&#xA;ततोऽपि या देवताभिः कृता सा भुक्तिमुक्तिदा ॥ ३७ ॥&lt;br&gt;&#xA;मूर्त्यभावे पूजनीयोऽश्वत्थो वाऽथ वटोऽथ वा ॥&lt;br&gt;&#xA;अश्वत्थरूपी विष्णुः स्याद्वटरूपी शिवो यतः ॥ ३८ ॥ $&lt;br&gt;&#xA;कार्तिके तुलसीशाकं ताम्बूलं वा नराधमः ॥&lt;br&gt;&#xA;अज्ञानाज्ज्ञानतो वाऽपि भुञ्जानो निरयं व्रजेत् ॥ ३९ ॥&lt;br&gt;&#xA;शालिग्रामशिलाचक्रे नित्यं सन्निहितो हरिः ॥&lt;br&gt;&#xA;तस्मात्सर्वप्रयत्नेन शालिग्रामं प्रपूजयेत् ॥ 2.4.3.४० ॥&lt;br&gt;&#xA;रुद्रशापवशाद्गावो विष्ठाभक्षणतत्पराः ॥&lt;br&gt;&#xA;तथाऽपि ताः पूजनीया लोकद्वयफलप्रदाः ॥ ४१ ॥&lt;br&gt;&#xA;ब्रह्मांऽशकसमुद्भूते पालाशे यस्तु भोजनम् ॥&lt;br&gt;&#xA;कुर्यात्कार्तिकमासेऽसौ विष्णुलोकं प्रयास्यति ॥ ४२ ॥ *&lt;br&gt;&#xA;अश्वत्थरूपी भगवान्वटरूपी सदाशिवः ॥&lt;br&gt;&#xA;तस्मात्सर्वप्रयत्नेन कार्तिकेऽश्वत्थमर्चयेत् ॥ ४३ ॥&lt;br&gt;&#xA;या नारी कार्तिके मासि लक्षं कुर्यात्प्रदक्षिणाः ॥&lt;br&gt;&#xA;राधादामोदरं पूज्य मन्दवारे च तत्तले ॥ ४४ ॥&lt;br&gt;&#xA;दम्पती भोजयेद्राधादामोदरस्वरूपिणौ ॥&lt;br&gt;&#xA;भोजयित्वा सपत्नीकान्पश्चाद्भुञ्जीत वाग्यतः ॥ ४५ ॥&lt;br&gt;&#xA;वन्ध्याऽपि लभते पुत्रमितरासां तु का कथा ॥&lt;br&gt;&#xA;सदा सन्निहितो विष्णुर्द्विपत्सु ब्राह्मणे यथा ॥ ४६ ॥&lt;br&gt;&#xA;बोधिद्रुमे पादपेषु शालिग्रामे शिलासु च ॥&lt;br&gt;&#xA;तस्मादश्वत्थमूले वै कर्तव्यं विष्णुपूजनम् ॥ ४७ ॥ **&lt;br&gt;&#xA;अश्वत्थपूजा स्पर्शेन कर्त्तव्या शनिवासरे ॥ ***&lt;br&gt;&#xA;अन्यवारेऽश्वत्थसङ्गाद्दरिद्रो जायते नरः ॥४८॥&lt;br&gt;&#xA;स्नानं जागरणं दीपं तुलसीवनपालनम् ॥&lt;br&gt;&#xA;कार्तिके मासि कुर्वन्ति ते नरा विष्णुमूर्तयः ॥ ४९ ॥&lt;br&gt;&#xA;सम्मार्जनं विष्णुगृहे स्वस्तिकादिनिवेदनम् ॥&lt;br&gt;&#xA;विष्णोः पूजां च ये कुर्युर्जीवन्मुक्तास्तु ते नराः ॥ 2.4.3.५० ॥&lt;br&gt;&#xA;स्नानकालं प्रवक्ष्यामि तीर्थादिषु च यत्फलम् ॥&lt;br&gt;&#xA;स्नानधर्माश्च ये केचित्तान्सर्वान्मे निबोधत ॥ ५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कार्तिकवैभववर्णनन्नाम तृतीयोऽध्यायः ॥ ३ ॥.&lt;/p&gt;</description>
    </item>
    <item>
      <title>००४ कार्तिकस्नानविधिनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/004_kArtikasnAnavidhinirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/004_kArtikasnAnavidhinirUpaNam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;नाडीद्वयावशिष्टायां रात्र्यां गच्छेज्जलाशयम् ॥&lt;br&gt;&#xA;तुलसीमृत्तिकायुक्तः सवस्त्रकलशो मुने ॥ १ ॥&lt;br&gt;&#xA;आगत्य तोयनिकटे तीरे संस्थाप्य पात्रकम् ॥&lt;br&gt;&#xA;पादप्रक्षालनं कृत्वा देशकालादि चोच्चरेत् ॥ २ ॥&lt;br&gt;&#xA;स्मरेद्गङ्गादिका नद्यो विष्णुशर्वादिदेवताः ॥&lt;br&gt;&#xA;नाभिमात्रे जले स्थित्वा मन्त्रमेतमुदीरयेत् ॥ ३ ॥&lt;br&gt;&#xA;कार्तिकेऽहं करिष्यामि प्रातःस्नानं जनार्दन ॥&lt;br&gt;&#xA;प्रीत्यर्थं तव देवेश दामोदर मया सह ॥ ४ ॥&lt;br&gt;&#xA;नित्ये नैमित्तिके कृत्वा कार्तिके पापनाशन ॥&lt;br&gt;&#xA;स्नानं चार्घं प्रदास्यामि निर्विघ्नं कुरु केशव ॥ ५ ॥&lt;br&gt;&#xA;तीर्थादिदेवताभ्यश्च क्रमादर्घ्यादि दापयेत् ॥&lt;br&gt;&#xA;गृहाणार्घ्यं मया दत्तं राधया सहितो हरे ॥ ६ ॥&lt;br&gt;&#xA;नमः कमलनाभाय नमस्ते जलशायिने ॥&lt;br&gt;&#xA;नमस्तेऽस्तु हृषीकेश गृहाणार्घ्यं नमोऽस्तु ते ॥ ७ ॥&lt;br&gt;&#xA;व्रतिनः कार्तिके मासि स्नातस्य विधिवन्मम ॥&lt;br&gt;&#xA;गृहाणार्घ्यं मया दत्तं दनुजेन्द्रनिषूदन ॥ ८ ॥&lt;br&gt;&#xA;किरणा धूतपापा च पुण्यतोया सरस्वती ॥&lt;br&gt;&#xA;गङ्गा च यमुना चैव पञ्चनद्यः पुनन्तु माम् ॥ ९ ॥&lt;br&gt;&#xA;अन्यासां च नदीनां च दद्यादर्घ्यं यथाविधि ॥&lt;br&gt;&#xA;जाह्नवीस्मरणं कुर्यात्सर्वतीर्थेषु मानवः ॥ 2.4.4.१० ॥&lt;br&gt;&#xA;नान्यत्तीर्थं तु जाह्नव्यां स्मरणीयं कदाचन ॥&lt;br&gt;&#xA;एतान्मन्त्रान्समुच्चार्य मलस्नानं समाचरेत् ॥ ११ ॥&lt;br&gt;&#xA;मृत्स्नानं च पितृस्नानं गुरुस्नानं ततः परम् ॥&lt;br&gt;&#xA;ततस्तु पावमानीभिरभिषिञ्चेत्स्वमस्तकम् ॥ १२ ॥&lt;br&gt;&#xA;अघमर्षणकं कृत्वा स्नानाङ्गं तर्पणं तथा ॥&lt;br&gt;&#xA;ततः पुरुषसूक्तेन जलं शिरसि सिञ्चयेत् ॥ १३ ॥&lt;br&gt;&#xA;ततस्तु बहिरागत्य तीर्थं शिरसि निक्षिपेत्॥&lt;br&gt;&#xA;तीर्थं पीत्वा त्रिवारं तु तुलसीं गृह्य पाणिना॥ १४ ॥&lt;br&gt;&#xA;ततो जलाद्विनिष्क्रम्य चाञ्चलं पीडयेद्बहिः॥&lt;br&gt;&#xA;यन्मया दूषितं तोयं शारीरमलसञ्चयैः ॥ १५ ॥&lt;br&gt;&#xA;तद्दोषपरिहारार्थं यक्ष्मणं तर्पयाम्यहम् ॥&lt;br&gt;&#xA;वस्त्रनिष्पीडनं कृत्वा कुर्याच्च तिलकादिकम् ॥॥ १६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;शृणुध्वमृषयः सर्वे कार्तिकस्नानजं फलम् ॥&lt;br&gt;&#xA;अरुणं प्रति सूर्येण यदुक्तं च सविस्तरम् ॥ १७ ॥&lt;br&gt;&#xA;॥ अरुण उवाच ॥ ॥&lt;br&gt;&#xA;कस्मिंस्तीर्थे विशेषेण फलं कार्तिकसम्भवम् ॥&lt;br&gt;&#xA;क्षेत्रे वा एतदाऽऽख्याहि भगवन्स्नानयोगतः ॥ १८ ॥&lt;br&gt;&#xA;॥ सूर्य उवाच ॥&lt;br&gt;&#xA;यत्र कुत्राऽपि कर्तव्यं जले स्नानं तु कार्तिकं ॥&lt;br&gt;&#xA;उष्णोदकेन कर्तव्यं स्नानं कुत्राऽपि कार्तिके ॥ १९ ॥&lt;br&gt;&#xA;ततो दशगुणं पुण्यं शीततोयनिमज्जनात् ॥&lt;br&gt;&#xA;ततः शतगुणं पुण्यं बहिः कूपोदके कृतम्॥ 2.4.4.२० ॥&lt;br&gt;&#xA;कूपात्सहस्रगुणितं फलं वापीनिषेकतः ॥&lt;br&gt;&#xA;ततोऽयुतगुणं पुण्यं तडागस्नानतो भवेत् ॥ २१ ॥&lt;br&gt;&#xA;ततो दशगुणं पुण्यं निर्झरेषु निमज्जनात् ॥&lt;br&gt;&#xA;ततोऽधिकतरं पुण्यं नदीस्नानस्य कार्तिके ॥ २२ ॥&lt;br&gt;&#xA;नद्या दशगुणं प्रोक्तं तीर्थस्नानं खगोत्तम ॥&lt;br&gt;&#xA;ततो दशगुणं पुण्यं नद्योर्यत्र च सङ्गमः ॥२३॥&lt;br&gt;&#xA;नदीत्रयस्य संयोगे पुण्यस्यांऽतो न विद्यते ॥&lt;br&gt;&#xA;सिन्धुः कृष्णा च वेणी च यमुना च सरस्वती ॥ २४ ॥&lt;br&gt;&#xA;गोदावरी विपाशा च नर्मदा तमसा मही ॥&lt;br&gt;&#xA;कावेरी शरयूः शिप्रा तथा चर्मण्वती नदी ॥ २५ ॥&lt;br&gt;&#xA;वितस्ता वेदिका शोणो वेत्रवत्यपराजिता॥&lt;br&gt;&#xA;गण्डकी गोमती पूर्णा ब्रह्मपुत्रा सरोवरम् ॥ २६ ॥&lt;br&gt;&#xA;वाग्मती च शतद्रुश्च तथा बदरिकाश्रमः ॥&lt;br&gt;&#xA;दुर्लभाः कार्तिके त्वेते तीर्थान्यथ निबोध मे ॥ २७ ॥&lt;br&gt;&#xA;सर्वेभ्यश्च स्थलेभ्यश्च आर्यावर्तं तु पुण्यदम् ॥&lt;br&gt;&#xA;कोल्हापुरी ततः श्रेष्ठा ततः काञ्चीद्वयं स्मृतम् ॥ ॥ २८ ॥&lt;br&gt;&#xA;अनन्तसेनवसतिर्वराहक्षेत्रमेव च ॥&lt;br&gt;&#xA;चक्रक्षेत्रं ततः पुण्यं मुक्तिक्षेत्रं ततोऽधिकम् ॥ २९ ॥&lt;br&gt;&#xA;अवन्तिका ततः श्रेष्ठा ततो बदरिकाश्रमः ॥&lt;br&gt;&#xA;अयोध्या च ततः श्रेष्ठा गङ्गाद्वारं ततोऽधिकम् ॥ 2.4.4.३० ॥&lt;br&gt;&#xA;ततः कनखलं तीर्थं ततो मधुपुरी वरा ॥&lt;br&gt;&#xA;एकोऽपि कार्तिको मासो मथुरायमुनाजले ॥ ॥ ३१ ॥&lt;br&gt;&#xA;यैः स्नातस्ते तु वैकुण्ठे बहुकालं वसन्ति हि ॥&lt;br&gt;&#xA;राधादामोदरस्तत्र स्वयं स्नातस्तु कार्तिके ॥ ३२ ॥&lt;br&gt;&#xA;अतो मधुपुरी श्रेष्ठा यमुना च विशेषतः ॥ ३३ ॥&lt;br&gt;&#xA;द्वारावती ततः श्रेष्ठा प्रत्यहं स्नाति केशवः ॥&lt;br&gt;&#xA;षोडशस्त्रीसहस्रेण सार्द्धं यादवसंयुतः ॥ ३४ ॥&lt;br&gt;&#xA;द्वारकायां मृत्तिकायास्तिलको येन मस्तके ॥&lt;br&gt;&#xA;धार्यतेऽसौ नरो ज्ञेयो जीवन्मुक्तो न संशयः ॥&lt;br&gt;&#xA;द्वारकास्नानमाहात्म्यं न वक्तुं शक्यते मया ॥ ३५ ॥&lt;br&gt;&#xA;गोविन्दार्पितचित्तानां जायते पुण्यभास्करा ॥&lt;br&gt;&#xA;ततो भागीरथी श्रेष्ठा यत्र विन्ध्येन सङ्गता ॥ ३६ ॥&lt;br&gt;&#xA;तस्माद्दशगुणं पुण्यं तीर्थराजेऽत्र जायते ॥ ३७ ॥&lt;br&gt;&#xA;कलौ दशसहस्रांऽते विष्णुस्त्यक्ष्यति मेदिनीम्॥&lt;br&gt;&#xA;तदर्द्धं जाह्नवीतोयं तदर्धं देवतागणाः ॥ ३८ ॥&lt;br&gt;&#xA;यावत्तिष्ठति गङ्गाऽत्र तावत्तीर्थानि सन्ति च ॥&lt;br&gt;&#xA;स्वस्वस्थाने नृणां पापं तावदेव हरन्ति च ॥ ३९ ॥&lt;br&gt;&#xA;यदैव गङ्गा नष्टा स्यात्को वा तत्पापमाहरेत् ॥&lt;br&gt;&#xA;विचार्यैवं सुतीर्थानि गमिष्यन्ति धरातले ॥ 2.4.4.४० ॥&lt;br&gt;&#xA;तस्मान्मुनीश्वराः सर्वे यावत्तिष्ठति जाह्नवी ॥&lt;br&gt;&#xA;तावच्च क्रियतां धर्मस्ततो भूमौ निलीयताम् ॥ ४१ ॥&lt;br&gt;&#xA;समाधिं गृह्य सुदृढां यावत्कृतयुगं भवेत् ॥&lt;br&gt;&#xA;अन्यथा कलिकालेन भ्रंशनीयो भवेत्सुधीः ॥ ४२ ॥&lt;br&gt;&#xA;ततः श्रेष्ठतरा काशी यस्या नाशो न जायते ॥&lt;br&gt;&#xA;यदाश्रयेण गङ्गापि सर्वपापं व्यपोहति ॥ ४३ ॥&lt;br&gt;&#xA;काशिकाया नैव नाशो ब्रह्मण्यपि मृते सति ॥&lt;br&gt;&#xA;यद्दर्शनार्थं गङ्गाऽपि जाता चोत्तरवाहिनी ॥&lt;br&gt;&#xA;तस्यां पञ्चनदं तीर्थं त्रिषु लोकेषु विश्रुतम्॥ ४४ ॥&lt;br&gt;&#xA;आगते कार्तिके मासि रौरवं नरकं गताः ॥&lt;br&gt;&#xA;आक्रोशन्ते तु पितरो वंशेऽस्माकं भविष्यति ॥ ४५ ॥&lt;br&gt;&#xA;कश्चिद्भाग्यवतां श्रेष्ठो गत्वा पञ्चनदे शुभे ॥&lt;br&gt;&#xA;अस्माकं तर्पणं कुर्यान्नरकार्णवतारकम् ॥ ४६ ॥&lt;br&gt;&#xA;तीर्थराजादितीर्थानि प्राप्ते कार्तिकमासके ॥&lt;br&gt;&#xA;स्नानार्थं पञ्चगङ्गं तु समायान्ति न संशयः ॥ ४७ ॥&lt;br&gt;&#xA;कृत्वा तु लक्षपापानि स्नात्वा पञ्चनदे शुभे ॥&lt;br&gt;&#xA;बिन्दुमाधवमभ्यर्च्य विलयं यान्ति तत्क्षणात् ॥ ४८ ॥&lt;br&gt;&#xA;यैः स्नातं कार्तिके मासि सकृत्पञ्चनदे शुभे ॥&lt;br&gt;&#xA;सर्वतीर्थकृतास्नानात्फलं कोटिगुणं भवेत् ॥ ४९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;कार्तिके मासि कावेर्य्यां यः स्नानं कर्तुमिच्छति ॥&lt;br&gt;&#xA;तावता वै विमुक्ताऽघो विष्णुसायुज्यमाप्नुयात् ॥ 2.4.4.५० ॥&lt;br&gt;&#xA;कावेर्य्याश्चैव माहात्म्यं को वदेत्परमुत्तमम् ॥&lt;br&gt;&#xA;अत्र ते वर्णयिष्यामि इतिहासं पुरातनम् ॥ ५१ ॥&lt;br&gt;&#xA;कावेर्या विषये ब्रह्मन्सावधानमनाः शृणु ॥&lt;br&gt;&#xA;गौतम्या उत्तरे तीरे विष्णुपादाब्जसम्भवा ॥ ५२ ॥&lt;br&gt;&#xA;गङ्गा त्रैलोक्यपापघ्नी वर्तते लोकपूजिता ॥&lt;br&gt;&#xA;सा गङ्गा चिन्तयामास कदाचित्पापशङ्किता ॥ ५३ ॥&lt;br&gt;&#xA;सर्वलोकाः समागत्य मयि पापं त्यजन्ति हि ॥&lt;br&gt;&#xA;तत्पापं तु कथं गच्छेदिति चिन्तापरा तदा ॥ ५४ ॥&lt;br&gt;&#xA;प्रष्टुं जगाम कैलासं गिरिजावल्लभं भवम् ॥&lt;br&gt;&#xA;तत्र दृष्ट्वा महारुद्रं प्रोवाच हरिपादजा ॥ ५५ ॥&lt;br&gt;&#xA;॥ गङ्गोवाच ॥ ॥&lt;br&gt;&#xA;महारुद्र नमस्तेऽस्तु त्वां प्रष्टुमहमागता ॥&lt;br&gt;&#xA;सर्वे लोकाः समागत्य मयि पापं त्यजन्ति हि ॥ ५६ ॥&lt;br&gt;&#xA;तत्पापं तु मया सोढुं न शक्यं पार्वतीपते ॥&lt;br&gt;&#xA;येनोपायेन तत्पापं नाऽऽगच्छेन्मम तद्वद ॥ ५७ ॥&lt;br&gt;&#xA;एवं गङ्गावचः श्रुत्वा प्रत्याह परमेश्वरः ॥&lt;br&gt;&#xA;॥ रुद्र उवाच ॥ ॥&lt;br&gt;&#xA;पापनिर्हरणायादौ पद्मनाभाङ्घ्रिपङ्कजात्॥५८॥&lt;br&gt;&#xA;प्रादुर्भूताऽसि त्वं देवि किमर्थं तप्यते त्वया ॥&lt;br&gt;&#xA;पापप्रहाराऽऽधिपत्यं कल्पितं तव विष्णुना ॥ ५९ ॥&lt;br&gt;&#xA;तथाऽपि पापनिर्हार उपायं ते ब्रवीम्यहम्॥&lt;br&gt;&#xA;कवेश्च तनया देवी कावेरी सरितां वरा ॥ 2.4.4.६० ॥&lt;br&gt;&#xA;सर्वोत्कृष्टा च सर्वेषां हरेर्बलवशात्तु सा ॥&lt;br&gt;&#xA;सर्वपापप्रहरणे सामर्थ्यं तत्र वर्तते ॥ ६१ ॥&lt;br&gt;&#xA;कार्तिके मासि कावेर्यां यः स्नानं कुरुते नरः ॥&lt;br&gt;&#xA;स तु पापविनिर्मुक्तो याति विष्णोः परं पदम् ॥ ६२ ॥&lt;br&gt;&#xA;तस्मात्तां गच्छ देवि त्वं ततः पापाद्विमोक्ष्यसे ॥&lt;br&gt;&#xA;इत्युक्ता सा तदागच्छत्कावेरीं पापहारिणीम् ॥६३॥&lt;br&gt;&#xA;तज्जलस्पर्शमात्रेण कार्तिके विष्णुपादजा ॥&lt;br&gt;&#xA;निर्धूतपातका गङ्गा जगाम स्वनिकेतनम् ॥६४॥&lt;br&gt;&#xA;कार्तिके प्रतिवर्षं तु गङ्गा त्रैलोक्यपावनीम् ॥&lt;br&gt;&#xA;स्नातुं भक्त्या समायाति कावेरीं पापहारिणीम् ॥६५॥&lt;br&gt;&#xA;तज्जलस्पर्शमात्रेण कार्तिके विष्णुपादजा ॥&lt;br&gt;&#xA;निर्धूतपातका गङ्गा जगाम स्वनिकेतनम् ॥६६॥&lt;br&gt;&#xA;तस्माच्छस्तं तुलास्नानं कावेर्य्यां शस्यते बुधैः ॥&lt;br&gt;&#xA;यः कावेर्यां तुलास्नानं भक्त्या तु कुरुते मुने॥६७॥&lt;br&gt;&#xA;विमुक्तदुरितः सद्यस्ततो याति परां गतिम् ॥&lt;br&gt;&#xA;तस्मात्स्नानं तु कावेर्यां कार्तिके मासि शस्यते ॥ ६८ ॥&lt;br&gt;&#xA;इतिहासमिमं श्रुत्वा कार्तिकव्रततत्परः ॥&lt;br&gt;&#xA;स कावेरी स्नानफलं प्राप्नोति च परां गतिम् ॥ ६९ ॥&lt;br&gt;&#xA;रात्रिशेषे भवेत्स्नानमुत्तमं विष्णुतुष्टिकृत् ॥&lt;br&gt;&#xA;सूर्योदये मध्यमं स्याद्यावन्नाऽऽस्ता तु कृत्तिका ॥ 2.4.4.७० ॥&lt;br&gt;&#xA;तावदेव भवेत्स्नानमन्यथा तन्न कार्तिकम् ॥&lt;br&gt;&#xA;स्नानं स्त्रीभिर्विधातव्यं गृहीत्वाऽऽज्ञां धवस्य च ॥७१॥&lt;br&gt;&#xA;अपृष्ट्वा यत्कृतं धर्म्यं भर्तारं तत्क्षयं नयेत् ॥&lt;br&gt;&#xA;स्त्रीणां नास्त्यपरो धर्मो भर्तारं प्रोज्झ्य कश्चन ॥ ७२ ॥&lt;br&gt;&#xA;कुर्यात्सहस्रपापानि भर्त्राऽऽज्ञां या समाचरेत् ॥&lt;br&gt;&#xA;सैषा धर्मवती लोके न जायेत व्रतादिना ॥ ७३ ॥&lt;br&gt;&#xA;दरिद्रः पतितो मूर्खो दीनोऽपि यदि चेत्पतिः ॥&lt;br&gt;&#xA;तादृशः शरणं स्त्रीणां तत्त्यागान्निरयं व्रजेत् ॥ ७४ ॥&lt;br&gt;&#xA;कलौ वत्स मनुष्याणां शैथिल्यं स्नानकर्मणि ॥&lt;br&gt;&#xA;तथापि कथयिष्यामि स्नानं कार्तिकमाघयोः ॥ ७५ ॥&lt;br&gt;&#xA;यस्य हस्तौ च पादौ च वाङ्मनश्च सुसंयतम्॥&lt;br&gt;&#xA;विद्या तपश्च कीर्तिश्च स तीर्थफलभाङ्नरः ॥ ७६ ॥&lt;br&gt;&#xA;अश्रद्दधानः पापात्मा नास्तिकश्छिन्नमानसः ॥&lt;br&gt;&#xA;हेतुवादी च पञ्चैते न तीर्थफलभागिनः ॥ ७७ ॥&lt;br&gt;&#xA;प्रातरुत्थाय यो विप्रस्तीर्थस्नायी सदा भवेत् ॥&lt;br&gt;&#xA;सर्वपापविनिर्मुक्तः परं ब्रह्माऽधिगच्छति ॥ ७८ ॥&lt;br&gt;&#xA;स्नानं चतुर्विधं प्रोक्तं स्नानविद्भिर्मनीषिभिः॥&lt;br&gt;&#xA;वायव्यं वारुणं दिव्यं ब्राह्मं चेति तथा स्मृतम् ॥७९॥&lt;br&gt;&#xA;वायव्यं गोरजःस्नानं वारुणं सागरादिषु ॥&lt;br&gt;&#xA;ब्राह्मं ब्राह्मणमन्त्रोक्तं दिव्यं मेघांऽबु भास्करम् ॥ 2.4.4.८० ॥&lt;br&gt;&#xA;स्नानानां चैव सर्वेषां विशिष्टं तत्र वारुणम् ॥&lt;br&gt;&#xA;ब्राह्मणः क्षत्रियो वैश्यो मन्त्रवत्स्नानमाचरेत् ॥ ८१ ॥&lt;br&gt;&#xA;तूष्णीमेव हि शूद्रस्य स्त्रीणां चैव तथा स्मृतम् ॥&lt;br&gt;&#xA;बाला च तरुणी वृद्धा नरनारीनपुंसकाः ॥ ८२ ॥&lt;br&gt;&#xA;पापैः सर्वैः प्रमुच्यन्ते स्नानात्कार्तिकमाघयोः ॥&lt;br&gt;&#xA;स्नाता वै कार्तिके लोकाः प्राप्नुवन्तीप्सितं फलम् ॥ ८३ ॥&lt;br&gt;&#xA;पुष्करे तीर्थवर्ये तु नन्दायाः सङ्गमे पुरा ॥&lt;br&gt;&#xA;प्रभञ्जनश्च मुक्तोभूत्तदैव व्याघ्रजन्मतः ॥ ८४ ॥*&lt;br&gt;&#xA;नन्दाया वचनेनैव कार्तिके सा परं ययौ ॥&lt;br&gt;&#xA;एवं स्नानविधिः प्रोक्तः किं भूयः श्रोतुमिच्छसि ॥ ८५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कार्तिकस्नानविधिनिरूपणन्नाम चतुर्थोऽध्यायः ॥ ४&lt;/p&gt;</description>
    </item>
    <item>
      <title>००५ नित्यकर्मकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/005_nityakarmakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/005_nityakarmakathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;कदा स्नानं प्रकर्तव्यं कथं स्थेयं दिनावधि ॥&lt;br&gt;&#xA;आह्निकं तत्समाचक्ष्व विशेषेण पितामह ॥१॥ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;रात्र्यां तुर्यांशशेषायामुत्तिष्ठेत्सर्वदा व्रती ॥&lt;br&gt;&#xA;विष्णुं स्तुत्वा बहुस्तोत्रैर्दिनकार्यं विचारयेत् ॥ २ ॥&lt;br&gt;&#xA;ग्रामनैर्ऋत्यदिग्भागे मलोत्सर्गं यथाविधि ॥&lt;br&gt;&#xA;ब्रह्मसूत्रं दक्षकर्णे स्थाप्य तत्र उदङ्मुखः ॥ ३ ॥&lt;br&gt;&#xA;अन्तर्धाय तृणं भूमौ शिरः प्रावृत्य वाससा॥&lt;br&gt;&#xA;वक्त्रं नियम्य वस्त्रेणाऽसङ्गः सोदकभाजनः ॥ ४ ॥&lt;br&gt;&#xA;कुर्यान्मूत्रपुरीषं तु रात्रौ चेद्दक्षिणामुखः ॥&lt;br&gt;&#xA;तत उत्थाय चाऽऽगच्छेत्समीपं कलशस्य हि ॥ ५ ॥&lt;br&gt;&#xA;गन्धलेपक्षयकरं मृत्तिकाशौचमाचरेत् ॥&lt;br&gt;&#xA;एका लिङ्गे करे तिस्र उभयोर्मृद्द्वयं स्मृतम् ॥६॥&lt;br&gt;&#xA;मूत्रशौचे त्विदं ज्ञेयं विष्ठाशौचमतः शृणु ॥&lt;br&gt;&#xA;पञ्चापानेऽथवा सप्त दश वामकरे तथा ॥ ७ ॥&lt;br&gt;&#xA;उभयोः सप्त दातव्याः पादयोर्मृत्तिकात्रयम् ॥&lt;br&gt;&#xA;एतच्छौचं गृहस्थस्य द्विगुणं ब्रह्मचारिणः ॥ ८ ॥&lt;br&gt;&#xA;वानप्रस्थस्य त्रिगुणं यतीनां च चतुर्गुणम् ॥&lt;br&gt;&#xA;एतच्छौचं दिवा प्रोक्तं रात्रावर्द्धं समाचरेत् ॥ ९ ॥&lt;br&gt;&#xA;मार्गस्थस्य तदर्धं स्यात्स्त्रीशूद्राणां तदर्धकम् ॥&lt;br&gt;&#xA;शौचकर्मविहीनस्य समस्ता निष्फलाः क्रियाः ॥ 2.4.5.१० ॥&lt;br&gt;&#xA;दन्तजिह्वाविशुद्धिं च ततः कुर्यादतन्द्रितः ॥&lt;br&gt;&#xA;आयुर्बलं यशो वर्चः प्रजाः पशुवसूनि च ॥ ॥ ११ ॥&lt;br&gt;&#xA;ब्रह्म प्रज्ञां च मेधां च त्वं नो देहि वनस्पते ॥&lt;br&gt;&#xA;दन्तकाष्ठं तु गृह्णीयाद्द्वादशाङ्गुलसम्मितम् ॥ १२ ॥&lt;br&gt;&#xA;क्षीरवृक्षस्य न ग्राह्यं कार्पासस्य तथैव च ॥&lt;br&gt;&#xA;कण्टकस्य च वृक्षस्य दग्धवृक्षस्य चैव हि ॥ १३ ॥&lt;br&gt;&#xA;सद्वासनं मृदुतरं दन्तधावनमादितः ॥ १४ ॥&lt;br&gt;&#xA;उपवासे नवम्यां च षष्ठ्यां श्राद्धदिने रवौ ॥&lt;br&gt;&#xA;ग्रहणे प्रतिपद्दर्शे न कुर्याद्दन्तधावनम् ॥&lt;br&gt;&#xA;कुर्याद्द्वादशगण्डूषाननुक्ते दन्तधावने ॥ १५ ॥&lt;br&gt;&#xA;दन्तान्विशोध्य विधिवन्मुखं सम्मार्ज्य वारिणा ॥&lt;br&gt;&#xA;ललाटे चोर्ध्वपुण्ड्रं तु धृत्वा चाचम्य वारिणा ॥ १६ ॥&lt;br&gt;&#xA;देवालये नदीतीरे राजमार्गे विशेषतः ॥&lt;br&gt;&#xA;दत्त्वा चाकाशदीपं तु तुलसीसन्निधावथ ॥ १७ ॥&lt;br&gt;&#xA;गृहीत्वार्चनसामग्रीमिष्टदेवगृहं व्रजेत् ॥&lt;br&gt;&#xA;ततो गायेत नृत्येत पूजां कृत्वा तु बुद्धिमान् ॥ १८ ॥&lt;br&gt;&#xA;पठित्वा विष्णुनामानि कुर्य्यान्नीराजनं हरेः ।&lt;br&gt;&#xA;नाडीद्वयावशिष्टायां रात्र्यां गच्छेज्जलाशयम् ॥ १९ ॥&lt;br&gt;&#xA;तत्रोक्तविधिना स्नानं कुर्याद्वै कार्तिकव्रती ॥&lt;br&gt;&#xA;वस्त्रनिष्पीडनं कृत्वा कुर्याच्च तिलकं तथा ॥ 2.4.5.२० ॥&lt;br&gt;&#xA;ततः सन्ध्यामुपासीत स्वसूत्रोक्तेन वर्त्मना ॥&lt;br&gt;&#xA;ततः कार्यो जपो देव्या यावदकोन्दयो भवेत् ॥ २१ ॥&lt;br&gt;&#xA;एतत्प्रोक्तं रात्रिशेषकृत्यं दैनमथोच्यते ॥&lt;br&gt;&#xA;यस्मिन्कृते कार्तिकोऽयं सकलः सफलो भवेत् ॥ २२ ॥&lt;br&gt;&#xA;विष्णोः सहस्रनामाऽऽद्यं सन्ध्यान्ते च पठेत्ततः ॥&lt;br&gt;&#xA;देवालये समागत्य पुनः पूजनमारभेत् ॥ २३ ॥&lt;br&gt;&#xA;नृत्यगानादिकार्येषु प्रहरं दिवसं नयेत् ॥&lt;br&gt;&#xA;ततः पुराणश्रवणं यामार्धं सम्यगाचरेत् ॥ २४ ॥&lt;br&gt;&#xA;पौराणिकस्य पूजां तु तुलसीपूजनं तथा ॥&lt;br&gt;&#xA;कृत्वा माध्याह्निकं कर्म भुञ्जीत द्विदलोज्झितम् ॥ २५ ॥&lt;br&gt;&#xA;बलिदानं वैश्वदेवमतिथीनां समर्पणम् ॥&lt;br&gt;&#xA;कृत्वा भुङ्क्ते तु यो मर्त्यः केवलं चाऽमृतं हि तत् ॥ २६ ॥&lt;br&gt;&#xA;यथाशक्ति द्विजा भोज्याः प्रत्यहं वाऽथ पर्वणि ॥&lt;br&gt;&#xA;हविष्यभोजनं कुर्यादामिषं परिवर्जयेत् ॥ २७ ॥&lt;br&gt;&#xA;भक्षयेत्तुलसीं वक्त्रशुद्ध्यर्थं तीर्थवारिणा ॥&lt;br&gt;&#xA;संसारव्यवहारेण दिनशेषं समापयेत् ॥२८॥&lt;br&gt;&#xA;सायङ्काले पुनर्गच्छेद्विष्णोर्देवालयं प्रति ॥&lt;br&gt;&#xA;सन्ध्यां कृत्वा प्रयुञ्जीत तत्र दीपन्यथाबलम्॥ २९ ॥&lt;br&gt;&#xA;विष्णुं प्रणम्य हरये कृत्वा नीराजनं शुभम् ॥&lt;br&gt;&#xA;स्तोत्रपाठादिकं कुर्वन्नाद्ययामे तु जागरम् ॥ ॥ 2.4.5.३० ॥&lt;br&gt;&#xA;यामे तु प्रथमेऽतीते निद्रां कुर्याद्विचक्षणः ॥&lt;br&gt;&#xA;ब्रह्मचर्यव्रतं कुर्याद्भार्यामीयादृतौ तथा ॥ ३१ ॥&lt;br&gt;&#xA;तया कामयमानो वा भार्यां गच्छेन्न दोषभाक् ॥&lt;br&gt;&#xA;एवं प्रतिदिनं कुर्यादामासं तु यथाविधि ॥ ३२ ॥&lt;br&gt;&#xA;एवं तु कार्तिके मासि यः कुर्यात्परमं व्रतम् ॥&lt;br&gt;&#xA;सर्वपापविनिर्मुक्तो याति विष्णोः सलोकताम् ॥ ३३ ॥&lt;br&gt;&#xA;रोगापहं पातकनाशकृत्परं सद्बुद्धिदं पुत्रधनादिसाधकम् ॥&lt;br&gt;&#xA;मुक्तेर्निदानं नहि कार्तिकव्रताद्विष्णुप्रियादन्यदिहाऽस्ति भूतले ॥ ३४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये नित्यकर्मकथनन्नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ कार्तिकव्रतनिरूपणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/006_kArtikavratanirUpaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/006_kArtikavratanirUpaNam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;शृणु नारद वक्ष्यामि कार्तिकस्य व्रतं महत् ॥&lt;br&gt;&#xA;यच्छुत्वा सर्वपापेभ्यो मुक्तो मोक्षमवाप्स्यसि ॥ १ ॥&lt;br&gt;&#xA;कार्तिके मासि सम्प्राप्ते निषिद्धानि च वर्जयेत् ॥&lt;br&gt;&#xA;तैलाभ्यङ्गं परान्नं च तथा वै तैलभोजनम् ॥ २ ॥&lt;br&gt;&#xA;फलानि बहुबीजानि धान्यानि द्विदलान्यपि ॥&lt;br&gt;&#xA;वर्जयेत्कार्तिके मासि नाऽत्र कार्या विचारणा ॥ ३ ॥&lt;br&gt;&#xA;अलाबुं गृञ्जरं चैव वृन्ताकं बृहतीफलम् ॥&lt;br&gt;&#xA;अन्नं पर्युषितं वाऽपि भिस्सटं च मसूरिकम् ॥ ४ ॥&lt;br&gt;&#xA;पुनर्भोजनं माध्वं च परान्नं कांस्यभोजनम् ॥&lt;br&gt;&#xA;नखं चर्म च छत्राकं काञ्जि दुर्गन्धमेव च ॥ ५ ॥&lt;br&gt;&#xA;गणान्नं गणिकान्नं च तथा वै ग्रामयाजिनः ॥&lt;br&gt;&#xA;शूद्रान्नं शद्रसम्पर्कं सूतकान्नं तथैव च ॥ ६ ॥&lt;br&gt;&#xA;श्राद्धान्नमृतुशान्त्याश्च जातकं नामकं तथा ॥&lt;br&gt;&#xA;श्लेष्मातकफलं चैव वर्जयेत्कार्तिकव्रती ॥ ७ ॥&lt;br&gt;&#xA;निषिद्धेषु च पत्रेषु भोजनं नैव कारयेत् ॥&lt;br&gt;&#xA;मधुपालाशकदलीजम्बूप्लक्षमकूटिकाः ॥&lt;br&gt;&#xA;एतत्पत्रेषु भोक्तव्यं पुष्करे न कदाचन ॥ ८ ॥&lt;br&gt;&#xA;कार्तिके मासि सम्प्राप्ते यः कुर्याद्वनभोजनम् ॥&lt;br&gt;&#xA;स याति परमं लोकं विष्णोर्देवस्य चक्रिणः ॥ ९ ॥&lt;br&gt;&#xA;प्रातःस्नानं तु कर्तव्यं तथैव हरिपूजनम् ॥&lt;br&gt;&#xA;कथायाः श्रवणं चैव कार्तिके शस्यते मुने ॥ 2.4.6.१० ॥&lt;br&gt;&#xA;गोपीचन्दनदानं तु गोदानं श्रोत्रियाय च ॥&lt;br&gt;&#xA;कर्तव्यं कार्तिके मासि तेन मोक्षमवाप्नुयात् ॥ ११ ॥&lt;br&gt;&#xA;कदलीफलदानं तु दानं धात्रीफलस्य च ॥&lt;br&gt;&#xA;वस्त्रदानं तथा कुर्याच्छीतार्ताय द्विजन्मने ॥ १२ ॥&lt;br&gt;&#xA;शाकादिदानं कुर्वीत चान्नदानं विशेषतः ॥&lt;br&gt;&#xA;शालिग्रामस्य दानं च कर्तव्यं तु द्विजन्मने ॥ १३ ॥&lt;br&gt;&#xA;पौराणिकाय यो दद्यादामान्नं घृतपायसम् ॥&lt;br&gt;&#xA;स चैश्वर्यमवाप्नोति शतब्राह्मणभोजनात् ॥ १४ ॥&lt;br&gt;&#xA;कमलैः पूजयेद्यस्तु कार्तिके कमलाप्रियम् ॥&lt;br&gt;&#xA;स तु पुण्यमवाप्नोति नाऽत्र कार्या विचारणा ॥ १५ ॥&lt;br&gt;&#xA;कार्तिके तुलसीपत्रं यो भक्त्या विष्णवेऽर्पयेत् ॥&lt;br&gt;&#xA;संसाराच्च विनिर्मुक्तो याति विष्णोः परं पदम् ॥ १६ ॥&lt;br&gt;&#xA;कार्तिके केतकीपुष्पैरर्चयेद्गरुडध्वजम् ॥&lt;br&gt;&#xA;पूजितो जन्मसाहस्रं नाऽत्र कार्या विचारणा ॥ १७ ॥&lt;br&gt;&#xA;शङ्खदानं तु यः कुर्यात्तथा चक्राङ्कितस्य च ॥&lt;br&gt;&#xA;तस्य पापानि नश्यन्ति दानमात्रान्न संशयः ॥ १८ ॥&lt;br&gt;&#xA;गीतापाठं तु यः कुर्यात्कार्तिके विष्णुवल्लभे ॥&lt;br&gt;&#xA;तस्य पुण्यफलं वक्तुं नाऽलं वर्षशतैरपि ॥ १९ ॥&lt;br&gt;&#xA;श्रीमद्रागवतस्याऽपि श्रवणं यः समाचरेत् ॥&lt;br&gt;&#xA;सर्वपापविनिर्मुक्तः परं निर्वाणमृच्छति ॥ 2.4.6.२० ॥&lt;br&gt;&#xA;एकादश्यां निराहारमुपवासं करोति यः ॥&lt;br&gt;&#xA;पूर्वजन्मकृतात्पापान्मुच्यते नाऽत्र संशयः ॥ २१ ॥&lt;br&gt;&#xA;शालिग्रामस्य नैवेद्यं कोटियज्ञफलं लभेत् ॥&lt;br&gt;&#xA;अन्यदेवस्य नैवेद्यं भुक्त्वा चान्द्रायणं चरेत् ॥ २२ ॥&lt;br&gt;&#xA;पूजाकाले तु देवस्य घण्टानादं करोति यः ॥&lt;br&gt;&#xA;हरेस्तृप्तिं परां याति मनुजो नाऽत्र संशयः ॥ २३ ॥&lt;br&gt;&#xA;परान्नं वर्जयेद्यस्तु कार्तिके विष्णुतुष्टये ॥&lt;br&gt;&#xA;दामोदरस्य प्रीतिं स सम्यक्प्राप्नोति मानवः ॥ २४ ॥&lt;br&gt;&#xA;अध्वगं तु परिश्रान्तं काले च गृहमागतम् ॥&lt;br&gt;&#xA;योऽतिथिं पूजयेद्भक्त्या जन्मसाहस्रनाशनम् ॥ २५ ॥&lt;br&gt;&#xA;निन्दां कुर्वन्ति ये मूढा वैष्णवानां महात्मनाम् ॥&lt;br&gt;&#xA;पतन्ति पितृभिः सार्द्धं महारौरव सञ्ज्ञके ॥ २६ ॥&lt;br&gt;&#xA;दृष्ट्वा भागवतान्विप्रान्सन्मुखो न च याति हि ॥&lt;br&gt;&#xA;न गृह्णाति हरिस्तस्य पूजां द्वादशवार्षिकीम् ॥ २७ ॥&lt;br&gt;&#xA;निन्दां भगवतः शृण्वंस्तत्परस्य जनस्य च ॥&lt;br&gt;&#xA;ततो नाऽपैति यः सोऽपि हरेः प्रियतमो नहि ॥ २८ ॥&lt;br&gt;&#xA;प्रदक्षिणां तु यः कुर्यात्कार्तिके केशवस्य हि ॥&lt;br&gt;&#xA;पदेपदेऽश्वमेधस्य फलं प्राप्नोत्यसंशयः ॥ २९ ॥&lt;br&gt;&#xA;दण्डप्रणामं यः कुर्यात्कार्तिके केशवाऽग्रतः ॥&lt;br&gt;&#xA;राजसूयाऽश्वमेधानां फलं प्राप्नोत्यसंशयः ॥ 2.4.6.३० ॥&lt;br&gt;&#xA;कुटुम्बभोजनं चैव कार्तिके भक्तिसंयुतः ॥&lt;br&gt;&#xA;कारयेद्विप्रशार्दूल तस्य पुण्यमनन्तकम् ॥ ३१ ॥&lt;br&gt;&#xA;परस्त्रीसङ्गमं यस्तु कार्तिके कुरुते नरः ॥&lt;br&gt;&#xA;तस्य पापस्य विश्रान्तिर्यावद्वक्तुं न शक्यते ॥ ३२ ॥&lt;br&gt;&#xA;तुलसीमृत्तिकापुण्ड्रं ललाटे यस्य दृश्यते ॥&lt;br&gt;&#xA;यमस्तं नेक्षितुं शक्तः किमु दूता भयङ्कराः ॥ ३३ ॥&lt;br&gt;&#xA;शाकं वा लवणं वाऽपि यत्किञ्चिद्वा भविष्यति ॥&lt;br&gt;&#xA;तद्देयं कार्तिके मासि प्रीत्यर्थं शार्ङ्गधन्वनः ॥ ३४ ॥&lt;br&gt;&#xA;इत्याद्या बहवो धर्माः कार्तिके विष्णुवल्लभाः ॥&lt;br&gt;&#xA;यथाशक्त्या प्रकुर्वीत धर्मं देवस्य तुष्टिदम् ॥ ३५ ॥&lt;br&gt;&#xA;हरिसन्तुष्टये कार्यस्त्यागो वा स्वेष्टवस्तुनः॥&lt;br&gt;&#xA;मासान्ते द्विजवर्याय दद्यात्तद्व्रतपूर्तये ॥ ३६ ॥&lt;br&gt;&#xA;सर्वव्रतानि चैकत्र सत्यव्रतमथैकतः॥&lt;br&gt;&#xA;तस्मात्सर्वप्रयत्नेन सत्यं भाषेत सर्वदा ॥ ३७ ॥&lt;br&gt;&#xA;अन्यधर्मेष्वधिकृतिः कुलजातिविभागतः ॥&lt;br&gt;&#xA;अधिकारी कार्तिके तु सर्व एव जनो भवेत् ॥ ३८ ॥&lt;br&gt;&#xA;गोग्रासः कार्तिके मासि विशेषाद्यैस्तु दीयते ॥&lt;br&gt;&#xA;तेषां पुण्यफलं वक्तुं न शक्नोति पितामहः ॥ ३९ ॥&lt;br&gt;&#xA;विष्णुदेवालयं प्रातः सम्मार्जयति कार्तिके ॥&lt;br&gt;&#xA;तस्य वैकुण्ठभवने जायते सुदृढं गृहम् ॥ 2.4.6.४० ॥&lt;br&gt;&#xA;दद्यात्कार्तिकमासे तु धर्मकाष्ठानि भूरिशः ॥&lt;br&gt;&#xA;न तत्पुण्यस्य नाशोस्ति कल्पकोटिशतैरपि ॥४१॥&lt;br&gt;&#xA;सुधादि लेपयेद्यस्तु कार्तिके विष्णुमन्दिरे ॥&lt;br&gt;&#xA;चित्रादिकं लिखेद्वाऽपि मोदते विष्णुसन्निधौ ॥४२॥&lt;br&gt;&#xA;देवालये वा तीर्थे वा कृतो दुष्टैर्नृपैः करः ॥&lt;br&gt;&#xA;तं मोचयन्ति ये लोकास्तेषां धर्मः सनातनः॥ ४३ ॥&lt;br&gt;&#xA;कार्तिके मासि यो विप्रो गभस्तीश्वरसन्निधौ ॥&lt;br&gt;&#xA;शतरुद्रीजपं कुर्यान्मन्त्रसिद्धिः प्रजायते ॥४४॥&lt;br&gt;&#xA;वाराणस्यां तु यैः स्थित्वा त्रिवर्षं कार्तिकव्रतम् ॥&lt;br&gt;&#xA;सोपाङ्गं साङ्गं यैर्मर्त्यैः कृतं भक्त्यैकतत्परैः ॥४५॥&lt;br&gt;&#xA;इह लोके फलं तेषां प्रत्यक्षं जायते किल ॥&lt;br&gt;&#xA;सम्पत्त्या चैव सन्तत्या यशोभिर्धर्मबुद्धिभिः ॥४६॥&lt;br&gt;&#xA;पलाण्डुं शृङ्गं मांसं च शय्यां सौवीरकं तथा ॥&lt;br&gt;&#xA;राजिकोन्मादिकं चाऽपि चिपिटान्नं च वर्जयेत् ॥ ४७ ॥&lt;br&gt;&#xA;धात्रीफलं भानुवारे परदेशागमं तथा ॥&lt;br&gt;&#xA;तीर्थं विना सदैवेह वर्जयेत्कार्तिकव्रती ॥ ४८ ॥&lt;br&gt;&#xA;देववेदद्विजातीनां गुरुगोव्रतिनां तथा ॥&lt;br&gt;&#xA;स्त्रीराजमहतां निन्दां वर्जयेत्कार्तिकव्रती ॥ ४९ ॥&lt;br&gt;&#xA;नरकस्य चतुर्दश्यां तैलाभ्यङ्गं च कारयेत् ॥&lt;br&gt;&#xA;अन्यत्र कार्तिके मासि तैलस्नानं विवर्जयेत् ॥&lt;br&gt;&#xA;नालिकां मूलकं चैव कूष्माण्डं च कपित्थकम् ॥ ॥ 2.4.6.५० ॥&lt;br&gt;&#xA;रजस्वलान्त्यज म्लेच्छ पतितऽव्रतिकैस्तथा ॥&lt;br&gt;&#xA;द्विजद्विड्वेदबाह्यैश्च न वदेत्सर्वदा व्रती॥५१॥&lt;br&gt;&#xA;एभिर्दृष्टं च काकैश्च सूतिकान्नं च यद्भवेत् ॥&lt;br&gt;&#xA;द्विःपाचितं च दग्धान्नं नैवाद्याद्वैष्णवव्रती ॥ ५२ ॥&lt;br&gt;&#xA;क्रमात्कूष्माण्डबृहतीतरुणीमूलकं तथा ॥&lt;br&gt;&#xA;श्रीफलं च कलिङ्गं च फलं धात्रीभवं तथा ॥ ५३ ॥&lt;br&gt;&#xA;नारिकेलमलाबुं च पटोलं बृहतीफलम् ॥&lt;br&gt;&#xA;चर्मवृन्ताकचवलीशाकं तुलसिजं तथा ॥ ५४ ॥&lt;br&gt;&#xA;शाकान्येतानि वर्ज्यानि क्रमात्प्रतिपदादिषु ॥&lt;br&gt;&#xA;एवमेव हि माघेऽपि कुर्य्याच्च नियमान्व्रती ॥ ५५ ॥&lt;br&gt;&#xA;कार्तिकव्रतिनः पुण्यं यथोक्तव्रतकारिणः ॥&lt;br&gt;&#xA;न समर्थो भवेद्वक्तुं ब्रह्माऽपीह चतुर्मुखः ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कार्तिकव्रतनिरूपणन्नाम षष्ठोऽध्यायः ॥६॥ ॥&lt;/p&gt;</description>
    </item>
    <item>
      <title>००७ दीपदानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/007_dIpadAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/007_dIpadAnamAhAtmyavarNanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;भगवन्कृतकृत्योऽस्मि तव पादसमाश्रयात् ॥&lt;br&gt;&#xA;श्रोतव्यं नेह भूयो मे विद्यते देवसत्तम ॥ १ ॥&lt;br&gt;&#xA;तथापि भगवन्किञ्चित्प्रष्टव्यं मे हृदि स्थितम्॥&lt;br&gt;&#xA;त्वद्वाक्यामृतपीतस्य न मे तृप्तिर्हि जायते ॥२॥&lt;br&gt;&#xA;दीपदानस्य माहात्म्यं श्रोतुमिच्छामि ते प्रभो ॥&lt;br&gt;&#xA;येन चाऽपि पुरा दत्तस्तद्वदस्व चतुर्मुख ॥३॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;प्रातः स्नात्वा शुचिर्भूत्वा दीपं दद्यात्प्रयत्नतः ॥&lt;br&gt;&#xA;तेन पापानि नश्येयुस्तमांसीव भगोदये ॥४॥&lt;br&gt;&#xA;आजन्म यत्कृतं पापं स्त्रिया वा पुरुषेण च ॥&lt;br&gt;&#xA;तत्सर्वं नाशमायाति कार्तिके दीपदानतः ॥ ५ ॥&lt;br&gt;&#xA;अत्र ते वर्णयिष्यामि इतिहासं पुरातनम् ॥&lt;br&gt;&#xA;श्रवणात्सर्वपापघ्नं दीपदानफलप्रदम् ॥ ६ ॥&lt;br&gt;&#xA;पुरा द्रविडदेशे तु ब्राह्मणो बुद्धनामकः ॥&lt;br&gt;&#xA;तस्य भार्याऽभवद्दुष्टा अनाचाररता मुने ॥ ७ ॥&lt;br&gt;&#xA;तस्याः संसर्गदोषेण क्षीणाऽऽयुर्मृतिमाप्तवान् ॥&lt;br&gt;&#xA;पत्यौ मृतेऽपि सा पत्नी अनाचारे विशेषतः ॥ ८ ॥&lt;br&gt;&#xA;रताभून्न हि तस्यास्तु लज्जा लोकापवादतः ॥&lt;br&gt;&#xA;सुतबन्धुविहीना सा सदाभिक्षान्नभोजना ॥ ९ ॥&lt;br&gt;&#xA;न संस्कारान्नमल्पं वा भुक्त्वा पर्युषिताशिनी ॥&lt;br&gt;&#xA;परपाकरता नित्यं तीर्थयात्रादिवर्जिता ॥ ॥ 2.4.7.१० ॥&lt;br&gt;&#xA;कथायाः श्रवणं चैव न श्रुतं तु तया द्विज ॥&lt;br&gt;&#xA;एकदा ब्राह्मणः कश्चित्तीर्थयात्रापरायणः ॥ ११ ॥&lt;br&gt;&#xA;तस्या गृहं समागच्छद्विद्वान्वै कुत्सनामकः ॥&lt;br&gt;&#xA;अनाचाररतां तां तु दृष्ट्वा ब्रह्मर्षिसत्तमः ॥&lt;br&gt;&#xA;कोपेन रक्तचक्षुः संस्तामुवाचाऽसतीं स्त्रियम् ॥ १२ ॥&lt;br&gt;&#xA;॥ कुत्स उवाच ॥ ॥&lt;br&gt;&#xA;वक्ष्यामि साम्प्रतं मूढे मद्वाक्यमवधारय ॥ १३ ॥&lt;br&gt;&#xA;दुःखहेतुमिमं देहं पूयशोणितपूरितम् ॥&lt;br&gt;&#xA;पञ्चभूतात्मकं चैव किं च पुष्णासि दूतिके ॥ १४ ॥&lt;br&gt;&#xA;जलबुद्बुदवद्देहो नाशमायाति निश्चितम् ॥&lt;br&gt;&#xA;अनित्यं देहमाश्रित्य नित्यं त्वं मन्यसे हृदि ॥ १५ ॥&lt;br&gt;&#xA;तस्मादन्तःस्थितं मोहं त्यज मूढे विचारतः ॥&lt;br&gt;&#xA;स्मर सर्वोत्तमं देवं कुरु श्रवणमादरात् ॥ १६ ॥&lt;br&gt;&#xA;कार्तिके मासि सम्प्राप्ते स्नानदानादिकं कुरु ॥&lt;br&gt;&#xA;दामोदरस्य प्रीत्यर्थं दीपदानं तथा कुरु ॥ १७ ॥&lt;br&gt;&#xA;लक्षवर्त्यादिकं चैव लक्षपद्मादिकं तथा ॥&lt;br&gt;&#xA;प्रदक्षिणां तु देवस्य नमस्कारं तथैव च ॥ १८ ॥&lt;br&gt;&#xA;धारणं पारणं चैव कुरु भक्त्या हि कार्तिके ॥&lt;br&gt;&#xA;विधवानां व्रतमिदं सधवानां तथैव च ॥ १९ ॥&lt;br&gt;&#xA;सर्वपापप्रशमनं सर्वोपद्रवनाशनम् ॥&lt;br&gt;&#xA;तत्राऽपि कार्तिके मासि दीयतां दीप उत्तमः ॥ 2.4.7.२० ॥&lt;br&gt;&#xA;दीपो हरेः प्रियकरः कार्तिके मासि निश्चितम् ॥&lt;br&gt;&#xA;महापातककृद्वापि दीपदानात्प्रमुच्यते ॥ २१ ॥&lt;br&gt;&#xA;पुरा कश्चिद्द्विजवरो नाम्ना हरिकरो ह्यभूत् ॥&lt;br&gt;&#xA;अधर्मविषयासक्तः शश्वद्वेश्यारतो द्विजः ॥ २२ ॥&lt;br&gt;&#xA;पितृवित्तक्षयकरो वंशच्छेदे कुठारकः ॥&lt;br&gt;&#xA;कदाचित्तेन विधवे द्यूते पितृधनं महत् ॥ २३ ॥&lt;br&gt;&#xA;हारितं दुष्टसंसर्गात्ततो दुःखी स चाऽभवत् ॥&lt;br&gt;&#xA;कदाचित्साधुसंसर्गात्तीर्थयात्राप्रसङ्गतः ॥ २४ ॥&lt;br&gt;&#xA;अयोध्यामागतो वत्से महापापकरो द्विजः ॥&lt;br&gt;&#xA;कार्तिके मासि सम्प्राप्तः श्रीमद्द्विजगृहे सदा ॥२५॥&lt;br&gt;&#xA;द्यूतव्याजेन तेनाऽऽशु दीपो दत्तो हरेः पुरः ॥&lt;br&gt;&#xA;ततः कालान्तरे विप्रो मृतो मोक्षमवाप्तवान् ॥ २६ ॥&lt;br&gt;&#xA;महापातककृद्वाऽपि गतवानभयं हरिम् ॥&lt;br&gt;&#xA;तस्मात्त्वं कार्तिके मासि दीपदानं तथा कुरु ॥ २७ ॥&lt;br&gt;&#xA;तथाऽन्यान्यपि दानानि कुरु भक्तिसमन्विता ॥&lt;br&gt;&#xA;इत्यादिश्याथ तां कुत्सो जगामाऽन्यगृहं द्विजः ॥ २८ ॥&lt;br&gt;&#xA;साऽपि कुत्सवचः श्रुत्वा पश्चात्तापेन संयुता ॥&lt;br&gt;&#xA;व्रतं तु कार्तिके मासि करिष्यामीति निश्चिता ॥ २९ ॥&lt;br&gt;&#xA;पतङ्गोदयवेलायां कार्तिके स्नानमम्भसि ॥&lt;br&gt;&#xA;दीपदानं वत चैव मासमेकं चकार सा ॥ 2.4.7.३० ॥&lt;br&gt;&#xA;ततः कालान्तरे चैव गतायुर्मृतिमागता ॥&lt;br&gt;&#xA;दीपदानस्य माहात्म्यान्महापापकृदप्यसौ ॥ ३१ ॥&lt;br&gt;&#xA;स्वर्गमार्गं गता सा स्त्री काले मोक्षमवाप ह ॥&lt;br&gt;&#xA;तस्मान्नारद माहात्म्यं दीपदानस्य को वदेत् ॥ ३२ ॥&lt;br&gt;&#xA;कार्तिके दीपदानं तु महापुण्यफलप्रदम् ॥&lt;br&gt;&#xA;कार्तिकव्रतनिष्ठो यो दीपदानादिकृन्नरः ॥ ३३ ॥&lt;br&gt;&#xA;दीपदानस्येतिहासं शृण्वन्वै मोक्षमाप्नुयात् ॥ ३४ ॥&lt;br&gt;&#xA;दीपदानस्य माहात्म्यं वक्तुं केनेह शक्यते ॥&lt;br&gt;&#xA;परदीपप्रबोधस्य माहात्म्यं शृणु नारद ॥ ३५ ॥&lt;br&gt;&#xA;स्वस्याऽपि शक्तिराहित्ये परस्याऽपि प्रबोधनम् ॥&lt;br&gt;&#xA;यः कुर्याल्लभते सोऽपि नाऽत्र कार्या विचारणा ॥ ३६ ॥&lt;br&gt;&#xA;दीपार्थं वर्तिकां तैलं पात्रं वा यो ददाति हि ॥&lt;br&gt;&#xA;सहायं वाऽथ कुरुते ददतां दीपमुत्तमम् ॥ ३७ ॥&lt;br&gt;&#xA;स तु मोक्षमवाप्नोति नाऽत्र कार्या विचारणा ॥&lt;br&gt;&#xA;कार्तिके दीपदानस्य माहात्म्यं को नु वर्णयेत् ॥ ३८ ॥&lt;br&gt;&#xA;स्वस्यापि शक्तिराहित्ये परदीपं प्रबोधयेत् ॥&lt;br&gt;&#xA;सोऽपि तत्फलमाप्नोति नाऽत्र कार्या विचारणा ॥ ३९ ॥&lt;br&gt;&#xA;वेश्या चेन्दुमतीनाम तस्या गेहेऽथ मूषिका ॥&lt;br&gt;&#xA;परदीपप्रबोधेन मोक्षं प्राप सुदुर्लभम् ॥ 2.4.7.४० ॥&lt;br&gt;&#xA;तस्मात्सर्वप्रयत्नेन परदीपं प्रबोधयेत् ॥&lt;br&gt;&#xA;तेन मोक्षमवाप्नोति मूषिकावन्न संशयः ॥ ४१ ॥&lt;br&gt;&#xA;परदीपप्रबबोधस्य फलमीदृग्विधं मुने ॥&lt;br&gt;&#xA;साक्षाद्दीपप्रदानस्य माहात्म्यं केन वर्ण्यते ॥ ४२ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कार्तिके दीपदानस्य माहात्म्यं च मया श्रुतम् ॥&lt;br&gt;&#xA;परदीप प्रबोधस्य माहात्म्यमपि वै श्रुतम् ॥&lt;br&gt;&#xA;इदानीं श्रोतुमिच्छामि व्योमदीपस्य वैभवम् ॥ ४३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;आकाशदीप माहात्म्यं शृणु पुत्र समाहितः ॥&lt;br&gt;&#xA;यस्य श्रवणमात्रेण दीपदाने मतिर्भवेत् ॥ ४४ ॥&lt;br&gt;&#xA;सम्प्राप्ते कार्तिके मासि प्रातःस्नानपरायणः ॥&lt;br&gt;&#xA;आकाशदीपं यो दद्यात्तस्य पुण्यं वदाम्यहम् ॥ ४५ ॥&lt;br&gt;&#xA;सर्वलोकाधिपो भूत्वा सर्वसम्पत्समन्वितः ॥&lt;br&gt;&#xA;इह लोके सुखं भुक्त्वा चान्ते मोक्षमवाप्नुयात् ॥ ४६ ॥&lt;br&gt;&#xA;स्नानदानक्रियापूर्वं हरिमन्दिरमस्तके ॥&lt;br&gt;&#xA;आकाशदीपो दातव्यो मासमेकं तु कार्तिके ॥&lt;br&gt;&#xA;कार्तिके शुद्धपूर्णायां विधिनोत्सर्जयेच्च तम् ॥ ४७ ॥&lt;br&gt;&#xA;यः करोति विधानेन कार्तिके व्योम्नि दीपकम् ॥&lt;br&gt;&#xA;न तस्य पुनरावृत्तिः कल्पकोटिशतैरपि ॥ ४८ ॥&lt;br&gt;&#xA;अत्र ते वर्णयिष्यामि इतिहासं पुरातनम् ॥&lt;br&gt;&#xA;यस्य श्रवणमात्रेण व्योमदीपफलं लभेत् ॥ ४९ ॥&lt;br&gt;&#xA;पुरा तु निष्ठुरोनाम लुब्धको लोककण्टकः ॥&lt;br&gt;&#xA;यमुनातीरवासी च कालमृत्युरिवाऽपरः ॥ 2.4.7.५० ॥&lt;br&gt;&#xA;वने चरन्मृगान्सर्वान्हत्वा वृत्तिमकल्पयत् ॥&lt;br&gt;&#xA;पथिकान्बाधते नित्यं चोरवृत्त्या धनुर्धरः ॥ ५१ ॥&lt;br&gt;&#xA;कञ्चिद्ग्रामं जगामाशु चौर्यार्थं कार्तिके मुने ॥&lt;br&gt;&#xA;तस्मिन्विदर्भनगरे राजा सुकृतिनामकः ॥ ५२ ॥&lt;br&gt;&#xA;चन्द्रशर्माख्यविप्रस्य वचनात्कार्तिके सुधीः ॥&lt;br&gt;&#xA;चकार व्योमदीपं तु हरिमन्दिरमस्तके ॥ ५३ ॥&lt;br&gt;&#xA;दीपं दत्त्वा महाभक्त्या अशृणोच्च कथां निशि ॥&lt;br&gt;&#xA;एतस्मिन्नेव काले तु चौर्यार्थं समुपागतः ॥॥ ५४ ॥&lt;br&gt;&#xA;राज्ञा दत्तं व्योमदीपं पश्यन्क्षणमतिष्ठत ॥&lt;br&gt;&#xA;तदानीं दैवयोगेन गृध्रो जवसमन्वितः ॥ ५५ ॥&lt;br&gt;&#xA;शीघ्रमागत्य जग्राह तैलपात्रं सदीपकम् ॥&lt;br&gt;&#xA;स्वमुखेनैव सङ्गृह्य वृक्षाग्रं च समाश्रयत् ॥ ५६ ॥&lt;br&gt;&#xA;तत्र पीत्वा तु तैलं च दीपं स्थाप्य स पक्षिराट् ॥&lt;br&gt;&#xA;वृक्षाग्रं तु समास्थाय क्षणमात्रमतिष्ठत ॥ ५७ ॥&lt;br&gt;&#xA;तदानीं दैवयोगेन ग्रहीतुं पक्षिसत्तमम् ॥&lt;br&gt;&#xA;मार्जारोऽप्यारुहद्वृक्षं पक्षिणाऽधिष्ठितं तु तम् ॥ ५८ ॥&lt;br&gt;&#xA;तदग्रे मुखदीपं च पश्यन्क्षणमतिष्ठत ॥&lt;br&gt;&#xA;आकाशदीपमाहात्म्यं कथितं चन्द्रशर्मणा ॥ ५९ ॥&lt;br&gt;&#xA;राज्ञे सुकृतिनाम्ने च तौ वै शुश्रुवतुः क्षणम् ॥&lt;br&gt;&#xA;खगमार्जारकौ तत्र स्वस्वचामचल्यदोषतः ॥ 2.4.7.६० ॥&lt;br&gt;&#xA;मार्जारो जगृहे तत्र शाखामतरगतं खगम् ॥&lt;br&gt;&#xA;दैवेन चोदितौ वृक्षाच्छिलायां पतितौ तदा ॥ ६१ ॥&lt;br&gt;&#xA;भग्नगात्रौ मृतौ तत्र पक्षिमार्जारकौ भुवि ॥&lt;br&gt;&#xA;दिव्यदेहसमायुक्तौ यानारूढौ दिवं गतौ ॥ ६२ ॥&lt;br&gt;&#xA;तत्सर्वं लुब्धको दृष्ट्वा चौर्यार्थं समुपागतः ॥&lt;br&gt;&#xA;निवृत्तो दुष्टभावेन कथयन्तं कथां मुनिम् ॥ ६३ ॥&lt;br&gt;&#xA;चन्द्रशर्माणमाभाष्य इदं वचनमब्रवीत् ॥&lt;br&gt;&#xA;चन्द्रशर्मन्मया दृष्टं चौर्यार्थं ह्यागतेन च ॥६४॥&lt;br&gt;&#xA;राज्ञा सुकृतिना दत्तं व्योमदीपं मनोहरम् ॥&lt;br&gt;&#xA;तदानीं दैवयोगेन खगः पात्रं प्रगृह्य च ॥ ६५ ॥&lt;br&gt;&#xA;तैलं पीत्वा तु तत्पात्रं सदीपं तु मनोहरम् ॥&lt;br&gt;&#xA;वृक्षाग्रे स्थापयित्वा च तत्र क्षणमतिष्ठत ॥ ६६ ॥&lt;br&gt;&#xA;मार्जारोऽप्यागतस्तत्र ग्रहीतुं पक्षिपुङ्गवम् ॥&lt;br&gt;&#xA;दैवेन प्रेरितौ तौ च उभे शाखे समाश्रितौ ॥ ॥ ६७ ॥&lt;br&gt;&#xA;त्वन्मुखात्कथ्यमानां हि कथां शुश्रुवतुः क्षणम् ॥&lt;br&gt;&#xA;पश्चाच्चाञ्चल्यदोषेण मार्जारो ह्यग्रहीत्खगम् ॥ ६८ ॥&lt;br&gt;&#xA;तौ वृक्षात्पतितौ मृत्युं प्राप्तौ च क्षणमात्रतः ॥&lt;br&gt;&#xA;उभौ तौ दिव्यरूपौ च यानारूढौ दिवं गतौ ॥ ६९ ॥&lt;br&gt;&#xA;तदाश्चर्यमहं दृष्ट्वा त्वां प्रष्टुं समुपागतः ॥&lt;br&gt;&#xA;तौ कौ पुरा च मार्जारखगौ तद्वद भो द्विज ॥ 2.4.7.७० ॥&lt;br&gt;&#xA;तिर्यग्योनिसमापन्नौ मुक्तौ केन च कर्मणा ॥&lt;br&gt;&#xA;इति लुब्धवचः श्रुत्वा चन्द्रशर्माऽब्रवीत्तदा ॥ ७१ ॥&lt;br&gt;&#xA;शृणु लुब्ध प्रवक्ष्यामि तयोर्वृत्तान्तमञ्जसा ॥&lt;br&gt;&#xA;मार्जारोऽपि पुरा पापी तथा श्रीवत्सगोत्रजः ॥ ७२ ॥&lt;br&gt;&#xA;देवशर्मा इति प्रोक्तो देवद्रव्याऽपहारकः ॥&lt;br&gt;&#xA;अहोबलनृसिंहस्य पूजाकर्तृत्वमाप सः॥ ७३ ॥&lt;br&gt;&#xA;तस्मिन्देवालये प्राप्तं तैलं द्रव्यादिकं तथा ॥&lt;br&gt;&#xA;अपहृत्य च तेनैव कुटुम्बं पोषयत्यसौ ॥ ७४ ॥&lt;br&gt;&#xA;आयुर्नीत्वैवमेवाऽसौ ततः पञ्चत्वमागतः ॥&lt;br&gt;&#xA;तस्मात्पापात्कालसूत्रं महारौरवरौरवम् ॥ ७५ ॥&lt;br&gt;&#xA;निरुच्छ्वासं तथा प्राप्य असिपत्रवनं क्रमात् ॥&lt;br&gt;&#xA;छिद्यमानो महाकायैर्यमदूतैर्भयङ्करैः ॥ ७६ ॥&lt;br&gt;&#xA;अनुभूय च तान्सर्वान्ब्रह्मराक्षसतां गतः ॥&lt;br&gt;&#xA;ततस्तु श्वानयोनौ च चण्डालोऽभूत्कुकर्मतः ॥ ७७ ॥&lt;br&gt;&#xA;एवं जन्मशतं प्राप्य भूमौ मार्जारतां गतः ॥&lt;br&gt;&#xA;आकाशदीपमाहात्म्यं श्रुत्वेदानीं तु दैवतः ॥&lt;br&gt;&#xA;निर्मुक्ताऽखिलपापस्तु अगमद्धरिमन्दिरम् ॥ ७८ ॥&lt;br&gt;&#xA;गृध्रोऽयं तु पुरा विप्रो मिथिले वेदपारगः ॥&lt;br&gt;&#xA;शर्यातिरिति विख्यातौ नाम्ना लोके महाप्रभुः ॥॥ ७९॥&lt;br&gt;&#xA;दासीसङ्गं चकारासौ वेश्यासङ्गं तथैव च ॥&lt;br&gt;&#xA;तेन दोषेण महता पञ्चत्वमगमत्तदा ॥ 2.4.7.८० ॥&lt;br&gt;&#xA;कुम्भीपाके महाघोरे स्थित्वा युगचतुष्टयम् ॥&lt;br&gt;&#xA;कर्मशेषेण भूमौ च गृध्रत्वमगमत्तदा ॥ ८१ ॥&lt;br&gt;&#xA;दैवेन चोदितो गृध्रस्तैलपानार्थमागतः ॥८२॥&lt;br&gt;&#xA;दत्त्वा चाकाशदीपं च श्रुत्वा चैव हरेः कथाम् ॥&lt;br&gt;&#xA;विध्वस्ताऽखिलपापस्तु जगाम हरिमन्दिरम् ॥ ८३ ॥&lt;br&gt;&#xA;इत्येतत्सर्वमाख्यातं लुब्ध गच्छ यथासुखम् ॥&lt;br&gt;&#xA;व्याधोऽप्यस्य वचः श्रुत्वा गत्वा चैव स्वमन्दिरम् ॥ ८४ ॥&lt;br&gt;&#xA;व्रतं चाकाशदीपस्य चकार विधिवन्मुने ॥&lt;br&gt;&#xA;आयुःशेषं तदा नीत्वा जगाम हरिमन्दिरम् ॥ ८५ ॥&lt;br&gt;&#xA;सुनन्दोपि महाराज आश्चर्यं समुपागतः ॥&lt;br&gt;&#xA;चकार विधिना मासं चन्द्रशर्मोक्तमार्गतः ॥ ८६ ॥&lt;br&gt;&#xA;प्रातः स्नात्वा शुचिर्भूत्वा कार्तिके मासि वै नृपः ॥&lt;br&gt;&#xA;कोमलैस्तुलसीपत्रैः समभ्यर्च्य जनार्दनम् ॥ ८७ ॥&lt;br&gt;&#xA;रात्रौ दद्याद्व्योमदीपं मन्त्रेणानेन वै नृपः॥ ८८ ॥&lt;br&gt;&#xA;दामोदराय विश्वाय विश्वरूपधराय च ॥&lt;br&gt;&#xA;नमस्कृत्वा प्रदास्यामि व्योमदीपं हरिप्रियम् ॥&lt;br&gt;&#xA;निर्विघ्नं कुरु देवेश यावन्मासः समाप्यते ॥ ८९ ॥&lt;br&gt;&#xA;व्रतेनाऽनेन देवेश त्वयि भक्तिः प्रवर्द्धताम् ॥&lt;br&gt;&#xA;इति मन्त्रेण राजाऽसौ दीपदानं चकार ह ॥ 2.4.7.९० ॥&lt;br&gt;&#xA;ब्राह्मे मुहूर्ते च पुनर्व्योमदीपं ददाति हि ॥&lt;br&gt;&#xA;विष्णोः पूजा कृता प्रातः प्रातःस्नानं चकार ह ॥ ९१ ॥&lt;br&gt;&#xA;उत्सर्गस्य विधिं कृत्वा व्योम्नि दीपं समाप्य च ॥&lt;br&gt;&#xA;ब्राह्मणान्भोजयित्वा च व्रतं विष्णोः समार्पयत् ॥ ९२ ॥&lt;br&gt;&#xA;तेन पुण्यप्रभावेन स राजा मुनिसत्तम ॥&lt;br&gt;&#xA;शरदां शतसाहस्रमिह भोगान्मनोहरान् ॥ ९३ ॥&lt;br&gt;&#xA;सुपुत्रपौत्रस्वजनैर्बुभुजे सह भार्यया ॥&lt;br&gt;&#xA;ततश्चांऽते द्विजवर विमानं सुमनोहरम् ॥ ९४ ॥&lt;br&gt;&#xA;स्त्रीभिः सह समारुह्य मोक्षमार्गं गतो मुने ॥&lt;br&gt;&#xA;चतुर्भुजः पीतवासाः शङ्खचक्रगदाधरः ॥ ९५ ॥&lt;br&gt;&#xA;विष्णुलोके विष्णुरिव प्रोच्यमानः सदाऽमरैः ॥&lt;br&gt;&#xA;क्रीडयामास राजाऽसौ यथाकामं महामनाः ॥ ९६ ॥&lt;br&gt;&#xA;तस्मात्तु कार्तिके मासि मानुष्यं प्राप्य दुर्लभम् ॥&lt;br&gt;&#xA;आकाशदीपो दातव्यो विधानेन हरेः प्रियः ॥९७॥&lt;br&gt;&#xA;दास्यन्ति ये कार्तिकमासि मर्त्या व्योमप्रदीपं हरितुष्टयेऽत्र ॥&lt;br&gt;&#xA;पश्यन्ति ते नैव कदाऽपि देवं यमं महाक्रूरमुखं मुनीन्द्र ॥ ९८ ॥&lt;br&gt;&#xA;अथाऽन्यच्च प्रवक्ष्यामि व्योमदीपस्य वैभवम् ॥&lt;br&gt;&#xA;वालखिल्यैः पुरा प्रोक्तं तच्छृणुष्व द्विजोत्तम ॥ ९९ ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;कृष्णादिमासक्रमतः कार्तिकस्यादिमासतः ॥&lt;br&gt;&#xA;आकाशादीपदानं तु कुर्वन्तु ऋषिसत्तमाः ॥ 2.4.7.१०० ॥&lt;br&gt;&#xA;तुलायां तिलतैलेन सायं सन्ध्यासमागमे ॥&lt;br&gt;&#xA;आकाशदीपं यो दयान्मासमेकं निरन्तरम् ॥ १ ॥&lt;br&gt;&#xA;सश्रीकाय श्रीपतये श्रिया न स वियुज्यते ॥&lt;br&gt;&#xA;आकाशदीपवंशस्तु विंशद्धस्तोत्तमो भवेत् ॥ २ ॥&lt;br&gt;&#xA;मध्यमो नवहस्तः स्यात्कनिष्ठः पञ्चहस्तकः ॥&lt;br&gt;&#xA;यथा दूरस्थितैर्लोकैर्दृश्यते तत्तथाऽऽचरेत् ॥ ३ ॥&lt;br&gt;&#xA;तथाऽभ्रादिकरण्डेषु दीपदानं विशिष्यते ॥&lt;br&gt;&#xA;वंशस्य नवमांशेन लम्बा कार्या पताकिका ॥ ४ ॥&lt;br&gt;&#xA;मयूरपिच्छमुष्टिं वा कलशं चोपरि न्यसेत् ॥&lt;br&gt;&#xA;विष्णुप्रीतिकरो दीपः पित्रुद्धारस्य कारकः ॥ ५ ॥&lt;br&gt;&#xA;एकादश्यास्तुलार्काद्वा दीपदानमतोऽपि वा ॥&lt;br&gt;&#xA;दामोदराय नभसि तुलायां लोलया सह ॥६॥&lt;br&gt;&#xA;प्रदीपं ते प्रयच्छामि नमोऽनन्ताय वेधसे ॥&lt;br&gt;&#xA;आकाशदीपसदृशं पितुरुद्धारकं नहि ॥ ७ ॥&lt;br&gt;&#xA;हेलिकस्य च द्वौ पुत्रौ तत्रैकस्तु पिशाचकः ॥&lt;br&gt;&#xA;व्योमदीपपुण्यदानान्मोक्षं प्राप सुदुर्लभम् ॥ ८ ॥&lt;br&gt;&#xA;नमः पितृभ्यः प्रेतेभ्यो नमो धर्माय विष्णवे ॥&lt;br&gt;&#xA;नमो यमाय रुद्राय कान्तारपतये नमः ॥ ९ ॥&lt;br&gt;&#xA;मन्त्रेणाऽनेन ये मर्त्याः पितृभ्यः खे तु दीपकम् ॥&lt;br&gt;&#xA;प्रयच्छन्ति गता ये स्युर्नरके यान्ति तेऽपि वै ॥&lt;br&gt;&#xA;उत्तमां गतिमित्थं ते दीपदानं मयेरितम् ॥ 2.4.7.११० ॥&lt;br&gt;&#xA;लक्ष्मीसन्ततिसिद्ध्यर्थमारोग्याय प्रदीपयेत् ॥ ११ ॥&lt;br&gt;&#xA;कार्तिके कृष्णपक्षे तु द्वादश्यादिषु पञ्चसु ॥&lt;br&gt;&#xA;तिथीषूक्तः पूर्वरात्रे नृणां नीराजनाविधिः ॥ १२ ॥&lt;br&gt;&#xA;ब्रह्मविष्णुशिवादीनां भवनेषु विशेषतः ॥&lt;br&gt;&#xA;कूटागारेषु चैत्येषु सभासु च नदीषु च ॥ १३ ॥&lt;br&gt;&#xA;प्राकारोद्यानवापीषु प्रतोलीनिष्कुटेषु च ॥&lt;br&gt;&#xA;मन्दुरासु विविक्तासु हस्तिशालासु चैव हि ॥ १४ ॥&lt;br&gt;&#xA;प्रदोषसमये दीपान्दद्यादेवं मनोहरान् ॥&lt;br&gt;&#xA;कृतं यैः कार्तिके मासि दीपदानं विधानतः ॥ १५ ॥&lt;br&gt;&#xA;दृश्यन्ते ये रत्नभाजस्तेऽत एव प्रकीर्तिताः ॥&lt;br&gt;&#xA;दीपदानासमर्थश्चेत्परदीपं तु रक्षयेत् ॥ १६ ॥&lt;br&gt;&#xA;यो वेदाभ्यासिने दद्याद्दीपार्थं तैलमादरात् ॥&lt;br&gt;&#xA;को वा तस्य फलं वक्तुं भुवि तिष्ठति मानवः ॥ १७ ॥&lt;br&gt;&#xA;दीपान्दद्याद्बहुविधान्कार्तिके विष्णुसन्निधौ ॥&lt;br&gt;&#xA;कार्तिके मासि सम्प्राप्ते गगने स्वच्छताके ॥१८॥&lt;br&gt;&#xA;रात्रौ लक्ष्मीः समायाति द्रष्टुं भुवनकौतुकम् ॥&lt;br&gt;&#xA;यत्रयत्र च दीपान्सा पश्यत्यब्धिसमुद्भवा ॥ १९ ॥&lt;br&gt;&#xA;तत्रतत्र रतिं कुर्यान्नान्धकारे कदाचन ॥&lt;br&gt;&#xA;तस्माद्दीपः स्थापनीयः कार्तिके मासि वै सदा ॥ 2.4.7.१२० ॥&lt;br&gt;&#xA;लक्ष्मीरूपार्थिनां प्रोक्तं दीपदानं विशेषतः ॥&lt;br&gt;&#xA;देवाऽऽलये नदीतीरे राजमार्गे विशेषतः ॥ २१ ॥&lt;br&gt;&#xA;निद्रास्थले दीपदाता तस्य श्रीः सर्वतोमुखी ॥&lt;br&gt;&#xA;दुर्बलस्याऽऽलयं वीक्ष्य दीपशून्यं तु यो ददेत् ॥ २२ ॥&lt;br&gt;&#xA;विप्रस्य वाऽन्यवर्णस्य विष्णुलोके महीयते॥&lt;br&gt;&#xA;कीटकण्टकसङ्कीर्णे दुर्गमे विषमस्थले ॥ २३ ॥&lt;br&gt;&#xA;कुर्याद्यो दीपदानानि नरकं स न गच्छति ॥&lt;br&gt;&#xA;दद्याद्रात्रौ पञ्चनदे दीपं यो विधिपूर्वकम् ॥ २४ ॥&lt;br&gt;&#xA;तस्य वंशे प्रजायन्ते बालकाः कुलदीपकाः ॥&lt;br&gt;&#xA;पितृपक्षेऽन्नदानेन ज्येष्ठाऽऽषाढे च वारिणा ॥ २५ ॥&lt;br&gt;&#xA;कार्तिके तत्फलं तेषां परदीपप्रबोधनात् ॥&lt;br&gt;&#xA;बोधनात्परदीपस्य वैष्णवानां च सेवनात् ॥२६॥&lt;br&gt;&#xA;कार्तिके फलमाप्नोति राजसूयाश्वमेधयोः ॥&lt;br&gt;&#xA;पुरा हरिकरोनाम द्विजः पापरतः सदा ॥२७ ॥&lt;br&gt;&#xA;कृतं द्यूतप्रसङ्गेन दीपदानं हि कार्तिके ॥&lt;br&gt;&#xA;तेन पुण्यप्रभावेन स्वर्गं प्राप द्विजोत्तमः ॥ २८ ॥&lt;br&gt;&#xA;आकाशदीपदानेन पुरा वै धर्मनन्दनः ॥&lt;br&gt;&#xA;विमानवरमारुह्य विष्णुलोकं ययौ नृपः ॥२९॥&lt;br&gt;&#xA;यः कुर्यात्कार्तिके विष्णोः पुरः कर्पूरदीपकम् ॥&lt;br&gt;&#xA;प्रबोधिन्यां विशेषेण तस्य पुण्यं वदाम्यहम् ॥2.4.7.१३०॥&lt;br&gt;&#xA;कुले तस्य प्रसूता ये पुरुषास्ते हरिप्रियाः ॥&lt;br&gt;&#xA;क्रीडित्वा सुचिरं कालमन्ते मुक्तिं व्रजन्ति च ॥ ३१ ॥&lt;br&gt;&#xA;दीपको ज्वलते यस्य दिवा रात्रौ हरेर्गृहे ॥&lt;br&gt;&#xA;एकादश्यां विशेषेण स याति हरिमन्दिरम्॥३२॥&lt;br&gt;&#xA;लुब्धकोऽपि चतुर्दश्यां दीपं दत्त्वा शिवालये ॥&lt;br&gt;&#xA;भक्त्या विना परे लिङ्गे शिवलोकं जगाम सः ॥ ३३ ॥&lt;br&gt;&#xA;गोपः कश्चिदमावास्यां दीपं प्रज्वाल्य शार्ङ्गिणः ॥&lt;br&gt;&#xA;मुहुर्जयजयेत्युक्त्वा स च राजेश्वरोऽभवत्॥ १३४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये दीपदानमाहात्म्यवर्णनन्नाम सप्तमोऽध्यायः ॥ ७ ॥ ॥ छ ॥ ॥&lt;/p&gt;</description>
    </item>
    <item>
      <title>००८ तुलसीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/008_tulasImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/008_tulasImAhAtmyavarNanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;भूयः कथय तृप्तिर्हि नास्ति मे कमलासन ॥&lt;br&gt;&#xA;त्वद्वागमृतपानेन तृषा भूयः प्रवर्धते ॥ १ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;प्रातः स्नात्वा शुचिर्भूत्वा कार्तिके विष्णुतत्परः ॥&lt;br&gt;&#xA;देवं दामोदरं पूज्य कोमलैस्तुलसीदलैः ॥&lt;br&gt;&#xA;स तु मोक्षमवाप्नोति नाऽत्र कार्या विचारणा ॥ २ ॥&lt;br&gt;&#xA;भक्त्या विरहितो यस्तु सुवर्णादिभिरर्चयेत् ॥&lt;br&gt;&#xA;तस्य पूजां न गृह्णाति नाऽत्र कार्या विचारणा ॥ ३ ॥&lt;br&gt;&#xA;सर्वेषामपि वर्णानां भक्तिरेषा परा स्मृता ॥&lt;br&gt;&#xA;भक्त्या विरहितं कर्म न विष्णोः प्रियकारणम् ॥ ४ ॥&lt;br&gt;&#xA;भक्त्या सम्पूजितो नित्यं तुलस्यास्तु दलार्धतः ॥&lt;br&gt;&#xA;स्वयं प्रत्यक्षमायाति भगवान्हरिरीश्वरः ॥ ५ ॥&lt;br&gt;&#xA;विष्णुदासः पुरा भक्त्या तुलसीपूजनेन च ॥&lt;br&gt;&#xA;विष्णुलोकं गतः शीघ्रं चोलो गौणत्वमागतः ॥ ६ ॥&lt;br&gt;&#xA;तुलस्याः शृणु माहात्म्यं पापघ्नं पुण्यवर्द्धनम् ॥&lt;br&gt;&#xA;यत्पुरा विष्णुना प्रोक्तं रमायै तद्वदाम्यहम् ॥ ७ ॥&lt;br&gt;&#xA;सम्प्राप्ते कार्तिके मासि तुलस्याः पूजनं हरेः॥&lt;br&gt;&#xA;ये कुर्वन्ति नरा भक्त्या ते यान्ति परमं पदम् ॥८॥&lt;br&gt;&#xA;तस्मात्सर्वप्रयत्नेन तुलस्याः कोमलैर्दलैः ॥&lt;br&gt;&#xA;पूजनीयो महाभक्त्या सर्वक्लेशविनाशनः ॥ ९ ॥&lt;br&gt;&#xA;रोपिता तुलसी यावत्कुरुते मूलविस्तरम् ॥&lt;br&gt;&#xA;तावद्युगसहस्राणि ब्रह्मलोके महीयते ॥ 2.4.8.१० ॥&lt;br&gt;&#xA;तुलसीपत्रसंयुक्तजले स्नानं चरेद्यदि ॥&lt;br&gt;&#xA;सर्वपापविनिर्मुक्तो मोदते विष्णुमन्दिरे ॥ ११ ॥&lt;br&gt;&#xA;वृन्दावनं च कुरुते रोपणार्थं महामुने ॥&lt;br&gt;&#xA;तावतैव विमुक्ताऽघो ब्रह्मभूयाय कल्पते ॥ १२ ॥&lt;br&gt;&#xA;तुलसीकाननं ब्रह्मन्गृहे यस्याऽवतिष्ठते ॥&lt;br&gt;&#xA;तद्गृहं तीर्थभूतं तु न यान्ति यमकिङ्कराः ॥ १३ ॥&lt;br&gt;&#xA;सर्वपापहरं पुण्यं कामदं तुलसीवनम् ॥&lt;br&gt;&#xA;रोपयन्ति नराः श्रेष्ठास्ते न पश्यन्ति भास्करिम् ॥ १४ ॥&lt;br&gt;&#xA;तुलसीकाष्ठसंयुक्तं गन्धं यो धारयेन्नरः ॥&lt;br&gt;&#xA;तद्देहं न स्पृशेत्पापं क्रियमाणं तथैव च ॥ ॥ १५ ॥&lt;br&gt;&#xA;तुलसीविपिनच्छाया यत्र चैव भवेद्द्विज ॥&lt;br&gt;&#xA;तत्र श्राद्धं प्रकर्तव्यं पितॄणां तृप्तिहेतवे ॥ १६ ॥&lt;br&gt;&#xA;यत्कृते तुलसीपत्रं कर्णे शिरसि दृश्यते ॥&lt;br&gt;&#xA;यमस्तं नेक्षितुं शक्तः किमु दूता भयङ्कराः ॥ १७ ॥&lt;br&gt;&#xA;तुलस्या महिमां यस्तु शृणुयान्नित्यमादृतः ॥&lt;br&gt;&#xA;सवपापविमुक्तात्मा ब्रह्मलोकं स गच्छति ॥ १८ ॥&lt;br&gt;&#xA;अत्रैवोदाहरन्तीममितिहासं पुरातनम् ॥&lt;br&gt;&#xA;तुलस्या विषये ब्रह्मञ्च्छ्रवणात्पापनाशनम् ॥ १९ ॥&lt;br&gt;&#xA;पुरा काश्मीरदेशे तु ब्राह्मणौ सम्बभूवतुः ॥&lt;br&gt;&#xA;हरिमेधःसुमेधाख्यौ विष्णुभक्तिपरायणौ ॥2.4.8.२०॥&lt;br&gt;&#xA;सर्वभूतदयायुक्तौ सर्वतत्त्वार्थवेदिनौ ॥&lt;br&gt;&#xA;कदाचित्तौ द्विजवरौ तीर्थयात्रापरायणौ ॥२१॥&lt;br&gt;&#xA;गच्छतावेकतो विप्रौ कान्तारे श्रमविह्वलौ ॥&lt;br&gt;&#xA;तुलसीकाननं तत्र ददर्शतुररिन्दमौ ॥ २२ ॥&lt;br&gt;&#xA;तयोः सुमेधास्तद्दृष्ट्वा तुलसीकाननं महत् ॥&lt;br&gt;&#xA;प्रदक्षिणीकृत्य तदा ववन्दे भक्तिसंयुतः ॥ २३ ॥&lt;br&gt;&#xA;दृष्ट्वैतद्धरिमेधास्तु उवाच परया मुदा ॥&lt;br&gt;&#xA;ज्ञातुं तुलस्या माहात्म्यं तत्फलं च पुनःपुनः ॥ २४ ॥ ॥&lt;br&gt;&#xA;॥ हरिमेधा उवाच ॥ ॥&lt;br&gt;&#xA;किमर्थं विप्र देवेषु तीर्थेषु च व्रतेषु च ॥&lt;br&gt;&#xA;स्थितेषु विप्रमुख्येषु प्रणामं कृतवानसि ॥ २५ ॥&lt;br&gt;&#xA;॥ सुमेधा उवाच ॥ ॥&lt;br&gt;&#xA;शृणु विप्र महाभाग साधु वाक्यमुदीरितम् ॥&lt;br&gt;&#xA;आतपो बाधते ह्यावां गत्वैतद्वटसन्निधौ ॥ २६ ॥&lt;br&gt;&#xA;तस्यच्छायां समाश्रित्य वक्ष्यामि ते यथार्थतः ॥&lt;br&gt;&#xA;एवमुक्तः सुमेधास्तु हरिमेधेन संयुतः ॥ २७ ॥&lt;br&gt;&#xA;वटं जगाम धर्मज्ञो महत्कोटरसंयुतम् ॥&lt;br&gt;&#xA;तत्र विश्राम्य विप्रोसौ हरिमेधमुवाच ह ॥ २८ ॥&lt;br&gt;&#xA;श्रूयतां विप्रशार्दूल तुलस्यास्तूत्तमां कथाम् ॥&lt;br&gt;&#xA;परमेशप्रसादेन सञ्जाता या पयोनिधौ ॥ २९ ॥&lt;br&gt;&#xA;पुरा दुर्वाससः शापाद्गतैश्वर्ये पुरन्दरे ॥&lt;br&gt;&#xA;ममन्थुः क्षीरजलधिं ब्रह्माद्याः ससुराऽसुराः ॥ 2.4.8.३० ॥&lt;br&gt;&#xA;ऐरावतः कल्पतरुश्चन्द्रमाः कमला तथा ॥&lt;br&gt;&#xA;उच्चैःश्रवा कौस्तुभश्च तथा धन्वन्तरिर्हरिः ॥ ३१ ॥&lt;br&gt;&#xA;हरीतक्यादयश्चाऽपि दिव्या ओषधयस्तथा ॥&lt;br&gt;&#xA;अजायन्त द्विजश्रेष्ठ लोकश्रेयोविधायकाः ॥ ३२ ॥&lt;br&gt;&#xA;ततः पीयूषकलशमजरामरदायकम् ॥&lt;br&gt;&#xA;कराभ्यां कलशं विष्णुर्धारयन्सुतलं परम् ॥&lt;br&gt;&#xA;अवेक्ष्य मनसा सद्यः परां निर्वृतिमाप ह ॥ ३३ ॥&lt;br&gt;&#xA;तस्मिन्पीयूषकलश आनन्दास्रोदबिन्दवः ॥&lt;br&gt;&#xA;व्यपतंस्तुलसी सद्यः समजायत मण्डला ॥ ३४ ॥&lt;br&gt;&#xA;सर्व लक्षणसम्पन्ना सर्वाभरणभूषिता ॥ ३५ ॥&lt;br&gt;&#xA;तत्रोत्पन्नां तथा लक्ष्मीं तुलसीं च ददुर्हरेः ॥&lt;br&gt;&#xA;देवा ब्रह्मादयस्ते हि जगृहे भगवान्हरिः ॥ ३६ ॥&lt;br&gt;&#xA;ततोऽतीव प्रियकरा तुलसी जगतां पतेः॥३७॥&lt;br&gt;&#xA;सा तु देवगणैः सर्वैर्विष्णुवत्पूज्यते प्रिया ॥&lt;br&gt;&#xA;नारायणो जगत्त्राता तुलसी तस्य वल्लभा ॥३८॥&lt;br&gt;&#xA;तस्मात्तस्या नमस्कारो मया विप्र कृतस्ततः ॥&lt;br&gt;&#xA;इत्येवं वदतस्तस्य सुमेधस्य महात्मनः ॥ ३९ ॥&lt;br&gt;&#xA;आराददृश्यत महद्विमानं सूर्यवर्चसम् ॥&lt;br&gt;&#xA;तदानीं वटवृक्षस्तु पपात पुरतो मुने ॥2.4.8.४०॥&lt;br&gt;&#xA;तथैव तस्माद्वृक्षाच्च पुरुषौ द्वौ विनिर्गतौ ॥&lt;br&gt;&#xA;द्योतयन्तौ दिशः सर्वास्तेजसा सूर्यसन्निभौ ॥ ४१ ॥&lt;br&gt;&#xA;प्रणामं चक्रतुस्तौ हि हरिमेधसुमेधयोः ॥&lt;br&gt;&#xA;हरिमेधसुमेधौ तौ तौ दृष्ट्वा भयविह्वलौ ॥ ४२॥&lt;br&gt;&#xA;ऊचतुर्विस्मयाविष्टौ तावुभौ देवसन्निभौ ॥४३॥&lt;br&gt;&#xA;हरिमेधसुमेधसावूचतुः ॥&lt;br&gt;&#xA;युवां कौ देवसङ्काशौ भवन्तौ सर्वमङ्गलौ ॥&lt;br&gt;&#xA;मन्दारमालां तरुणां धारयन्तौ तथाऽमरौ ॥&lt;br&gt;&#xA;नमस्कार्यौ तथाऽऽवाभ्यां पूज्यौ च सुररूपिणौ ॥ ४४ ॥&lt;br&gt;&#xA;इत्युक्तौ ब्राह्मणाभ्यां तावूचतुर्वृक्षनिर्गतौ ॥&lt;br&gt;&#xA;युवामेव पिता माता आवयोश्च तथा गुरुः ॥४५॥&lt;br&gt;&#xA;बन्ध्वादयस्तथा चैव युवामेव न संशयः ॥&lt;br&gt;&#xA;ज्येष्ठ उवाच ॥ ॥&lt;br&gt;&#xA;अहं तु देवलोकस्य आस्तीकोनाम नामतः ॥ ४६ ॥&lt;br&gt;&#xA;अप्सरोगणसंवीतः कदाचिन्नन्दन वनम् ॥&lt;br&gt;&#xA;क्रीडार्थमगमं चाद्रौ विषयासक्त चेतनः ॥ ४७ ॥&lt;br&gt;&#xA;रेमिरे देववनिता यथाकामं मया सह ॥&lt;br&gt;&#xA;मुक्तामल्लिकमाल्यानि निपेतुस्तानि योषिताम् ॥ ४८ ॥&lt;br&gt;&#xA;तपतो रोमशस्यैव तद्दृष्ट्वा कुपितो मुनिः ॥&lt;br&gt;&#xA;योषितां नाऽपराधोयं यासां वै परतन्त्रता ॥ ४९ ॥&lt;br&gt;&#xA;अयमेव दुराचारः शापार्ह इति चाऽब्रवीत् ॥&lt;br&gt;&#xA;त्वं ब्रह्मराक्षसो भूत्वा वटवृक्षे चरेति माम् ॥ 2.4.8.५० ॥&lt;br&gt;&#xA;प्रसादितो मया सोऽथ विशापमपि दत्तवान् ॥&lt;br&gt;&#xA;तुलसीपत्रमाहात्म्यं विष्णोर्नाम तथा द्विजात् ॥ ॥५१॥&lt;br&gt;&#xA;यदा शृणोषि सद्यस्त्वं विमुक्तिं यास्यसे पराम्॥&lt;br&gt;&#xA;इति शप्तस्तु मुनिना चिरकालं सुदुःखितः ॥ ५२ ॥&lt;br&gt;&#xA;वसाम्यत्र वटे दैवाद्भवद्दर्शनतो ध्रुवम् ॥&lt;br&gt;&#xA;मुक्तिर्जाता विप्रशापाद्द्वितीयस्य कथां शृणु ॥ ५३ ॥&lt;br&gt;&#xA;अयं मुनिवरः पूर्वं गुरुशुश्रूषणे रतः ॥&lt;br&gt;&#xA;गुरोराज्ञामनादृत्य ब्रह्मराक्षसतां गतः ॥ ॥५४ ॥&lt;br&gt;&#xA;युष्मत्प्रसादादधुना ब्रह्मशापाद्विमोचितः ॥&lt;br&gt;&#xA;तीर्थयात्राफलं चैव युवाभ्यामिह साधितम् ॥५५॥&lt;br&gt;&#xA;उत्तरोत्तरपुण्यानि वर्धन्ते च दिनेदिने ॥&lt;br&gt;&#xA;इत्युक्त्वा तौ मुनिवरौ प्रणम्य च पुनःपुनः ॥ ५६ ॥&lt;br&gt;&#xA;तावनुज्ञाप्य तौ धाम जग्मतुः परया मुदा ॥&lt;br&gt;&#xA;ततस्तौ तीर्थयात्रार्थं परमौ मुनिपुङ्गवौ ॥ ॥ ५७ ॥&lt;br&gt;&#xA;शंसन्तौ तुलसीं पुण्यां जग्मतुर्मुनिपुङ्गव ॥&lt;br&gt;&#xA;एवं नारद माहात्म्यं तुलस्याः को नु वर्णयेत् ॥ ५८ ॥&lt;br&gt;&#xA;तस्मान्नारद मासेऽस्मिन्कार्तिके हरितुष्टिदे ॥&lt;br&gt;&#xA;कर्तव्या तुलसीपूजा नाऽत्र कार्या विचारणा ॥ ५९ ॥&lt;br&gt;&#xA;एवमङ्ग व्रतान्येव प्रोक्तानि मुनिसत्तम ॥&lt;br&gt;&#xA;उपाङ्गानि प्रवक्ष्यामि वालखिल्योदितानि च ॥ 2.4.8.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये तुलसीमाहात्म्यवर्णनं नामाऽष्टमोऽध्यायः ॥८॥&lt;/p&gt;</description>
    </item>
    <item>
      <title>००९ वत्सद्वादशीयमत्रयोदशीनरकचतुर्दशीदीपावलीकृत्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/009_vatsadvAdashIyamatrayodashInarakachaturdashIdI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/009_vatsadvAdashIyamatrayodashInarakachaturdashIdI/</guid>
      <description>&lt;p&gt;॥ वालखिल्या ऊचुः ॥ ॥&lt;br&gt;&#xA;कृष्णः प्रोवाच धर्माय द्वादशीं वत्ससञ्ज्ञिताम्॥&lt;br&gt;&#xA;गोधूलिकालसंयुक्ता द्वादशी वत्सपूजने॥१॥&lt;br&gt;&#xA;वत्सपूजा वटे चैव कर्तव्या प्रथमेऽहनि ॥&lt;br&gt;&#xA;सवत्सां तुल्यवर्णां च शीलिनीं गां पयस्विनीम् ॥&lt;br&gt;&#xA;चन्दनादिभिरालिप्य पुष्पमालाभिरर्चयेत् ॥ २ ॥&lt;br&gt;&#xA;तद्दिने तैलपक्वं च स्थालीपक्वं युधिष्ठिर ॥&lt;br&gt;&#xA;गोक्षीरं गोघृतं चैव दधिक्षीरं च वर्जयेत् ॥ ३ ॥&lt;br&gt;&#xA;दिनान्ते सूर्यबिम्बार्धादुभयत्र घटीदलम् ॥&lt;br&gt;&#xA;ततो नीराजनं कार्य्यं निरीक्षेच्च शुभाऽशुभम् ॥ ४ ॥&lt;br&gt;&#xA;नानादीपान्प्रकल्प्याऽऽदौ स्वर्णपात्रादि संस्थितान् ॥&lt;br&gt;&#xA;नीराजयेद्दीपपूर्वं निरीक्षेत शुभाऽशुभम् ॥५॥&lt;br&gt;&#xA;लापयित्वा सर्वदीपानुत्तराभिमुखान्न्यसेत् ॥&lt;br&gt;&#xA;मुख्या दीपा नव प्रोक्ता अन्यानपि च कल्पयेत् ॥ ६ ॥&lt;br&gt;&#xA;ज्वाला चेद्दक्षिणासंस्था सतेजस्का शिखान्विता ॥&lt;br&gt;&#xA;स्थिरा चेत्सौख्यदा प्रोक्ता विपरीता तु दुःखदा ॥ ७ ॥&lt;br&gt;&#xA;कार्तिके कृष्णपत्रे तु द्वादश्यादिषु पञ्चसु ॥&lt;br&gt;&#xA;तिथिषूक्तः पूर्वरात्रे नृणां नीराजनाविधिः ॥ ८ ॥&lt;br&gt;&#xA;पक्षं संसूचयत्यादिर्द्वितीयो मासमेव च ॥&lt;br&gt;&#xA;तृतीय ऋतुमेवेह चतुर्थस्त्वयनं तथा ॥&lt;br&gt;&#xA;वर्षं तु पञ्चमो दीपः शुभाशुभं विनिर्णयेत् ॥ ९ ॥&lt;br&gt;&#xA;सूर्यांशसम्भवा दीपा अन्धकारविनाशकाः ॥&lt;br&gt;&#xA;त्रिकाले मां दीपयन्तु दिशन्तु च शुभाऽशुभम्॥ ॥ 2.4.9.१० ॥&lt;br&gt;&#xA;अभिमन्त्र्य च मन्त्रेण ततो नीराजयेत्क्रमात् ॥ ११ ॥&lt;br&gt;&#xA;आदौ देवांस्ततो विप्रान्हस्तिनश्च तुरङ्गमान् ॥&lt;br&gt;&#xA;ज्येष्ठाञ्च्छ्रेष्ठाञ्जघन्यांश्च मातृमुख्याश्च योषितः ॥ १२ ॥&lt;br&gt;&#xA;ततो नीराजितान्दीपान्स्वस्वस्थानेषु विन्यसेत् ॥&lt;br&gt;&#xA;रूक्षैर्लक्ष्मीविनाशः स्याच्छ्वेतैरन्नक्षयो भवेत् ॥&lt;br&gt;&#xA;अतिरक्तेषु युद्धानि मृत्युः कृष्णशिखेषु च ॥ १३ ॥&lt;br&gt;&#xA;एकाङ्गीनाम गोपाला तयैतच्च व्रतं कृतम् ॥&lt;br&gt;&#xA;धनधान्यसमायुक्ता जाता वर्षत्रयेण सा ॥ १४ ॥ *&lt;br&gt;&#xA;तस्माद्गोपूजनं कार्यं द्वादश्यां कार्तिकस्य तु ॥&lt;br&gt;&#xA;एतद्गोव्रतमाहात्म्यं श्रुत्वा कुर्वन्ति ये नराः ॥ १५ ॥&lt;br&gt;&#xA;ते गोव्रतप्रभावेन न गोभिर्विच्युता भुवि ॥&lt;br&gt;&#xA;गोऽपराधः कृतो यः स्यात्स व्रताद्विलयं व्रजेत् ॥ १६ ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;कृष्णपक्षे चतुर्दश्यां मासि चाऽऽश्वयुजे तथा ॥&lt;br&gt;&#xA;दीपोत्सव समीपे तु व्रतमेतत्समाचरेत् ॥ १७ ॥&lt;br&gt;&#xA;प्रातः स्नात्वा त्रयोदश्यां कृत्वा वै दन्तधावनम्॥&lt;br&gt;&#xA;त्रिरात्रनियमं कृत्वा गोविन्दे भक्तितत्परः ॥ १८ ॥&lt;br&gt;&#xA;कार्य एतद्व्रतस्यान्ते तथा गोवर्द्धनोत्सवः ॥&lt;br&gt;&#xA;त्रिमुहूर्ताऽधिका ग्राह्या परवेधो न दोषभाक् ॥ १९ ॥&lt;br&gt;&#xA;आश्विनस्याऽसिते पक्षे त्रयोदश्यां निशामुखे ॥&lt;br&gt;&#xA;यमदीपं बलिं दद्यादपमृत्युर्विनश्यति ॥ 2.4.9.२० ॥&lt;br&gt;&#xA;पुरा हेमनकस्यैव बालकश्चाऽपमृत्युतः ॥&lt;br&gt;&#xA;मुक्तोभूदाश्विने कृष्णत्रयोदश्यां दयावशात् ॥ २१ ॥ ॥&lt;br&gt;&#xA;॥ दूता ऊचुः ॥ ॥&lt;br&gt;&#xA;यथा न जीविताद्भ्रश्येदीदृशे तु महोत्सवे ॥&lt;br&gt;&#xA;तथोपायं ब्रूहि यम कृपां कृत्वाऽस्मदग्रतः ॥ २२ ॥&lt;br&gt;&#xA;॥ यम उवाच ॥&lt;br&gt;&#xA;आश्विनस्याऽसिते पक्षे त्रयोदश्यां निशामुखे ॥&lt;br&gt;&#xA;प्रतिवर्षं तु यो दद्याद्गृहद्वारे सुदीपकम् ॥ २३ ॥&lt;br&gt;&#xA;मन्त्रेणाऽनेन भो दूताः समानेयः स नोत्सवे ॥&lt;br&gt;&#xA;प्राप्तेऽपमृत्यावपि च शासनं क्रियतां मम ॥ २४ ॥&lt;br&gt;&#xA;मृत्युना पाशदण्डाभ्यां कालेन च मया सह ॥&lt;br&gt;&#xA;त्रयोदश्यां दीपदानात्सूर्यजः प्रीयतामिति ॥ २५ ॥&lt;br&gt;&#xA;मन्त्रेणानेन यो दीपं द्वारदेशे प्रयच्छति ॥&lt;br&gt;&#xA;उत्सवे चाऽपमृत्योश्च भयं तस्य न जायते ॥ २६ ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;पूर्वविद्धचतुर्दश्यामाश्विनस्य सितेतरे ॥&lt;br&gt;&#xA;पक्षे प्रत्यूषसमये स्नानं कुर्यात्प्रयत्नतः ॥ २७ ॥&lt;br&gt;&#xA;अरुणोदयतोऽन्यत्र रिक्तायां स्नाति यो नरः ॥&lt;br&gt;&#xA;तस्याऽब्दिकभवो धर्मो नश्यत्येव न संशयः ॥ २८ ॥&lt;br&gt;&#xA;तथा कृष्णचतुर्दश्यामाश्विनेऽर्कोदये सुराः ॥&lt;br&gt;&#xA;यामिन्याः पश्चिमे यामे तैलाभ्यङ्गो विशिष्यते ॥ २९ ॥&lt;br&gt;&#xA;यदा चतुर्दशी न स्याद्द्विदिने चेद्विधूदये ॥&lt;br&gt;&#xA;दिनद्वये भवेच्चाऽपि तदा पूर्वैव गृह्यते ॥ 2.4.9.३० ॥&lt;br&gt;&#xA;बलात्काराद्धठाद्वाऽपि शिष्टत्वान्न करोति चेत् ॥&lt;br&gt;&#xA;तैलाभ्यङ्गं चतुर्दश्यां रौरवं नरकं व्रजेत् ॥३१॥&lt;br&gt;&#xA;तैले लक्ष्मीर्जले गङ्गा दीपावल्याश्चतुर्दशीम् ॥&lt;br&gt;&#xA;प्रातःस्नानं हि यः कुर्याद्यमलोकं न पश्यति ॥ ३२ ॥&lt;br&gt;&#xA;अपामार्गमथो तुम्बीं प्रपुन्नाडमथाऽपरम् ॥&lt;br&gt;&#xA;भ्रामयेत्स्नानमध्ये तु नरकस्य क्षयाय वै ॥ ३३ ॥&lt;br&gt;&#xA;वारत्रयं त्रिवारं च पठित्वा मन्त्रमुत्तमम् ॥ ३४ ॥&lt;br&gt;&#xA;सीतालोष्टसमायुक्त सकण्टकदलान्वित ॥&lt;br&gt;&#xA;हर पापमपामार्ग भ्राम्यमाणः पुनः पुनः ॥&lt;br&gt;&#xA;अपामार्गं प्रपुन्नाडं भ्रामयेच्छिरसोपरि ॥ ३५ ॥&lt;br&gt;&#xA;स्नात्वार्द्रवाससा दद्याद्दीपकं मृत्युपुत्रयोः ॥&lt;br&gt;&#xA;शुनकौ श्यामशबलौ भ्रातरौ यमसेवकौ ॥&lt;br&gt;&#xA;तुष्टौ स्यातां चतुर्दश्यां दीपदानेन मृत्युजौ ॥ ३६ ॥&lt;br&gt;&#xA;इष्टवन्धुजनैः सार्द्धमेतत्स्नानं समाचरेत् ॥&lt;br&gt;&#xA;स्नानाङ्गतर्पणं कृत्वा यमं सन्तर्पयेत्ततः॥ ३७ ॥&lt;br&gt;&#xA;यमाय धर्मराजाय मृत्यवे चाऽन्तकाय च ॥&lt;br&gt;&#xA;वैवस्वताय कालाय सर्वभूतक्षयाय च ॥ ३८ ॥&lt;br&gt;&#xA;औदुम्बराय दध्नाय नीलाय परमेष्ठिने ॥&lt;br&gt;&#xA;वृकोदराय चित्राय चित्रगुप्ताय ते नमः ॥ ३९ ॥&lt;br&gt;&#xA;चतुर्दशैते मन्त्राः स्युः प्रत्येकं च नमोऽन्विताः ॥&lt;br&gt;&#xA;एकैकेन तिलैर्मिश्रान्दद्यात्त्रीनुदकाञ्जलीन् ॥ 2.4.9.४० ॥&lt;br&gt;&#xA;यज्ञोपवीतिना कार्यं प्राचीनावीतिनाऽथवा ॥&lt;br&gt;&#xA;देवत्वं च पितृत्वं च यमस्याऽस्ति द्विरूपता ॥ ४१ ॥&lt;br&gt;&#xA;जीवत्पिताऽपि कुर्वीत तर्पणं यमभीष्मयोः ॥&lt;br&gt;&#xA;नरकाय प्रदातव्यो दीपः सम्पूज्य देवताः ॥ ४२ ॥*&lt;br&gt;&#xA;अत्रैव लक्ष्मीकामस्य विधिः स्नाने मयोच्यते ॥&lt;br&gt;&#xA;इषे भूते च दर्शे च कार्तिके प्रथमे दिने ॥ ४३ ॥&lt;br&gt;&#xA;यदा स्नाति तदाऽभ्यङ्गस्नानं कुर्याद्विधूदये।&lt;br&gt;&#xA;ऊर्ज्जशुक्लद्वितीयायां तिथौ च स्वातियुग्मगे ॥ ४४ ॥&lt;br&gt;&#xA;मानवो मङ्गलस्नायी नैव लक्ष्म्या वियुज्यते ॥&lt;br&gt;&#xA;दीपैर्नीराजनादत्र सैषा दीपावलिः स्मृता ॥ ४५ ॥&lt;br&gt;&#xA;इन्दुक्षयेऽपि सङ्क्रातौ रवौ पाते दिनक्षये ॥&lt;br&gt;&#xA;अत्राऽभ्यङ्गो न दोषाय प्रातः पापाऽपनुत्तये ॥ ४६ ॥&lt;br&gt;&#xA;माषपत्रस्य शाकं वै भुक्त्वा तस्मिन्दिने नरः ॥&lt;br&gt;&#xA;प्रेताख्यायां चतुर्दश्यां सर्वपापैः प्रमुच्यते ॥४७॥&lt;br&gt;&#xA;इषासितचतुर्दश्यामिन्दुक्षयतिथावपि ॥&lt;br&gt;&#xA;दर्शादौ स्वातिसंयुक्ते तदा दीपावलिर्भवेत् ॥ ४८ ॥&lt;br&gt;&#xA;कुर्यात्संलग्नमेतच्च दीपोत्सवदिनत्रयम् ॥&lt;br&gt;&#xA;महाराजो बलिः प्रोक्तस्तुष्टेन हरिणा तथा ॥ ४९ ॥&lt;br&gt;&#xA;वरं याचस्व भद्रं ते यद्यन्मनसि वर्तते ॥&lt;br&gt;&#xA;इति विष्णुवचः श्रुत्वा बलिर्वचनमब्रवीत् ॥ 2.4.9.५० ॥&lt;br&gt;&#xA;आत्मार्थं किं याचनीयं सर्वं दत्तं मया तथा ॥&lt;br&gt;&#xA;लोकार्थं याचयिष्यामि शक्तश्चेद्देहि तच्च मे ॥ ५१ ॥&lt;br&gt;&#xA;मयाऽद्य ते धरा दत्ता वामनच्छद्मरूपिणे ॥&lt;br&gt;&#xA;त्रिभिः पदैस्त्रिदिवसैः सा चाऽऽक्रान्ता यतस्त्वया ॥ ५२ ॥&lt;br&gt;&#xA;तस्माद्भूमितले राज्यमस्तु घस्रत्रये हरे ॥ ५३ ॥&lt;br&gt;&#xA;मद्राज्ये ये दीपदानं भुवि कुर्वन्ति मानवाः ॥&lt;br&gt;&#xA;तेषां गृहे तव स्त्रीयं सदा तिष्ठतु सुस्थिरा ॥ ५४ ॥&lt;br&gt;&#xA;मम राज्ये गृहे यैषामन्धकारः पतिष्यति ॥&lt;br&gt;&#xA;लक्ष्मीसन्तानान्धकारः सदा पततु तद्गृहे ॥ ५५ ॥&lt;br&gt;&#xA;चतुर्दश्यां च ये दीपान्नरकाय ददन्ति च ॥&lt;br&gt;&#xA;तेषां पितृगणाः सर्वे नरके न वसन्ति च ॥ ५६ ॥&lt;br&gt;&#xA;बलिराज्यं समासाद्य यैर्न दीपावलिः कृता ॥&lt;br&gt;&#xA;तेषां गृहे कथं दीपाः प्रज्वलिष्यन्ति केशव ॥ ५७ ॥&lt;br&gt;&#xA;बलिराज्ये तु ये लोकाः शोकाऽनुत्साहकारिणः ॥&lt;br&gt;&#xA;तेषां गृहे सदा शोकः पतेदिति न संशयः ॥ ५८ ॥&lt;br&gt;&#xA;चतुर्दशीत्रये राज्यं बलेरस्त्विति याचयेत् ॥&lt;br&gt;&#xA;पुरा वामनरूपेण प्रार्थयित्वा धरामिमाम् ॥&lt;br&gt;&#xA;ददावतिथयेन्द्राय बलिं पातालवासिनम् ॥ ५९ ॥&lt;br&gt;&#xA;दत्तं दैत्यपतेरित्थं हरिणा तद्दिनत्रयम् ॥&lt;br&gt;&#xA;तस्मान्महोत्सवं चात्र सर्वथैव हि कारयेत् ॥ 2.4.9.६० ॥&lt;br&gt;&#xA;महारात्रिः समुत्पन्ना चतुर्दश्यां मुनीश्वराः ॥&lt;br&gt;&#xA;अतस्तदुत्सवः कार्यः शक्तिपूजापरायणैः ॥ ६१ ॥&lt;br&gt;&#xA;बलिराज्यं समासाद्य यक्षगन्धर्वकिन्नराः ॥&lt;br&gt;&#xA;औषध्यश्च पिशाचाश्च मन्त्राश्च मणयस्तथा ॥ ६२ ॥&lt;br&gt;&#xA;सर्व एव प्रहृष्यन्ति नृत्यन्ति च निशामुखे ॥&lt;br&gt;&#xA;तत्तन्मन्त्राश्च सिद्ध्यन्ति बलिराज्ये न संशयः ॥ ६३ ॥&lt;br&gt;&#xA;बलिराज्यं समासाद्य यथा लोकाः सुहर्षिताः ॥&lt;br&gt;&#xA;तथा तद्दिनमध्ये तु लोकाः स्युर्हर्षिता भृशम् ॥ ६४ ॥&lt;br&gt;&#xA;तुलासंस्थे सहस्रांशौ प्रदोषे भूतदर्शयोः ॥&lt;br&gt;&#xA;उल्काहस्ता नराः कुर्युः पितॄणां मार्गदर्शनम् ॥ ६५ ॥&lt;br&gt;&#xA;नरकस्थास्तु ये प्रेतास्ते मार्गं तु व्रतात्सदा ॥&lt;br&gt;&#xA;पश्यन्त्येव न सन्देहः कार्योऽत्र मुनिपुङ्गवैः ॥ ६६ ॥&lt;br&gt;&#xA;आश्विने मासि भूतादितिथयः कीर्तितास्त्रयः॥&lt;br&gt;&#xA;दीपदानादिकार्येषु ग्राह्या मध्याह्नकालिकाः ॥ ६७ ॥&lt;br&gt;&#xA;यदि स्युः सङ्गवादर्वागेताश्च तिथयस्त्रयः ॥&lt;br&gt;&#xA;दीपदानादिकार्येषु कर्तव्याः पूर्वसंयुताः ॥ ६८ ॥&lt;br&gt;&#xA;॥ ऋषय ऊचुः ॥&lt;br&gt;&#xA;कौमोदिन्यास्तु माहात्म्यं प्रष्टुमिच्छामहे द्विजाः ॥&lt;br&gt;&#xA;तस्मिन्दिने तु किं भोज्यं कस्य पूजां तु कारयेत् ॥ ६९ ॥&lt;br&gt;&#xA;किमर्थं क्रियते सा तु तस्याः का देवता भवेत् ॥&lt;br&gt;&#xA;किं च तत्र भवेद्देयं किं न देयं विशेषतः॥2.4.9.७०॥&lt;br&gt;&#xA;प्रहर्षः कोऽत्र निर्दिष्टः क्रीडा काऽत्र प्रकीर्तिता ॥&lt;br&gt;&#xA;दीपावल्याः फलं सर्वं वदन्तु ऋषिसत्तमाः ॥ ७१ ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;ततः प्रभात समये त्वमायां तु मुनीश्वराः ॥&lt;br&gt;&#xA;स्नात्वा देवान्पितॄन्भक्त्या सम्पूज्याऽथ प्रणम्य च ॥ ७२ ॥&lt;br&gt;&#xA;कृत्वा तु पार्वणश्राद्धं दधिक्षीरघृतादिभिः ॥&lt;br&gt;&#xA;दिवा तत्र न भोक्तव्यमृते बालातुराज्जनात् ॥ ७३ ॥&lt;br&gt;&#xA;ततः प्रदोषसमये पूजयेदिन्दिरां शुभाम् ॥&lt;br&gt;&#xA;कुर्यान्नानाविधैर्वस्त्रैः स्वच्छं लक्ष्म्याश्च मण्डपम् ॥ ७४ ॥&lt;br&gt;&#xA;नानापुष्पैः पल्लवैश्च चित्रैश्चाऽपि विचित्रितम् ॥&lt;br&gt;&#xA;तत्र सम्पूजयेल्लक्ष्मीं देवांश्चाऽपि प्रपूजयेत् ॥ ७५ ॥&lt;br&gt;&#xA;सम्पूज्या देवनार्योऽपि वहुभिश्चोपचारकैः ॥&lt;br&gt;&#xA;पादसंवाहनं कुर्याल्लक्ष्म्यादीनां तु भक्तितः ॥ ७६ ॥&lt;br&gt;&#xA;अस्मिन्नहनि सर्वेऽपि विष्णुना मोचिताः पुरा ॥&lt;br&gt;&#xA;बलिकारागृहाद्देवा लक्ष्मीश्चाऽपि विमोचिता ॥ ७७ ॥&lt;br&gt;&#xA;लक्ष्म्या सार्द्धं ततो देवा जग्मुः क्षीरोदधौ पुनः ॥&lt;br&gt;&#xA;प्रसुप्ता बहुकालं ते सुखं तस्मान्मुनीश्वराः॥७८॥&lt;br&gt;&#xA;रचनीयाः सूत्रगर्भाः पर्यङ्काश्च सुतूलिकाः ॥&lt;br&gt;&#xA;दुग्धफेनोपमैर्वस्त्रैरास्तृताश्च यथादिशम् ॥ ७९ ॥&lt;br&gt;&#xA;स्थापयेत्तान्सुराल्ँलक्ष्मीं वेदघोषसमन्वितः ॥&lt;br&gt;&#xA;लक्ष्मीर्दैत्यभयान्मुक्ता सुखं सुप्ताम्बुजोदरे ॥2.4.9.८०॥&lt;br&gt;&#xA;अतोऽत्र विधिवत्कार्या तुष्ट्यै तु सुखसुप्तिका ॥&lt;br&gt;&#xA;तदह्नि पद्मशय्यां यः पद्मासौख्यविवृद्धये ॥ ८१ ॥&lt;br&gt;&#xA;कुर्यात्तस्य गृहं मुक्त्वा तत्पद्मा क्वाऽपि न व्रजेत् ॥&lt;br&gt;&#xA;न कुर्वन्ति नरा इत्थं लक्ष्म्या ये सुखसुप्तिकाम् ॥ ८२ ॥&lt;br&gt;&#xA;धनचिन्ता विहीनास्ते कथं रात्रौ स्वपन्ति हि ॥&lt;br&gt;&#xA;तस्मात्सर्वप्रयत्नेन लक्ष्मीं सम्पूजयेन्नरः ॥ ८३ ॥&lt;br&gt;&#xA;स तु दारिद्र्यनिर्मुक्तः स्वजातौ स्यात्प्रतिष्ठितः ॥&lt;br&gt;&#xA;जातिपत्रलंवगैलात्वक्कर्पूरसमन्वितम् ॥ ८४ ॥&lt;br&gt;&#xA;पाचयित्वा गव्यदुग्धं सितां दत्त्वा यथोचिताम् ॥&lt;br&gt;&#xA;लड्डुकांस्तस्य कुर्वीत तांश्च लक्ष्म्यै समर्पयेत् ॥ ८५ ॥&lt;br&gt;&#xA;अन्यच्चतुर्विधं भक्ष्यं दद्याच्छ्रीः प्रीयतामिति ॥&lt;br&gt;&#xA;अप्रबुद्धे हरौ पूर्वं स्त्रीभिर्लक्ष्मीं प्रबोधयेत् ॥ ८६ ॥&lt;br&gt;&#xA;प्रबोधसमये लक्ष्मीं बोधयित्वा भुनक्ति या ॥&lt;br&gt;&#xA;पुमान्वा वत्सरं यावल्लक्ष्मीस्तं नैव मुञ्चति ॥ ८७ ॥&lt;br&gt;&#xA;अभयं प्राप्य विप्रेभ्यो विष्णुभीताः सुरद्विषः ॥&lt;br&gt;&#xA;क्षीराब्धौ तुष्टुवुर्ज्ञात्वा सुप्तां पद्माश्रितां श्रियम् ॥ ८८ ॥&lt;br&gt;&#xA;त्वं ज्योतिः श्रीरवीन्द्वग्निविद्युत्सौवर्णतारकाः ॥&lt;br&gt;&#xA;सर्वेषां ज्योतिषां ज्योतिर्दीपज्योतिःस्थिते नमः ॥ ८९ ॥&lt;br&gt;&#xA;या लक्ष्मीर्दिवसे पुण्ये दीपावल्यां च भूतले ॥&lt;br&gt;&#xA;गवां गोष्ठे तु कार्तिक्यां सा लक्ष्मीर्वरदा मम ॥ 2.4.9.९० ॥&lt;br&gt;&#xA;दीपदानं ततः कुर्यात्प्रदोषे च तथोल्मुकम् ॥&lt;br&gt;&#xA;भ्रामयेत्स्वस्य शिरसि सर्वाऽरिष्टनिवारणम् ॥ ९१ ॥&lt;br&gt;&#xA;दीपवृक्षास्तथा कार्याः शक्त्या देवगृहादिषु ॥&lt;br&gt;&#xA;चतुष्पथे श्मशाने च नदीपर्वतवेश्मसु ॥ ९२ ॥&lt;br&gt;&#xA;वृक्षमूलेषु गोष्ठेषु चत्वरेषु गृहेषु च ॥&lt;br&gt;&#xA;वस्त्रैः पुष्पैः शोभितव्या राजमार्गस्य भूमयः ॥ ९३ ॥&lt;br&gt;&#xA;सर्वं पुरमलङ्कृत्य प्रदोषे तदनन्तरम् ॥&lt;br&gt;&#xA;ब्राह्मणान्भोजयित्वाऽऽदौ सम्भोज्य च बुभुक्षितान्॥ ९४ ॥&lt;br&gt;&#xA;अलङ्कृतेन भोक्तव्यं नववस्त्रोपशोभिना ॥&lt;br&gt;&#xA;ततोऽपराह्नसमये घोषयेन्नगरं नृपः ॥ ९५॥&lt;br&gt;&#xA;अद्य राज्यं बलेर्लोका यथेच्छं क्रीड्यतामिति ॥&lt;br&gt;&#xA;यथेच्छं क्रीडतां बाला इत्याज्ञाप्य नृपेण तु ॥ ९६ ॥&lt;br&gt;&#xA;तेभ्यो दद्यात्क्रीडनकं ततः पश्येच्छुभाशुभ्य ॥&lt;br&gt;&#xA;बलिराज्ये प्रकर्तव्यं यद्यन्मनसि वर्तते ॥ ९७ ॥&lt;br&gt;&#xA;जीवहिंसा सुरापानमगम्यागमनं तथा ॥&lt;br&gt;&#xA;चौर्यं विश्वासघातश्च पञ्चैतानि मुनीश्वराः ॥&lt;br&gt;&#xA;बलिराज्ये तु नरकद्वाराण्युक्तानि सन्त्यजेत् ॥ ९८ ॥&lt;br&gt;&#xA;ततोऽर्द्धरात्रसमये स्वयं राजा व्रजेत्पुरम् ॥&lt;br&gt;&#xA;अवलोकयितुं रम्यं पद्भ्यामेव शनैःशनैः ॥&lt;br&gt;&#xA;बलिराज्यप्रमोदं च दृष्ट्वा स्वगृहमाव्रजेत् ॥ ९९ ॥&lt;br&gt;&#xA;एवं गते निशीथे च जने निद्रार्द्धलोचने ॥&lt;br&gt;&#xA;एवं नगरनारीभिः शूर्पडिण्डिमवादनैः ॥&lt;br&gt;&#xA;निष्कास्यते प्रदृष्टाभिरलक्ष्मीः स्वगृहांऽगणात् ॥ 2.4.9.१०० ॥&lt;br&gt;&#xA;दण्डैकरजनीयोगे दर्शः स्यात्तु परेऽहनि ॥&lt;br&gt;&#xA;तदा विहाय पूर्वेद्युः परेऽह्नि सुखरात्रिका ॥ १०१ ॥ *&lt;br&gt;&#xA;ये वैष्णवाऽवैष्णवाश्च बलिराज्योत्सवं नराः ॥&lt;br&gt;&#xA;न कुर्वन्ति वृथा तेषां धर्माः स्युर्नात्र संशयः ॥ १०२ ॥&lt;br&gt;&#xA;रात्रौ जागरणं कुर्यात्पुराणपठनादिभिः ॥&lt;br&gt;&#xA;द्यूतेन वा हरेरग्रे गीतया वा तथैव च ॥१०३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये वत्सद्वादशीयमत्रयोदशीनरकचतुर्दशीदीपावलीकृत्यवर्णनन्नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० कार्तिकशुक्लप्रतिपन्माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/010_kArtikashuklapratipanmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/010_kArtikashuklapratipanmAhAtmyavarNanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;प्रतिपद्यथ चाऽभ्यङ्गं कृत्वा नीराजनं ततः ॥&lt;br&gt;&#xA;सुवेषः सत्कथागीतैर्दानैश्च दिवसं नयेत् ॥ १ ॥&lt;br&gt;&#xA;शङ्करस्तु पुरा द्यूतं ससर्ज सुमनोहरम् ॥&lt;br&gt;&#xA;कार्तिके शुक्लपक्षे तु प्रथमेऽहनि सत्यवत् ॥ २ ॥&lt;br&gt;&#xA;बलिराज्यदिनस्याऽपि माहात्म्यं शृणु तत्त्वतः ॥&lt;br&gt;&#xA;स्नातव्यं तिलतैलेन नरैर्नारीभिरेव च ॥ ३ ॥&lt;br&gt;&#xA;यदि मोहान्न कुर्वीत स याति यमसादनम् ॥&lt;br&gt;&#xA;पुरा कृतयुगस्यादौ दानवेन्द्रो बलिर्महान् ॥ ४ ॥&lt;br&gt;&#xA;तेन दत्ता वामनाय भूमिः स्वमस्तकान्विता ॥&lt;br&gt;&#xA;तदानीं भगवान्साक्षात्तुष्टो बलिमुवाच ह ॥ ५॥&lt;br&gt;&#xA;कार्तिके मासि शुक्लायां प्रतिपद्यां यतो भवान् ॥&lt;br&gt;&#xA;भूमिं मे दत्तवान्भक्त्या तेन तुष्टोऽस्मि तेऽनघ ॥ ६ ॥&lt;br&gt;&#xA;वरं ददामि ते राजन्नित्युक्त्वाऽदाद्वरं तदा ॥&lt;br&gt;&#xA;त्वन्नाम्नैव भवेद्राजन्कार्तिकी प्रतिपत्तिथिः॥ ७ ॥&lt;br&gt;&#xA;एतस्यां ये करिष्यन्ति तैलस्नानादिकार्चनम् ॥&lt;br&gt;&#xA;तदक्षयं भवेद्राजन्नात्र कार्या विचारणा ॥ ८ ॥&lt;br&gt;&#xA;तदाप्रभृति लोकेऽस्मिन्प्रसिद्धा प्रतिपत्तिथिः ॥&lt;br&gt;&#xA;प्रतिपत्पूर्वविद्धा नो कर्तव्या तु कथञ्चन ॥ ९ ॥&lt;br&gt;&#xA;तत्राभ्यङ्गं न कुर्वीत अन्यथा मृतिमाप्नुयात् ॥&lt;br&gt;&#xA;प्रतिपद्यां यदा दर्शो मुहूर्तप्रमितो भवेत् ॥ ॥ 2.4.10.१० ॥&lt;br&gt;&#xA;माङ्गल्यं तद्दिने चेत्स्याद्वित्तादिस्तस्य नश्यति ॥&lt;br&gt;&#xA;बलेश्च प्रतिपद्दर्शाद्यदि विद्धं भविष्यति ॥ ११ ॥&lt;br&gt;&#xA;तस्यां यद्यथ चाऽऽर्तिक्यं नारी मोहात्करिष्यति ॥&lt;br&gt;&#xA;नारीणां तत्र वैधव्यं प्रजानां मरणं ध्रुवम् ॥ १२ ॥&lt;br&gt;&#xA;अविद्धा प्रतिपच्चेत्स्यान्मुहूर्तमपरेऽहनि ॥&lt;br&gt;&#xA;उत्सवादिककृत्येषु सैव प्रोक्ता मनीषिभिः ॥ १३ ॥&lt;br&gt;&#xA;प्रतिपत्स्वल्पमात्राऽपि यदि न स्यात्परेऽहनि ॥&lt;br&gt;&#xA;पूर्वविद्धा तदा कार्या कृता नो दोषभाग्भवेत् ॥ १४ ॥&lt;br&gt;&#xA;तद्दिने गृहमध्ये तु कुर्यान्मूर्तिं तदाङ्गणे ॥&lt;br&gt;&#xA;गोमयेन च तत्राऽपि दधि तत्पुरतः क्षिपेत् ॥ १५ ॥&lt;br&gt;&#xA;आर्तिक्यं तत्र संस्थाप्य एवं कुर्याद्विधानतः ॥&lt;br&gt;&#xA;अभ्यङ्गं ये न कुर्वन्ति तस्यां तु मुनिपुङ्गव ॥ १६ ॥&lt;br&gt;&#xA;न माङ्गल्यं भवेत्तेषां यावत्स्याद्वत्सरं ध्रुवम् ॥&lt;br&gt;&#xA;यो यादृशेन रूपेण तस्यां तिष्ठेच्छुभे दिने ॥ १७ ॥&lt;br&gt;&#xA;आवर्षं तद्भवेत्तस्य तस्मान्मङ्गलमाचरेत् ॥&lt;br&gt;&#xA;यदीच्छेत्स्वशुभान्भोगान्भोक्तुं दिव्यान्मनोहरान् ॥ १८ ॥&lt;br&gt;&#xA;कुरु दीपोत्सवं रम्यं त्रयोदश्यादिकेषु च ॥&lt;br&gt;&#xA;शङ्करश्च भवानी च क्रीडया द्यूतमास्थिते ॥ १९ ॥&lt;br&gt;&#xA;गौर्या जित्वा पुरा शम्भुर्नग्नो द्यूते विसर्जितः ॥&lt;br&gt;&#xA;अतोऽर्थं शङ्करो दुःखी गौरी नित्यं सुखस्थिता ॥ 2.4.10.२० ॥&lt;br&gt;&#xA;द्यूतं निषिद्धं सर्वत्र हित्वा प्रतिपदं बुधाः ॥&lt;br&gt;&#xA;प्रथमं विजयो यस्य तस्य संवत्सरं सुखम् ॥ २१ ॥&lt;br&gt;&#xA;भवान्याऽभ्यर्थिता लक्ष्मीर्धेनुरूपेण संस्थिता ॥&lt;br&gt;&#xA;प्रातर्गोवर्द्धनः पूज्यो द्यूतं रात्रौ समाचरेत् ॥ २२ ॥&lt;br&gt;&#xA;भूषणीयास्तदा गावो वर्ज्या वहनदोहनात् ॥ २३ ॥&lt;br&gt;&#xA;गोवर्द्धन धराऽऽधार गोकुलत्राणकारक ॥&lt;br&gt;&#xA;विष्णुबाहुकृतोच्छ्राय गवां कोटिप्रदो भव ॥ २४ ॥&lt;br&gt;&#xA;या लक्ष्मीर्लोकपालानां धेनुरूपेण संस्थिता ॥&lt;br&gt;&#xA;घृतं वहति यज्ञार्थे मम पापं व्यपोहतु ॥ २५ ॥&lt;br&gt;&#xA;अग्रतः सन्तु मे गावो गावो मे सन्तु पृष्ठतः ॥&lt;br&gt;&#xA;गावो मे हृदयं सन्तु गवां मध्ये वसाम्यहम् ॥ २६ ॥&lt;br&gt;&#xA;॥ इति गोवर्द्धनपूजा ॥ ॥&lt;br&gt;&#xA;सद्भावेनैव सन्तोष्य देवान्सत्पुरुषान्नरान् ॥&lt;br&gt;&#xA;इतरेषामन्नपानैर्वाक्यदानेन पण्डितान् ॥ २७ ॥&lt;br&gt;&#xA;वस्त्रैस्ताम्बूलधूपैश्च पुष्पकर्पूरकुङ्कुमैः ॥&lt;br&gt;&#xA;भक्ष्यैरुच्चावचैर्भोज्यैरन्तःपुरनिवासिनः ॥२८॥&lt;br&gt;&#xA;ग्राम्यान्वृषभदानैश्च सामन्तान्नृपतिर्धनैः ॥&lt;br&gt;&#xA;पदातिजनसङ्घांश्च ग्रैवेयैः कटकैः शुभैः ॥&lt;br&gt;&#xA;स्वनामाङ्कैश्च तान्राजा तोषयेत्सज्जनान्पृथक् ॥ २९ ॥&lt;br&gt;&#xA;यथार्थं तोषयित्वा तु ततो मल्लान्नरांस्तथा ॥&lt;br&gt;&#xA;वृषभान्महिषांश्चैव युध्यमानान्परैः सह ॥ 2.4.10.३० ॥&lt;br&gt;&#xA;राज्ञस्तथैव योधांश्च पदातीन्समलङ्कृतान् ॥&lt;br&gt;&#xA;मञ्चाऽऽरूढः स्वयं पश्येन्नटनर्तकचारणान् ॥ ३१ ॥&lt;br&gt;&#xA;युद्धापयेद्वासयेच्च गोमहिष्यादिकं च यत् ॥&lt;br&gt;&#xA;वत्सानाकर्षयेद्गोभिरुक्तिप्रत्युक्तिवादनात् ॥ ३२ ॥&lt;br&gt;&#xA;ततोऽपराह्नसमये पूर्वस्यां दिशि सुव्रत ॥&lt;br&gt;&#xA;मार्गपालीं प्रबध्नाति दुर्गस्तम्भेऽथ पादपे ॥३३॥&lt;br&gt;&#xA;कुशकाशमयीं दिव्यां लम्बकैर्बहुभिः प्रिये ॥&lt;br&gt;&#xA;वीक्षयित्वा गजानश्वान्मार्गपाल्यास्तले नयेत् ॥ ३४ ॥&lt;br&gt;&#xA;गावो वृषांश्च महिषान्महिषीर्घटकोत्कटान् ॥&lt;br&gt;&#xA;कृतहोमैर्द्विजेन्द्रैस्तु बध्नीयान्मार्गपालिकाम् ॥ ३५ ॥&lt;br&gt;&#xA;नमस्कारं ततः कुर्यान्मन्त्रेणानेन सुव्रत ॥&lt;br&gt;&#xA;मार्गपालि नमस्तुभ्यं सर्वलोकसुखप्रदे ॥&lt;br&gt;&#xA;तले तव सुखेनाश्वा गजा गावश्च सन्तु मे ॥ ३६ ॥&lt;br&gt;&#xA;मार्गपालीतले पुत्र यान्ति गावो महावृषाः ॥&lt;br&gt;&#xA;राजानो राजपुत्राश्च ब्राह्मणाश्च विशेषतः ॥ ३७ ॥&lt;br&gt;&#xA;मार्गपाली समुल्लङ्घ्य नीरुजः सुखिनो हि ते ॥&lt;br&gt;&#xA;कृत्वैतत्सर्वमेवेह रात्रौ दैत्यपतेर्बलेः ॥ ३८ ॥&lt;br&gt;&#xA;पूजां कुर्यात्ततः साक्षाद्भूमौ मण्डलके कृते ॥&lt;br&gt;&#xA;बलिमालिख्य दैत्येन्द्रं वर्णकैः पञ्चरङ्गकैः ॥ ३९ ॥&lt;br&gt;&#xA;सर्वाभरणसम्पूर्णं विन्ध्यावलिसमन्वितम् ॥&lt;br&gt;&#xA;कूष्माण्डमयजम्भोरुमधुदानवसंवृतम् ॥ 2.4.10.४० ॥&lt;br&gt;&#xA;सम्पूर्णं कृष्टवदनं किरीटोत्कटकुण्डलम् ॥&lt;br&gt;&#xA;द्विभुजं दैत्यराजानं कारयित्वा स्वके पुनः ॥ ४१ ॥&lt;br&gt;&#xA;गृहस्य मध्ये शालायां विशालायां ततोऽर्चयेत् ॥&lt;br&gt;&#xA;मातृभ्रातृजनैः सार्द्धं सन्तुष्टो बन्धुभिः सह ॥ ४२ ॥&lt;br&gt;&#xA;कमलैः कुमुदैः पुष्पैः कह्लारै रक्तकोत्पलैः ॥&lt;br&gt;&#xA;गन्धपुष्पान्ननैवेद्यैः सक्षीरैर्गुडपायसैः ॥ ४३ ॥&lt;br&gt;&#xA;मद्यमांससुरालेह्यचोष्यभक्ष्योपहारकैः ॥&lt;br&gt;&#xA;मन्त्रेणाऽनेन राजेन्द्र समन्त्री सपुरोहितः ॥&lt;br&gt;&#xA;पूजां करिष्यते यो वै सौख्यं स्यात्तस्य वत्सरम् ॥ ४४ ॥&lt;br&gt;&#xA;बलिराज नमतुभ्यं विरोचनसुत प्रभो ॥&lt;br&gt;&#xA;भविष्येन्द्र सुराराते पूजेयं प्रतिगृह्यताम् ॥ ४५ ॥&lt;br&gt;&#xA;एवं पूजाविधानेन रात्रौ जागरणं ततः ॥&lt;br&gt;&#xA;कारयेद्वै क्षणं रात्रौ नटनृत्यकथानकैः ॥ ४६ ॥&lt;br&gt;&#xA;लोकश्चापि गृहस्यान्ते सपर्यां शुक्लतन्दुलैः ॥&lt;br&gt;&#xA;संस्थाप्य बलिराजानं फलैः पुष्पैः प्रपूजयेत् ॥ ४७ ॥&lt;br&gt;&#xA;बलिमुद्दिश्य वै तत्र कार्यं सर्व च सुव्रत ॥&lt;br&gt;&#xA;यानि यान्यक्षयाण्याहुर्मुनयस्तत्त्वदर्शिनः ॥ ४८ ॥&lt;br&gt;&#xA;यदत्र दीयते दानं स्वल्पं वा यदि वा बहु ॥&lt;br&gt;&#xA;तदक्षयं भवेत्सर्वं विष्णोः प्रीतिकरं शुभम् ॥ ॥ ४९ ॥&lt;br&gt;&#xA;रात्रौ ये न करिष्यन्ति तव पूजां बले नराः ॥&lt;br&gt;&#xA;तेषां च श्रोत्रियो धर्मः सर्वस्त्वामुपतिष्ठतु ॥ 2.4.10.५० ॥&lt;br&gt;&#xA;विष्णुना च स्वयं वत्स तुष्टेन बलये पुनः ॥&lt;br&gt;&#xA;उपकारकरं दत्तमसुराणां महोत्सवम् ॥५१॥&lt;br&gt;&#xA;एकमेवमहोरात्रं वर्षेवर्षे च कार्तिके ॥&lt;br&gt;&#xA;दत्तं दानवराजस्य आदर्शमिव भूतले ॥५२॥&lt;br&gt;&#xA;यः करोति नृपो राज्ये तस्य व्याधिभयं कुतः ॥&lt;br&gt;&#xA;सुभिक्षं क्षेममारोग्यं तस्य सम्पदनुत्तमा ॥ ५३ ॥&lt;br&gt;&#xA;नीरुजश्च जनाः सर्वे सर्वोपद्रववर्जिताः ॥ ॥ ५४ ॥&lt;br&gt;&#xA;कौमुदी क्रियते यस्माद्भावं कर्तुं महीतले ॥&lt;br&gt;&#xA;यो यादृशेन भावेन तिष्ठत्यस्यां च सुव्रत ॥&lt;br&gt;&#xA;हर्षदुःखादिभावेन तस्य वर्षं प्रयाति हि ॥ ॥५५॥&lt;br&gt;&#xA;रुदिते रोदितं वर्षं प्रहृष्टे तु प्रहर्षितम् ॥&lt;br&gt;&#xA;भुक्तौ भोग्यं भवेद्वर्षं स्वस्थे स्वस्थं भविष्यति ॥ ५६ ॥&lt;br&gt;&#xA;वैष्णवी दानवी चेयं तिथिः प्रोक्ता च कार्तिके ॥ ५७ ॥&lt;br&gt;&#xA;दीपोत्सवं जनितसर्वजनप्रमोदं कुर्वन्ति ये शुभतया वलिराजपूजाम् ॥&lt;br&gt;&#xA;दानोपभोगसुखबुद्धिमतां कुलानां हर्षं प्रयाति सकलं प्रमुदा च वर्षम् ॥५८॥&lt;br&gt;&#xA;बलिपूजां विधायैवं पश्चाद्गोक्रीडनं चरेत् ॥ ५९ ॥&lt;br&gt;&#xA;गवां क्रीडादिने यत्र रात्रौ दृश्येत चन्द्रमाः ॥&lt;br&gt;&#xA;सोमो राजा पशून्हन्ति सुरभीपूजकांस्तथा ॥ 2.4.10.६० ॥&lt;br&gt;&#xA;प्रतिपद्दर्शसंयोगे क्रीडनं तु गवां मतम् ॥&lt;br&gt;&#xA;परविद्धासु यः कुर्यात्पुत्रदारधनक्षयः ॥ ६१ ॥&lt;br&gt;&#xA;अलङ्कार्यास्तदा गावो गोग्रासादिभिरर्चिताः ॥&lt;br&gt;&#xA;गीतवादित्रनिर्घोषैर्नयेन्नगरबाह्यतः ॥&lt;br&gt;&#xA;आनीय च ततः पश्चात्कुर्यान्नीराजनाविधिम् ॥ ६२ ॥&lt;br&gt;&#xA;अथ चेत्प्रतिपत्स्वल्पा नारी नीराजनं चरेत् ॥&lt;br&gt;&#xA;द्वितीयायां ततः कुर्यात्सायं मङ्गलमालिकाः ॥ ६३ ॥&lt;br&gt;&#xA;एवं नीराजनं कृत्वा सर्वपापैः प्रमुच्यते ॥&lt;br&gt;&#xA;प्रतिपत्पूर्वविद्धैव यष्टिकाकर्षणे भवेत् ॥ ६४ ॥&lt;br&gt;&#xA;कुशकाशमयीं कुर्याद्यष्टिकां सुदृढां नवाम् ॥&lt;br&gt;&#xA;देवद्वारे नृपद्वारेऽथवाऽऽनेया चतुष्पथे ॥ ६५ ॥&lt;br&gt;&#xA;तामेकतो राजपुत्रा हीनवर्णास्तथैकतः ॥&lt;br&gt;&#xA;गृहीत्वा कर्षयेयुस्ते यथासारं मुहुर्मुहुः ॥ ६६ ॥&lt;br&gt;&#xA;समसङ्ख्या द्वयोः कार्या सर्वेऽपि बलवत्तराः ॥&lt;br&gt;&#xA;जयोऽत्र हीनजातीनां जयो राज्ञस्तु वत्सरम् ॥ ६७ ॥&lt;br&gt;&#xA;उभयोः पृष्ठतः कार्या रेखा तत्कर्षकोपरि ॥&lt;br&gt;&#xA;रेखान्ते यो नयेत्तस्य जयो भवति नाऽन्यथा ॥ ६८ ॥&lt;br&gt;&#xA;जयचिह्नमिदं राजा निदधीत प्रयत्नतः ॥ ६९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कार्तिकशुक्लप्रतिपन्माहात्म्यवर्णनन्नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ यमद्वितीयामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/011_yamadvitIyAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/011_yamadvitIyAmAhAtmyavarNanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;भगवन्प्रष्टुमिच्छामि त्वामहं विनयान्वितः ॥&lt;br&gt;&#xA;तद्व्रतं ब्रूहि मे मर्त्यो मृत्युं येन न पश्यति ॥ १ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यदि पृच्छसि विप्रेन्द्र व्रतानामुत्तमं व्रतम् ॥&lt;br&gt;&#xA;व्रतं यमद्वितीयाख्यं शृणु त्वं मृत्युनाशनम् ॥ २ ॥&lt;br&gt;&#xA;कार्तिके मासि शुद्धायां द्वितीयायां मुनीश्वर ॥&lt;br&gt;&#xA;कर्तव्यं तद्विधानेन सर्वमृत्युनिवारणम् ॥ ३ ॥&lt;br&gt;&#xA;ब्राह्मे मुहूर्ते चोप्थाय द्वितीयायां मुनीश्वर ॥&lt;br&gt;&#xA;मनसा चिन्तयेदात्महितं नैवाऽहितं स्मरेत् ॥ ४ ॥&lt;br&gt;&#xA;प्रातःस्नानं ततः कुर्याद्दन्तधावनपूर्वकम् ॥ ततः&lt;br&gt;&#xA;शुक्लाम्बरधरः शुक्लमाल्यानुलेपनः ॥ ५॥&lt;br&gt;&#xA;कृतनित्यक्रियो हृष्टः कुण्डलाङ्गदभूषितः ॥&lt;br&gt;&#xA;औदुम्बर तरुं गत्वा कृत्वा मण्डलमुत्तमम् ॥ ६ ॥&lt;br&gt;&#xA;पद्ममष्टदलं कृत्वा तस्मिन्नौदुम्बरे शुभे॥ ॥&lt;br&gt;&#xA;विधिं विष्णुं च रुद्रं च वरदां च सरस्वतीम् ॥ ७ ॥&lt;br&gt;&#xA;वीणापुस्तकसंयुक्तां पूजयेत्स्वस्थमानसः ॥&lt;br&gt;&#xA;चन्दनागरुकस्तूरीकुङ्कुमैर्द्विजसत्तम ॥ ८ ॥&lt;br&gt;&#xA;पुष्पैर्धूपैश्च नैवेद्यैर्नारिकेलफलादिभिः ॥&lt;br&gt;&#xA;ततो मृत्युविनाशाथ सालङ्कारां पयस्विनीम् ॥ ९ ॥&lt;br&gt;&#xA;विप्राय वेदविदुषे गां दद्याच्च सवत्सकाम् ॥&lt;br&gt;&#xA;अपमृत्युविनाशार्थं संसारार्णवतारकाम् ॥ 2.4.11.१० ॥&lt;br&gt;&#xA;हे विप्र ते त्विमां सौम्यां धेनुं सम्प्रददाम्यहम् ॥&lt;br&gt;&#xA;इति मन्त्रेण गां दद्याद्विप्राय ब्रह्मवादिने ॥ ११ ॥&lt;br&gt;&#xA;तदलाभे तु विप्राय भक्त्या दद्यादुपानहौ ॥&lt;br&gt;&#xA;ततः पूजां समाप्याथ भक्तिमान्पुरुषोत्तमे ॥ १२ ॥&lt;br&gt;&#xA;ज्ञातिश्रेष्ठान्वयोवृद्धान्सम्यग्भक्त्याऽभिवादयेत् ॥&lt;br&gt;&#xA;नानाविधैः फलै रम्यैस्तर्प्पयेत्स्वजनानपि ॥१३॥&lt;br&gt;&#xA;ततः सोदरसम्पन्ना भगिनी या भवेन्मुने ॥&lt;br&gt;&#xA;तस्या गृहं समागत्य सम्यग्भक्त्याऽभिवादयेत् ॥ १४ ॥&lt;br&gt;&#xA;भगिनि सुभगे भद्रे त्वदङ्घ्रिसरसीरुहम् ॥&lt;br&gt;&#xA;श्रेयसेऽथ नमस्कर्तुमागतोऽस्मि तवालयम् ॥ १९ ॥&lt;br&gt;&#xA;इत्युक्त्वा भगिनीं तां तु विष्णुबुद्ध्याऽभिवादयेत् ॥&lt;br&gt;&#xA;तदा तु भगिनी श्रुत्वा भ्रातुर्वचनमुत्तमम् ॥ १६ ॥&lt;br&gt;&#xA;भगिन्या भ्रातरं वाक्यं वक्तव्यं प्रति नारद ॥&lt;br&gt;&#xA;अद्य भ्रातरहं जाता त्वत्तो धन्याऽस्मि मङ्गला ॥ १७ ॥&lt;br&gt;&#xA;भोक्तव्यं तेऽद्य मद्गेहे स्वायुषे कुलदीपक ॥&lt;br&gt;&#xA;कार्तिके शुक्लपक्षस्य द्वितीयायां सहोदर ॥ १८ ॥&lt;br&gt;&#xA;यमो यमुनया पूर्वं भोजितः स्वगृहेर्चितः ॥&lt;br&gt;&#xA;अस्मिन्दिने यमेनाऽपि नारकीयाश्च मोचिताः ॥&lt;br&gt;&#xA;अपि बद्धाः कर्मपाशैः स्वेच्छया पर्यटन्ति ते ॥ १९ ॥&lt;br&gt;&#xA;स्वसुर्नरो वेश्मनि यो न भुङ्क्ते यमद्वितीयादिनमत्र लब्ध्वा ॥&lt;br&gt;&#xA;तं पापिनं प्राप्य वयं सुहृष्टाः प्रभक्षयामोऽद्य च भक्ष्यहीनाः॥ 2.4.11.२० ॥&lt;br&gt;&#xA;इति पापा रटन्तीह ब्रह्महत्यादयस्तथा ॥&lt;br&gt;&#xA;तस्माद्भ्रातर्मद्गृहे तु भोजनं कुरु कार्तिके ॥ २१ ॥&lt;br&gt;&#xA;शुक्लायां तु द्वितीयायां विश्रुतायां जगत्त्रये ॥&lt;br&gt;&#xA;अस्यां निजगृहे पुत्र भुज्यते न बुधैरपि ॥ २२ ॥&lt;br&gt;&#xA;इत्युक्तः स तथेत्युक्ता भगिनीं पूजयेद्व्रती ॥&lt;br&gt;&#xA;प्रहर्षास्तुमहाभाग वस्त्रालङ्कारभूषणैः ॥ २३ ॥&lt;br&gt;&#xA;अग्रजामभिवन्द्याऽथ आशिषं च प्रगृह्य च ॥&lt;br&gt;&#xA;सर्वा भगिन्यः सन्तोष्या वस्त्रालङ्कारदानतः ॥ २४ ॥&lt;br&gt;&#xA;अभावे स्वस्य तु स्वसुः पितृव्याः स्वपितुः स्वसा ॥&lt;br&gt;&#xA;तस्या गृहं समागत्य कुर्याद्भोजनमादरात् ॥ २५ ॥&lt;br&gt;&#xA;एवं यः कुरुते पुत्र द्वितीयां यमनामिकाम् ॥&lt;br&gt;&#xA;अपमृत्युविनिर्मुक्तः पुत्रपौत्रादिभिर्वृतः ॥ २६ ॥&lt;br&gt;&#xA;इह भुक्त्वा तु विपुलान्भोगानन्यान्यथेप्सितान् ॥&lt;br&gt;&#xA;अन्ते मोक्षमवाप्नोति नान्यथा मद्वचो भवेत् ॥ २७ ॥&lt;br&gt;&#xA;व्रतान्येतानि सर्वाणि दानानि विविधानि च ॥&lt;br&gt;&#xA;गृहस्थस्यैव युज्यन्ते तस्माद्गार्हस्थ्यमाश्रयेत् ॥ २८ ॥&lt;br&gt;&#xA;कथां यमद्वितीयाया व्रतस्थः शृणुयान्नरः ॥&lt;br&gt;&#xA;तस्य सर्वाणि पापानि नश्यन्तीत्याह माधवः ॥ २९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;कार्तिके च द्वितीयायां पूर्वाह्णे यममर्चयेत् ॥&lt;br&gt;&#xA;भानुजायां नरः स्नात्वा यमलोकं न पश्यति ॥ ॥ 2.4.11.३० ॥&lt;br&gt;&#xA;कार्तिके शुक्लपक्षे तु द्वितीयायां तु शौनक ॥&lt;br&gt;&#xA;यमो यमुनया पूर्वं भोजितः स्वगृहेऽर्चितः ॥ ३१ ॥&lt;br&gt;&#xA;द्वितीयायां महोत्सर्गो नारकीयाश्च तर्पिताः ॥&lt;br&gt;&#xA;पापेभ्यो विप्रयुक्तास्ते मुक्ताः सर्वे निबन्धनात् ॥ ३२ ॥&lt;br&gt;&#xA;अत्राऽऽशिताश्च सन्तुष्टाः स्थिताः सर्वे यदृच्छया ॥&lt;br&gt;&#xA;तेषां महोत्सवो वृत्तो यमराष्ट्रसुखावहः ॥ ३३॥&lt;br&gt;&#xA;अतो यमद्वितीयेयं त्रिषु लोकेषु विश्रुता ॥&lt;br&gt;&#xA;तस्मान्निजगृहे विप्र न भोक्तव्यं ततो बुधैः ॥ ३४ ॥&lt;br&gt;&#xA;स्नेहेन भगिनीहस्ताद्भोक्तव्यं बलवर्धनम् ॥&lt;br&gt;&#xA;ऊर्जे शुक्लद्वितीयायां पूजितस्तर्पितो यमः ॥ ३९ ॥&lt;br&gt;&#xA;महिषासनमारूढो दण्डमुद्गरभृत्प्रभुः ॥&lt;br&gt;&#xA;वेष्टितः किङ्करैर्हृष्टैस्तस्मै याम्यात्मने नमः ॥ ३६ ॥&lt;br&gt;&#xA;यैर्भगिन्यः सुवासिन्यो वस्त्रदानादितोषिताः ॥&lt;br&gt;&#xA;न तेषां वत्सरं यावत्कलहो न रिपोर्भयम् ॥ ३७ ॥&lt;br&gt;&#xA;धन्यं यशस्यमायुष्यं धर्मकामार्थसाधनम्॥&lt;br&gt;&#xA;व्याख्यातं सकलं पुत्र सरहस्यं मयाऽनघ ॥ ३८ ॥&lt;br&gt;&#xA;यस्यां तिथौ यमुनया यमराजदेवः सम्भोजितः प्रतितिथौ स्वसृसौहृदेन ॥&lt;br&gt;&#xA;तस्मात्स्वसुः करतलादिह यो भुनक्ति प्राप्नोति वित्तशुभसम्पदमुत्तमां सः ॥ ३९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;विशेषश्चात्र सम्प्रोक्तो वालखिल्यैर्महर्षिभिः ॥&lt;br&gt;&#xA;तदहं सम्प्रवक्ष्यामि शृणुध्वं मुनिसत्तमाः ॥ 2.4.11.४० ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;कार्तिकस्य सिते पक्षे द्वितीया यमसञ्ज्ञिता ॥&lt;br&gt;&#xA;तत्राऽपराह्ने कर्तव्यं सर्वथैव यमार्चनम् ॥ ४१ ॥&lt;br&gt;&#xA;प्रत्यहं यमुनाऽऽगत्य यमं सम्प्रार्थयत्पुरा ॥&lt;br&gt;&#xA;भ्रातर्मम गृहे याहि भोजनार्थं गणावृतः ॥ ४२ ॥&lt;br&gt;&#xA;अद्यश्वो वा परश्वो वा प्रत्यहं वदते यमः ॥&lt;br&gt;&#xA;कार्यव्याकुलचित्तानामवकाशो न जायते ॥ ४३ ॥&lt;br&gt;&#xA;तदैकदा यमुनया बलात्कारान्निमन्त्रितः ॥&lt;br&gt;&#xA;स गतः कार्तिके मासि द्वितीयायां मुनीश्वराः ॥ ४४ ॥&lt;br&gt;&#xA;नारकीयजनान्मुक्त्वा गणैः सह रवेः सुतः ॥&lt;br&gt;&#xA;कृताऽऽतिथ्यो यमुनया नानापाकाः कृताः खग ॥ ४५ ॥&lt;br&gt;&#xA;कृताभ्यङ्गो यमुनया तैलैर्गन्धमनोहरैः ॥&lt;br&gt;&#xA;उद्वर्तनं लापयित्वा स्नापितः सूर्यनन्दनः ॥ ४६ ॥&lt;br&gt;&#xA;ततोऽलङ्कारकं दत्तं नानावस्त्राणि चन्दनम् ॥&lt;br&gt;&#xA;माल्यानि च प्रदत्तानि मञ्चोपरि उपाविशत् ॥ ४७ ॥&lt;br&gt;&#xA;पक्वान्नानि विचित्राणि कृत्वा सा स्वर्णभाजने ॥&lt;br&gt;&#xA;यमायाभोजयद्देवी यमुना प्रीतमानसा ॥४८॥&lt;br&gt;&#xA;भुक्त्वा यमोऽपि भगिनीमलङ्कारैः समर्चयत् ॥&lt;br&gt;&#xA;नानावस्त्रैस्ततः प्राह वरं वरय भामिनि ॥&lt;br&gt;&#xA;इति तद्वचनं श्रुत्वा यमुना वाक्यमब्रवीत् ॥ ४९ ॥&lt;br&gt;&#xA;॥यमुनोवाच ॥ ॥&lt;br&gt;&#xA;प्रतिवर्षं समागच्छ भोजनार्थं तु मद्गृहे ॥ 2.4.11.५० ॥&lt;br&gt;&#xA;अद्य सर्वे मोचनीयाः पापिनो नरकाद्यम ॥&lt;br&gt;&#xA;येऽद्यैव भगिनीहस्तात्करिष्यन्ति च भोजनम् ॥&lt;br&gt;&#xA;तेषां सौख्यं प्रदेहि त्वमेतदेव वृणोम्यहम् ॥ ५१ ॥&lt;br&gt;&#xA;॥ यम उवाच ॥ ॥&lt;br&gt;&#xA;यमुनायां तु यः स्नात्वा सन्तर्प्य पितृदेवताः ॥ ५२ ॥&lt;br&gt;&#xA;भुङ्क्ते च भगिनीगेहे भगिनीं पूजयेदपि ॥&lt;br&gt;&#xA;कदाचिदपि मद्वारं न स पश्यति भानुजे ॥ ५३ ॥&lt;br&gt;&#xA;वीरेशैशानदिग्भागे यमतीर्थं प्रकीर्तितम् ॥&lt;br&gt;&#xA;तत्र स्नात्वा च विधिवत्सन्तर्प्य पितृदेवताः ॥ ५४ ॥&lt;br&gt;&#xA;पठेदेतानि नामानि आमध्याह्नं नरोत्तमः ॥&lt;br&gt;&#xA;सूर्यस्याभिमुखो मौनी हृतचित्तः स्थिरासनः ॥ ५५ ॥&lt;br&gt;&#xA;यमो निहन्ता पितृधर्मराजो वैवस्वतो दण्डधरश्च कालः ॥&lt;br&gt;&#xA;भूताधिपो दत्तकृतानुसारी कृतान्तमेतद्दशभिर्जपन्ति ॥५६॥&lt;br&gt;&#xA;ततो यमेश्वरं पूज्य भगिनीगृहमाव्रजेत् ॥&lt;br&gt;&#xA;मन्त्रेणाऽनेन च तया भोजितः पूर्वमादरात् ॥५७॥&lt;br&gt;&#xA;भ्रातस्तवानुजाताऽहं भुङ्क्ष्व भक्तमिदं शुभम् ॥&lt;br&gt;&#xA;प्रीतये यमराजस्य यमुनाया विशेषतः ॥ ५८ ॥&lt;br&gt;&#xA;ततः सन्तोष्य भगिनीं वस्त्रालङ्करणादिभिः ॥&lt;br&gt;&#xA;स्वप्नेऽपि यमलोकस्य भविष्यति न दर्शनम्॥ ५९॥&lt;br&gt;&#xA;नृपैः कारागृहे ये च स्थापिता मम वासरे ॥&lt;br&gt;&#xA;अवश्यं ते प्रेषणीया भोजनार्थं स्वसुर्गृहे ॥ 2.4.11.६० ॥&lt;br&gt;&#xA;विमोक्तव्या मया पापा नरकेभ्योऽद्य वासरे ॥&lt;br&gt;&#xA;येऽद्य बन्दी करिष्यन्ति ते ताड्या मम सर्वथा ॥ ६१ ॥&lt;br&gt;&#xA;कनीयसी स्वसा नास्ति तदा ज्येष्ठागृहं व्रजेत्॥&lt;br&gt;&#xA;तदभावे सपत्यायाः पितृव्यजागृहे ततः ॥ ६२॥&lt;br&gt;&#xA;तदभावे मातृष्वसुर्मातुलस्याऽऽत्मजा तथा ॥&lt;br&gt;&#xA;सापत्नगोत्रसम्बन्धैः कल्पयेदथवा क्रमम्॥ ६३ ॥&lt;br&gt;&#xA;सर्वाऽभावे माननीया भगिनी काचिदेव हि ॥&lt;br&gt;&#xA;गोनद्याद्यथवा तस्या अभावे सति कारयेत् ॥ ६४ ॥&lt;br&gt;&#xA;तदभावेप्यरण्यानीं कल्पयित्वा सहोदराम् ॥&lt;br&gt;&#xA;अस्यां निजगृहे देवि न भोक्तव्यं कदाचन ॥ ६५ ॥&lt;br&gt;&#xA;ये भुञ्जते दुराचारा नरके ते पतन्ति च ॥&lt;br&gt;&#xA;एवमुक्त्वा धर्मराजो ययौ संयमिनीं ततः ॥ ६६ ॥&lt;br&gt;&#xA;तस्मादृषिवराः सर्वे कार्तिकव्रतकारिणः ॥&lt;br&gt;&#xA;भुञ्जते भगिनीहस्तात्सत्यं सत्यं न संशयः ॥ ६७ ॥&lt;br&gt;&#xA;यमद्वितीयां यः प्राप्य भगिनीगृहभोजनम् ॥&lt;br&gt;&#xA;न कुर्याद्वर्षजं पुण्यं नश्यतीति रवेः श्रुतिः ॥ ६८ ॥&lt;br&gt;&#xA;या तु भोजयते नारी भ्रातरं भ्रातृके तिथौ ॥&lt;br&gt;&#xA;अर्चयेच्चाऽपि ताम्बूलैर्न सा वैधव्यमाप्नुयात् ॥ ६९ ॥&lt;br&gt;&#xA;भ्रातुरायुःक्षयो नूनं न भवेत्तत्र कर्हिचित् ॥&lt;br&gt;&#xA;अपराह्नव्यापिनी सा द्वितीया भ्रातृभोजने ॥ 2.4.11.७० ॥&lt;br&gt;&#xA;अज्ञानाद्यदि वा मोहान्न भुक्तं भगिनीगृहे ॥&lt;br&gt;&#xA;प्रवासिना ह्यभावाद्वा ज्वरितेनाऽथ बन्दिना ॥ ॥ ७१ ॥&lt;br&gt;&#xA;एतदाख्यानकं श्रुत्वा भोजनस्य फलं भवेत् ॥&lt;br&gt;&#xA;कार्तिके तु विशेषेण धात्रीछायां समाश्रितः ॥७२॥&lt;br&gt;&#xA;भोजनं कुरुते यस्तु स वैकुण्ठमवाप्नुयात् ॥ ७३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये यमद्वितीयामाहात्म्यवर्णनं नामैकादशोऽध्यायः ॥ ११ ॥ छ ॥&lt;/p&gt;</description>
    </item>
    <item>
      <title>०१२ धात्रीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/012_dhAtrImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/012_dhAtrImAhAtmyavarNanam/</guid>
      <description>&lt;p&gt;॥ शौनक उवाच ॥ ॥&lt;br&gt;&#xA;कार्तिकस्य च माहात्म्यं महत्पुण्यफलप्रदम् ॥&lt;br&gt;&#xA;कदा धात्री समुत्पन्ना कथं सा ख्यातिमागता ॥ १ ॥&lt;br&gt;&#xA;कस्मादियं पवित्रा च कस्मात्पापप्रणाशिनी ॥&lt;br&gt;&#xA;आमर्दकी कृता केन कथयस्वात्र विस्तरात् ॥ २ ॥&lt;br&gt;&#xA;॥ सूत उवाच ॥ ॥&lt;br&gt;&#xA;कथयामि द्विजश्रेष्ठ यथा चेयं हि पुण्यदा ॥&lt;br&gt;&#xA;ऊर्जशुक्लचतुर्दश्यां धात्रीपूजां समाचरेत् ॥ ३ ॥&lt;br&gt;&#xA;आमर्दकीमहावृक्षः सर्वपापप्रणाशनः ॥&lt;br&gt;&#xA;वैकुण्ठाख्यचतुर्दश्यां धात्रीछायां गतो नरः ॥ ४ ॥&lt;br&gt;&#xA;पूजयेत्तत्र देवेशं राधया सहितं हरिम् ॥&lt;br&gt;&#xA;प्रदक्षिणां ततः कुर्याच्छतमष्टोत्तरं तथा ॥ ५ ॥&lt;br&gt;&#xA;सुवर्णरजतैर्वापि फलैरामलकैस्तथा ॥&lt;br&gt;&#xA;शतमष्टोत्तरं कुर्यादेकैकेन प्रदक्षिणाम् ॥ ६ ॥&lt;br&gt;&#xA;साष्टाङ्गं प्रणतो भूत्वा प्रार्थयेत्परमेश्वरम् ॥&lt;br&gt;&#xA;धात्रीछायां समाश्रित्य शृणुयाच्च कथामिमाम् ॥ ७ ॥&lt;br&gt;&#xA;ब्राह्मणान्भोजयेत्पश्चाद्यथाशक्त्या च दक्षिणाम् ॥&lt;br&gt;&#xA;ब्राह्मणेषु च तुष्टेषु तुष्टो मोक्षप्रदो हरिः ॥ ॥&lt;br&gt;&#xA;अत्र ते कथयिष्यामि कथां पुण्यफलप्रदाम् ॥&lt;br&gt;&#xA;आमर्दकीफलं वक्तुं ब्रह्मा चाऽपि न पार्यते ॥ ९ ॥&lt;br&gt;&#xA;एकार्णवे पुरा जाते नष्टे स्थावरजङ्गमे ॥&lt;br&gt;&#xA;नष्टे देवाऽसुरगणे प्रणष्टोरगराक्षसे ॥ 2.4.12.१० ॥&lt;br&gt;&#xA;तत्र देवाधिदेवेशः परमात्मा सनातनः ॥&lt;br&gt;&#xA;जजाप ब्रह्म परममात्मनः परमाव्ययम् ॥ ११ ॥&lt;br&gt;&#xA;ततोऽस्य ब्रह्म जपतो निरगाच्छ्वसितं पुरः ॥&lt;br&gt;&#xA;तद्दर्शनाऽनुरागेण नेत्राभ्यामगमज्जलम् ॥ १२ ॥&lt;br&gt;&#xA;प्रेमाश्रुभरनिर्भिन्नो भूमौ बिन्दुः पपात सः ॥&lt;br&gt;&#xA;तस्माद्बिन्दो समुत्पन्नः स्वयं धात्री नगो महान् ॥ १३ ॥&lt;br&gt;&#xA;शाखाप्रशाखाबहुलः फलभारेण पीडितः ॥&lt;br&gt;&#xA;सर्वेषामेव वृक्षाणामादिरोहः प्रकीर्तितः ॥ १४ ॥&lt;br&gt;&#xA;ब्रह्मा तमसृजत्पूर्वं तत्पश्चाच्चाऽसृजत्प्रजाः ॥&lt;br&gt;&#xA;देवदानवगन्धर्वयक्षराक्षसपन्नगान् ॥ १५ ॥&lt;br&gt;&#xA;असृजद्भगवान्देवो मानुषांश्च तथामलान् ॥&lt;br&gt;&#xA;आजग्मुस्तत्र देवास्ते यत्र धात्री हरिप्रिया ॥ १६ ॥&lt;br&gt;&#xA;तां दृष्ट्वा ते महाभागाः परमं विस्मयं गताः ॥&lt;br&gt;&#xA;न जानीम इमं वृक्षं चिन्तयन्तो मुहुर्मुहुः ॥ १७ ॥&lt;br&gt;&#xA;एवं चिन्तयतां तेषां वागुवाचाऽशरीरिणी ॥&lt;br&gt;&#xA;आमर्दकी नगो ह्येष प्रवरो वैष्णवो यतः ॥ १८ ॥&lt;br&gt;&#xA;अस्य वै स्मरणादेव लभेद्गोदानजं फलम् ॥&lt;br&gt;&#xA;दर्शनाद्द्विगुणं पुण्यं त्रिगुणं भक्षणात्तथा ॥ १९ ॥&lt;br&gt;&#xA;तस्मात्सर्वप्रयत्नेन सेव्या आमर्दकी सदा ॥&lt;br&gt;&#xA;सर्वपापहरा प्रोक्ता वैष्णवी पापनाशिनी ॥ 2.4.12.२० ॥&lt;br&gt;&#xA;तस्या मूले स्थितो विष्णुस्तदूर्ध्वं च पितामहः ॥&lt;br&gt;&#xA;स्कन्धे च भगवान्रुद्रः संस्थितः परमेश्वरः ॥ २१ ॥&lt;br&gt;&#xA;शाखासु सवितारश्च प्रशाखासु च देवताः ॥&lt;br&gt;&#xA;पर्णेषु देवताः सन्ति पुष्पेषु मरुतस्तथा ॥ २२ ॥&lt;br&gt;&#xA;प्रजानां पतयः सर्वे फलेष्वेवं व्यवस्थिताः ॥&lt;br&gt;&#xA;सर्वदेवमयी ह्येषा धात्री वै कथिता मया ॥ २३ ॥&lt;br&gt;&#xA;अतः सा पूजनीया च सर्वकामार्थसिद्धये ॥&lt;br&gt;&#xA;एकदा नारदो योगी ब्रह्मणः पुरतः स्थितः ॥&lt;br&gt;&#xA;नमस्कृत्वा जगन्नाथं पप्रच्छातीव विस्मितः ॥ २४ ॥&lt;br&gt;&#xA;॥ श्रीनारद उवाच ॥ ॥&lt;br&gt;&#xA;यथा प्रियं सुतुलसीकाननं सर्वदा हरेः ॥&lt;br&gt;&#xA;तथा धात्रीवनं मासे कार्तिके श्रीहरिप्रियम् ॥ २५ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;धात्रीवने हरेः पूजा धात्री छायासु भोजनम् ॥&lt;br&gt;&#xA;कार्तिके मासि यः कुर्यात्तस्य पापं विनश्यति ॥ २६ ॥&lt;br&gt;&#xA;तीर्थानि मुनयो देवा यज्ञाः सर्वेऽपि कार्तिके ॥&lt;br&gt;&#xA;नित्यं धात्रीं समाश्रित्य तिष्ठन्त्यर्के तुलास्थिते ॥ २७ ॥&lt;br&gt;&#xA;यत्किञ्चित्कुरुते पुण्यं धात्रीछायासु मानवः ॥&lt;br&gt;&#xA;तत्कोटिगुणितं भूयान्नाऽत्र कार्या विचारणा ॥ २८ ॥&lt;br&gt;&#xA;अत्रैवोदाहरन्तीममितिहासं पुरातनम् ॥ ॥ २९ ॥&lt;br&gt;&#xA;अयोध्यानगरे कश्चिद्वैश्यश्चासीद्विजोत्तम ॥&lt;br&gt;&#xA;पुत्रदारविहीनश्च दैवाद्दारिद्र्यपीडितः ॥ 2.4.12.३० ॥&lt;br&gt;&#xA;भिक्षया चोदराग्निं स शमयामास नारद ॥&lt;br&gt;&#xA;कदाचिद्वणिजो वैश्यो ययाचे क्षुत्प्रपीडितः ॥ ३१ ॥&lt;br&gt;&#xA;भिक्षाप्तचणकान्गृह्य धात्रीछायामगात्किल ॥&lt;br&gt;&#xA;तत्र तान्भक्षयामास कार्तिके मासि नारद ॥ ३२ ॥&lt;br&gt;&#xA;केचिदुर्वरितास्तेपु चणकास्तत्र नारद ॥&lt;br&gt;&#xA;वैश्येन तेन दत्ता हि क्षुत्क्षामाय द्विजातये ॥ ३३ ॥&lt;br&gt;&#xA;तेन पुण्यप्रभावेन राजाऽऽसीद्धनिकः क्षितौ ॥&lt;br&gt;&#xA;तस्माद्दानं प्रकर्तव्यं कार्तिके मासि सर्वदा ॥ ३४ ॥&lt;br&gt;&#xA;धात्रीवने मुनिश्रेष्ठ सर्वकामार्थसिद्धये ॥&lt;br&gt;&#xA;धात्रीछायां समाश्रित्य कार्तिके च हरेः कथाम् ॥&lt;br&gt;&#xA;यः शृणोति स पापेभ्यो मुच्यते द्विजसूनुवत् ॥ ३५ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कोऽभूद्द्विजसुतो ब्रह्मन्किं पापं कृतवान्पुरा ॥&lt;br&gt;&#xA;तस्य जाता कथं मुक्तिरेतद्विस्तरतो वद ॥ ३६ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;पुरा द्विजवरश्चासीत्कावेर्या उत्तरे तटे ॥ ३७ ॥&lt;br&gt;&#xA;देवशर्मेति विख्यातो वेदवेदाङ्गपारगः ॥&lt;br&gt;&#xA;तस्य पुत्रो दुराचारस्तमाह च पिता हितम् ॥ ३८ ॥&lt;br&gt;&#xA;इदानीं कार्तिको मासो वर्तते हरिवल्लभः ॥&lt;br&gt;&#xA;तत्र स्नानं च दानं च व्रतानि नियमान्कुरु ॥ ३९ ॥&lt;br&gt;&#xA;तुलसीपुष्पसहितां कुरुपूजां हरेः सुत ॥&lt;br&gt;&#xA;दीपदानं च विविधं नमस्कारं प्रदक्षिणाम् ॥ 2.4.12.४० ॥&lt;br&gt;&#xA;एवं पितुर्वचः श्रुत्वा पुत्रः क्रोधसमन्वितः॥&lt;br&gt;&#xA;पितरं प्राह दुष्टात्मा चलदोष्ठो विनिन्दयन् ॥ ४१ ॥&lt;br&gt;&#xA;॥ पुत्र उवाच ॥ ॥&lt;br&gt;&#xA;न करिष्याम्यहं तात कार्तिके पुण्यसङ्ग्रहम् ॥&lt;br&gt;&#xA;इति पुत्रवचः श्रुत्वा सक्रोधः प्राह तं सुतम् ॥ ४२ ॥&lt;br&gt;&#xA;मूषको भव दुर्बुद्धे वने वृक्षस्य कोटरे ॥&lt;br&gt;&#xA;इति शापभयाद्भीतो नत्वा पितरमब्रवीत् ॥ ४३ ॥&lt;br&gt;&#xA;दुर्योनेर्मम मुक्तिः स्यात्कथं तद्वद मे गुरो ॥&lt;br&gt;&#xA;इति प्रसादितो विप्रः प्राह निष्कृतिकारणम् ॥ ४४ ॥&lt;br&gt;&#xA;यदोर्ज्जव्रतजं पुण्यं शृणोषि हरिवल्लभम् ॥&lt;br&gt;&#xA;तदा ते भविता मुक्तिस्तत्कथाश्रवणात्सुत ॥ ४५ ॥&lt;br&gt;&#xA;स पित्रा चैवमुक्तस्तु तत्क्षणान्मूषकोऽभवत् ॥&lt;br&gt;&#xA;बहुवर्षसहस्राणि गह्वरे विपिने वसन् ॥ ४६ ॥&lt;br&gt;&#xA;एकदा कार्तिके मासि विश्वामित्रः सशिष्यकः ॥&lt;br&gt;&#xA;स्नात्वा नद्यां हरिं चार्च्य धात्रीछायां समाश्रितः ॥ ४७ ॥&lt;br&gt;&#xA;कथयामास माहात्म्यं शिष्येभ्यश्चोर्ज्जसम्भवम् ॥&lt;br&gt;&#xA;तदा कश्चिद्दुराचारो व्याधोऽगान्मृगयां चरन् ॥ ४८ ॥&lt;br&gt;&#xA;दृष्ट्वा ऋषिगणान्हन्तुं कृतेच्छः प्राणिघातकः ॥&lt;br&gt;&#xA;तेषां दर्शनमात्रेण सुबुद्धिरभवत्तदा ॥ ४९ ॥&lt;br&gt;&#xA;अथोवाच द्विजान्नत्वा भवद्भिः क्रियतेऽत्र किम् ॥&lt;br&gt;&#xA;तेनैवमुक्तो विप्रेन्द्रो विश्वामित्रस्तमब्रवीत् ॥ 2.4.12.५० ॥&lt;br&gt;&#xA;॥ ॥ विश्वामित्र उवाच ॥ ॥&lt;br&gt;&#xA;सर्वेषामेव मासानां कार्तिकः श्रेष्ठ उच्यते ॥&lt;br&gt;&#xA;तस्मिन्यत्क्रियते कर्म वर्धते वटबीजवत् ॥ ५१ ॥&lt;br&gt;&#xA;कार्तिके मासि यः कुर्यात्स्नानं दानं च पूजनम् ॥&lt;br&gt;&#xA;विप्राणां भोजनं चैव तदक्षय्यफलं भवेत् ॥ ५२ ॥&lt;br&gt;&#xA;व्याधप्रयुक्तमाकर्ण्य धर्मं च ऋषिणा द्विजः ॥&lt;br&gt;&#xA;मौषकं देहमुत्सृज्य दिव्यदेहोऽभवत्तदा ॥ ५३ ॥&lt;br&gt;&#xA;विश्वामित्रं प्रणम्याथ स्ववृत्तान्तं निवेद्य च ॥&lt;br&gt;&#xA;अनुज्ञातोऽथ ऋषिणा विमानस्थो दिवं ययौ ॥ ५४ ॥&lt;br&gt;&#xA;विस्मितो गाधिपुत्रस्तु व्याधश्चैव विशेषतः ॥&lt;br&gt;&#xA;व्याधोऽप्यूर्जव्रतं कृत्वा जगाम हरिमन्दिरम् ॥ ५५ ॥&lt;br&gt;&#xA;तस्मात्सर्वप्रयत्नेन कार्तिके केशवाऽग्रतः ॥&lt;br&gt;&#xA;धात्रीछायां समाश्रित्य कथाश्रवणमाचरेत् ॥ ५६ ॥&lt;br&gt;&#xA;मूषकोऽपि च दुर्योनेर्मुक्त ऊर्जकथाश्रुतेः ॥&lt;br&gt;&#xA;शृणुयाच्छ्रावयेद्यो वा मुक्तिभागी न संशयः ॥ ॥ ५७ ॥&lt;br&gt;&#xA;धात्रीछायां समाश्रित्य वनभोजनमाचरेत् ॥&lt;br&gt;&#xA;आदौ कृत्वा तथा स्नानमुदके वनसंस्थिते ॥&lt;br&gt;&#xA;कृत्वा कर्माणि नित्यानि माधवं पूजयेत्ततः ॥ ५८ ॥&lt;br&gt;&#xA;धात्रीछायां समाश्रित्य हरौ भक्तिसमन्वितः ॥&lt;br&gt;&#xA;शृणुयाच्च कथां दिव्यां मासमाहात्म्यशंसनीम् ॥ ५९ ॥&lt;br&gt;&#xA;ततस्तु ब्राह्मणान्भक्त्या भोजयेद्ब्रह्मवित्तमान् ॥&lt;br&gt;&#xA;ततो भुञ्जीत विप्रेन्द्र स्वयं हरिमनुस्मरन् ॥ 2.4.12.६० ॥&lt;br&gt;&#xA;एवङ्कृते व्रते विप्र कार्तिके हरिवल्लभे ॥&lt;br&gt;&#xA;यत्पापं नश्यते पुत्र सावधानमना शृणु ॥ ६१ ॥&lt;br&gt;&#xA;हरेर्नार्पितभोगाच्च भोजने सूर्यदर्शनात् ॥&lt;br&gt;&#xA;रजस्वलावाक्छ्रवणपापाद्भोजनके तथा ॥ ६२ ॥&lt;br&gt;&#xA;भोजनावसरे चान्यस्पर्शदोषस्तु यद्भवेत् ॥&lt;br&gt;&#xA;निषिद्धभोजनात्तस्माद्भोजने चाऽन्नदूषणात् ॥ ६३ ॥&lt;br&gt;&#xA;शुद्धस्यापि तथा त्यागात्पुण्यकाले हरिप्रिये ॥&lt;br&gt;&#xA;एतैर्यत्साधितं पापं तत्सर्वं नश्यति धुवम् ॥ ६४ ॥&lt;br&gt;&#xA;तस्मात्सर्वप्रयत्नेन धात्र्यां भोजनमाचरेत् ॥ ६५ ॥&lt;br&gt;&#xA;कार्तिके मासि वै विप्रो धात्रीमालां तु यो वहेत् ॥&lt;br&gt;&#xA;तथैव तुलसीमालां तस्य पुण्यमनन्तकम् ॥ ६६ ॥&lt;br&gt;&#xA;धात्रीछायां समाश्रित्य दीपमालार्पणं नरः ॥&lt;br&gt;&#xA;करिष्यति विशेषेण तस्य पुण्यमनन्तकम् ॥ ६७ ॥&lt;br&gt;&#xA;राधादामोदरौ पूज्यौ तुलस्यधो विशेषतः ॥&lt;br&gt;&#xA;तुलस्यभावे कर्तव्या पूजा धात्रीतले शुभा ॥ ६८ ॥&lt;br&gt;&#xA;धात्रीछायातले येन सकृद्भुक्तं तु कार्तिके ॥&lt;br&gt;&#xA;दम्पत्योर्भोजनं दत्तमन्नदोषात्प्रमुच्यते ॥ ६९ ॥&lt;br&gt;&#xA;सम्पूर्णे कार्तिके यस्तु सम्पूज्यामलकीं शुभाम् ॥&lt;br&gt;&#xA;राधादामोदरप्रीत्यै भोजयित्वा च दम्पती ॥&lt;br&gt;&#xA;पश्चात्स्वयं तु भुञ्जीत न श्रीस्तस्य क्षयं व्रजेत् ॥ 2.4.12.७० ॥&lt;br&gt;&#xA;यः कश्चिद्वैष्णवो लोके धत्ते धात्रीफलं मुने ॥&lt;br&gt;&#xA;प्रियो भवति देवानां मनुष्याणां च का कथा ॥ ७१ ॥&lt;br&gt;&#xA;धात्रीफलविलिप्ताङ्गो धात्रीफलसमन्वितः॥&lt;br&gt;&#xA;धात्रीफलकृताहारो नरो नारायणो भवेत् ॥ ७२ ॥&lt;br&gt;&#xA;धात्रीफलानि यो नित्यं वहते करसम्पुटे ॥&lt;br&gt;&#xA;तस्य नारायणो देवो वरमिष्टं प्रयच्छति ॥ ७३ ॥&lt;br&gt;&#xA;श्रीकामः सर्वदा स्नानं कुर्यादामलकैर्नरः ॥&lt;br&gt;&#xA;तुष्यत्यामलकैर्विष्णुरेकादश्यां विशेषतः ॥ ७४ ॥&lt;br&gt;&#xA;नवम्यां दर्शे सप्तम्यां सङ्क्रान्तौ रविवासरे ॥&lt;br&gt;&#xA;चन्द्रसूर्योपरागे च स्नानमामलकैस्त्यजेत् ॥ ७५ ॥&lt;br&gt;&#xA;धात्रीछायां समाश्रित्य कुर्य्यात्पिण्डं त यो नरः ॥&lt;br&gt;&#xA;प्रयान्ति पितरो मुक्तिं प्रसादान्माधवस्य तु ॥ ॥ ७६ ॥&lt;br&gt;&#xA;मूर्ध्नि पाणौ मुखे चैव बाह्वोः कण्ठे तु यो नरः ॥&lt;br&gt;&#xA;धत्ते धात्रीफलं वत्स धात्रीफलविभूषितः ॥७७ ॥&lt;br&gt;&#xA;यावल्लुठति कण्ठस्था धात्रीमाला नरस्य हि ॥&lt;br&gt;&#xA;तावत्तस्य शरीरे तु प्रीत्या लुण्ठति केशवः। ७८ ॥&lt;br&gt;&#xA;धात्रीफलं च तुलसी मृत्तिका द्वारकोद्भवा ॥&lt;br&gt;&#xA;सफलं जीवितं तस्य त्रितयं यस्य वेश्मनि ॥ ७९ ॥&lt;br&gt;&#xA;यावद्दिनानि वहते धात्रीमालां कलौ नरः ॥&lt;br&gt;&#xA;तावद्युगसहस्राणि वैकुण्ठे वसतिर्भवेत् ॥ 2.4.12.८० ॥&lt;br&gt;&#xA;मालायुग्मं वहेद्यस्तु धात्रीतुलसिसम्भवम् ॥&lt;br&gt;&#xA;यो नरः कण्ठदेशे तु कल्पकोटिं दिवं वसेत् ॥ ८१ ॥&lt;br&gt;&#xA;धात्रीछायां गतो यस्तु द्वादश्यां पूजयेद्धरिम् ॥&lt;br&gt;&#xA;तत्रैव भोजनं यस्तु ब्राह्मणानां च कारयेत् ॥ ८२ ॥&lt;br&gt;&#xA;स्वयं च तत्र भुङ्क्ते यः सूपभक्षादिकं तथा ॥&lt;br&gt;&#xA;न तस्य पुनरावृत्तिः कल्पकोटिशतैरपि ॥ ८३ ॥&lt;br&gt;&#xA;तुलस्याश्चैव धात्र्याश्च फलैः पत्रैर्हरिं यजेत् ॥ ८४ ॥&lt;br&gt;&#xA;तुलसी धात्रीयुक्ता हि सिक्ते सति च कार्तिके ॥&lt;br&gt;&#xA;विलयं यान्ति पापानि ब्रह्महत्यादिकानि च ॥ ८५ ॥&lt;br&gt;&#xA;धर्मदत्तो द्विजः पूर्वं यथा मुक्तिमवाप ह ॥ ८६ ॥&lt;br&gt;&#xA;॥ नारद उवाच ॥ ॥&lt;br&gt;&#xA;कार्तिके मासि सा सेव्या पूजनीया सदा नरैः ॥&lt;br&gt;&#xA;चातुर्मास्ये न सेव्या सा इत्युक्तं भवता पुरा ॥&lt;br&gt;&#xA;तस्मात्सर्वमशेषेण कथयस्व ममाग्रतः ॥ ८७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;कार्तिके मासि विप्रर्षे शुक्ला या दशमी शुभा ॥&lt;br&gt;&#xA;तद्दिनाऽऽरभ्य सा सेव्या दैवे पित्र्ये च कर्मणि ॥&lt;br&gt;&#xA;दशम्यारभ्य तत्पत्रैः फलकैर्मधुसूदनम् ॥ ८८ ॥&lt;br&gt;&#xA;पूजयन्ति नरा ये वै ते वै वैकुण्ठगामिनः ॥&lt;br&gt;&#xA;समाप्ते कार्तिकव्रते वनभोजनमाचरेत् ॥ ८९ ॥&lt;br&gt;&#xA;दशम्यां वाऽथ द्वादश्यां पौर्णमास्यामथाऽपि वा ॥&lt;br&gt;&#xA;पञ्चम्यां वा महाभाग वनभोजनमाचरेत् ॥॥ 2.4.12.९० ॥&lt;br&gt;&#xA;सर्वोपस्करसंयुक्तो वृद्धबालैश्च संयुतः ॥&lt;br&gt;&#xA;वनं प्रवेशयेद्धीमान्धात्रीवृक्षैः सुशोभितम् ॥ ९१ ॥&lt;br&gt;&#xA;चूतैर्बकैस्तथाऽश्वत्थैः पिचुमन्दैः कदम्बकैः ॥&lt;br&gt;&#xA;न्यग्रोधतिन्तिणीवृक्षैः समन्तात्परिशोभितम्॥ ९२॥&lt;br&gt;&#xA;तत्र गत्वा महाप्राज्ञ पुण्याऽहं कारयेत्पुरा॥&lt;br&gt;&#xA;वास्तुपीठं तथा पूज्यं धात्रीमूले तु कारयेत् ॥ ९३ ॥&lt;br&gt;&#xA;वेदिकां चतुरस्रां च हस्तमात्रायतां शुभाम् ॥&lt;br&gt;&#xA;तथोपवेदिकां कृत्वा वेदिकाग्रे महामते ॥ ९४ ॥&lt;br&gt;&#xA;उपवेशाय देवस्य ह्यलं कार्यं तु धातुभिः ॥&lt;br&gt;&#xA;वेदिकापश्चिमेभागे कारयेत्कुण्डमण्डपम् ॥ ९५ ॥&lt;br&gt;&#xA;मेखलात्रयसंयुक्तं पिप्पलच्छदसंयुतम् ॥&lt;br&gt;&#xA;हस्तमात्रायतं सौम्य एवं कुण्डं तु कारयेत् ॥ ९६ ॥&lt;br&gt;&#xA;पश्चात्स्नात्वा ततो जप्त्वा देवपूजां समाचरेत् ॥&lt;br&gt;&#xA;पश्चादग्निं समाधाय होमं कुर्याद्यथाविधि ॥ ९७ ॥&lt;br&gt;&#xA;पायसाऽऽज्यगुडसूपपालाशसमिधा तथा ॥&lt;br&gt;&#xA;ग्रहाणां वास्तुदेवेभ्यश्चरुं कृत्वा प्रयत्नतः ॥ ९८ ॥&lt;br&gt;&#xA;धात्री शान्तिस्तथा कान्तिर्माया प्रकृतिरेव च ॥&lt;br&gt;&#xA;विष्णुपत्नी महालक्ष्मी रमा मा कमला तथा ॥ ९९ ॥&lt;br&gt;&#xA;इन्दिरा लोकमाता च कल्याणी कमला तथा ॥&lt;br&gt;&#xA;सावित्री च जगद्धात्री गायत्री सुधृतिस्तथा ॥ 2.4.12.१०० ॥&lt;br&gt;&#xA;अन्तज्ञा विश्वरूपा च सुकृपा ह्यब्धिसम्भवा ॥&lt;br&gt;&#xA;प्रधानदेवताभिस्तु रक्षाहोमं समारभेत् ॥१॥&lt;br&gt;&#xA;संसृष्टेति च मन्त्रेण ऋषभं मेति मन्त्रतः ॥&lt;br&gt;&#xA;अपूपं गुडसूपाभ्यां संयुतं जुहुयाद्धविः ॥ २ ॥&lt;br&gt;&#xA;अष्टोत्तरशतं हुत्वा मूलमन्त्रेण पायसम् ॥&lt;br&gt;&#xA;ततो ग्रहादि देवांस्तु यथासङ्ख्येन होमयेत् ॥ ३ ॥&lt;br&gt;&#xA;धात्रीहोमे महाप्राज्ञ रक्षाहोमे तु पायसम् ॥&lt;br&gt;&#xA;ततः स्विष्टकृतं हुत्वा बलिदानं समाचरेत् ॥ ४ ॥&lt;br&gt;&#xA;इन्द्रादि लोकपालांश्च रक्षा पूज्या प्रयत्नतः ॥&lt;br&gt;&#xA;धात्रीवृक्षस्य सर्वत्र वेदिकासंयुतस्य च ॥ ५ ॥&lt;br&gt;&#xA;सूपेन गुडमिश्रेण बलिं पश्चान्निवेदयेत् ॥&lt;br&gt;&#xA;देवि धात्रि नमस्तुभ्यं गृहाण बलिमुत्तमम्॥ ६ ॥&lt;br&gt;&#xA;मिश्रितं गुडसूपाभ्यां सर्वमङ्गलदायिनि ॥&lt;br&gt;&#xA;पुत्रान्देहि महाप्राज्ञान्यशो देहि शुभप्रदम् ॥ ७ ॥&lt;br&gt;&#xA;प्रज्ञां मेधां च सौभाग्यं विष्णुभक्तिं च देहि मे ॥&lt;br&gt;&#xA;नीरोगं कुरु मे नित्यं निष्पापं कुरु सर्वदा ॥ ८ ॥&lt;br&gt;&#xA;वर्चस्कं कुरु मां देवि धनवन्तं तथा कुरु ॥&lt;br&gt;&#xA;इति तां प्रार्थयेद्देवीं प्रादक्षिण्याद्बलिं न्यसेत् ॥ ९ ॥&lt;br&gt;&#xA;बलिप्रदानकाले तु ये कुर्वन्ति प्रदक्षिणम् ॥&lt;br&gt;&#xA;ते यान्ति विष्णुसालोक्यं पितृभिः सार्द्धमेव च ॥2.4.12.११०॥&lt;br&gt;&#xA;ततः पूर्णाहुतिं कृत्वा होमशेषं समापयेत् ॥ ११ ॥&lt;br&gt;&#xA;धात्रीवृक्षस्य मूलस्थं मन्दस्मितरमापतिम् ॥&lt;br&gt;&#xA;ते यान्ति विष्णुसायुज्यं ये पश्यन्तीह चक्षुषा ॥ १२ ॥&lt;br&gt;&#xA;वैश्वदेवं ततः कृत्वा पूजयेद्वनदेवताः ॥&lt;br&gt;&#xA;गन्धाक्षतांस्ततो दत्त्वा विप्रेभ्यः पद्मसम्भव ॥ १३ ॥&lt;br&gt;&#xA;ब्राह्मणान्भोजयेत्पश्चात्स्वयं भुञ्जीत बन्धुभिः ॥&lt;br&gt;&#xA;गृहं प्रवेशयेत्पश्चाद्वृद्धान्बालादिकैः सह ॥ १४ ॥&lt;br&gt;&#xA;ब्रह्मचारी भवेद्रात्रौ क्षितिशायी भवेत्ततः ॥&lt;br&gt;&#xA;ग्रामस्थैश्च मिलित्वा च स्वयं वा कारयेद्बुधः ॥ १५ ॥&lt;br&gt;&#xA;सर्वपापविमुक्त्यर्थं वनभोजनमुत्तमम् ॥&lt;br&gt;&#xA;कृत्वैवं सकलं कर्म कृष्णाय च समर्पयेत् ॥ १६ ॥&lt;br&gt;&#xA;अश्वमेधसहस्रस्य राजसूयशतस्य च ॥&lt;br&gt;&#xA;यत्फलं समवाप्नोति तत्फलं वनभोजने ॥ १७ ॥&lt;br&gt;&#xA;अतो धात्री महाभाग पवित्रा पापनाशनी ॥&lt;br&gt;&#xA;धात्री चैव नृणां धात्री धात्रीवत्कुरुते क्रियाम् ॥ १८ ॥&lt;br&gt;&#xA;ददात्यायुः पयःपानात्स्नानाद्वै धर्मसञ्चयम् ॥&lt;br&gt;&#xA;अलक्ष्मीनाशनं स्नानमात्रैर्निर्वाणमाप्नुयात् ॥&lt;br&gt;&#xA;विघ्नानि नैव जायन्ते धात्रीस्नानेन वै नृणाम् ॥ १९ ॥&lt;br&gt;&#xA;तस्मात्त्वं कुरु विप्रेन्द्र धात्रीस्नानं हि यत्नतः ॥&lt;br&gt;&#xA;प्रयास्यसि हरेर्द्धाम देवत्वं प्राप्य नारद ॥ 2.4.12.१२० ॥&lt;br&gt;&#xA;यत्रयत्र मुनिश्रेष्ठ धात्रीस्नानं समाचरेत् ॥&lt;br&gt;&#xA;तीर्थे वाऽपि गृहे वाऽपि तत्रतत्र हरिः स्थितः ॥ २१ ॥&lt;br&gt;&#xA;धात्रीस्नानेन विप्रर्षे यस्यास्थीनि कलेवरे ॥&lt;br&gt;&#xA;प्रक्षाल्यन्ते मुनिश्रेष्ठ न स गर्भगृहं वसेत् ॥ २२ ॥&lt;br&gt;&#xA;धात्रीजलेन विप्रेन्द्र येषां केशाश्च रञ्जिताः ॥&lt;br&gt;&#xA;ते नराः केशवं यान्ति नाशयित्वा कलेर्मलम् ॥ २३ ॥&lt;br&gt;&#xA;धात्रीफलं महापुण्यं स्नानं पुण्यतमं स्मृतम् ॥&lt;br&gt;&#xA;पुण्यात्पुण्यतरं वत्स भक्षणे मुनिसत्तम ॥ ॥ २४ ॥&lt;br&gt;&#xA;न गङ्गा न गया काशी न वेणी न च पुष्करम् ॥&lt;br&gt;&#xA;एकैव हि यथा पुण्या धात्री माधववासरे ॥ २५ ॥&lt;br&gt;&#xA;धात्रीस्नानं हरेर्नाम तथैवैकादशी सुत ॥&lt;br&gt;&#xA;गयाश्राद्धं तथा वत्स समानि मुनयो विदुः ॥ २६ ॥&lt;br&gt;&#xA;संस्पृशन्यस्तु वै धात्रीमहन्यहनि मानवः ॥&lt;br&gt;&#xA;मुच्यते पातकैः सर्वैर्मनोवाक्कायसम्भवैः ॥ २७ ॥&lt;br&gt;&#xA;धात्रीफलैरमावास्यासप्तमीनवमीषु च ॥&lt;br&gt;&#xA;रविवारे च सङ्क्रान्तौ न स्नायान्मुनिसत्तम ॥ २८ ॥&lt;br&gt;&#xA;यस्मिन्गृहेमुनिवर धात्री तिष्ठति सर्वदा ॥&lt;br&gt;&#xA;तस्मिन्गृहे न गच्छन्ति प्रेतकूष्माण्डराक्षसाः ॥ २९ ॥&lt;br&gt;&#xA;धात्रीफलकृतां मालां कण्ठस्थां यो वहेन्नहि ॥&lt;br&gt;&#xA;स वैष्णवो न विज्ञेयो विष्णोर्भक्तिपरो यदि ॥ 2.4.12.१३० ॥&lt;br&gt;&#xA;न त्याज्या तुलसीमाला धात्रीमाला विशेषतः ॥&lt;br&gt;&#xA;तथा पद्माक्षमालाऽपि धर्मकामार्थमीप्सुभिः ॥ ३१ ॥&lt;br&gt;&#xA;यावद्दिनानि वहते धात्रीमालां कलौ नरः ॥&lt;br&gt;&#xA;तावद्युगसहस्राणि वैकुण्ठे वसतिर्भवेत् ॥ ३२ ॥&lt;br&gt;&#xA;सर्वदेवमयी धात्री वासुदेवमनःप्रिया ॥&lt;br&gt;&#xA;आरोपणीया सेव्या च पूजनीया सदा नरैः ॥ ३३ ॥&lt;br&gt;&#xA;एतत्ते सर्वमाख्यातं धात्रीमाहात्म्यमुत्तमम् ॥&lt;br&gt;&#xA;श्रोतव्यं च सदा भक्तैश्चतुर्वर्गफलप्रदम् ॥ ३४ ॥&lt;br&gt;&#xA;धात्रीछायां समाश्रित्य कार्तिकेऽन्नं भुनक्ति यः ॥&lt;br&gt;&#xA;अन्नसंसर्गजं पापमावर्षं तस्य नश्यति ॥ १३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये धात्रीमाहात्म्यवर्णनन्नाम द्वादशोऽध्यायः ॥ १२ ॥ ॥ छ ॥&lt;/p&gt;</description>
    </item>
    <item>
      <title>०१३ प्रयागतीर्थप्रशंसाप्रसङ्गवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/013_prayAgatIrthaprashaMsAprasangavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/013_prayAgatIrthaprashaMsAprasangavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;श्रियः पतिमथामन्त्र्य गते देवर्षिसत्तमे ॥&lt;br&gt;&#xA;हर्षोत्फुल्लाऽऽनना सत्या वासुदेवमथाऽब्रवीत् ॥ १ ॥&lt;br&gt;&#xA;॥ सत्यभामोवाच ॥ ॥&lt;br&gt;&#xA;धन्यास्मि कृतकृत्याऽस्मि सफलं जीवितं मम ॥&lt;br&gt;&#xA;दानं व्रतं तपो वाऽपि किं नु पूर्वं कृतं मया ॥ २॥&lt;br&gt;&#xA;येनाऽहं मर्त्यजा देव तवाङ्गार्द्धहराऽभवम् ॥&lt;br&gt;&#xA;भवान्तरे च किंशीला काचाऽहं कस्य कन्यका ॥&lt;br&gt;&#xA;तवाऽहं वल्लभा जाता तद्वदस्व ममाऽखिलम् ॥ ३ ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;शृणुष्वैकमना कान्ते यथा त्वं पूर्वजन्मनि ॥ ४ ॥&lt;br&gt;&#xA;पुण्यव्रतं कृतवती तत्सर्वं कथयामि ते ॥&lt;br&gt;&#xA;आसीत्कृतयुगस्यान्ते मायापुर्यां द्विजोत्तमः ॥ ५ ॥&lt;br&gt;&#xA;आत्रेयो देवशर्मेति वेदवेदाङ्गपारगः ॥&lt;br&gt;&#xA;तस्यातिवयसश्चाऽऽसीन्नाम्ना गुणवती सुता ॥ ६ ॥&lt;br&gt;&#xA;अपुत्रः स स्वशिष्याय चन्द्रनाम्ने ददौ सुताम्॥&lt;br&gt;&#xA;तमेव पुत्रवन्मेने स च तं पितृवद्वशी ॥ ७॥&lt;br&gt;&#xA;तौ कदाचिद्वनं यातौ कुशेध्माहरणार्थिनौ ॥&lt;br&gt;&#xA;निहतौ रक्षसा तौ च कृतान्तसमरूपिणा ॥ ८ ॥&lt;br&gt;&#xA;स्वस्वपुण्य प्रभावेन विष्णुलोकं गतावुभौ ॥&lt;br&gt;&#xA;ततो गुणवती श्रुत्वा रक्षसा निहतावुभौ ॥ ९ ॥&lt;br&gt;&#xA;पितृभर्तृजदुःखार्ता कारुण्यं पर्यदेवयत् ॥&lt;br&gt;&#xA;सा गृहोपस्करा न्सर्वान्विक्रीयाशु च कर्मं तत् ॥2.4.13.१० ॥&lt;br&gt;&#xA;तयोश्चक्रे यथाशक्ति पारलौकीं ततः क्रियाम् ॥&lt;br&gt;&#xA;तस्मिन्नेव पुरे चक्रे वासं सा मृतजीविनी ॥ ११ ॥&lt;br&gt;&#xA;व्रतद्वयं तया सम्यगाजन्ममरणात्कृतम् ॥&lt;br&gt;&#xA;एकादशीव्रतं सम्यक्सेवनं कार्तिकस्य च ॥ १२ ॥&lt;br&gt;&#xA;इत्थं गुणवती सम्यक्प्रत्यब्द व्रतिनी ह्यभूत् ॥&lt;br&gt;&#xA;कदाचित्सरुजा साऽथ कृशाङ्गी ज्वरपीडिता ॥ १३ ॥&lt;br&gt;&#xA;स्नातुं गङ्गां गता कान्ते कथञ्चिच्छनकैस्तदा ॥&lt;br&gt;&#xA;यावज्जलान्तरगता कम्पिता शीतपीडिता ॥ ॥ १४ ॥&lt;br&gt;&#xA;तावत्सा विह्वलाऽपश्यद्विमानं यातमम्बरात् ॥&lt;br&gt;&#xA;अथ सा तद्विमानस्था वैकुण्ठभुवनं ययौ ॥ १५ ॥&lt;br&gt;&#xA;कार्तिकव्रतपुण्येन मत्सान्निध्यं गताऽभवत् ॥&lt;br&gt;&#xA;अथ ब्रह्मादिदेवानां यदा प्रार्थनया भुवम् ॥ १६ ॥&lt;br&gt;&#xA;आगतोऽहं गणाः सर्वे यातास्तेऽपि मया सह ॥&lt;br&gt;&#xA;एते हि यादवाः सर्वे मद्गणा एव भामिनि ॥ १७ ॥&lt;br&gt;&#xA;पिता ते देवशर्माऽभूत्सत्राजिदभिधो ह्ययम् ॥&lt;br&gt;&#xA;यश्चन्द्रनामाऽसोऽक्रूरस्त्वं सा गुणवती शुभा ॥ १८ ॥&lt;br&gt;&#xA;कार्तिकव्रतपुण्येन बहु मत्प्रीतिदायिनी ॥&lt;br&gt;&#xA;मद्द्वारि यत्त्वया पूर्वं तुलसीवाटिका कृता ॥ १९ ॥&lt;br&gt;&#xA;तस्मादयं कल्पवृक्षस्तवाङ्गणगतः शुभे ॥&lt;br&gt;&#xA;आजन्ममरणात्पूर्वं यत्कृतं कार्तिकव्रतम् ॥ 2.4.13.२० ॥&lt;br&gt;&#xA;कदाचिदपि तेन त्वं मद्वियोगं न यास्यसि ॥&lt;br&gt;&#xA;॥ सत्योवाच ॥ ॥&lt;br&gt;&#xA;मासानां तु कथं नाम स मासः कार्तिको वरः ॥ २१ ॥&lt;br&gt;&#xA;प्रियस्ते देवदेवेश कारणं तत्र कथ्यताम् ॥&lt;br&gt;&#xA;॥ श्रीकृष्ण उवाच ॥ ॥&lt;br&gt;&#xA;साधु पृष्टं त्वया कान्ते शृणुष्वैकाग्रमानसा ॥ २२ ॥&lt;br&gt;&#xA;पृथोर्वैन्यस्य संवादं महर्षेर्नारदस्य च ॥&lt;br&gt;&#xA;एवमेव पुरा पृष्टो नारदः पृथुनाब्रवीत् ॥ २३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;शङ्खनामाऽभवत्पूर्वमसुरः सागरात्मजः ॥&lt;br&gt;&#xA;इन्द्रादिलोकपालानामधिकाराञ्जहार ह ॥ २४ ॥&lt;br&gt;&#xA;सुवर्णाद्रिगुहादुर्गसंस्थितास्त्रिदशादयः ॥&lt;br&gt;&#xA;तद्वीक्षयाम्बभूवुस्ते तदा दैत्यो व्यचारयत् ॥ २५ ॥&lt;br&gt;&#xA;हृताधिकारास्त्रिदशा मया यद्यपि निर्जिताः ॥&lt;br&gt;&#xA;लक्ष्यन्ते बलयुक्तास्ते करणीयं मयाऽत्र किम् ॥ २६ ॥&lt;br&gt;&#xA;ज्ञातं तत्तु मया देवा वेदमन्त्रबलान्विताः ॥&lt;br&gt;&#xA;तान्हरिष्ये ततः सर्वे बलहीना भवन्ति वै ॥ २७ ॥&lt;br&gt;&#xA;इति मत्वा ततो दैत्यो विष्णुमालक्ष्य निद्रितम्॥&lt;br&gt;&#xA;सत्यलोकाज्जहाराशु वेदानादिस्वयम्भुवः ॥ २८ ॥&lt;br&gt;&#xA;नीतास्तु तेन ते वेदास्तद्भयात्ते निराक्रमन् ॥&lt;br&gt;&#xA;तोयानि विविशुर्यज्ञमन्त्रबीजसमन्विताः ॥ २९ ॥&lt;br&gt;&#xA;तान्मार्गमाणः शङ्खोऽपि समुद्रान्तर्गतो भ्रमन् ॥&lt;br&gt;&#xA;न ददर्श तदा दैत्यः क्वचिदेकत्र संस्थितान् ॥&lt;br&gt;&#xA;अथ देवैः स्तुतो विष्णुर्बोधितस्तानुवाच ह ॥ ॥ 2.4.13.३० ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;वरदोऽहं सुरगणा गीतवाद्यादिमङ्गलैः ॥ ३१ ॥&lt;br&gt;&#xA;ऊर्जस्य शुक्लैकादश्यां भवद्भिः प्रतिबोधितः ॥&lt;br&gt;&#xA;अतश्चैषा तिथिर्मान्या साऽतीव प्रीतिदा मम ॥ ३२ ॥&lt;br&gt;&#xA;वेदाः शङ्खहृताः सर्वे तिष्ठन्त्युदकसंस्थिताः ॥&lt;br&gt;&#xA;तानानयाम्यहं देवा हत्वा सागरनन्दनम् ॥ ३३ ॥&lt;br&gt;&#xA;अद्यप्रभृति वेदास्तु मन्त्रबीजसमन्विताः ॥&lt;br&gt;&#xA;प्रत्यब्दं कार्तिके मासि विश्रमन्त्वप्सु सर्वदा ॥ ३४ ॥&lt;br&gt;&#xA;कालेऽस्मिन्ये प्रकुर्वन्ति प्रातःस्नानं नरोत्तमाः ॥&lt;br&gt;&#xA;ते सर्वे यज्ञाऽवभृथैः सुस्नाताः स्युर्न संशयः ॥ ३५ ॥&lt;br&gt;&#xA;अद्यप्रभृत्यहमपि भवामि जलमध्यगः ॥&lt;br&gt;&#xA;भवन्तोऽपि मया सार्द्धमायान्तु समुनीश्वराः ॥ ३६ ॥&lt;br&gt;&#xA;कातिकव्रतिनां चेन्द्र रक्षा कार्या त्वया सदा ॥&lt;br&gt;&#xA;इत्युक्त्वा भगवान्विष्णुः शफरीतुल्यरूपधृक् ॥&lt;br&gt;&#xA;खात्पपात जले विन्ध्यवासिनः कस्य पश्यतः ॥ ३७ ॥&lt;br&gt;&#xA;हत्वा शङ्खासुरं विष्णुर्बदरीवनमागमत् ॥&lt;br&gt;&#xA;तत्राऽऽहूय ऋषीन्सर्वानिदमाज्ञापयत्प्रभुः ॥ ३८ ॥&lt;br&gt;&#xA;विष्णुरुवाच ॥ ॥&lt;br&gt;&#xA;जलान्तरविशीर्णांस्तान्यूयं वेदान्प्रमार्गथ ॥&lt;br&gt;&#xA;आनयध्वं च त्वरिताः सागरस्य जलान्तरात् ॥&lt;br&gt;&#xA;तावत्प्रयागं तिष्ठामि देवतागणसंयुतः॥ ॥ ३९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;ततस्तैस्सर्वमुनिभिस्तपोबलसमन्वितैः ॥ 2.4.13.४० ॥&lt;br&gt;&#xA;उद्धृताश्च सबीजास्ते वेदा यज्ञसमन्विताः ॥&lt;br&gt;&#xA;तेषु यावन्मितं येन लब्धं तावद्धि तस्य तत् ॥ ४१ ॥&lt;br&gt;&#xA;स स एव ऋषिर्जातस्तत्तत्प्रभृति पार्थिव ॥&lt;br&gt;&#xA;अथ सर्वेऽपि सङ्गम्य प्रयागं मुनयो ययुः ॥ ४२ ॥&lt;br&gt;&#xA;विष्णवे सविधात्रे ते लब्धान्वेदान्न्यवेदयन् ॥&lt;br&gt;&#xA;लब्ध्वा वेदान्समग्रांस्तु ब्रह्मा हर्षसमन्वितः ॥ ४३ ॥&lt;br&gt;&#xA;अयजद्वाजिमेधेन देवर्षिगणसंयुतः ॥&lt;br&gt;&#xA;यज्ञांऽते देवताः सर्वे विज्ञप्तिं चक्रुरञ्जसा ॥ ४४ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;देवदेव जगन्नाथ विज्ञप्तिं शृणु नः प्रभो ॥&lt;br&gt;&#xA;हर्षकालोऽयमस्माकं तस्मात्त्वं वरदो भव ॥ ४५ ॥&lt;br&gt;&#xA;स्थानेऽस्मिन्द्रुहिणो वेदान्नष्टान्प्राप पुनस्त्वयम् ॥&lt;br&gt;&#xA;यज्ञभागान्वयं प्राप्तास्त्वत्प्रसादाद्रमापते ॥ ४६ ॥&lt;br&gt;&#xA;स्थानमेतद्धि नः श्रेष्ठं पृथिव्यां पुण्यवर्धनम् ॥&lt;br&gt;&#xA;भुक्तिमुक्तिप्रदं चाऽस्तु प्रसादाद्भवतः सदा ॥ ४७ ॥&lt;br&gt;&#xA;कालोऽप्ययं महापुण्यो ब्रह्मघ्नाऽऽदिविशुद्धिकृत्॥&lt;br&gt;&#xA;दत्ताऽक्षयकरं चाऽस्तु वरमेवं ददस्व नः ॥ ४८ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;ममाप्येतद्वृतं देवा यद्भवद्भिरुदाहृतम् ॥&lt;br&gt;&#xA;तथास्तु सुलभं त्वेतद्ब्रह्मक्षेत्रमितिप्रथम् ॥ ४९ ॥&lt;br&gt;&#xA;सूर्यवंशोद्भवो राजा गङ्गामत्रानयिष्यति ॥&lt;br&gt;&#xA;सा सूर्यकन्यया चात्र कालिन्द्या योगमेष्यति ॥ 2.4.13.५० ॥&lt;br&gt;&#xA;यूयं च सर्वे ब्रह्माद्या निवसन्तु मया सह ॥&lt;br&gt;&#xA;तीर्थराजेति विख्यातं तीर्थमेतद्भविष्यति ॥ ५१ ॥&lt;br&gt;&#xA;सर्वपापानि नश्यन्ति तीर्थराजस्य दर्शनात् ॥&lt;br&gt;&#xA;सूर्ये मकरगे प्राप्ते स्नायिनां पापनाशनः ॥ ५२ ॥&lt;br&gt;&#xA;कालोऽप्येष महापुण्यफलदोऽस्तु सदा नृणाम् ॥&lt;br&gt;&#xA;सालोक्यादिफलं स्नानैर्माघे मकरगे रवौ ॥ ५३ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;एवं देवान्देवदेवस्तदुक्त्वा तत्रैवान्तर्धानमागात्सवेधाः ॥&lt;br&gt;&#xA;देवाः सर्वेप्यंशकैस्तेऽप्यतिष्ठंश्चान्तर्धानं प्रापुरिन्द्रादयस्ते ॥५४॥&lt;/p&gt;</description>
    </item>
    <item>
      <title>०१४ जलन्धरोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/014_jalandharotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/014_jalandharotpattivarNanam/</guid>
      <description>&lt;p&gt;॥ पृथुरुवाच ॥ ॥&lt;br&gt;&#xA;यत्त्वया कथितं ब्रह्मन्व्रतमूर्जस्य विस्तरात् ॥&lt;br&gt;&#xA;तत्र या तुलसीमूले विष्णोः पूजा त्वयोदिता ॥ १ ॥&lt;br&gt;&#xA;तेनाऽहं प्रष्टुमिच्छामि माहात्म्यं तुलसीभवम् ॥&lt;br&gt;&#xA;कथं साऽतिप्रिया तस्य देवदेवस्य शार्ङ्गिणः ॥ २ ॥&lt;br&gt;&#xA;कथमेषा समुत्पन्ना कस्मिन्स्थाने च नारद ॥&lt;br&gt;&#xA;एवं ब्रूहि समासेन सर्वज्ञोऽसि मतो मम ॥ ३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;शृणु राजन्नवहितो माहात्म्यं तुलसीभवम् ॥&lt;br&gt;&#xA;सेतिहासं पुरावृत्तं तत्सर्वं कथयामि ते ॥ ४ ॥&lt;br&gt;&#xA;पुरा शक्रः शिवं द्रष्टुमगात्कैलासपर्वतम् ॥&lt;br&gt;&#xA;सर्वदेवैः परिवृतो ह्यप्सरोगणसेवितः ॥ ५ ॥&lt;br&gt;&#xA;यावद्गतः शिवगृहं तावत्तत्र स दृष्टवान् ॥&lt;br&gt;&#xA;पुरुषं भीमकर्माणं दंष्ट्राऽऽननविभीषणम् ॥ ६ ॥&lt;br&gt;&#xA;स पृष्टस्तेन कस्त्वं भोः क्व गतो जगदीश्वरः ॥&lt;br&gt;&#xA;एवं पुनः पुनः पृष्टः स तदा नोक्तवान्नृप ॥ ७ ॥&lt;br&gt;&#xA;ततः कुद्धो वज्रपाणिस्तं निर्भर्त्स्य वचोऽब्रवीत् ॥&lt;br&gt;&#xA;रे मया पृच्छयमानोऽपि नोत्तरं दत्तवानसि ॥ ८ ॥&lt;br&gt;&#xA;अतस्त्वां हन्मि वज्रेण कस्ते त्राताऽस्ति दुर्मते ॥&lt;br&gt;&#xA;इत्युदीर्य ततो वज्री वज्रेणाऽभ्यहनद्दृढम् ॥ ९ ॥&lt;br&gt;&#xA;तेनास्य कण्ठो नीलत्वमगाद्वज्रं च भस्मताम् ॥&lt;br&gt;&#xA;ततो रुद्रः प्रजज्वाल तेजसा प्रदहन्निव ॥ 2.4.14.१० ॥&lt;br&gt;&#xA;दृष्ट्वा बृहस्पतिस्तूर्णं कृताञ्जलिपुटोऽभवत् ॥&lt;br&gt;&#xA;इन्द्रं च दण्डवद्भूमौ कृत्वा स्तोतुं प्रचक्रमे ॥ ११ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;नमो देवाधिपतये त्र्यम्बकाय कपर्दिने ॥&lt;br&gt;&#xA;त्रिपुरघ्नाय शर्वाय नमोऽधङ्कनिषूदिने ॥ १२ ॥&lt;br&gt;&#xA;विरूपायाऽतिरूपाय बहुरूपाय शम्भवे ॥&lt;br&gt;&#xA;यज्ञविध्वंसकर्त्रे च यज्ञानां फलदायिने ॥ १३ ॥&lt;br&gt;&#xA;कालान्तकाय कालाय कालभोगिधराय च ॥&lt;br&gt;&#xA;नमो ब्रह्मशिरोहन्त्रे ब्राह्मणाय नमो नमः ॥ १४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;एवं स्तुतस्तदा शम्भुर्धिषणेन जगाद तम् ॥&lt;br&gt;&#xA;संहरन्नयनज्वालां त्रिलोकीदहन क्षमाम्॥ १५ ॥&lt;br&gt;&#xA;वरं वरय भो ब्रह्मन्प्रीतः स्तुत्याऽनया तव ॥&lt;br&gt;&#xA;इन्द्रस्य जीवदानेन जीवेति त्वं प्रथां वज्र ॥ १६ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;यदि तुष्टोऽसि देव त्वं पाहीन्द्रं शरणागतम् ॥&lt;br&gt;&#xA;अग्निरेष शमं यातु भालनेत्रसमुद्भवः ॥ १७ ॥&lt;br&gt;&#xA;॥ ॥ ईश्वर उवाच ॥ ॥&lt;br&gt;&#xA;पुनः प्रवेशमायाति भालनेत्रे कथं शिखी ॥&lt;br&gt;&#xA;एनं त्यक्ष्याम्यहं दूरे यथेन्द्रं नैव पीडयेत् ॥ १८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्त्वा तं करे धृत्वा प्राक्षिपल्लवणार्णवे ॥&lt;br&gt;&#xA;सोऽपतत्सिन्धुगङ्गायाः सागरस्य च सङ्गमे ॥ १९ ॥&lt;br&gt;&#xA;तावत्स बालरूपत्वमगात्तत्र रुरोद च ॥&lt;br&gt;&#xA;रुदतस्तस्य शब्देन प्राकम्पद्धरणी मुहुः ॥ 2.4.14.२० ॥&lt;br&gt;&#xA;स्वर्गाद्याः सत्यलोकान्तास्तत्स्वनाद्बधिरीकृताः ॥&lt;br&gt;&#xA;श्रुत्वा ब्रह्मा ययौ तत्र किमेतदिति विस्मितः ॥ ॥ २१ ॥&lt;br&gt;&#xA;तावत्समुद्रस्योत्सङ्गे तं बालं स ददर्श ह ॥&lt;br&gt;&#xA;दृष्ट्वा ब्रह्माणमायातं समुद्रोऽपि कृताञ्जलिः ॥ २२ ॥&lt;br&gt;&#xA;प्रणम्य शिरसा बालं तस्योत्सङ्गे न्यवेशयत् ॥&lt;br&gt;&#xA;भो ब्रह्मन्सिन्धुगङ्गायां जातोऽयं मम पुत्रकः ॥&lt;br&gt;&#xA;जातकर्माऽऽदिसंस्कारान्कुरुष्वाऽद्य जगद्गुरो ॥ २३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्थं वदति पाथोधौ स बालः सागरात्मजः ॥२४ ॥&lt;br&gt;&#xA;ब्रह्माणमग्रहीत्कूर्चे विधुन्वंस्तं मुहुर्मुहुः ॥&lt;br&gt;&#xA;धुन्वतस्तस्य कूर्चे तु नेत्राभ्यामगमज्जलम् ॥&lt;br&gt;&#xA;कथञ्चिन्मुक्तकूर्चोऽथ ब्रह्मा प्रोवाच सागरम् ॥ २५ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नेत्राभ्यां विधृतं यस्मादनेनैतज्जलं मम ॥&lt;br&gt;&#xA;तस्माज्जलन्धर इति ख्यातो नाम्ना भविष्यति ॥ २६ ॥&lt;br&gt;&#xA;अनेनैवैष तरुणः सर्वशस्त्रास्त्रपारगः ॥&lt;br&gt;&#xA;अवध्यः सर्वभूतानां विना रुद्रं भविष्यति ॥ २७ ॥&lt;br&gt;&#xA;यत एष समुद्भूतस्तत्रैवान्तं गमिष्यति ॥ २८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्त्वा शुक्रमाहूय राज्ये तं चाभ्यषेचयत् ॥&lt;br&gt;&#xA;आमन्त्र्य सरितां नाथं ब्रह्मान्तर्धानमागमत् ॥ २९ ॥&lt;br&gt;&#xA;अथ तद्दर्शनोत्फुल्लनयनः सागरस्तदा ॥&lt;br&gt;&#xA;कालनेमिसुतां वृन्दां तद्भार्यार्थमयाचत ॥ 2.4.14.३० ॥&lt;br&gt;&#xA;ते कालनेमिप्रमुखास्ततोऽसुरास्तस्मै सुतां तां प्रददुः प्रहर्षिताः॥&lt;br&gt;&#xA;स चाऽपि तां प्राप्य सुहृद्वरां वशां शशास गां शुक्रसहायवान्बली ॥ ३१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरोत्पत्तिवर्णनन्नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ जलन्धरविजयप्राप्तिः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/015_jalandharavijayaprAptiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/015_jalandharavijayaprAptiH/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;ये देवैर्निर्जिताः पूर्वं दैत्याः पातालसंस्थिताः ॥&lt;br&gt;&#xA;तेऽपि भूमण्डलं याता निर्भयास्तमुपाश्रिताः ॥१॥&lt;br&gt;&#xA;कदाचिच्छिन्नशिरसं राहुं दृष्ट्वा स दैत्यराट् ॥&lt;br&gt;&#xA;पप्रच्छ भार्गवं तत्र तच्छिरश्छेदकारणम् ॥ २ ॥&lt;br&gt;&#xA;स शशम्स समुद्रस्य मथनं देवकारितम् ॥&lt;br&gt;&#xA;रत्नापहरणं चैव दैत्यानां च पराभवम् ॥ ३ ॥&lt;br&gt;&#xA;स श्रुत्वा क्रोधरक्ताक्षः स्वपितुर्मथनं तदा ॥&lt;br&gt;&#xA;दूतं सम्प्रेषयामास घस्मरं शक्रसन्निधौ ॥४॥&lt;br&gt;&#xA;दूतस्त्रिविष्टपं गत्वा सुधर्मां प्राविशद्वराम्॥&lt;br&gt;&#xA;जगादाखर्वमौलिस्तु देवेन्द्रं वाक्यमद्भुतम् ॥ ५ ॥&lt;br&gt;&#xA;॥ घस्मर उवाच ॥ ॥&lt;br&gt;&#xA;जलन्धरोऽब्धितनयः सर्वदैत्यजनेश्वरः ॥&lt;br&gt;&#xA;दूतोऽहम्प्रेषितस्तेन स यदाह शृणुष्व तत् ॥ ६ ॥&lt;br&gt;&#xA;कस्मात्त्वया मम पिता मथितः सागरोऽद्रिणा ॥&lt;br&gt;&#xA;नीतानि सर्वरत्नानि तानि शीघ्रं प्रयच्छ मे ॥ ७ ॥&lt;br&gt;&#xA;इति दूतवचः श्रुत्वा विस्मितस्त्रिदशाधिपः॥&lt;br&gt;&#xA;उवाच घस्मरं रौद्रं भयरोषसमन्वितः ॥ ८ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;शृणु दूत मया पूर्वं मथितः सागरो यथा ॥&lt;br&gt;&#xA;अद्रयो मद्भयात्त्रस्ताः स्वकुक्षिस्थाः कृतास्तथा ॥९॥&lt;br&gt;&#xA;अन्येऽपि मद्द्विषस्तेन रक्षिता दितिजाः पुरा ॥&lt;br&gt;&#xA;तस्माद्यत्तत्प्रजातं तु मयाऽप्यपहृतं किल ॥2.4.15.१०॥&lt;br&gt;&#xA;शङ्खोऽप्येवं पुरा देवानद्विषत्सागरात्मजः ॥&lt;br&gt;&#xA;ममाऽनुजेन निहतः प्रविष्टः सागरोदरम् ॥ ११ ॥&lt;br&gt;&#xA;तद्गच्छ कथयस्वाऽस्य सर्वं मथनकारणम् ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्थं विसर्जितो दूतस्तदेन्द्रेणाऽगमद्भुवम् ॥१२॥&lt;br&gt;&#xA;तदिदं वचनं सर्वं दैत्यायाकथयत्तदा ॥&lt;br&gt;&#xA;तन्निशम्य तदा दैत्यो रोषात्प्रस्फुरिताऽधरः॥ १३ ॥&lt;br&gt;&#xA;दैत्यसेनासमायुक्तो ययौ योद्धुं त्रिविष्टपम् ॥&lt;br&gt;&#xA;ततो युद्धे महाञ्जातो देवदानवसङ्क्षयः ॥ १४ ॥&lt;br&gt;&#xA;तत्र युद्धे मृतान्दैत्यान्भार्गवस्तूदतिष्ठपत् ॥&lt;br&gt;&#xA;विद्यया मृतजीविन्या मन्त्रितैस्तोयबिन्दुभिः ॥ १५ ॥&lt;br&gt;&#xA;देवानपि तथा युद्धे तत्राऽजीवयदङ्गिराः ॥&lt;br&gt;&#xA;दिव्यौषधी समानीय द्रोणाद्रेः स पुनःपुनः ॥१६॥&lt;br&gt;&#xA;दृष्ट्वा देवांस्तथा युद्धे पुनरेव समुत्थितान् ॥&lt;br&gt;&#xA;जलन्धरः क्रोधवशो भार्गवं वाक्यमब्रवीत् ॥१७॥&lt;br&gt;&#xA;॥ जलन्धर उवाच ॥ ॥&lt;br&gt;&#xA;मया युद्धे हता देवा उत्तिष्ठन्ति कथं पुनः ॥&lt;br&gt;&#xA;तव सञ्जीविनीविद्या न वाऽन्यत्रेति विश्रुतम् ॥१८॥&lt;br&gt;&#xA;॥ शुक्र उवाच ॥ ॥&lt;br&gt;&#xA;दिव्यौषधीः समानीय द्रोणाद्रेरङ्गिराः सुरान्॥&lt;br&gt;&#xA;जीवयत्येव तच्छीघ्रं द्रोणाद्रिं त्वमपाहर ॥ १९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्तः स तु दैत्येन्द्रो नीत्वा द्रोणाचलं तदा ॥&lt;br&gt;&#xA;प्राक्षिपत्सागरे तूर्णं पुनरागान्महाहवम् ॥ 2.4.15.२० ॥&lt;br&gt;&#xA;अथ देवान्हतान्दृष्ट्वा द्रोणाद्रिमगमद्गुरुः ॥&lt;br&gt;&#xA;तावत्तत्र गिरीन्द्रं तु न ददर्श सुरार्चितः ॥ २१ ॥&lt;br&gt;&#xA;ज्ञात्वा दैत्यहृतं द्रोणं धिषणो भयविह्वलः ॥&lt;br&gt;&#xA;आगत्य दूराद्व्याजह्रे श्वासाऽऽकुलितविग्रहः ॥ २२ ॥&lt;br&gt;&#xA;पलायध्वं हवाद्देवा नाऽयं जेतुं क्षमो यतः ॥&lt;br&gt;&#xA;रुद्रांशसम्भवो ह्येष स्मरध्वं शक्रचेष्टितम् ॥ २३ ॥&lt;br&gt;&#xA;श्रुत्वा तद्वचनं देवा भयविह्वलितास्तदा ॥&lt;br&gt;&#xA;दैत्येन वध्यमानास्ते पलायन्ते दिशो दश ॥ २४ ॥&lt;br&gt;&#xA;देवान्विद्रावितान्दृष्ट्वा दैत्यैः सागरनन्दनः ॥&lt;br&gt;&#xA;शङ्खभेरीजयरवैः प्रविवेशाऽमरावतीम् ॥ २५ ॥&lt;br&gt;&#xA;प्रविष्टे नगरीं दैत्ये देवाः शक्रपुरोगमाः ॥&lt;br&gt;&#xA;सुवर्णाद्रिगुहां प्राप्ता न्यवसन्दैत्यतापिताः॥ २६ ॥&lt;br&gt;&#xA;ततश्च सर्वेष्वसुरोऽधिकारेष्विन्द्रादिकानां विनिवेशयत्तदा ॥&lt;br&gt;&#xA;शुम्भादिकान्दैत्यवरान्पृथक्पृथक्स्वयं सुवर्णाद्रिगुहामगात्पुनः ॥ २७ ॥&lt;br&gt;&#xA;इति श्री स्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरविजयप्राप्तिर्नाम पञ्चदशोऽध्यायः ॥१५॥&lt;/p&gt;</description>
    </item>
    <item>
      <title>०१६ नारदागमनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/016_nAradAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/016_nAradAgamanam/</guid>
      <description>&lt;p&gt;॥ ॥ नारद उवाच ॥ ॥&lt;br&gt;&#xA;पुनर्दैत्यं समायान्तं दृष्ट्वा देवाः सवासवाः ॥&lt;br&gt;&#xA;भयप्रकम्पिताः सर्वे विष्णुं स्तोतुं प्रचक्रमुः ॥ १ ॥&lt;br&gt;&#xA;नमो मत्स्यकूर्मादिनानास्वरूपैः सदाभक्तकार्योद्यतायाऽर्तिहन्त्रे ॥&lt;br&gt;&#xA;विधात्रादिसर्गस्थितिध्वंसकर्त्रे गदाशङ्खपद्मारिहस्ताय तेस्तु ॥ २ ॥&lt;br&gt;&#xA;रमा वल्लभायाऽसुराणां निहन्त्रे भुजङ्गारियानाय पीताम्बराय ॥&lt;br&gt;&#xA;मखादिक्रियापाककर्त्रे विकर्त्रे शरण्याय तस्मै नताः स्मो नताः स्मः ॥ ३ ॥&lt;br&gt;&#xA;नमो दैत्यसन्तापितामर्त्यदुःखाचलध्वंसदम्भोलये विष्णवे ते ॥&lt;br&gt;&#xA;भुजङ्गेशतल्पेशयायार्कचन्द्रद्विनेत्राय तस्मै नताः स्मो नताः स्मः ॥ ४ ॥&lt;br&gt;&#xA;॥ ॥ नारद उवाच ॥ ॥&lt;br&gt;&#xA;सङ्कष्टनाशनन्नाम स्तोत्रमेतत्पठेन्नरः ॥&lt;br&gt;&#xA;स कदाचिन्न सङ्कष्टैः पीड्यते कृपया हरेः ॥ ५ ॥&lt;br&gt;&#xA;इति देवाः स्तुतिं यावत्कुर्वन्ति दनुजद्विषः ॥&lt;br&gt;&#xA;तावत्सुराणामापत्तिर्विज्ञाता विष्णुना तदा ॥ ६ ॥&lt;br&gt;&#xA;सहसोत्थाय दैत्यारिः सक्रोधः खिन्नमानसः ॥&lt;br&gt;&#xA;आरूढो गरुडं वेगाल्लक्ष्मीं वचनमब्रवीत् ॥ ७ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;जलन्धरेण ते भ्रात्रा देवानां कदनं कृतम् ॥&lt;br&gt;&#xA;तैराहूतो गमिष्यामि युद्धायाद्य त्वरान्वितः ॥ ८ ॥&lt;br&gt;&#xA;॥ श्रीरुवाच ॥ ॥&lt;br&gt;&#xA;अहं ते वल्लभा नाथ भक्त्या च यदि सर्वदा ॥&lt;br&gt;&#xA;तत्कथं ते मम भ्राता युद्धे वध्यः कृपानिधे ॥ ९ ॥&lt;br&gt;&#xA;श्रीभगवानुवाच ॥ ॥&lt;br&gt;&#xA;रुद्रांशसम्भवत्वाच्च ब्रह्मणो वचनादपि ॥&lt;br&gt;&#xA;प्रीत्या च तव नैवायं मम वध्यो जलन्धरः ॥ 2.4.16.१० ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्त्वा गरुडारूढः शङ्खचक्रगदासिभृत् ॥&lt;br&gt;&#xA;विष्णुर्वेगाद्ययौ योद्धुं यत्र देवाः स्तुवन्ति ते ॥ ११ ॥&lt;br&gt;&#xA;अथाऽरुणानुजात्युग्रपक्षवातप्रपीडिताः ॥&lt;br&gt;&#xA;वात्या विमर्दिता दैत्या बभ्रमुः खे यथा घनाः ॥ १२॥&lt;br&gt;&#xA;ततो जलन्धरो दृष्ट्वा दैत्यान्वात्याप्रपीडितान् ॥&lt;br&gt;&#xA;उद्वृत्तनयनः क्रोधात्ततोविष्णुं समभ्ययात्॥ १३ ॥&lt;br&gt;&#xA;ततः समभवद्युद्धं विष्णुदैत्येन्द्रयोर्महत् ॥&lt;br&gt;&#xA;आकाशं कुर्वतोर्बाणैस्तदा निरवकाशवत् ॥१४॥&lt;br&gt;&#xA;विष्णुर्दैत्यस्य बाणौघैर्ध्वजं छत्रं धनुर्हयान् ॥&lt;br&gt;&#xA;चिच्छेद तं च हृदये बाणेनैकेन ताडयत् ॥ १५ ॥&lt;br&gt;&#xA;ततो दैत्यः समुत्पत्य गदापाणिस्त्वरान्वितः ॥&lt;br&gt;&#xA;आहत्य गरुडं मूर्ध्नि पातयामास भूतले ॥ १६ ॥&lt;br&gt;&#xA;विष्णुर्गदां स्वखङ्गेन चिच्छेद प्रहसन्निव ॥&lt;br&gt;&#xA;तावत्स हृदये विष्णुं जघान दृढमुष्टिना ॥ १७ ॥&lt;br&gt;&#xA;ततस्तौ बाहुयुद्धेन युयुधाते महाबलौ ॥&lt;br&gt;&#xA;बाहुभिर्मुष्टिभिश्चैव जानुभिर्नादयन्महीम् ॥ १८ ॥&lt;br&gt;&#xA;एवं तौ सुचिरं युद्धं कृत्वा विष्णुः प्रतापवान् ॥&lt;br&gt;&#xA;उवाच दैत्यराजानं मेघगम्भीरनिस्वनः ॥ १९ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;वरं वरय दैत्येन्द्र प्रीतोऽस्मि तव विक्रमात् ॥&lt;br&gt;&#xA;अदेयमपि ते दद्मि यत्ते मनसि वर्तते ॥ 2.4.16.२० ॥ ॥&lt;br&gt;&#xA;॥ जलन्धर उवाच ॥ ॥&lt;br&gt;&#xA;यदि भावुक तुष्टोऽसि वरमेनं ददस्व मे ॥&lt;br&gt;&#xA;मद्भगिन्या सहाऽद्य त्वं मद्गृहे सगणो वस ॥ २१ ॥&lt;br&gt;&#xA;॥ नारद उवाच ॥ ॥&lt;br&gt;&#xA;तथेत्युक्ता स भगवान्सर्वदेवगणैः सह ॥&lt;br&gt;&#xA;तदा जलन्धरपुरमगमद्रमया सह ॥ २२ ॥&lt;br&gt;&#xA;जलन्धरस्तु देवानामधिकारेषु दानवान् ॥&lt;br&gt;&#xA;स्थापयित्वा महाबाहुः पुनरागान्महीतलम् ॥ २३ ॥&lt;br&gt;&#xA;देवगन्धर्वसिद्धेषु यत्किञ्चिद्रत्नसंयुतम् ॥&lt;br&gt;&#xA;तदात्मवशगं कृत्वाऽतिष्ठत्सागरनन्दनः ॥ २४ ॥&lt;br&gt;&#xA;पातालभुवने दैत्यं निशुम्भं स महाबलम् ॥&lt;br&gt;&#xA;स्थापयित्वा स शेषादीनानयद्भूतलं बली ॥ २५ ॥&lt;br&gt;&#xA;देवगन्धर्वसिद्धाऽऽद्यान्सर्पराक्षसमानुषान्॥&lt;br&gt;&#xA;स्वपुरे नागरान्कृत्वा शशास भुवनत्रयम् ॥ २६ ॥&lt;br&gt;&#xA;एवं जलन्धरः कृत्वा देवान्स्ववशवर्तिनः ॥&lt;br&gt;&#xA;धर्मेण पालयामास प्रजाः पुत्रानिवौरसान्॥२७॥&lt;br&gt;&#xA;न कश्चिद्व्याधितो नैव दुःखी नैव कृतस्तथा ॥&lt;br&gt;&#xA;न दीनो दृश्यते तस्मिन्धर्माद्राज्यं प्रशासति ॥२८॥&lt;br&gt;&#xA;एवं महीं शासति दानवेन्द्रे धर्मेण सम्यक्च दिदृक्षयाऽहम् ॥&lt;br&gt;&#xA;कदाचिदागामथ तस्य लक्ष्मीं विलोकितुं श्रीरमणं च सेवितुम् ॥ २९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरसभायां नारदागमनन्नाम षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७ दूतवाक्यकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/017_dUtavAkyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/017_dUtavAkyakathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;स मां प्रोवाच विधिवत्सम्पूज्यातीव भक्तिमान् ॥&lt;br&gt;&#xA;सम्प्रहस्य तदा वाक्यं स्नेहपूर्वं च वै नृप ॥ १ ॥&lt;br&gt;&#xA;कुत आगम्यते ब्रह्मन्किचिद्दृष्टं त्वया प्रभो ॥&lt;br&gt;&#xA;यदर्थमिह चाऽऽयातस्तदाऽऽज्ञापय मां मुने ॥२॥&lt;br&gt;&#xA;॥ नारद उवाच ॥ ॥&lt;br&gt;&#xA;गतः कैलासशिखरं दैत्येन्द्राहं यदृच्छया ॥&lt;br&gt;&#xA;तत्रोमया समासीनं दृष्टवानस्मि शङ्करम्॥३॥&lt;br&gt;&#xA;योजनायुतविस्तीर्णे कल्पवृक्षमहावने ॥&lt;br&gt;&#xA;कामधेनुशताकीर्णे चिन्तामणिसुदीपिते ॥४॥&lt;br&gt;&#xA;तद्दृष्ट्वा महदाश्चर्यं विस्मयो मेऽभवत्तदा ॥&lt;br&gt;&#xA;क्वाऽपीदृशी भवेदृद्धिस्त्रैलोक्ये वा न वेति च ॥५॥&lt;br&gt;&#xA;तदा तवाऽपि दैत्येन्द्र समृद्धिः संस्मृता मया ॥&lt;br&gt;&#xA;तद्विलोकनकामोऽस्मि त्वत्सान्निध्यमिहाऽऽगतः ॥ ६ ॥&lt;br&gt;&#xA;त्वत्समृद्धिमिमां पश्यन्स्त्रीरत्नरहितां धुवम् ॥&lt;br&gt;&#xA;तर्कयामि शिवादन्यस्त्रिलोक्यां न समृद्धिमान् ॥ ७ ॥&lt;br&gt;&#xA;अप्सरोनागकन्याद्या यद्यपि त्वद्वशे स्थिताः ॥&lt;br&gt;&#xA;तथाऽपि ता न पार्वत्या रूपेण सदृशा ध्रुवम् ॥ ८ ॥&lt;br&gt;&#xA;यस्या लावण्यजलधौ निमग्नश्चतुराननः ॥&lt;br&gt;&#xA;स्वधैर्यममुचत्पूर्वं तया काऽन्योपमीयते ॥ ९ ॥&lt;br&gt;&#xA;वीतरागोऽपि हि यथा मदनारिः स्वलीलया ॥&lt;br&gt;&#xA;सौन्दर्यगहनेऽभ्रामि शफरीरूपया पुरा ॥ 2.4.17.१० ॥&lt;br&gt;&#xA;यस्याः पुनः पुनः पश्यन्रूपं धाताऽपि सर्जने ॥&lt;br&gt;&#xA;ससर्जाऽप्सरसस्तासां तत्समैकाऽपि नाभवत् ॥ ११ ॥&lt;br&gt;&#xA;अतः स्त्रीरत्नसम्भोक्तुः समृद्धिस्तस्य सा वरा ॥&lt;br&gt;&#xA;तथा न तव दैत्येन्द्र सर्वरत्नाऽधिपस्य च ॥ १२ ॥&lt;br&gt;&#xA;एवमुक्त्वा तमामन्त्र्य गते सति स दैत्यराट् ॥&lt;br&gt;&#xA;तद्रूप श्रवणादासीदनङ्गज्वरपीडितः ॥ १३ ॥&lt;br&gt;&#xA;अथ सम्प्रेषयामास स दूतं सिंहिकासुतम् ॥&lt;br&gt;&#xA;त्र्यम्बकायाऽपि च तदा विष्णुमायाविमोहितः ॥ १४ ॥&lt;br&gt;&#xA;कैलासमगमद्राहुः कुर्वञ्छुक्लेन्दुवर्चसम् ॥&lt;br&gt;&#xA;कार्ष्ण्येन कृष्णपक्षेन्दुवर्चसं स्वाङ्गजेन तम् ॥ १५ ॥&lt;br&gt;&#xA;निवेदितस्तदेशाय नन्दिना प्रविवेश सः ॥&lt;br&gt;&#xA;त्र्यम्बकभ्रूलतासञ्ज्ञा प्रेरितो वाक्यमब्रवीत् ॥ १६ ॥&lt;br&gt;&#xA;॥ राहुरुवाच ॥ ॥&lt;br&gt;&#xA;देवपन्नगसेव्यस्य त्रैलोक्याधिपतेः प्रभोः ॥&lt;br&gt;&#xA;सर्वरत्नेश्वरस्य त्वमाज्ञां शृणु वृषध्वज ॥ १७ ॥&lt;br&gt;&#xA;स्मशानवासिनो नित्यमस्थिभारवहस्य च ॥&lt;br&gt;&#xA;दिगम्बरस्य ते भार्या कथं हैमवती शुभा ॥ १८ ॥&lt;br&gt;&#xA;अहं रत्नाधिनाथोऽस्मि सा च स्त्रीरत्नसञ्ज्ञिका ॥&lt;br&gt;&#xA;तस्मान्ममैव सा योग्या नैव भिक्षाशिनस्तव ॥ १९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;वदत्येवं तदा राहौ भ्रूमध्याच्छूलपाणिनः ॥&lt;br&gt;&#xA;अभवत्पुरुषो रौद्रस्तीव्राशनिसमस्वनः ॥ 2.4.17.२० ॥&lt;br&gt;&#xA;सिंहास्यः प्रललज्जिह्वः स ज्वलन्नयनो महान् ॥&lt;br&gt;&#xA;ऊर्ध्वकेशः शुष्कतनुर्नृसिम्ह इव चाऽपरः ॥ २१ ॥&lt;br&gt;&#xA;स तं खादितुमायान्तं दृष्ट्वा राहुर्भयातुरः ॥&lt;br&gt;&#xA;अधावत स वेगेन बहिः स च दधार तम् ॥ २२ ॥&lt;br&gt;&#xA;स च राहुर्महाबाहो मेघगम्भीरया गिरा ॥&lt;br&gt;&#xA;उवाच देवदेव त्वं पाहि मां शरणागतम् ॥२३॥&lt;br&gt;&#xA;ब्राह्मणं मां महादेव खादितुं समुपागतः ॥&lt;br&gt;&#xA;महादेवो वचः श्रुत्वा ब्राह्मणस्य तदाऽब्रवीत् ॥२४॥&lt;br&gt;&#xA;नैवाऽसौ वध्यतामेति दूतोऽयं परवान्यतः ॥&lt;br&gt;&#xA;मुञ्चेति पुरुषः श्रुत्वा राहुं तत्याज्य सोंऽबरे ॥२५॥&lt;br&gt;&#xA;राहुं त्यक्त्वाऽथ पुरुषस्तदा रुद्रं व्यजिज्ञपत् ॥&lt;br&gt;&#xA;॥ पुरुष उवाच ॥ ॥&lt;br&gt;&#xA;क्षुधा मां वाधतेऽत्यन्तं क्षुत्क्षामश्चाऽस्मि सर्वथा ॥ २६ ॥&lt;br&gt;&#xA;किं भक्षयामि देवेश तदाज्ञापय मां प्रभो ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;भक्षयस्वात्मनः शीघ्रं मांसं त्वं हस्तपादयोः ॥ २७ ॥&lt;br&gt;&#xA;॥ नारद उवाच ॥ ॥&lt;br&gt;&#xA;स शिवेनैवमाज्ञप्तश्चखाद पुरुषः स्वकम्॥&lt;br&gt;&#xA;हस्तपादोद्भवं मांसं शिरःशेषो यथाऽभवत् ॥ २८ ॥&lt;br&gt;&#xA;दृष्ट्वा शिरोऽवशेषं तं सुप्रसन्नस्तदा शिवः ॥&lt;br&gt;&#xA;उवाच भीमकर्माणं पुरुषं जातविस्मयः ॥ २९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;त्वं कीर्तिमुखसञ्ज्ञो हि भव मद्द्वारिगः सदा ॥&lt;br&gt;&#xA;त्वदर्चां ये न कुर्वन्ति नैव ते मे प्रियङ्कराः ॥ 2.4.17.३० ॥ *&lt;br&gt;&#xA;॥ नारद उवाच ॥ ॥&lt;br&gt;&#xA;तदा प्रभृति देवस्य द्वारि कीर्तिमुखः स्थितः ॥&lt;br&gt;&#xA;नार्चयन्तीह ये पूर्वं तेषामर्चा वृथा भवेत् ॥३१॥&lt;br&gt;&#xA;राहुर्विमुक्तो यस्तेन सोऽपि तद्बर्बरे स्थले ॥&lt;br&gt;&#xA;अतः स बर्बरोद्भूत इति भूमौ प्रथां गतः ॥ ३२ ॥&lt;br&gt;&#xA;ततः स राहुः पुनरेव जातमात्मानमस्मिन्निति मन्यमानः ॥&lt;br&gt;&#xA;समेत्य सर्वं कथयाम्बभूव जलन्धरायैव विचेष्टितं तत् ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरोपाख्याने दूतवाक्यकथनन्नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ रुद्रसेनापराभवः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/018_rudrasenAparAbhavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/018_rudrasenAparAbhavaH/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;जलन्धरस्तु तच्छुत्वा कोपाकुलितविग्रहः ॥&lt;br&gt;&#xA;निर्जगामाऽऽशु दैत्यानां कोटिभिः परिवारितः ॥ १ ॥&lt;br&gt;&#xA;गच्छतोऽस्याऽग्रतः शुक्रो राहुर्दृष्टिपथेऽभवत् ॥&lt;br&gt;&#xA;मुकुटश्चाऽपतद्भूमौ वेगात्प्रस्खलितस्तदा ॥ २॥&lt;br&gt;&#xA;दैत्यसैन्याऽऽवृतैस्तस्य विमानानां शतैस्तदा ॥&lt;br&gt;&#xA;व्यराजत नभःपूर्णं प्रावृषीव यथा घनैः ॥ ॥ ३ ॥&lt;br&gt;&#xA;तस्योद्योगं तदा दृष्ट्वा देवाः शक्रपुरोगमाः ॥&lt;br&gt;&#xA;अलक्षितास्तदा जग्मुः शूलिनं तं व्यजिज्ञपुः ॥ ४ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;न जानासि कथं स्वामिन्देवापत्तिमिमां विभो ॥&lt;br&gt;&#xA;तदस्मद्रक्षणार्थाय जहि सागरनन्दनम् ॥ ५ ॥&lt;br&gt;&#xA;॥ नारद उवाच ॥&lt;br&gt;&#xA;इति देववचः श्रुत्वा प्रहस्य वृषभध्वजः॥&lt;br&gt;&#xA;महाविष्णुं समाहूय वचनं चेदमब्रवीत्॥ ६ ॥&lt;br&gt;&#xA;॥ ईश्वर उवाच ॥&lt;br&gt;&#xA;जलन्धरः कथं विष्णो न हतः सङ्गरे त्वया ॥&lt;br&gt;&#xA;तद्गृहं चाऽपि यातोऽसि त्यक्त्वा वैकुण्ठमात्मनः ॥ ७ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;तवांशसम्भवत्वाच्च भ्रातृत्वाच्च तथा श्रियः ॥&lt;br&gt;&#xA;न मया निहतः सङ्ख्ये त्वमेनं जहि दानवम् ॥ ८ ॥&lt;br&gt;&#xA;॥ ईश्वर उवाच ॥&lt;br&gt;&#xA;नायमेभिर्महातेजाः शस्त्रास्त्रैर्वध्यते मया ॥&lt;br&gt;&#xA;देवैः सह स्वतेजोंशं शस्त्रार्थं दीयतां मम ॥ ९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अथ विष्णुमुखा देवाः स्वतेजांसि ददुस्तदा ॥&lt;br&gt;&#xA;तान्यैक्यमागतानीशो दृष्ट्वा स्वं चामुचन्महः ॥ 2.4.18.१० ॥&lt;br&gt;&#xA;तेनाकरोन्महादेवो महसा शस्त्रमुत्तमम् ॥&lt;br&gt;&#xA;चक्रं सुदर्शनं नाम ज्वालामालातिभीषणम् ॥ ११ ॥&lt;br&gt;&#xA;ततः शेषेण च तदा वज्रं च कृतवान्हरिः ॥&lt;br&gt;&#xA;तावज्जलन्धरो दृष्टः कैलासतलभूमिषु ॥ १२ ॥&lt;br&gt;&#xA;हस्त्यश्वरथपत्तीनां कोटिभिः परिवारितः ॥&lt;br&gt;&#xA;तं दृष्ट्वा लक्षिता जग्मुर्देवाः सर्वे यथागताः ॥१३॥&lt;br&gt;&#xA;गणाश्च समसज्जन्त युद्धायाऽतित्वरान्विताः ॥&lt;br&gt;&#xA;नन्दीभवक्त्रसेनानीमुखाः सर्वे शिवाज्ञया ॥ १४ ॥&lt;br&gt;&#xA;अवतेरुर्गणा वेगात्कैलासाद्युद्धदुर्मदाः ॥&lt;br&gt;&#xA;ततः समभवद्युद्धं कैलासोपत्यकाभुवि ॥ १५ ॥&lt;br&gt;&#xA;प्रमथाधिपदैत्यानां घोरशस्त्रास्त्रसङ्कुलम् ॥&lt;br&gt;&#xA;भेरीमृदङ्गशङ्खौघ निःस्वनैर्वीरहर्षणैः ॥ १६ ॥&lt;br&gt;&#xA;गजाश्वरथशब्दैश्च नादिता भूर्व्यकम्पत ॥&lt;br&gt;&#xA;शक्तितोमरबाणौघमुसलप्रासपट्टिशैः ॥१७॥&lt;br&gt;&#xA;व्यराजत नभः पूर्णमुल्काभिरिव संवृतम् ॥&lt;br&gt;&#xA;निहतैरथनागाश्वपत्तिभिर्भूर्व्यराजत ॥ १८ ॥&lt;br&gt;&#xA;वज्राहताचलशिरःशकलैरिव संवृता ॥&lt;br&gt;&#xA;प्रमथाहतदैत्यौघैर्दैत्याहतगणैस्तथा ॥ १९ ॥&lt;br&gt;&#xA;वसासृङ्मांसपङ्काढ्या भूरगम्याऽभवत्तदा ॥&lt;br&gt;&#xA;प्रमथाहतदैत्यौघान्भार्गवः समजीवयत् ॥2.4.18.२०॥&lt;br&gt;&#xA;युद्धे पुनः पुनस्तत्र मृतसञ्जीविनीबलात् ॥&lt;br&gt;&#xA;तं दृष्ट्वा व्याकुलीभूता गणाः सर्वे भयान्विताः ॥&lt;br&gt;&#xA;शशंसुर्देवदेवाय तत्सर्वं शुक्रचेष्टितम् ॥ २१ ॥&lt;br&gt;&#xA;अथ रुद्रमुखात्कृत्या बभूवाऽतीवभीषणा ॥&lt;br&gt;&#xA;तालजङ्घा दरीवक्त्रा स्तनापीडितभूरुहा ॥२२॥&lt;br&gt;&#xA;सा युद्धभूमिमासाद्य भक्षयन्ती महासुरान् ॥&lt;br&gt;&#xA;भार्गवं स्वभगे धृत्वा जगामान्तर्हिता नभः ॥२३॥&lt;br&gt;&#xA;विधृतं भार्गवं दृष्ट्वा दैत्यसैन्यं गणास्तदा ॥&lt;br&gt;&#xA;अम्लानवदना हर्षान्निजघ्नुर्युद्धदुर्मदाः ॥ २४ ॥&lt;br&gt;&#xA;अथाभज्यत दैत्यानां सेना गणभयार्दिता ॥&lt;br&gt;&#xA;वायुवेगेनाहतेव प्रकीर्णा तृणसन्ततिः ॥&lt;br&gt;&#xA;भग्नां गणभयात्सेनां दृष्ट्वामर्षयुता ययुः ॥&lt;br&gt;&#xA;निशुम्भशुम्भौ सेनान्यौ कालनेमिश्च वीर्यवान् ॥२६ ॥&lt;br&gt;&#xA;त्रयस्ते वारयामासुर्गणसेनां महाबलाः ॥&lt;br&gt;&#xA;मुञ्चतः शरवर्षाणि प्रावृषीव बलाहकाः ॥ २७ ॥&lt;br&gt;&#xA;ततो दैत्यशरौघास्ते शलभानामिव व्रजाः ॥&lt;br&gt;&#xA;रुरुधुः खं दिशः सर्वा गणसेनामकम्पयन् ॥ २८ ॥&lt;br&gt;&#xA;गणाः शरशतैर्भिन्ना रुधिरासारवर्षिणः ॥&lt;br&gt;&#xA;वसन्ते किंशुकाभासा न प्राज्ञायत किञ्चन ॥ ॥ २९ ॥&lt;br&gt;&#xA;पतिताः पात्यमानाश्च भिन्नाश्छिन्नास्तदा गणाः ॥&lt;br&gt;&#xA;त्यक्त्वा सङ्ग्रामभूमिं ते सर्वेपि विमुखाऽभवन् ॥ 2.4.18.३० ॥&lt;br&gt;&#xA;ततः प्रभग्नं स्वबलं विलोक्य शैलादिलम्बोदरकार्तिकेयाः ॥&lt;br&gt;&#xA;त्वरान्विता दैत्यवरान्प्रसह्य निवारयामासुरमर्षिणस्ते ॥ ३१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरोपाख्याने रुद्रसेनापराभवोनामाऽष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९ वीरभद्रपतन</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/019_vIrabhadrapatana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/019_vIrabhadrapatana/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;ते गणाधिपतीन्दृष्ट्वा नन्दीभमुखषण्मुखान् ॥&lt;br&gt;&#xA;अमर्षादभ्यधावन्त द्वन्द्वयुद्धाय दानवाः ॥ १ ॥&lt;br&gt;&#xA;नन्दिनं कालनेमिश्च शुम्भो लम्बोदरं तथा ॥&lt;br&gt;&#xA;निशुम्भः षण्मुखं वेगादभ्यधावत दंशितः ॥ २ ॥&lt;br&gt;&#xA;निशुम्भः कार्तिकेयस्य मयूरं पञ्चभिः शरैः ॥&lt;br&gt;&#xA;हृदि विव्याध वेगेन मूर्च्छितः स पपात च ॥ ३ ॥&lt;br&gt;&#xA;ततः शक्तिधरः शक्तिं यावज्जग्राह रोषितः ॥&lt;br&gt;&#xA;तावन्निशुम्भो वेगेन स्वशक्त्या तमपातयत् ॥ ४ ॥&lt;br&gt;&#xA;नन्दीश्वरः शरव्रातैः कालनेमिमवध्यत ॥&lt;br&gt;&#xA;सप्तभिश्च हयान्केतुं त्रिभिः सारथिमच्छिनत् ॥ ५ ॥&lt;br&gt;&#xA;कालनेमिस्तु सङ्क्रुद्धो धनुश्चिच्छेद नन्दिनः ॥&lt;br&gt;&#xA;तदपास्य स शूलेन तं वक्षस्यहनद्बली ॥ ६ ॥&lt;br&gt;&#xA;स शूलभिन्नहृदयो हताश्वो हतसारथिः ॥&lt;br&gt;&#xA;अद्रेः शिखरमामुच्य शैलादिं सोऽप्यपातयत् ॥७ ॥&lt;br&gt;&#xA;अथ शुम्भो गणेशश्च रथमूषकवाहनौ ॥&lt;br&gt;&#xA;युध्यमानौ शरव्रातैः परस्परमविध्यताम् ॥ ८ ॥&lt;br&gt;&#xA;गणेशस्तु तदा शुम्भं हृदि विव्याध पत्रिणा ॥&lt;br&gt;&#xA;सारथिं च त्रिभिर्बाणैः पातयामास भूतले ॥ ९ ॥&lt;br&gt;&#xA;ततोऽतिक्रुद्धः शुम्भोऽपि बाणषष्ट्या गणाधिपम् ॥&lt;br&gt;&#xA;मूषकं च त्रिभिर्विद्ध्वा ननाद जलदस्वनः ॥ 2.4.19.१० ॥&lt;br&gt;&#xA;मूषकः शरभिन्नाङ्गश्चचाल दृढवेदनः ॥&lt;br&gt;&#xA;लम्बोदरश्च पतितः पदातिरभवन्नृप ॥ ११ ॥&lt;br&gt;&#xA;ततो लम्बोदरः शुम्भं हत्वा परशुना हृदि ॥&lt;br&gt;&#xA;अपातयत्तदा भूमौ मूषकं चारुहत्पुनः ॥ १२ ॥&lt;br&gt;&#xA;कालनेमिर्निशुम्भश्चाऽप्युभौ लम्बोदरं शरैः ॥&lt;br&gt;&#xA;युगपज्जघ्नतुः क्रोधात्तोत्रैरिव महाद्विपम् ॥ १३ ॥&lt;br&gt;&#xA;तं पीडयमानमालोक्य वीरभद्रो महाबलः ॥&lt;br&gt;&#xA;अभ्यधावत वेगेन भूतकोटियुतस्तदा ॥ १४ ॥&lt;br&gt;&#xA;कूष्माण्डभैरवाश्चाऽपि वेताला योगिनीगणाः ॥&lt;br&gt;&#xA;पिशाचयोगिनीसङ्घा गणाश्चाऽपि तमन्वयुः ॥ १५ ॥&lt;br&gt;&#xA;ततः किलकिलाशब्दैः सिंहनादैः सुघर्घरैः ॥&lt;br&gt;&#xA;भेरीतालमृदङ्गैश्च पृथिवी समकम्पत ॥ १६ ॥&lt;br&gt;&#xA;ततो भूतान्यधावन्त भक्षयन्तिस्म दानवान्॥&lt;br&gt;&#xA;उत्पतन्त्यापतन्ति स्म ननृतुश्च रणाङ्गणे ॥ १७ ॥&lt;br&gt;&#xA;नन्दी च कार्तिकेयश्च समाश्वस्य त्वरत्वितौ ॥&lt;br&gt;&#xA;निजघ्नतू रणे दैत्यान्निरन्तरशरव्रजैः ॥ १८ ॥&lt;br&gt;&#xA;छिन्नभिन्ना हतैर्देत्यैः पतितैर्भक्षितैस्तदा ॥&lt;br&gt;&#xA;व्याकुला साऽभवत्सेना विषण्णवदना तदा ॥ १९ ॥&lt;br&gt;&#xA;प्रविध्वस्तां तदा सेनां दृष्ट्वा सागरनन्दनः ॥&lt;br&gt;&#xA;रथेनाऽतिपताकेन गणानभिययौ बली ॥ 2.4.19.२० ॥&lt;br&gt;&#xA;हस्त्यश्वरथसंह्रादाः शङ्खभेरीस्वनास्तथा ॥&lt;br&gt;&#xA;अभवन्सिंहनादाश्च सेनयोरुभयोस्तदा ॥ २१ ॥&lt;br&gt;&#xA;जलन्धरशरव्रातैर्नीहारपटलैरिव ॥&lt;br&gt;&#xA;द्यावापृथिव्योराच्छिन्नमन्तरं समपद्यत ॥ २२ ॥&lt;br&gt;&#xA;गणेशं पञ्चभिर्विद्ध्वा शैलादिं नवभिः शरैः ॥&lt;br&gt;&#xA;वीरभद्रं च विंशत्या ननाद जलदस्वनः ॥ २३ ॥&lt;br&gt;&#xA;कार्तिकेयस्तदा दैत्यं शक्त्या विव्याध सत्वरः ॥&lt;br&gt;&#xA;युयुधे शक्तिनिर्भिन्नः किञ्चिद्व्याकुलमानसः ॥ २४ ॥&lt;br&gt;&#xA;ततः क्रोधपरीताक्षः कार्तिकेयं जलन्धरः ॥&lt;br&gt;&#xA;गदया ताडयामास स च भूमितलेऽपतत् ॥ २५ ॥&lt;br&gt;&#xA;तथैव नन्दिनं वेगादपातयत भूतले ॥&lt;br&gt;&#xA;ततो गणेश्वरः क्रुद्धो गदां परशुनाऽहनत् ॥ २६ ॥&lt;br&gt;&#xA;वीरभद्रस्त्रिभिर्बाणैर्हृदि विव्याध दानवम् ॥&lt;br&gt;&#xA;सप्तभिश्च हयान्केतुं धनुश्छत्रं च चिच्छिदे ॥ २७ ॥&lt;br&gt;&#xA;ततोऽतिक्रुद्धो दैत्येन्द्रः शक्तिमुद्यम्य दारुणाम् ॥&lt;br&gt;&#xA;गणेशं पातयामास रथं चाऽन्यमथाऽऽरुहत् ॥२८॥&lt;br&gt;&#xA;अभ्ययादथ वेगेन वीरभद्रं रुषान्वितः ॥&lt;br&gt;&#xA;ततस्तौ सूर्यसङ्काशौ युयुधाते परस्परम् ॥ २९ ॥&lt;br&gt;&#xA;वीरभद्रः पुनस्तस्य हयान्बाणैरपातयत् ॥&lt;br&gt;&#xA;धनुश्चिच्छेद दैत्येन्द्रः पुप्लुवे परिघायुधः ॥ 2.4.19.३० ॥&lt;br&gt;&#xA;स वीरभद्रं त्वरयाऽभिगम्य जघान दैत्यः परिघेण मूर्ध्नि ॥&lt;br&gt;&#xA;स चाऽपि वीरः प्रविभिन्नमूर्द्धा पपात भूमौ रुधिरं समुद्गिरन्॥ ३१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरोपाख्याने वीरभद्रपतननामैकोनविंशोऽध्यायः ॥ १९ ॥&lt;/p&gt;</description>
    </item>
    <item>
      <title>०२० शिवजलन्धरयुद्धवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/020_shivajalandharayuddhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/020_shivajalandharayuddhavarNanam/</guid>
      <description>&lt;p&gt;॥ ॥ नारद उवाच ॥ ॥&lt;br&gt;&#xA;पतितं वीरभद्रं तु दृष्ट्वा रुद्रगणा भयात् ॥&lt;br&gt;&#xA;अगमंस्ते रणं हित्वा क्रोशमाना महेश्वरम् ॥ १ ॥&lt;br&gt;&#xA;अथ कोलाहलं श्रुत्वा गणानां चन्द्रशेखरः ॥&lt;br&gt;&#xA;अभ्ययाद्वृषभारूढः सङ्ग्रामं प्रहसन्निव ॥ २ ॥&lt;br&gt;&#xA;रुद्रमायान्तमालोक्य सिंहनादैर्गणाः पुनः ॥&lt;br&gt;&#xA;निवृत्ताः सङ्गरे दैत्यान्निर्जघ्नुः शरवृष्टिभिः ॥ ३ ॥&lt;br&gt;&#xA;दैत्याश्च भीषणं दृष्ट्वा सर्वे चैव विदुद्रुवुः ॥&lt;br&gt;&#xA;कार्तिकव्रतिनं दृष्ट्वा पातकानीव तद्भयात् ॥४॥&lt;br&gt;&#xA;जलन्धरोथ तान्दैत्यान्निवृत्तान्प्रेक्ष्य सङ्गरे ॥&lt;br&gt;&#xA;रोषादधावच्चण्डीशं मुञ्चन्बाणान्सहस्रशः ॥ ५ ॥&lt;br&gt;&#xA;शुम्भो निशुम्भोऽश्वमुखः कालनेमिर्बलाहकः ॥&lt;br&gt;&#xA;खड्गरोमा प्रचण्डश्च घस्मराद्याः शिवं ययुः ॥ ६ ॥&lt;br&gt;&#xA;बाणान्धकारसञ्छन्नं दृष्ट्वा गणबलं शिवः ॥&lt;br&gt;&#xA;बाणजालमवाच्छिद्य स्वबाणैरावृणोन्नभः ॥ ७ ॥&lt;br&gt;&#xA;दैत्यांश्च बाणवात्याभिः पीडितानकरोत्तदा ॥&lt;br&gt;&#xA;प्रचण्डबाणजालौघैरपातयत भूतले ॥ ८ ॥&lt;br&gt;&#xA;खड्गरोम्णः शिरः कायात्तदा परशुनाऽच्छिनत् ॥&lt;br&gt;&#xA;बलाहकस्य च शिरः खट्वाङ्गेनाऽकरोद्द्विधा ॥ ९ ॥&lt;br&gt;&#xA;बद्ध्वा च घस्मरं दैत्यं पाशेनाभ्यहनद्भुवि ॥&lt;br&gt;&#xA;वृषभेण हताः केचित्केचिद्बाणैर्निपातिताः ॥ 2.4.20.१० ॥&lt;br&gt;&#xA;न शेकुरसुराः स्थातुं गजाः सिंहार्दिता इव ॥&lt;br&gt;&#xA;ततः क्रोधपरीतात्मा वेगाद्रुद्रं जलन्धरः ॥११॥&lt;br&gt;&#xA;आह्वयामास समरे तीव्राशनिसमस्वनः ॥&lt;br&gt;&#xA;॥ जलन्धर उवाच ॥ ॥&lt;br&gt;&#xA;युध्यस्व च मया सार्द्धं किमेभिर्निहितैस्तव ॥ १२ ॥&lt;br&gt;&#xA;यच्च किञ्चिद्बलं तेऽस्ति तद्दर्शय जटाधर ॥&lt;br&gt;&#xA;इत्युक्त्वा बाणसप्तत्या जघान वृषभध्वजम् ॥ १३ ॥&lt;br&gt;&#xA;तान्प्राप्तान्निशितैर्बाणैश्चिच्छेद प्रहसन्निव॥&lt;br&gt;&#xA;ततो हयान्ध्वजं छत्रं धनुश्चिच्छेद शक्तिभिः॥१४॥&lt;br&gt;&#xA;स च्छिन्नधन्वा विरथो गदामुद्यम्य वेगवान् ॥&lt;br&gt;&#xA;अभ्यधावच्छिवस्तावद्गदां बाणैर्द्विधाऽच्छिनत् ॥१५॥&lt;br&gt;&#xA;तथाऽपि मुष्टिमुद्यम्य ययौ रुद्रं जिघांसया ॥&lt;br&gt;&#xA;तावच्छिवेन बाणौघैः क्रोशमात्रमपाकृतः॥१६॥&lt;br&gt;&#xA;ततो जलन्धरो दैत्यो मत्वा रुद्रं बलाधिकम् ॥&lt;br&gt;&#xA;ससर्ज मायां गान्धर्वीमद्भुतां रुद्रमोहिनीम् ॥ १७ ॥&lt;br&gt;&#xA;ततो जगुश्च ननृतुर्गन्धर्वाप्सरसां गणाः ॥&lt;br&gt;&#xA;तालवेणुमृदङ्गाद्यान्वादयन्ति स्म चाऽपरे ॥ १८ ॥&lt;br&gt;&#xA;तद्दृष्ट्वा महदाश्चर्यं रुद्रो नादविमोहितः ॥&lt;br&gt;&#xA;पतितान्यपि शस्त्राणि करेभ्यो न विवेद सः ॥ ॥१९॥&lt;br&gt;&#xA;एकाग्रीभूतमालोक्य रुद्रं दैत्यो जलन्धरः ॥&lt;br&gt;&#xA;कामार्तः स जगामाशु यत्र गौरी स्थिताऽभवत् ॥2.4.20.२०॥&lt;br&gt;&#xA;युद्धे शुम्भनिशुम्भाख्यौ स्थापयित्वा महाबली ॥&lt;br&gt;&#xA;दशदोर्दण्डपचास्यस्त्रिनेत्रश्च जटाधरः ॥२१॥&lt;br&gt;&#xA;महावृषभमारूढः स बभूव जलन्धरः ॥&lt;br&gt;&#xA;अथो रुद्रं समायान्तमालोक्य भववल्लभा॥२२॥&lt;br&gt;&#xA;अभ्याययौ सखीमध्यात्तद्दर्शनपथेऽभवत् ॥&lt;br&gt;&#xA;यावद्ददर्श चार्वङ्गी पार्वती दनुजेश्वरः ॥ २३ ॥&lt;br&gt;&#xA;तावत्स्ववीर्यं मुमुचे जडाङ्गश्चाऽभवत्तदा ॥&lt;br&gt;&#xA;अथ ज्ञात्वा तदा गौरी दानवं भयविह्वला ॥ २४ ॥&lt;br&gt;&#xA;जगामाऽन्तर्हिता वेगात्सा तदोत्तरमानसे ॥&lt;br&gt;&#xA;तामदृष्ट्वा ततो दैत्यः क्षणाद्विद्युल्लतामिव ॥ २५ ॥&lt;br&gt;&#xA;जवेनाऽऽगात्पुनर्युद्धं यत्र देवो वृषध्वजः ॥&lt;br&gt;&#xA;पार्वत्यपि भयाद्विष्णुं सस्मार मनसा तदा ॥ २६ ॥&lt;br&gt;&#xA;तावद्ददर्श तं देवं सूपविष्टं समीपगम् ॥&lt;br&gt;&#xA;॥ पार्वत्युवाच॥ ॥&lt;br&gt;&#xA;विष्णो जलन्धरो दैत्यः कृतवान्परमाद्भुतम् ॥२७॥&lt;br&gt;&#xA;तत्किं न विदितं तेऽस्ति चेष्टितं तस्य दुर्मतेः ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;तेनैव दर्शितः पन्था वयमप्यन्वयामहे ॥ २८ ॥&lt;br&gt;&#xA;नाऽन्यथा स भवेद्वध्यः पातिव्रत्यसुरक्षित्ः ॥&lt;br&gt;&#xA;॥ नारद उवाच ॥ ॥&lt;br&gt;&#xA;जगाम विष्णुरित्युक्त्वा पुनर्जालन्धरं पुरम् ॥ २९ ॥&lt;br&gt;&#xA;अथ रुद्रश्च गन्धर्वाऽनुगतः सङ्गरे स्थितः ॥&lt;br&gt;&#xA;अन्तर्धानं गतां मायां दृष्ट्वा स बुबुधे तदा ॥ 2.4.20.३० ॥&lt;br&gt;&#xA;ततो भवो विस्मितमानसः पुनर्जगाम युद्धाय जलन्धरं रुषा ॥&lt;br&gt;&#xA;स चाऽपि दैत्यः पुनरागतं शिवं दृष्ट्वा शरौघैः समवाकिरद्रणे ॥ ३१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां द्वितीये वैष्णवखण्डे कार्तिकमासमाहात्म्ये जलन्धरोपाख्याने शिवजलन्धरयुद्धवर्णनन्नाम विंशोऽध्यायः ॥२०॥&lt;/p&gt;</description>
    </item>
    <item>
      <title>०२१ वृन्दाग्निप्रवेशवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/021_vRndAgnipraveshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/021_vRndAgnipraveshavarNanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;विष्णुर्जलन्धरं गत्वा तद्दैत्यपुटभेदनम् ॥&lt;br&gt;&#xA;पातिव्रत्यस्य भङ्गाय वृन्दायाश्चाऽकरोन्मतिम् ॥ १ ॥&lt;br&gt;&#xA;अथ वृन्दारका देवी स्वप्नमध्ये ददर्श ह ॥&lt;br&gt;&#xA;भर्तारं महिषाऽऽरूढं तैलाभ्यक्तं दिगम्म्बरम् ॥ २॥&lt;br&gt;&#xA;कृष्णप्रसूनभूषाढ्यं क्रव्यादगणसेवितम् ॥&lt;br&gt;&#xA;दक्षिणाशागतं मुण्डं तमसाप्याऽऽवृतं तदा ॥ ३ ॥&lt;br&gt;&#xA;स्वपुरं सागरे मग्नं सहसैवाऽऽत्मना सह ॥&lt;br&gt;&#xA;ततः प्रबुद्धा सा बाला तत्स्वप्नं प्रविचिन्वती ॥ ४ ॥&lt;br&gt;&#xA;ददर्शोदितमादित्यं सच्छिद्रं निष्प्रभं मुहुः ॥&lt;br&gt;&#xA;तदनिष्टमिति ज्ञात्वा रुदती भयविह्वला ॥ ५ ॥&lt;br&gt;&#xA;कुत्रचिन्नाऽलभच्छर्म गोपुराट्टालभूमिषु ॥&lt;br&gt;&#xA;ततः सखीद्वययुता नगरोद्यानमागमत् ॥ ६ ॥&lt;br&gt;&#xA;तत्राऽपि साऽभ्रमद्बाला नाऽलभत्कुत्रचित्सुखम् ॥&lt;br&gt;&#xA;वनाद्वनान्तरं याता नैव वेदात्मनस्तदा ॥ ७ ॥&lt;br&gt;&#xA;ततः सा भ्रमती बाला ददर्शाऽतीवभीषणौ ॥&lt;br&gt;&#xA;राक्षसौ सिंहवदनौ दंष्ट्राऽऽननविभीषणौ ॥ ८ ॥&lt;br&gt;&#xA;तौ दृष्ट्वा विह्वलाऽतीव पलायनपराऽभवत् ॥&lt;br&gt;&#xA;ददर्श तापसं शान्तं सशिष्यं मौनमास्थितम् ॥ ९ ॥&lt;br&gt;&#xA;ततस्तत्कण्ठमावृत्य निजां बाहुलतां भयात् ॥&lt;br&gt;&#xA;मुने मां रक्ष शरणमागताऽस्मीत्यभाषत ॥ 2.4.21.१० ॥&lt;br&gt;&#xA;मुनिस्तां विह्वलां दृष्ट्वा राक्षसाऽनुगतां तदा ॥&lt;br&gt;&#xA;हुङ्कारेणैव तौ घोरौ चकार विमुखौ रुषा ॥ ११ ॥&lt;br&gt;&#xA;तौ हुङ्कारभयत्रस्तौ दृष्ट्वा च विमुखौ गतौ ॥&lt;br&gt;&#xA;प्रणम्य दण्डवद्भूमौ वृन्दा वचनमब्रवीत् ॥ १२ ॥&lt;br&gt;&#xA;॥ वृन्दोवाच ॥ ॥&lt;br&gt;&#xA;रक्षिताहं त्वया घोराद्भयादस्मात्कृपानिधे ॥&lt;br&gt;&#xA;किञ्चिद्विप्तुमिच्छामि कृपया तन्निशामय ॥ १३ ॥&lt;br&gt;&#xA;जलन्धरो हि मद्भर्ता रुद्रं योद्धुं गतः प्रभो ॥&lt;br&gt;&#xA;स तत्राऽस्ते कथं युद्धे तन्मे कथय सुव्रत ॥ १४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;मुनिस्तद्वाक्यमाकर्ण्य कृपयोर्ध्वमवैक्षत ॥&lt;br&gt;&#xA;तावत्कपी समायातौ प्रणम्य चाग्रतः स्थितौ ॥ १५ ॥&lt;br&gt;&#xA;ततस्तद्भ्रूलतासञ्ज्ञानियुक्तौ गगनं गतौ ॥&lt;br&gt;&#xA;गत्वा क्षणार्द्धादागत्य प्रणतावग्रतः स्थितौ ॥&lt;br&gt;&#xA;शिरःकबन्धे हस्तौ च गृहीत्वा समुपस्थितौ ॥ १६ ॥&lt;br&gt;&#xA;शिरःकबन्धे हस्तौ च दृष्ट्वाऽब्धितनयस्य सा ॥&lt;br&gt;&#xA;पपात मूर्छिता भूमौ भर्तृव्यसनदुःखिता ॥ १७ ॥&lt;br&gt;&#xA;कमण्डलूदकैः सिक्त्वा मुनिनाऽऽश्वासिता तदा ॥&lt;br&gt;&#xA;स्वभर्तृभाले सा भालं कृत्वा दीना रुरोद ह ॥ १८ ॥&lt;br&gt;&#xA;॥ वृन्दोवाच ॥ ॥&lt;br&gt;&#xA;यः पुरा सुखसंवादे विनोदयसि मां प्रभो ॥&lt;br&gt;&#xA;स कथं न वदस्यद्य वल्लभा मामनागसम् ॥ १९ ॥&lt;br&gt;&#xA;येन देवाः सगन्धर्वा निर्जिता विष्णुना सह ॥&lt;br&gt;&#xA;स कथं तापसेनाऽद्य त्रैलोक्यविजयी हतः ॥ 2.4.21.२० ॥&lt;br&gt;&#xA;॥ नारद उवाच ॥ ॥&lt;br&gt;&#xA;रुदित्वेति तदा वृन्दा तं मुनिं वाक्यमब्रवीत् ॥&lt;br&gt;&#xA;॥ वृन्दोवाच ॥ ॥&lt;br&gt;&#xA;कृपानिधे मुनिश्रेष्ठ जीवयैनं मम प्रियम् ॥२१॥&lt;br&gt;&#xA;त्वमेवास्य मुने शक्तो जीवनाय मतो मम&lt;br&gt;&#xA;॥ नारद उवाच ॥ ॥&lt;br&gt;&#xA;इति तद्वाक्यमाकर्ण्य प्रहसन्मुनिरब्रवीत् ॥ २२ ॥&lt;br&gt;&#xA;॥ मुनिरुवाच ॥ ॥&lt;br&gt;&#xA;नाऽयं जीवयितुं शक्तो रुद्रेण निहतो युधि ॥&lt;br&gt;&#xA;तथाऽपि त्वत्कृपाविष्ट एनं सञ्जीवयाम्यहम् ॥ २३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्त्वान्तर्दधे विप्रस्तावत्सागरनन्दनः ॥&lt;br&gt;&#xA;वृन्दामालिङ्ग्य तद्वक्त्रं चुचुम्ब प्रीतमानसः ॥ २४ ॥&lt;br&gt;&#xA;अथ वृन्दाऽपि भर्तारं दृष्ट्वा हर्षितमानसा ॥&lt;br&gt;&#xA;रेमे तद्वनमध्यस्था तद्युक्ता बहुवासरम् ॥ २५ ॥&lt;br&gt;&#xA;कदाचित्सुरतस्यान्ते दृष्ट्वा विष्णुं तमेव च ॥&lt;br&gt;&#xA;निर्भर्त्स्य क्रोधसंयुक्ता वृन्दा वचनमब्रवीत् ॥ २६ ॥&lt;br&gt;&#xA;॥ वृन्दोवाच ॥ ॥&lt;br&gt;&#xA;धिक्त्वदीयं हरे शीलं परदाराभिगामिनः ॥&lt;br&gt;&#xA;ज्ञातोऽसि त्वं मया सम्यङ्मायाप्रच्छन्नतापसः ॥ २७ ॥&lt;br&gt;&#xA;यौ त्वया मायया द्वाःस्थौ स्वकीयौ दर्शितौ मम ॥&lt;br&gt;&#xA;तावेव राक्षसौ भूत्वा भार्यां तव हरिष्यतः ॥२८॥&lt;br&gt;&#xA;त्वं चाऽपि भार्यादुःखार्तो वने कपिसहायवान् ॥&lt;br&gt;&#xA;भ्रम सर्पेश्वरेणाऽयं यस्ते शिष्यत्वमागतः ॥ २९॥&lt;br&gt;&#xA;इत्युक्त्वा सा तदा वृन्दा प्राविशद्धव्यवाहनम् ॥&lt;br&gt;&#xA;विष्णुना वार्यमाणाऽपि तस्यामासक्तचेतसा ॥2.4.21.३०॥&lt;br&gt;&#xA;ततो हरिस्तामनुसंस्मरन्मुहुर्वृन्दान्वितोभस्मरजोवगुण्ठितः ॥&lt;br&gt;&#xA;तत्रैव तस्थौ सुरसिद्धसङ्घैः प्रबोध्यमानोऽपि ययौ न शान्तिम् ॥३१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरोपाख्याने वृन्दाग्निप्रवेशवर्णनन्नामैकविंशोऽध्यायः ॥ २१ ॥*&lt;/p&gt;</description>
    </item>
    <item>
      <title>०२२ जलन्धरमुक्तिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/022_jalandharamuktikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/022_jalandharamuktikathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;ततो जलन्धरो दृष्ट्वा रुद्रमद्भुतविक्रमम् ॥&lt;br&gt;&#xA;चकार मायया गौरीं त्र्यम्बकं मोहयन्निव ॥ १ ॥&lt;br&gt;&#xA;रथोपरि च तां बद्धां रुदन्तीं पार्वतीं शिवः ॥&lt;br&gt;&#xA;निशुम्भप्रमुखाद्यैश्च वध्यमानां ददर्श सः ॥ २ ॥&lt;br&gt;&#xA;गौरीं तथाविधां दृष्ट्वा शिवोऽप्युद्विग्नमानसः ॥&lt;br&gt;&#xA;अवाङ्मुखः स्थितस्तूष्णीं विस्मृत्य स्वपराक्रमम् ॥ ३ ॥&lt;br&gt;&#xA;ततो जलन्धरो वेगात्त्रिभिर्विव्याध सायकैः ॥&lt;br&gt;&#xA;आपुङ्खमग्रैस्तं रुद्रं शिरस्युरसि चोदरे ॥ ४ ॥&lt;br&gt;&#xA;ततो जज्ञे स तां मायां विष्णुना च प्रबोधितः ॥&lt;br&gt;&#xA;रौद्ररूपधरो जातो ज्वालामालाऽतिभीषणः ॥ ५ ॥&lt;br&gt;&#xA;तस्याऽतीव महारौद्रं रूपं दृष्ट्वा महासुराः ॥&lt;br&gt;&#xA;न शेकुः सम्मुखे स्थातुं भेजिरे ते दिशो दश ॥६॥&lt;br&gt;&#xA;ततः शापं ददौ रुद्रस्तयोः शुम्भनिशुम्भयोः ॥&lt;br&gt;&#xA;मम युद्धादपक्रान्तौ गौर्या बध्यौ भविष्यथः ॥ ७ ॥&lt;br&gt;&#xA;पुनर्जलन्धरो वेगाद्ववर्ष निशितैः शरैः ॥&lt;br&gt;&#xA;बाणान्धकारैः सञ्छन्नं तदा भूमितलं महत् ॥ ८ ॥&lt;br&gt;&#xA;यावद्रुद्रश्च चिच्छेद तस्य बाणगणं जवात् ॥&lt;br&gt;&#xA;तावत्स परिघेणाऽऽशु जघान वृषभं बली ॥ ९ ॥&lt;br&gt;&#xA;वृषस्तेन प्रहारेण परावृत्तो रणाङ्गणात् ॥&lt;br&gt;&#xA;रुद्रेणाऽऽकृष्यमाणोऽपि न तस्थौ रणभूमिषु ॥ 2.4.22.१० ॥&lt;br&gt;&#xA;ततः परमसङ्कुद्धो रुद्रो रौद्रवपुर्धरः ॥&lt;br&gt;&#xA;चक्रं सुदर्शनं वेगाच्चिक्षेपाऽऽदित्यवर्चसम् ॥ ११ ॥&lt;br&gt;&#xA;प्रदहद्रोदसी वेगात्पपात वसुधातले ॥&lt;br&gt;&#xA;जहार तच्छिरः कायान्महदायतलोचनम् ॥ १२ ॥&lt;br&gt;&#xA;रथात्कायः पपाताऽस्य नादयन्वसुधातलम् ॥&lt;br&gt;&#xA;तेजश्च निर्गतं देहात्तद्रुद्रे लयमागमत् ॥ १३ ॥&lt;br&gt;&#xA;वृन्दादेहोद्भवं तेजस्तद्गौर्यां विलयं गतम् ॥&lt;br&gt;&#xA;अथ ब्रह्मादयो देवा हर्षादुत्फुल्ललोचनाः ॥ १४ ॥&lt;br&gt;&#xA;प्रणम्य शिरसा रुद्रं शशंसुर्विष्णुचेष्टितम् ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;महादेव त्वया देवा रक्षिताः शत्रुजाद्भयात् ॥ १५ ॥&lt;br&gt;&#xA;किञ्चिदन्यत्समुद्भूतं तत्र किं करवामहे ॥&lt;br&gt;&#xA;वृन्दालावण्यसम्भ्रान्तो विष्णुस्तिष्ठति मोहितः ॥ १६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;गच्छध्वं शरणं देवा विष्णोर्मोहापनुत्तये ॥&lt;br&gt;&#xA;शरण्यां मोहिनीं मायां सा वः कार्यं करिष्यति ॥ १७ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्त्वान्तर्दधे देवः सर्वभूतगणैस्तदा ॥&lt;br&gt;&#xA;देवाश्च तुष्टुवुर्मूलप्रकृतिं भक्तवत्सलाम् ॥ १८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;यदुद्भवाः सत्त्वरजस्तमोगुणाः सर्गस्थितिध्वंसनिदानकारिणः ॥&lt;br&gt;&#xA;यदिच्छया विश्वमिदं भवाऽभवौ तनोति मूलप्रकृतिं नताः स्म ताम् ॥ १९ ॥&lt;br&gt;&#xA;या हि त्रयोविंशतिभेदशब्दिता जगत्यशेषे समधिष्ठिता परा ॥&lt;br&gt;&#xA;यद्रूपकर्माणि जडास्त्रयोऽपि देवा न विद्युः प्रकृतिं नताः स्म ताम् ॥ 2.4.22.२० ॥&lt;br&gt;&#xA;यद्भक्तियुक्ताः पुरुषास्तु नित्यं दारिद्र्यभीमोहपराभवादीन् ॥&lt;br&gt;&#xA;न प्राप्नुवन्त्येव हि भक्तवत्सलां सदैव मूलप्रकृतिं नताः स्म ताम् ॥ २१ ॥&lt;br&gt;&#xA;॥ नारद उवाच ॥ ॥&lt;br&gt;&#xA;स्तोत्रमेतत्त्रिसन्ध्यं यः पठेदेकाग्रमानसः ॥&lt;br&gt;&#xA;दारिद्यमोहदुःखानि न कदाचित्स्पृशन्ति तम् ॥२२॥&lt;br&gt;&#xA;इत्थं स्तुवन्तस्ते देवास्तेजोमण्डलमास्थितम् ॥&lt;br&gt;&#xA;ददृशुर्गगनं तत्र ज्वालाव्याप्तदिगन्तरम् ॥ २३ ॥&lt;br&gt;&#xA;तन्मध्याद्भारतीं सर्वे शुश्रुवुर्व्योमचारिणीम् ॥&lt;br&gt;&#xA;॥ शक्तिरुवाच ॥ ॥&lt;br&gt;&#xA;अहमेव त्रिधा भिन्ना तिष्ठामि त्रिविधैर्गुणैः ॥ ॥ २४ ॥&lt;br&gt;&#xA;गौरी लक्ष्मी स्वरा चेति रजःसत्त्वतमोगुणैः ॥&lt;br&gt;&#xA;तत्र गच्छत ताः कार्यं विधास्यति च वः सुराः ॥ २५ ॥&lt;br&gt;&#xA;॥ नारद उवाच ॥ ॥&lt;br&gt;&#xA;शृण्वतामिति तां वाचमन्तर्धानमगान्महः ॥&lt;br&gt;&#xA;देवानां विस्मयोत्फुल्लनेत्राणां तत्तदा नृप ॥ २६ ॥&lt;br&gt;&#xA;ततः सर्वेऽपि ते देवा गत्वा तद्वाक्यनोदिताः ॥&lt;br&gt;&#xA;गौरीं लक्ष्मीं स्वरां चैव प्रणेमुर्भक्तितत्पराः ॥ २७ ॥&lt;br&gt;&#xA;ततस्तास्तान्सुरान्दृष्ट्वा प्रणतान्भक्तवत्सलाः ॥&lt;br&gt;&#xA;बीजानि प्रददुस्तेभ्यो वाक्यान्यूचुश्च भूमिप ॥ २८ ॥&lt;br&gt;&#xA;॥ देव्य ऊचुः ॥ ॥&lt;br&gt;&#xA;इमानि तत्र बीजानि विष्णुर्यत्राऽवतिष्ठते ॥&lt;br&gt;&#xA;निर्वपध्वं ततः कार्यं भवतां सिद्धिमेष्यति ॥ २९ ॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;ततस्तु हृष्टाः सुरसिद्धसङ्घाः प्रगृह्य बीजानि विचिक्षिपुस्ते ॥&lt;br&gt;&#xA;वृन्दान्वितो भूमितले स यत्र विष्णुः सदा तिष्ठति सौख्यहीनः ॥ 2.4.22.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये जलन्धरमुक्तिकथनं नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>०२३ धात्रीतुलस्युत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/023_dhAtrItulasyutpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/023_dhAtrItulasyutpattivarNanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;क्षिप्तेभ्यस्तत्र बीजेभ्यो वनस्पत्यस्त्रयोऽभवन् ॥&lt;br&gt;&#xA;धात्री च मालती चैव तुलसी च नृपोत्तम ॥ १ ॥&lt;br&gt;&#xA;धात्र्युद्भवा स्मृता धात्री माभवा मालती स्मृता ॥&lt;br&gt;&#xA;गौरीभवा च तुलसी तमःसत्त्वरजोगुणाः ॥ २ ॥&lt;br&gt;&#xA;स्त्रीरूपिण्यौ वनस्पत्यौ दृष्ट्वा विष्णुस्तदा नृप ॥&lt;br&gt;&#xA;उत्तस्थौ सम्भ्रमाद्वृन्दा रूपातिशयविभ्रमः ॥३॥&lt;br&gt;&#xA;दृष्ट्वा च याचते मोहात्कामासक्तेन चेतसा ॥&lt;br&gt;&#xA;तं चाऽपि तुलसीधात्र्यौ रागेणैव व्यलोकताम्॥४॥&lt;br&gt;&#xA;यच्च लक्ष्म्या पुरा बीजमीर्ष्ययैव समर्पितम् ॥&lt;br&gt;&#xA;तस्मात्तदुद्भवा नारी तस्मिन्नीर्ष्यापराऽभवत् ॥ ५ ॥&lt;br&gt;&#xA;अतः सा बर्बरीत्याख्यामवापाऽध विगर्हिताम् ॥&lt;br&gt;&#xA;धात्रीतुलस्यौ तद्रागात्तस्य प्रीतिप्रदे सदा ॥ ६ ॥&lt;br&gt;&#xA;ततो विस्मृतदुःखोऽसौ विष्णुस्ताभ्यां सहैव तु ॥&lt;br&gt;&#xA;वैकुण्ठमगमद्धृष्टः सर्वदेव नमस्कृतः ॥ ७ ॥&lt;br&gt;&#xA;कार्तिकोद्यापने विष्णोस्तस्मात्पूजा विधीयते ॥&lt;br&gt;&#xA;तुलसीमूलदेशेऽस्य प्रीतिदा सा यतः स्मृता ॥ ८ ॥&lt;br&gt;&#xA;तुलसीकाननं राजन्गृहे यस्याऽवतिष्ठते ॥&lt;br&gt;&#xA;तद्गृहं तीर्थरूपं तु नाऽऽयान्ति यमकिङ्कराः ॥ ९ ॥&lt;br&gt;&#xA;सर्वपापहरं नित्यं कामदं तुलसीवनम् ॥&lt;br&gt;&#xA;रोपयन्ति नराः श्रेष्ठास्ते न पश्यन्ति भास्करिम् ॥ 2.4.23.१० ॥&lt;br&gt;&#xA;दर्शनं नर्मदायास्तु गङ्गास्नानं तथैव च ॥&lt;br&gt;&#xA;तुलसीवनसंसर्गः सममेव त्रयं स्मृतम् ॥ ११ ॥&lt;br&gt;&#xA;रोपणात्पालनात्सेकाद्दर्शनात्स्पर्शनान्नृणाम् ॥&lt;br&gt;&#xA;तुलसी दहते पापं वाङ्मनःकायसञ्चितम् ॥ १२ ॥&lt;br&gt;&#xA;तुलसीमञ्जरीभिर्यः कुर्याद्धरिहराऽर्चनम् ॥&lt;br&gt;&#xA;न स गर्भगृहं याति मुक्तिभागी न संशयः ॥ १३ ॥&lt;br&gt;&#xA;पुष्कराद्यानि तीर्थानि गङ्गाद्याः सरितस्तथा ॥&lt;br&gt;&#xA;वासुदेवादयो देवास्तिष्ठन्ति तुलसीदले ॥ १४ ॥&lt;br&gt;&#xA;तुलसीमञ्जरीयुक्तो यस्तु प्राणान्विमुञ्चति ॥&lt;br&gt;&#xA;यमोऽपि नेक्षितुं शक्तो युक्तं पापशतैरपि ॥ १५ ॥&lt;br&gt;&#xA;विष्णोः सायुज्यमाप्नोति सत्यं सत्यं नृपोत्तम ॥&lt;br&gt;&#xA;तुलसीकाष्ठजं यस्तु चन्दनं धारयेन्नरः ॥ १६ ॥&lt;br&gt;&#xA;तद्देहं न स्पृशेत्पापं क्रियमाणमपीह यत् ॥&lt;br&gt;&#xA;तुलसीविपिनच्छाया यत्रयत्र भवेन्नृप ॥ १७ ॥&lt;br&gt;&#xA;तत्र श्राद्धं प्रकर्तव्यं पितॄणां दत्तमक्षयम् ॥&lt;br&gt;&#xA;धात्रीफलविमिश्रैश्च तुलसीपत्रमिश्रितैः ॥ १८ ॥&lt;br&gt;&#xA;जलैः स्नाति नरस्तस्य गङ्गास्नानफलं स्मृतम् ॥&lt;br&gt;&#xA;देवार्चनं नरः कुर्याद्धात्रीपत्रैः फलैस्तथा ॥ १९ ॥&lt;br&gt;&#xA;सुवर्णमणिमुक्तौघैरर्चनस्याप्नुयात्फलम् ॥&lt;br&gt;&#xA;तीर्थानि मुनयो देवा यज्ञाः सर्वेऽपि कार्तिके ॥ ॥ 2.4.23.२० ॥&lt;br&gt;&#xA;नित्यं धात्रीं समाश्रित्य तिष्ठन्त्यर्के तुलास्थिते ॥&lt;br&gt;&#xA;द्वादश्यां तुलसीपत्रं धात्रीपत्रं तु कार्तिके ॥ २१ ॥&lt;br&gt;&#xA;लुनाति स नरो गच्छेन्निरयानतिगर्हितान्॥&lt;br&gt;&#xA;धात्रीतुलस्योर्माहात्म्यमपि देवश्चतुर्मुखः ॥&lt;br&gt;&#xA;न समर्थो भवेद्वक्तुं यथा देवस्य शार्ङ्गिणः ॥ २२ ॥&lt;br&gt;&#xA;धात्रीतुलस्युद्भवकारणं यः शृणोति यः श्रावयते च भक्त्या ॥&lt;br&gt;&#xA;विधूतपाप्मा सह पूर्वजैः स्वैः स्वर्गं व्रजत्यग्र्यविमानसंस्थैः ॥२३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये धात्रीतुलस्युत्पत्तिवर्णनन्नाम त्रयोविंशोऽध्यायः॥ २३ ॥&lt;/p&gt;</description>
    </item>
    <item>
      <title>०२४ धर्मदत्तेतिहासकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/024_dharmadattetihAsakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/024_dharmadattetihAsakathanam/</guid>
      <description>&lt;p&gt;॥ पृथुरुवाच ॥ ॥&lt;br&gt;&#xA;यदूर्जव्रतिनः पुंसः फलं महदुदादृतम् ॥&lt;br&gt;&#xA;तत्पुनर्ब्रूहि माहात्म्यं केन चीर्णमिदं शुभम् ॥ १ ॥&lt;br&gt;&#xA;॥ नारद उवाच ॥ ॥&lt;br&gt;&#xA;आसीत्सह्याद्रिविषये करवीरपुरे पुरा ॥&lt;br&gt;&#xA;ब्राह्मणो धर्मवित्कश्चिद्धर्मदत्तेति विश्रुतः ॥ २ ॥&lt;br&gt;&#xA;विष्णुव्रतकरः सम्यग्विष्णुपूजारतः सदा ॥&lt;br&gt;&#xA;कदाचित्कार्तिके मासि हरिजागरणाय सः ॥ ३ ॥&lt;br&gt;&#xA;रात्र्यां तुर्यावशेषायां जगाम हरिमदिरम्॥&lt;br&gt;&#xA;हरिपूजोपकरणान्प्रगृह्य व्रजता तदा ॥४॥&lt;br&gt;&#xA;तेन दृष्टा समायाता राक्षसी भीमदर्शना ॥&lt;br&gt;&#xA;तां दृष्ट्वा भयवित्रस्तः कम्पितावयवस्तदा ॥ ५ ॥&lt;br&gt;&#xA;पूजोपकरणैः सर्वैः पयोभिश्चाहनद्भयात् ॥&lt;br&gt;&#xA;संस्मृत्य तद्धरेर्नाम तुलसीयुक्तवारिणा ॥&lt;br&gt;&#xA;तेन वै हतमात्रे तु पापं तस्या ह्यगाल्लयम् ॥ ६ ॥&lt;br&gt;&#xA;अथ संस्मृत्य सा पूर्वजन्मकर्मविपाकजाम् ॥&lt;br&gt;&#xA;स्वां दशामब्रवीद्विप्रं दण्डवच्च प्रणम्य वै ॥ ७ ॥&lt;br&gt;&#xA;॥ कलहोवाच ॥ ॥&lt;br&gt;&#xA;पूर्वकर्मविपाकेन दशामेतां गतास्म्यहम् ॥&lt;br&gt;&#xA;तत्कथं नु पुनर्विप्र प्रयास्याम्युत्तमां गतिम् ॥ ८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;तां दृष्ट्वा प्रणतां सम्यग्वदमानां स्वकर्म तत् ॥&lt;br&gt;&#xA;अतीव विस्मितो विप्रस्तदा वचनमब्रवीत् ॥ ९ ॥ ॥&lt;br&gt;&#xA;॥ धर्मदत्त उवाच ॥ ॥&lt;br&gt;&#xA;केन कर्मविपाकेन त्वं दशामीदृशीं गता ॥&lt;br&gt;&#xA;कुत्रत्या का च किं शीला तत्सर्वं कथयस्व मे ॥2.4.24.१०॥&lt;br&gt;&#xA;॥ कलहोवाच ॥ ॥&lt;br&gt;&#xA;सौराष्ट्रनगरे ब्रह्मन्भिक्षुर्नामाऽभवद्द्विजः ॥&lt;br&gt;&#xA;तस्याहं गृहिणी पूर्वं कलहाख्याऽतिनिष्ठुरा ॥ ११ ॥&lt;br&gt;&#xA;न कदाचिन्मया भर्तुर्वचसाऽपि शुभं कृतम् ॥&lt;br&gt;&#xA;नाऽर्पितं तस्य मिष्टान्नं भर्तुर्वचनशीलया ॥१२॥&lt;br&gt;&#xA;कलहप्रियया नित्यं मयोद्विग्नमना यदा ॥&lt;br&gt;&#xA;परिणेतुं यदाऽन्यां स मतिं चक्रे पतिर्मम ॥ १३ ॥&lt;br&gt;&#xA;ततो गरं समादाय प्राणास्त्यक्ता मया द्विज ॥&lt;br&gt;&#xA;अथ बद्ध्वा बध्यमानां मां निन्युर्यमकिङ्कराः ॥ १४ ॥&lt;br&gt;&#xA;यमश्च मां तदा दृष्ट्वा चित्रगुप्तमपृच्छत ॥ ॥ १५ ॥&lt;br&gt;&#xA;॥ यम उवाच ॥ ॥&lt;br&gt;&#xA;अनया किं कृतं कर्म चित्रगुप्त विलोकय ॥&lt;br&gt;&#xA;प्राप्नोत्वेषा च तत्कर्म शुभं वा यदि वाऽशुभम् ॥ १६ ॥&lt;br&gt;&#xA;॥ ॥ कलहोवाच ॥ ॥&lt;br&gt;&#xA;चित्रगुप्तस्तदा वाक्यं भर्त्सयन्मामुवाच सः ॥&lt;br&gt;&#xA;॥ चित्रगुप्त उवाच ॥ ॥&lt;br&gt;&#xA;अनया तु कृतं कर्म शुभं किञ्चिन्न विद्यते ॥ १७ ॥&lt;br&gt;&#xA;मिष्टान्नं भुञ्जमानेयं न भर्तरि तदर्पितम् ॥&lt;br&gt;&#xA;अतश्च वल्गुलीयोन्यां स्वविष्ठादाऽवतिष्ठतु ॥ १८ ॥&lt;br&gt;&#xA;भर्तुर्द्वेषात्तदाप्येषा नित्यं कलहकारिणी ॥&lt;br&gt;&#xA;विष्ठादां सूकरीं योनिं तस्मात्तिष्ठत्वियं हरे ॥ १९ ॥&lt;br&gt;&#xA;पाकभाण्डे सदा भुङ्क्ते भुङ्क्ते चैका यतस्ततः ॥&lt;br&gt;&#xA;तस्मादेषा बिडाल्यस्तु स्वजाताऽपत्यभक्षिणी ॥ 2.4.24.२० ॥&lt;br&gt;&#xA;भर्तारमपि चोद्दिश्य ह्यात्मघातः कृतोऽनया ॥&lt;br&gt;&#xA;तस्मात्प्रेतशरीरेऽपि तिष्ठत्वेकाऽतिनिन्दिता ॥ २१ ॥&lt;br&gt;&#xA;अतश्चैषा मरुद्देशं प्रापितव्या भटैरियम् ॥&lt;br&gt;&#xA;तत्र प्रेतशरीरस्था चिरं तिष्ठत्वियं ततः ॥ २२ ॥&lt;br&gt;&#xA;ऊर्ध्वं योनित्रयं चैषा भुनक्त्वशुभकारिणी॥२३॥&lt;br&gt;&#xA;॥ कलहोवाच ॥ ॥&lt;br&gt;&#xA;साहं पञ्चशताब्दानि प्रेतदेहे स्थिता किल॥&lt;br&gt;&#xA;क्षुतृड्भ्यां पीडिताऽऽविश्य शरीरं वणिजस्य च॥&lt;br&gt;&#xA;आयाता दक्षिणं देशं कृष्णावेण्योश्च सङ्गमम् ॥ २४ ॥&lt;br&gt;&#xA;तत्तीरं संश्रिता यावत्तावत्तस्य शरीरतः ॥&lt;br&gt;&#xA;शिवविष्णुगणैर्दूरमपकृष्टा बलादहम् ॥ २५ ॥&lt;br&gt;&#xA;ततः क्षुत्क्षामया दृष्टो मया हि त्वं द्विजोत्तम ॥&lt;br&gt;&#xA;त्वद्धस्ततुलसीवारिसंसर्गगतपापया ॥२६॥&lt;br&gt;&#xA;तत्कृत्यं कुरु विप्रेन्द्र कथं मुक्तिमियाम्यहम्॥&lt;br&gt;&#xA;योनित्रयादग्रभवादस्माच्च प्रेतदेहतः ॥२७॥&lt;br&gt;&#xA;इत्थं विचिन्त्य कलहावचनं द्विजाग्र्यस्तत्कर्मपाकभयविस्मयदुःखयुक्तः ॥&lt;br&gt;&#xA;तद्ग्लानिदर्शनकृपाचलचित्तवृत्ति ध्यात्वा चिरं स वचनं निजगाद दुःखात् ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां द्वितीये वैष्णवखण्डे कार्तिकमासमाहात्म्ये धर्मदत्तेतिहासकथनन्नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ कलहामोक्षकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/025_kalahAmoxakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/025_kalahAmoxakathanam/</guid>
      <description>&lt;p&gt;॥ धर्मदत्त उवाच ॥ ॥&lt;br&gt;&#xA;विलयं यान्ति पापानि तीर्थे दानव्रतादिभिः ॥&lt;br&gt;&#xA;प्रेतदेहस्थितायास्ते तेषु नैवाऽधिकारिता ॥ १ ॥&lt;br&gt;&#xA;त्वद्ग्लानिदर्शनादस्मात्खिन्नं च मम मानसम् ॥&lt;br&gt;&#xA;न वै निर्वृतिमायाति त्वामनुद्धृत्य दुःखिताम् ॥ २ ॥&lt;br&gt;&#xA;तस्मादाजन्मचरितं यन्मया कार्तिकव्रतम् ॥&lt;br&gt;&#xA;तत्पुण्यस्यार्द्धभागेन सद्गतिं त्वमवाप्नुहि ॥ ३ ॥&lt;br&gt;&#xA;॥ नारद उवाच ॥&lt;br&gt;&#xA;इत्युक्त्वा धर्मदत्तोऽसौ यावत्तामभ्यषेचयत् ॥&lt;br&gt;&#xA;तुलसीमिश्रतोयेन श्रावयन्द्वादशाक्षरम् ॥ ४ ॥&lt;br&gt;&#xA;तावत्प्रेतत्वनिर्मुक्ता ज्वलदग्निशिखोपमा ॥&lt;br&gt;&#xA;दिव्यरूपधरा जाता लावण्येन यथेन्दिरा ॥ ५ ॥&lt;br&gt;&#xA;ततः सा दण्डवद्भूमौ प्रणनामाथ तं द्विजम् ॥&lt;br&gt;&#xA;उवाच सा तदा वाक्यैर्हर्षगद्गदभाषिणी ॥ ६ ॥&lt;br&gt;&#xA;॥ ॥ कलहोवाच ॥ ॥&lt;br&gt;&#xA;त्वत्प्रसादाद्द्विजश्रेष्ठ विमुक्ता निरयादहम् ॥&lt;br&gt;&#xA;पापाब्धौ मज्जमानायास्त्वं नौभूतोऽसि मे ध्रुवम् ॥ ७ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्थं वदन्ती सा विप्रं ददर्शाऽऽयातमम्बरात् ॥&lt;br&gt;&#xA;विमानं भास्वरं युक्तं विष्णुरूपधरैर्गणैः ॥ ८ ॥&lt;br&gt;&#xA;अथ सा तद्विमानाऽग्र्यं द्वाःस्थाभ्यामवरोपिता ॥&lt;br&gt;&#xA;पुण्यशीलसुशीलाभ्यामप्सरोगणसेविता ॥ ९ ॥&lt;br&gt;&#xA;तद्विमानं तदाऽपश्यद्धर्मदत्तः सविस्मयः॥&lt;br&gt;&#xA;पपात दण्डवद्भूमौ दृष्ट्वा तौ विष्णुरूपिणौ ॥ 2.4.25.१० ॥&lt;br&gt;&#xA;पुण्यशीलसुशीलौ च तमुत्थाप्याऽऽनतं द्विजम् ॥&lt;br&gt;&#xA;अभिनन्द्य ततो वाक्यमूचतुर्धर्मसंयुतम् ॥ ११ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;साधुसाधु द्विजश्रेष्ठ यस्त्वं विष्णुरतः सदा ॥&lt;br&gt;&#xA;दीनाऽनुकम्पी सर्वज्ञो विष्णुव्रतपरायणः ॥१२॥&lt;br&gt;&#xA;आ बालत्वाच्छुभं त्वेतद्यत्त्वया कार्तिकव्रतम् ॥&lt;br&gt;&#xA;कृतं तस्याऽर्द्धदानेन पुण्यं द्वैगुण्यमागमत्॥१३॥&lt;br&gt;&#xA;जन्मान्तरशतोद्भूतं पापं तद्विलयं गतम्॥&lt;br&gt;&#xA;स्नानैरेव गतं पापं यदस्याः पूर्वकर्मजम् ॥१४॥&lt;br&gt;&#xA;हरिजागरणाद्यैश्च विमानमिदमास्थिता॥&lt;br&gt;&#xA;वैकुण्ठे नीयते साधो नानाभोगयुता त्वियम् ॥१५॥&lt;br&gt;&#xA;दीपदानभवैः पुण्यैस्तेजःसारूप्यमास्थिता ॥&lt;br&gt;&#xA;तुलसीपूजनाद्यैश्च कार्तिकव्रतकैः शुभैः ॥&lt;br&gt;&#xA;विष्णुसान्निध्यगा जाता त्वया दत्तैः कृपानिधे ॥१६॥&lt;br&gt;&#xA;त्वमप्यस्य भवस्यान्ते भार्याभ्यां सह यास्यसि ॥&lt;br&gt;&#xA;वैकुण्ठ भुवनं विष्णोः सान्निध्यं च सरूपताम् ॥ १७ ॥&lt;br&gt;&#xA;ते धन्याः कृतकृत्यास्ते तेषां च सफलो भवः॥&lt;br&gt;&#xA;यैर्भक्त्याराधितो विष्णुर्धर्मदत्त यथा त्वया ॥ ॥ १८ ॥&lt;br&gt;&#xA;सम्यगाराधितो विष्णुः किं न यच्छति देहिनाम् ॥&lt;br&gt;&#xA;औत्तानचरणिर्येन ध्रुवत्वे स्थापितः पुरा ॥ १९॥&lt;br&gt;&#xA;यन्नामस्मरणादेव देहिनो यान्ति सद्गतिम् ॥ 2.4.25.२० ॥&lt;br&gt;&#xA;ग्राहग्रस्तो हि नागेन्द्रो यन्नामस्मरणात्पुरा ॥&lt;br&gt;&#xA;विमुक्तः सन्निधिं प्राप्तो जातोऽयं जयसञ्ज्ञकः ॥ २१ ॥&lt;br&gt;&#xA;यतस्त्वयाऽर्चितो विष्णुस्तत्सान्निध्यं प्रयास्यसि ॥&lt;br&gt;&#xA;बहून्यब्दसहस्राणि भार्याद्वययुतः किल ॥ २२ ॥&lt;br&gt;&#xA;ततः पुण्यक्षयेजाते यदा यास्यसि भूतलम् ॥&lt;br&gt;&#xA;सूर्यवंशोद्भवो राजा विख्यातस्त्वं भविष्यसि ॥ २३ ॥&lt;br&gt;&#xA;नाम्ना दशरथस्तत्र भार्याद्वययुतः पुनः ॥&lt;br&gt;&#xA;तृतीययाऽनया चाऽपि या ते पुण्यार्द्धभागिनी ॥ २४ ॥&lt;br&gt;&#xA;तत्राऽपि तव सान्निध्यं विष्णुर्यास्यति भूतले ॥&lt;br&gt;&#xA;आत्मानं तव पुत्रत्वे प्रकल्प्याऽमरकार्यकृत् ॥ २५ ॥&lt;br&gt;&#xA;तव जन्मव्रतादस्माद्विष्णुसन्तुष्टिकारकात् ॥&lt;br&gt;&#xA;न यज्ञा न च दानानि न तीर्थान्यधिकानि वै ॥ २६ ॥&lt;br&gt;&#xA;धन्योऽसि विप्राग्र्य यतस्त्वयैतद्व्रतं कृतं तुष्टिकरं जगद्गुरोः॥&lt;br&gt;&#xA;यदर्धभागात्सफला मुरारेः प्रणीयतेऽस्माभिरियं सलोकताम्॥२७॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये धर्मदत्तोपाख्याने कलहामोक्षकथनन्नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६ चोलराजविष्णुदासब्राह्मणविवादकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/026_cholarAjaviShNudAsabrAhmaNavivAdakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/026_cholarAjaviShNudAsabrAhmaNavivAdakathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;इत्थं तद्वचनं श्रुत्वा धर्मदत्तः सविस्मयः ॥&lt;br&gt;&#xA;प्रणम्य दण्डवद्भूमौ वाक्यमेतदुवाच ह ॥ १ ॥ ॥&lt;br&gt;&#xA;॥ धर्मदत्त उवाच ॥ ॥&lt;br&gt;&#xA;आराधयन्ति सर्वेऽपि विष्णुं भक्ताऽर्तिनाशनम् ॥&lt;br&gt;&#xA;यज्ञैर्दानैर्व्रतैस्तीर्थैस्तपोभिश्च यथाविधि॥२॥&lt;br&gt;&#xA;विष्णुप्रीतिकरं तेषां किञ्चित्सान्निध्यकारकम् ॥&lt;br&gt;&#xA;यत्कृत्वा तानि चीर्णानि सर्वाण्यपि भवन्ति हि ॥ ३ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;साधु पृष्टं त्वया विप्र शृणुष्वैकाग्रमानसः ॥&lt;br&gt;&#xA;सेतिहासकथां पुण्यां कथ्यमानां पुराभवाम् ॥ ४ ॥&lt;br&gt;&#xA;काञ्चिपुर्यां पुरा चोलश्चक्रवर्ती नृपोऽभवत् ॥&lt;br&gt;&#xA;यस्याख्ययैव ते देशाश्चोला इति प्रथां गताः ॥ ५ ॥&lt;br&gt;&#xA;यस्मिञ्छासति भूचक्रं दरिद्रो वाऽपि दुःखितः॥&lt;br&gt;&#xA;पापबुद्धिः सरुग्वापि नैव कश्चिदभून्नरः ॥६॥&lt;br&gt;&#xA;यस्याप्युन्नतयज्ञस्य ताम्रपर्ण्यास्तटावुभौ ॥&lt;br&gt;&#xA;सुवर्णयूपैः शोभाढ्यावास्तां चैत्ररथोपमौ ॥ ७ ॥&lt;br&gt;&#xA;स कदाचिदगाद्राजा ह्यनन्तशयनं द्विज ॥&lt;br&gt;&#xA;यत्राऽसौ जगतां नाथो योगनिद्रामुपाश्रितः॥ ६ ॥&lt;br&gt;&#xA;तत्र श्रीरमणं देवं सम्पूज्य विधिवन्नृपः ॥&lt;br&gt;&#xA;मणिमुक्ताफलैर्दिव्यैः स्वर्णपुष्पैश्च शोभनैः ॥ ९ ॥&lt;br&gt;&#xA;प्रणम्य दण्डवद्भूमावुपविष्टः स तत्र वै ॥&lt;br&gt;&#xA;तावद्ब्राह्मणमायान्तमपश्यद्देवसन्निधौ ॥ 2.4.26.१० ॥&lt;br&gt;&#xA;देवार्चनार्थं पाणौ तु तुलस्युदकधारिणम्॥&lt;br&gt;&#xA;स्वपुरीवासिनं तत्र विष्णुदासाह्वयं द्विजम् ॥ ११ ॥&lt;br&gt;&#xA;स तत्राभ्येत्य विप्रर्षिर्देवदेवमपूजयत् ॥&lt;br&gt;&#xA;विष्णुसूक्तेन संस्नाप्य तुलसीमञ्जरीदलैः ॥ १२ ॥&lt;br&gt;&#xA;तुलसीपूजया तस्य रत्नपूजां पुरा कृताम् ॥&lt;br&gt;&#xA;आच्छादितां समालोक्य राजा कुद्धोऽब्रवीदिदम्॥ १३ ॥&lt;br&gt;&#xA;॥ चोल उवाच ॥ ॥&lt;br&gt;&#xA;माणिक्यस्वर्णपूजाऽत्र शोभाढ्या या कृता मया ॥&lt;br&gt;&#xA;विष्णुदास कथं सेयमाच्छन्ना तुलसीदलैः ॥ १४ ॥&lt;br&gt;&#xA;विष्णुभक्तिं न जानासि वराकोऽसि मतो मम ॥&lt;br&gt;&#xA;यस्त्विमामतिशोभाढ्यां पूजामाच्छादयस्यहो ॥ ॥ १५ ॥&lt;br&gt;&#xA;इति तद्वचनं श्रुत्वा सक्रोधः स द्विजोत्तमः ॥&lt;br&gt;&#xA;राज्ञो गौरवमुल्लङ्घ्य जगाद वचनं तदा ॥ १६ ॥&lt;br&gt;&#xA;॥ विष्णुदास उवाच ॥ ॥&lt;br&gt;&#xA;राजन्भक्तिं न जानासि गर्वितोऽसि नृपश्रिया ॥&lt;br&gt;&#xA;कियद्विष्णुव्रतं पूर्वं त्वया चीर्णं वदस्व तत् ॥ १७ ॥&lt;br&gt;&#xA;॥गणावूचतुः॥&lt;br&gt;&#xA;तद्ब्राह्मणवचः श्रुत्वा प्रहस्य स नृपोत्तमः॥&lt;br&gt;&#xA;विष्णुदासं तदा गर्वादुवाच वचनं द्विजम्॥ १८॥&lt;br&gt;&#xA;॥राजोवाच॥&lt;br&gt;&#xA;इत्थं चेद्वदसे विप्र विष्णुभक्त्याऽतिगर्वितः॥&lt;br&gt;&#xA;भक्तिस्ते कियती विष्णोर्दरिद्रस्याऽधनस्य च ॥१९॥&lt;br&gt;&#xA;यज्ञदानादिकं नैव विष्णोस्तुष्टिकरं कृतम् ॥&lt;br&gt;&#xA;नाऽपि देवालयं पूर्वं कृतं विप्र त्वया क्वचित् ॥ 2.4.26.२० ॥&lt;br&gt;&#xA;ईदृशस्याऽपि ते गर्व एष तिष्ठति भक्तितः ॥&lt;br&gt;&#xA;तच्छृण्वन्तु वचो मेऽद्य सर्वेऽप्येते द्विजातयः ॥ २१ ॥&lt;br&gt;&#xA;साक्षात्कारमहं विष्णोरेष वादो गमिष्यति ॥&lt;br&gt;&#xA;पश्यन्तु सर्वेऽपि ततो भक्तिं ज्ञास्यन्ति चावयोः ॥ २२ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;इत्युक्त्वा स नृपोऽगच्छन्निजराजगृहं तदा ॥&lt;br&gt;&#xA;आरभद्वैष्णवं सत्रं कृत्वाऽऽचार्यं तु मुद्गलम् ॥ २३ ॥&lt;br&gt;&#xA;ऋषिसङ्घसमाजुष्टं बह्वन्नं बहुदक्षिणम् ॥&lt;br&gt;&#xA;यच्च ब्रह्मकृतं पूर्वं गयाक्षेत्रे समृद्धिमत् ॥ २४ ॥&lt;br&gt;&#xA;विष्णुदासोऽपि तत्रैव तस्थौ देवालये व्रती ॥&lt;br&gt;&#xA;यथोक्तनियमान्कुर्वन्विष्णोस्तुष्टिकरान्सदा ॥ २५ ॥&lt;br&gt;&#xA;माघोर्जयोर्व्रतं सम्यक्तुलसीवनपालनम् ॥&lt;br&gt;&#xA;एकादश्यां हरेर्जाप्यं द्वादशाक्षरविद्यया ॥ २६ ॥&lt;br&gt;&#xA;उपचारैः षोडशभिर्नृत्यगीतादिमङ्गलैः ॥&lt;br&gt;&#xA;नित्यं विष्णोस्तथा पूजां व्रतान्येतानि सोऽकरोत् ॥ २७ ॥&lt;br&gt;&#xA;नित्यं संस्मरणं विष्णोर्गच्छन्भुवि स्वपन्नपि ॥&lt;br&gt;&#xA;सर्वभूतस्थितं विष्णुमपश्यत्समदर्शनः ॥ ॥ २८ ॥&lt;br&gt;&#xA;माघकार्तिकयोर्नित्यं विशेषनियमानपि ॥&lt;br&gt;&#xA;अकरोद्विष्णुतुष्ट्यर्थं सोद्यापनविधिं तथा ॥ २९ ॥&lt;br&gt;&#xA;एवं समाराधयतोः श्रियः पतिं तयोश्च चोलेश्वरविष्णुदासयोः ॥&lt;br&gt;&#xA;अगाद्धि कालः सुमहान्व्रतस्थयोस्तन्निष्ठसर्वेन्द्रियकर्मणोस्तदा ॥ 2.4.26.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये चोलराजविष्णुदासब्राह्मणविवादकथनन्नाम षड्विंशोऽध्यायः ॥ २६ ॥&lt;/p&gt;</description>
    </item>
    <item>
      <title>०२७ चोलविष्णुदासमुक्तिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/027_cholaviShNudAsamuktikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/027_cholaviShNudAsamuktikathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;कदाचिद्विष्णुदासोऽथ कृत्वा नित्यविधिं द्विज ॥&lt;br&gt;&#xA;स पाकमकरोत्तावदहरत्कोऽप्यलक्षितः ॥ १ ॥&lt;br&gt;&#xA;तमदृष्ट्वाऽप्यसौ पाकं पुनर्नैवाऽकरोत्तदा ॥&lt;br&gt;&#xA;सायङ्कालाऽर्चनस्याऽसौ व्रतभङ्गभयाद्द्विजः ॥ २ ॥&lt;br&gt;&#xA;द्वितीयेऽह्नि पुनः पाकं कृत्वा यावत्स विष्णवे ॥&lt;br&gt;&#xA;उपहारार्पणं कर्तुं गतः कोऽप्यहरत्पुनः ॥ ३ ॥&lt;br&gt;&#xA;एवं सप्तदिनं तस्य पाकं कोऽप्यहरन्नृप ॥&lt;br&gt;&#xA;ततः सविस्मयश्चाथ मनस्येवमधारयत् ॥ ४ ॥&lt;br&gt;&#xA;अहो नित्यं समभ्येत्य कः पाकं हरते मम ॥&lt;br&gt;&#xA;क्षेत्रसन्न्यासिनः स्थानं न त्याज्यं मम सर्वथा ॥ ५ ॥&lt;br&gt;&#xA;पुनः पाकं विधायाऽत्र भुज्यते यदि चेन्मया ॥&lt;br&gt;&#xA;सायङ्कालाऽर्चनं चैव परित्याज्यं कथं भवेत्॥६॥&lt;br&gt;&#xA;यदि पाकं विधायैवं भोक्तव्यं तु मया न तत्॥&lt;br&gt;&#xA;अनिवेद्य हरौ सर्वं वैष्णवैर्नैव भुज्यते॥ ७ ॥&lt;br&gt;&#xA;उपोषितोऽहं सप्ताऽहं तिष्ठाम्यत्र व्रतस्थितः ॥&lt;br&gt;&#xA;अद्यसंरक्षणं सम्यक्पाकस्याऽत्र करोम्यहम् ॥ ८ ॥&lt;br&gt;&#xA;इति पाकं विधायाऽसौ तत्रैवाऽलक्षितः स्थितः ॥&lt;br&gt;&#xA;तावद्ददर्श चण्डालं पाकान्नहरणे स्थितम् ॥९॥&lt;br&gt;&#xA;क्षुत्क्षामं दीनवदनमस्थिचर्माऽवशेषितम् ॥&lt;br&gt;&#xA;तमालोक्य द्विजाग्र्योऽभूत्कृपयाऽन्वितमानसः ॥2.4.27.१०॥&lt;br&gt;&#xA;विलोक्याऽन्नहरं विप्रस्तिष्ठतिष्ठेत्यभाषत॥&lt;br&gt;&#xA;कथमश्नासि तद्रूक्षं घृतमेतद्गृहाण भोः॥११॥&lt;br&gt;&#xA;इत्थं वदन्तं विप्राग्र्यमायान्तं स विलोक्य च ॥&lt;br&gt;&#xA;वेगादधावत्तद्भीत्या मृर्च्छितश्च पपात ह ॥१२॥&lt;br&gt;&#xA;भीतं सम्मूर्च्छितं दृष्ट्वा चण्डालं स द्विजाग्रणीः ॥&lt;br&gt;&#xA;वेगादभ्येत्य कृपया स्ववस्त्रान्तैरवीजयत् ॥ १३ ॥&lt;br&gt;&#xA;अथोत्थितं तमेवासौ विष्णुदासो व्यलोकयत् ॥&lt;br&gt;&#xA;साक्षान्नारायणं देवं शङ्खचक्रगदाधरम् ॥॥ १४ ॥&lt;br&gt;&#xA;तं दृष्ट्वा सात्त्विकैर्भावैरावृतो द्विजसत्तमः ॥&lt;br&gt;&#xA;स्तोतुं चैव नमस्कर्तुं तदा नाऽलं बभूव सः ॥ १५ ॥&lt;br&gt;&#xA;अथ शक्रादयो देवास्तत्रैवाभ्याययुस्तदा ॥&lt;br&gt;&#xA;गन्धर्वाप्सरसश्चाऽपि जगुश्च ननृतुर्मुदा ॥ १६ ॥&lt;br&gt;&#xA;विमानशतसङ्कीर्णं देवर्षिशतसङ्कुलम् ॥&lt;br&gt;&#xA;गीतवादित्रनिर्घोषं स्थानं तदभवत्तदा ॥ ॥ १७ ॥&lt;br&gt;&#xA;ततो विष्णुः समालिङ्ग्य स्वभक्तं सात्त्विकव्रतम् ॥&lt;br&gt;&#xA;सारूप्यमात्मनो दत्त्वाऽनयद्वैकुण्ठमन्दिरम् ॥ १८ ॥&lt;br&gt;&#xA;विमानवरसंस्थं तं गच्छन्तं विष्णुसन्निधिम् ॥&lt;br&gt;&#xA;दीक्षितश्चोलनृपतिर्विष्णुदासं ददर्श सः ॥ १९ ॥&lt;br&gt;&#xA;वैकुण्ठभुवनं यान्तं विष्णुदासं विलोक्य सः ॥&lt;br&gt;&#xA;स्वगुरुं मुद्गलं वेगादाहूयेत्थं वचोऽब्रवीत् ॥ 2.4.27.२० ॥&lt;br&gt;&#xA;॥ चोल उवाच ॥ ॥&lt;br&gt;&#xA;यत्स्पर्द्धया मया चैव यज्ञदानादिकं कृतम् ॥&lt;br&gt;&#xA;स विष्णुरूपधृग्विप्रो याति वैकुण्ठमन्दिरम् ॥ ॥ २१ ॥&lt;br&gt;&#xA;दीक्षितेन मया सम्यक्सत्रेऽस्मिन्वैष्णवे त्वया ॥&lt;br&gt;&#xA;हुतमग्नौ कृता विप्रा दानाद्यैः पूर्णमानसाः ॥ २२ ॥&lt;br&gt;&#xA;नैवाऽद्यापि स मे देवः प्रसन्नो जायते ध्रुवम् ॥&lt;br&gt;&#xA;विष्णुदासस्य भक्त्यैव साक्षात्कारं ददौ हरिः ॥ २३ ॥&lt;br&gt;&#xA;तस्माद्दानैश्च यज्ञैश्च नैव विष्णुः प्रसीदति ॥&lt;br&gt;&#xA;भक्तिरेव परं तस्य निदानं दर्शने विभोः ॥ २४ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;इत्युक्त्वा भागिनेयं स्वमभ्यषिञ्चन्नृपासने ॥&lt;br&gt;&#xA;आबाल्याद्दीक्षितो यज्ञे ह्यपुत्रत्वमगाद्यतः॥ २५ ॥&lt;br&gt;&#xA;तस्मादद्याऽपि तद्देशे सदा राज्यांऽशभागिनः ॥&lt;br&gt;&#xA;स्वस्रेया एव जायन्ते तत्कृतावधिवर्तिनः ॥ २६ ॥&lt;br&gt;&#xA;यज्ञवाटं ततोऽभ्येत्य यज्ञकुण्डाग्रतः स्थितः ॥&lt;br&gt;&#xA;त्रिरुच्चैर्व्याजहाराऽऽशु विष्णुं सम्बोधयंस्तदा ॥ २७ ॥&lt;br&gt;&#xA;विष्णो भक्तिं स्थिरां देहि मनोवाक्काय कर्मभिः ॥&lt;br&gt;&#xA;इत्युक्त्वा सोऽपतद्वह्नौ सर्वेषामेव पश्यताम् ॥ २८ ॥&lt;br&gt;&#xA;मुद्गलस्तु तदा क्रोधाच्छिखामुत्पाटयत्स्वकाम् ॥&lt;br&gt;&#xA;ततस्त्वद्यापि तद्गोत्रे मुद्गला विशिखा बभुः ॥ २९ ॥&lt;br&gt;&#xA;तावदाविरभूद्विष्णुः कुण्डाग्नौ भक्तवत्सलः ॥&lt;br&gt;&#xA;तमालिङ्ग्य विमानाग्र्यं समारोहयदच्युतः ॥ 2.4.27.३० ॥&lt;br&gt;&#xA;तमालिङ्ग्याऽऽत्मसारूप्यं दत्त्वा वैकुण्ठमन्दिरम्॥&lt;br&gt;&#xA;तेनैव सह देवेशो जगाम त्रिदशैर्वृतः ॥ ३१ ॥&lt;br&gt;&#xA;॥ नारद उवाच ॥ ॥&lt;br&gt;&#xA;यो विष्णुदासः स तु पुण्यशीलो यश्चोलभूपः स सुशीलनामा ॥&lt;br&gt;&#xA;एतावुभौ तत्समरूपभाजौ द्वाःस्थौ कृतौ तेन रमाप्रियेण ॥ ३२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये चोलविष्णुदासमुक्तिकथनन्नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ धर्मदत्तमोक्षप्राप्तिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/028_dharmadattamoxaprAptikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/028_dharmadattamoxaprAptikathanam/</guid>
      <description>&lt;p&gt;॥ धर्मदत्त उवाच ॥ ॥&lt;br&gt;&#xA;जयश्च विजयश्चैव विष्णोर्द्वास्थौ श्रुतौ मया ॥&lt;br&gt;&#xA;किं नु ताभ्यां पुरा चीर्णं तस्मात्तद्रूपधारिणौ ॥ १ ॥&lt;br&gt;&#xA;॥ ॥ गणावूचतुः ॥ ॥&lt;br&gt;&#xA;तृणबिन्दोस्तु कन्यायां देवहूत्यां पुरा द्विज ॥&lt;br&gt;&#xA;कर्दमस्य तु दृष्ट्यैव पुत्रौ द्वौ सम्बभूवतुः ॥ २ ॥&lt;br&gt;&#xA;ज्येष्ठो जयः कनिष्ठोऽभूद्विजयश्चैव नामतः ॥&lt;br&gt;&#xA;तस्यामेवाऽभवत्पश्चात्कपिलो योगधर्मवित् ॥ ३ ॥&lt;br&gt;&#xA;जयश्च विजयश्चैव विष्णुभक्तिरतौ सदा ॥&lt;br&gt;&#xA;तौ तन्निष्ठेन्द्रियग्रामौ धर्मशीलौ बभूवतुः ॥ ४ ॥&lt;br&gt;&#xA;नित्यमष्टाक्षरीजाप्यौ विष्णुव्रतकरावुभौ ॥&lt;br&gt;&#xA;साक्षात्कारं ददौ विष्णुस्तयोर्नित्यार्चने सदा ॥ ५ ॥&lt;br&gt;&#xA;मरुत्तेन कदाचित्तावाहूतौ यज्ञकर्मणि ॥&lt;br&gt;&#xA;जग्मतुर्यज्ञकुशलौ देवर्षिगणपूजितौ ॥ ६ ॥&lt;br&gt;&#xA;जयस्तत्राभवद्ब्रह्मायाजको विजयोऽभवत् ॥&lt;br&gt;&#xA;ततो यज्ञविधिं कृत्स्नं परिपूर्णं च चक्रतुः ॥ ७ ॥&lt;br&gt;&#xA;मरुत्तोऽवभृथस्नातस्ताभ्यां वित्तं ददौ बहु ॥&lt;br&gt;&#xA;तत्समादाय तौ वित्तं जग्मतुः स्वाश्रमं प्रति ॥ ८ ॥&lt;br&gt;&#xA;यजनाय पृथग्विष्णोस्तुष्ट्यर्थं तौ ततो मुनी ॥&lt;br&gt;&#xA;तद्धनं विभजन्तौ तु पस्पर्धाते परस्परम् ॥ ९ ॥&lt;br&gt;&#xA;जयोऽब्रवीत्समो भागः क्रियतामिति तत्र सः ॥&lt;br&gt;&#xA;विजयश्चाब्रवीन्नैतद्यल्लब्धं येन तस्य तत् ॥ 2.4.28.१० ॥&lt;br&gt;&#xA;ततोऽशपज्जयः क्रोधाद्विजयं लुब्धमानसम् ॥&lt;br&gt;&#xA;गृहीत्वा न ददास्येतत्तस्माद्ग्राहो भवेति तम् ॥ ॥ ११ ॥&lt;br&gt;&#xA;विजयस्तस्य तं शापं श्रुत्वा सोप्यशपच्च तम् ॥&lt;br&gt;&#xA;मदभ्रान्तोऽशपस्त्वं मां तस्मान्मातङ्गतां व्रज ॥ १२ ॥&lt;br&gt;&#xA;तत्तदाचख्यतुर्विष्णुं दृष्ट्वा नित्यार्चने विभुम् ॥&lt;br&gt;&#xA;शापयोश्च निवृत्तिं तौ ययाचाते रमापतिम् ॥ १३ ॥&lt;br&gt;&#xA;॥ जयविजयावूचतुः ॥ ॥&lt;br&gt;&#xA;भक्तावावां कथं देव ग्राहमातङ्गयोनिगौ ॥&lt;br&gt;&#xA;भविष्यावः कृपासिन्धो तच्छापो विनिवर्त्यताम् ॥ १४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मद्भक्तयोर्वचोऽसत्यं न कदाचिद्भविष्यति ॥&lt;br&gt;&#xA;मयाऽपि नान्यथा कर्तुं शक्यते तत्कदाचन ॥ १५ ॥&lt;br&gt;&#xA;प्रह्लादवचसा स्तम्भेऽप्याविर्भूतो ह्यहं पुरा ॥&lt;br&gt;&#xA;तथांऽबरीषवाक्येन जातो गर्भे स्वयं किल ॥ १६ ॥&lt;br&gt;&#xA;तस्माद्युवामिमौ शापावनुऽभूय स्वयङ्कृतौ ॥&lt;br&gt;&#xA;लभेथां मत्पदं नित्यमित्युक्त्वांऽतर्दधे हरिः ॥ १७ ॥ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;ततस्तौ ग्राहमातङ्गावभूतां गण्डकीतटे ॥&lt;br&gt;&#xA;जातिस्मरौ तु तद्योन्यामपि विष्णुव्रते स्थितौ ॥ १८ ॥&lt;br&gt;&#xA;कदाचित्स गजः स्नातुं कार्तिके गण्डकीं गतः ॥&lt;br&gt;&#xA;तावज्जग्राह तं ग्राहः संस्मरञ्च्छापकारणम् ॥ १९ ॥&lt;br&gt;&#xA;ग्राहग्रस्तो ह्यसौ नागः सस्मार श्रीपतिं तदा ॥&lt;br&gt;&#xA;तावदाविरभूद्विष्णुश्चक्रशङ्खगदाधरः ॥ 2.4.28.२० ॥&lt;br&gt;&#xA;ततस्तौ ग्राहमातङ्गौ चक्रं क्षिप्त्वा समुद्धृतौ ॥&lt;br&gt;&#xA;दत्त्वैव निजसारूप्यं वैकुण्ठमनयद्विभुः ॥ २१ ॥&lt;br&gt;&#xA;ततःप्रभृति तत्स्थानं हरिक्षेत्रमितिस्मृतम् ॥&lt;br&gt;&#xA;चक्रसङ्घर्षणाद्यस्मिन्ग्रावाणोऽपि हि लाञ्छिताः ॥ २२ ॥&lt;br&gt;&#xA;तावुभौ विश्रुतौ लोके जयश्च विजयस्तथा ॥&lt;br&gt;&#xA;नित्यं विष्णुप्रियौ द्वाःस्थौ पृष्टौ यौ हि त्वया द्विज ॥ २३ ॥&lt;br&gt;&#xA;अतस्त्वमपि धर्मज्ञ नित्यं विष्णुव्रते स्थितः ॥&lt;br&gt;&#xA;त्यक्तमात्सर्यदम्भोऽपि भवस्व समदर्शनः ॥ ॥ २४ ॥&lt;br&gt;&#xA;तुलामकरमेषेषु प्रातःस्नायी सदा भव ॥&lt;br&gt;&#xA;एकादशीव्रते तिष्ठ तुलसीवनपालकः ॥ २५ ॥&lt;br&gt;&#xA;ब्राह्मणानथ गाश्चाऽपि वैष्णवांश्च सदा भज ॥&lt;br&gt;&#xA;मसूरिकामारनालं वृन्ताकान्यपि खाद मा ॥ २६ ॥&lt;br&gt;&#xA;एवं त्वमपि देहान्ते तद्विष्णोः परमं पदम् ॥&lt;br&gt;&#xA;प्राप्नोषि धर्मदत्त त्वं तद्भक्त्यैव यथा वयम् ॥ २७ ॥&lt;br&gt;&#xA;तावज्जन्म व्रतादस्माद्विष्णुसन्तुष्टिकारकात् ॥&lt;br&gt;&#xA;न यज्ञा न च दानानि न तीर्थान्यधिकानि वै ॥ २८ ॥&lt;br&gt;&#xA;धन्योऽसि विप्राग्र्य यतस्त्वयैतद्व्रतं कृतं तुष्टिकरं जगद्गुरोः ॥&lt;br&gt;&#xA;यदर्धभागाऽऽप्तफला मुरारेः प्रणीयतेऽस्माभिरियं सलोकताम् ॥ २९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्थं तौ धर्मदत्तं तमुपदिश्य विमानगौ ॥&lt;br&gt;&#xA;तया कलहया सार्द्धं वैकुण्ठभवनं गतौ ॥ 2.4.28.३० ॥&lt;br&gt;&#xA;धर्मदत्तो ह्यसौ जातप्रत्ययस्तद्व्रते स्थितः ॥&lt;br&gt;&#xA;देहांऽते तद्विभोः स्थानं भार्याभ्यां संयुतोऽभ्ययात् ॥ ३१ ॥&lt;br&gt;&#xA;इतिहासमिमं पुराभवं शृणुते श्रावयते च यः पुमान् ॥&lt;br&gt;&#xA;हरिसन्निधिकारणीं मतिं लभतेऽसौ कृपया जगद्गुरोः ॥ ३२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये धर्मदत्तमोक्षप्राप्तिकथनन्नामाऽष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९ धनेश्वरयक्षजन्मप्राप्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/029_dhaneshvarayaxajanmaprAptivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/029_dhaneshvarayaxajanmaprAptivarNanam/</guid>
      <description>&lt;p&gt;॥ श्रीकृष्ण उवाच ॥&lt;br&gt;&#xA;इति तद्वचनं श्रुत्वा पृथुर्विस्मितमानसः ॥&lt;br&gt;&#xA;सम्पूज्य नारदं सम्यग्विससर्ज तदा प्रिये ॥१॥&lt;br&gt;&#xA;पुराऽवन्तीपुरे कश्चिद्विप्र आसीद्धनेश्वरः ॥&lt;br&gt;&#xA;ब्रह्मकर्मपरिभ्रष्टः पापकर्मा सुदुर्मतिः ॥२॥&lt;br&gt;&#xA;देशाद्देशातरं गच्छन्क्रयविक्रयकारणात् ॥&lt;br&gt;&#xA;माहिष्मतीपुरीमागात्कदाचित्स धनेश्वरः॥३॥&lt;br&gt;&#xA;महिषेण कृता पूर्वं तस्मान्माहिष्मतीति सा ॥&lt;br&gt;&#xA;यस्या वप्रगता भाति नर्मदा पापनाशिनी ॥ ४ ॥&lt;br&gt;&#xA;कार्तिकव्रतिनस्तत्र नानादेशाऽऽगतान्नरान् ॥&lt;br&gt;&#xA;स दृष्ट्वा विक्रयं कुर्वन्मासमेकमुवास सः ॥ ५ ॥&lt;br&gt;&#xA;स नित्यं नर्मदातीरे भ्रमन्विक्रयकारणात् ॥&lt;br&gt;&#xA;ददर्श ब्राह्मणान्स्नानजपदेवार्चने स्थितान् ॥ ॥ ६ ॥&lt;br&gt;&#xA;कांश्चित्पुराणं पठतः कांश्चिच्च श्रवणे रतान् ॥&lt;br&gt;&#xA;नृत्यगायनवादित्रविष्णुश्रवणतत्परान् ॥७॥&lt;br&gt;&#xA;उद्यापनविधौ सक्तान्कांश्चिज्जागरणे रतान् ॥&lt;br&gt;&#xA;विप्रगोपूजनरतान्दीपदानरतांस्तथा ॥ ८ ॥&lt;br&gt;&#xA;ददर्श कौतुकाविष्टस्तत्रतत्र धनेश्वरः ॥&lt;br&gt;&#xA;नित्यं परिभ्रमंस्तत्र दर्शनस्पर्शभाषणात् ॥ ९ ॥&lt;br&gt;&#xA;वैष्णवानां तथा विष्णोर्नामश्रावादि सोऽलभत् ॥&lt;br&gt;&#xA;एवं मासं स्थितस्तस्या नर्मदायास्तटे द्विजः ॥ 2.4.29.१० ॥&lt;br&gt;&#xA;तावत्कृष्णाऽहिना दष्टो विह्वलः स पपात ह ॥&lt;br&gt;&#xA;अथ देहपरित्यक्तं तं वद्ध्वा यमकिङ्कराः ॥ ११ ॥&lt;br&gt;&#xA;यमाज्ञया कुम्भिपाके चिक्षिपुस्तं धनेश्वरम् ॥&lt;br&gt;&#xA;यावत्क्षिप्तश्च तत्रासौ तावच्छीतलतां ययौ ॥ ॥ १२ ॥&lt;br&gt;&#xA;कुम्भीपाको यथा वह्निः प्रह्लादक्षेपणात्पुरा ॥&lt;br&gt;&#xA;यमस्तु कौतुकं दृष्ट्वा पप्रच्छानीय तं ततः ॥ १३ ॥&lt;br&gt;&#xA;तावदभ्यागतस्तत्र नारदः प्राह सत्वरम् ॥&lt;br&gt;&#xA;॥ नारद उवाच ॥ ॥&lt;br&gt;&#xA;नैवाऽयं निरयान्भोक्तुमर्हो ह्यरुणनन्दन ॥ १४ ॥&lt;br&gt;&#xA;यस्मादन्तेऽस्य सञ्जातं कर्म यन्निरयापहम् ॥&lt;br&gt;&#xA;यः पुण्यकर्मिणां कुर्याद्दर्शनस्पर्शभाषणम् ॥ १५ ॥&lt;br&gt;&#xA;ततः षडंशमाप्नोति पुण्यस्य नियतं नरः ॥&lt;br&gt;&#xA;सख्यं तु तैस्तु संसर्गं कृतवान्वै धनेश्वरः ॥ १६ ॥&lt;br&gt;&#xA;कार्तिकव्रतिभिर्मासं तेषां पुण्यांशभागयम् ॥ १७ ॥&lt;br&gt;&#xA;तस्मादकामपुण्यो हि यक्षयोनिस्थितो ह्ययम् ॥&lt;br&gt;&#xA;विलोक्य निरयान्सर्वान्पापभोगप्रदर्शकान् ॥ १८ ॥&lt;br&gt;&#xA;॥ ॥ श्रीकृष्ण उवाच॥ ॥&lt;br&gt;&#xA;इत्युक्त्वा गतवति नारदे स सौरिस्तद्वाक्यश्रवणविबुद्धतत्सुकर्मा॥&lt;br&gt;&#xA;तं विप्रं पुनरनयत्स्वकिङ्करेण तान्सर्वान्निरयगणान्प्रदर्शयिष्यन् ॥ १९ ॥&lt;br&gt;&#xA;ततो धनेश्वरं नीत्वा निरयान्प्रेतपोऽब्रवीत् ॥&lt;br&gt;&#xA;दर्शयिष्यंस्तु तान्सर्वान्यमानुज्ञाकरस्तदा ॥ 2.4.29.२० ॥&lt;br&gt;&#xA;॥ प्रेतप उवाच ॥ ॥&lt;br&gt;&#xA;पश्येमान्निरयान्घोरान्धनेश्वर महाभयान् ॥&lt;br&gt;&#xA;एषु पापकरा नित्यं पच्यन्ते यमकिङ्करैः ॥२१॥&lt;br&gt;&#xA;अकामात्पातकं शुष्कं कामादार्द्रमुदाहृतम् ॥&lt;br&gt;&#xA;आर्द्रशुष्कादिभिः पापैर्द्विप्रकारानवस्थितान् ॥ २२ ॥&lt;br&gt;&#xA;चतुराशीतिसङ्ख्याकैः पृथग्भेदैरवस्थितान् ॥&lt;br&gt;&#xA;यत्प्रकीर्णमपाङ्क्तेयं मलिनीकरणं तथा ॥ २३ ॥&lt;br&gt;&#xA;जातिभ्रंशकरं तद्वदुपपातकसञ्ज्ञकम् ॥&lt;br&gt;&#xA;अतिपापं महापापं सप्तधा पातकं स्मृतम् ॥ २४ ॥&lt;br&gt;&#xA;एभिः सप्तसु पच्यन्ते निरयेषु यथाक्रमम् ॥&lt;br&gt;&#xA;कार्तिकव्रतिभिर्यस्मात्संसर्गो ह्यभवत्तव ॥ २५ ॥&lt;br&gt;&#xA;तत्पुण्योपचयादेते निर्हृता निरयाः खलु ॥&lt;br&gt;&#xA;श्रीकृष्ण उवाच ॥ ॥&lt;br&gt;&#xA;दर्शयित्वेति निरयान्प्रेतपस्तमथाहरत् ॥ २६ ॥&lt;br&gt;&#xA;धनेश्वरं यक्षलोकं यक्षश्चाऽभूत्स तत्र हि ॥&lt;br&gt;&#xA;धनदस्याऽनुगः सोऽयं धनयक्षेति विश्रुतः ॥ २७ ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्त्वा वासुदेवोऽसौ सत्यभामामतिप्रियम् ॥&lt;br&gt;&#xA;सायंसन्ध्याविधिं कर्तुं जगाम जननीगृहम् ॥ २८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;एवम्प्रभावः खलु कार्तिकोऽयं मुक्तिप्रदो भुक्तिकरश्च यस्मात् ॥&lt;br&gt;&#xA;प्रयान्त्यनेकाऽर्जितपातकानि व्रतस्य सन्दर्शयतोऽपि मुक्तिम् ॥ २९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये धनेश्वरयक्षजन्मप्राप्तिवर्णनन्नामैकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>०३० मासोपवासव्रतविधिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/030_mAsopavAsavratavidhikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/030_mAsopavAsavratavidhikathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;अद्भुतोऽयं त्वया प्रोक्तो महिमा कार्तिकस्य तु ॥&lt;br&gt;&#xA;स्वस्य कर्तुमसामर्थ्यं कथमेतत्कृतं भवेत् ॥ १ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नास्ति कर्तुं स्वसामर्थ्यमुपायात्प्राप्यते फलम् ॥&lt;br&gt;&#xA;द्रव्यं दत्त्वा ब्राह्मणाय गृह्णीयात्फलमुत्तमम् ॥ २ ॥&lt;br&gt;&#xA;शिष्याद्वा भृत्यवर्गाद्वा स्त्रीभ्यो वाऽऽप्ताच्च कारयेत् ॥&lt;br&gt;&#xA;तस्मादपि फलं गृह्णन्फलभाग्जायते नरः ॥ ३ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अदत्तान्यपि पुण्यानि प्राप्यन्ते केनचित्क्वचित् ॥&lt;br&gt;&#xA;एतदिच्छाम्यहं श्रोतुं कौतुकं मम वर्तते ॥ ४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अदत्तान्यपि पुण्यानि लभन्ते पातकान्यपि ॥&lt;br&gt;&#xA;येनोपायेन तद्वच्मि शृणुष्वैकमना द्विज ॥ ५ ॥&lt;br&gt;&#xA;सुकृतं वा दुष्कृतं वा कृतमेकेन यत्कृते ॥&lt;br&gt;&#xA;जायते तस्य तद्राष्ट्रे त्रेतायां तु पुरो भवेत् ॥ ६ ॥&lt;br&gt;&#xA;द्वापरे वंशमध्ये तु कलौ कर्तैव केवलम्॥&lt;br&gt;&#xA;आज्ञानाद्यत्कृतं कर्म बाल्ये स्वप्ने तु तत्फलम् ॥ ७ ॥&lt;br&gt;&#xA;अज्ञानाद्यच्च तारुण्ये बाल्ये तस्य फलं भवेत् ॥&lt;br&gt;&#xA;ज्ञानपूर्वं कृतं कर्म आजन्मान्तं च तत्फलम् ॥ ८ ॥&lt;br&gt;&#xA;षण्मासं पापिसङ्गेन नरः पापी प्रजायते ॥&lt;br&gt;&#xA;पापिनां वा धर्मिणां वा संसर्गाद्दशमासिकम् ॥ ९ ॥&lt;br&gt;&#xA;भोजनादेकपङ्क्तौ च विंशांशः पुण्यपापयोः ॥&lt;br&gt;&#xA;एकासने द्वयोर्वासात्सहस्रांशेन लिप्यते ॥ 2.4.30.१० ॥&lt;br&gt;&#xA;यो वै यस्यान्नमश्नाति स भुङ्क्ते तस्य किल्बिषम् ॥&lt;br&gt;&#xA;जपादौ पापिसंसर्गात्षोडशांऽशो विनश्यति ॥ ११ ॥&lt;br&gt;&#xA;परस्य स्तवनाद्यानादेकपात्रस्थभोजनात् ॥&lt;br&gt;&#xA;एकशय्याप्रावरणात्षष्ठांशः पुण्यपापयोः ॥ १२ ॥&lt;br&gt;&#xA;पुरुषो हरते सर्वं भार्याया औरसस्य च ॥&lt;br&gt;&#xA;अर्द्धं शिष्याच्चतुर्थांशं पापं पुण्यं तथैव च ॥ १३ ॥&lt;br&gt;&#xA;भर्तुराज्ञाकरी नारी भर्तुरर्द्धं वृषं हरेत् ॥&lt;br&gt;&#xA;यद्धस्तपक्वं भुजीयाद्दशांशं तदघं हरेत् ॥ १४ ॥&lt;br&gt;&#xA;वर्षाऽशनं तु यो दत्ते तदर्द्धाघस्य भागयम् ॥&lt;br&gt;&#xA;वर्षाशनार्द्धं पुण्यं तु भुङ्क्ते वर्षाशनी नरः ॥ १५ ॥&lt;br&gt;&#xA;पुरोहितस्य षष्ठांशं पापं वा पुण्यमेव वा ॥&lt;br&gt;&#xA;यजमानो भुनक्त्येव तद्दशांशं पुरोहितः ॥ १६ ॥&lt;br&gt;&#xA;उद्योगी चानुमन्ता च यश्चोपकरणप्रदः ॥&lt;br&gt;&#xA;षष्ठांशं पुण्यपापानामुपद्रष्टा दशांशकम् ॥ १७ ॥&lt;br&gt;&#xA;यद्धस्तात्कार्यते कर्म नान्नमस्मै प्रयच्छति ॥&lt;br&gt;&#xA;विना भृतकशिष्याभ्यां षष्ठांशं पुण्यमाहरेत्॥ १८ ॥&lt;br&gt;&#xA;व्यवहारात्तथा प्रीत्या नित्यं सम्भाषणादिभिः ॥&lt;br&gt;&#xA;दशांशं पुण्यपापानां लभते नात्र संशयः ॥ १९ ॥&lt;br&gt;&#xA;संसर्गपुण्ययोगेन एकदन्तो द्विजाधमः ॥&lt;br&gt;&#xA;नरकान्विविधान्दृष्ट्वा स्वर्गं प्राप तदैव हि ॥ 2.4.30.२० ॥&lt;br&gt;&#xA;॥ ॥ नारद उवाच ॥ ॥&lt;br&gt;&#xA;ईदृशं कार्तिकव्रतमल्पायासं महत्फलम् ॥&lt;br&gt;&#xA;न कुर्वन्ति जनाः केचित्किमर्थं वै पितामह ॥ २१ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;स्वसृष्टिवृद्धये वेधा धर्माऽधर्मौ ससर्ज ह ॥&lt;br&gt;&#xA;धर्ममेवाऽनुतिष्ठन्तः प्राप्नुवन्ति शुभां गतिम् ॥ २२ ॥&lt;br&gt;&#xA;अधर्ममनुतिष्ठन्तो यान्ति तेऽधोगतिं नराः ॥&lt;br&gt;&#xA;पुण्यकर्मफलं नाको नरकस्तद्विपर्ययः ॥ २३ ॥&lt;br&gt;&#xA;तयोः पालनकर्तारौ द्वावेव विधिना कृतौ ॥&lt;br&gt;&#xA;शतक्रतुयमौ तौ च पुण्यपापानुसारिणौ ॥ २४ ॥&lt;br&gt;&#xA;गुरुतल्पादयः पुत्राः कामस्य प्रथिता भुवि ॥&lt;br&gt;&#xA;क्रोधस्य पितृघाताद्या लोभस्य तनयाञ्छृणु ॥ २५ ॥&lt;br&gt;&#xA;ब्रह्मस्वहरणाद्याश्च एते नरकनायकाः ॥&lt;br&gt;&#xA;कृता यमेन तैर्व्याप्ता मनुजा न हि कुर्वते ॥ २६ ॥&lt;br&gt;&#xA;व्रतादिधर्मकृत्यं यैस्तैर्मुक्तास्ते हि कुर्वते ॥ २७ ॥&lt;br&gt;&#xA;श्रद्धा मेधा विघातिन्यौ वर्तेते भुवि सर्वदा ॥&lt;br&gt;&#xA;ताभ्यां व्याप्तस्तु मनुजः श्रीविष्णोः श्रवणादिकम् ॥ २८ ॥&lt;br&gt;&#xA;न करोति सुदुर्मेधा येनान्धं याति वै तमः ॥&lt;br&gt;&#xA;कृष्णेन सत्यभामायै यदुक्तं तद्वदामि ते ॥ २९ ॥&lt;br&gt;&#xA;अध्यापनाद्याजनाद्वाऽप्येकपङ्क्त्यशनादपि ॥&lt;br&gt;&#xA;तुर्याम्श पुण्यपापानां परोक्षं लभते नरः ॥ 2.4.30.३० ॥&lt;br&gt;&#xA;एकासनादेकयानान्निश्वासस्याङ्गसङ्गतः ॥&lt;br&gt;&#xA;षडंशं फलभागी स्यान्नियतं पुण्यपापयोः ॥ ३१ ॥&lt;br&gt;&#xA;स्पर्शनाद्भाषणाद्वाऽपि परस्य स्तवनादपि ॥&lt;br&gt;&#xA;दशांशं पुण्यपापानां नित्यं प्राप्नोति मानवः ॥ ३२ ॥&lt;br&gt;&#xA;दर्शनश्रवणाभ्यां च मनोध्यानात्तथैव च ॥&lt;br&gt;&#xA;परस्य पुण्यपापानां शतांशं प्राप्नुयान्नरः ॥ ३३ ॥&lt;br&gt;&#xA;परस्य निन्दां पैशुन्यं धिक्कारं च करोति यः ॥&lt;br&gt;&#xA;तत्कृतं पातकं प्राप्य स्वपुण्यं प्रददाति सः ॥ ३४ ॥&lt;br&gt;&#xA;कुर्वतः पुण्यकर्माणि सेवां यः कुरुते नरः ॥&lt;br&gt;&#xA;पत्नीभृतकशिष्येभ्यो यदन्यः कोऽपि मानवः ॥ ३५ ॥&lt;br&gt;&#xA;तस्य सेवाऽनुरूपं च द्रव्यं किञ्चिन्न दीयते ॥&lt;br&gt;&#xA;सोऽपि सेवानुरूपेण तत्पुण्यफलभाग्भवेत् ॥ ३६ ॥&lt;br&gt;&#xA;एकपङ्क्तिस्थितं यस्तु लङ्घयेत्परिवेषणम् ॥&lt;br&gt;&#xA;तत्पुण्यस्य षडंशं च लभेद्यस्तु विलङ्घितः ॥ ३७ ॥&lt;br&gt;&#xA;स्नानसन्ध्यादिकं कुर्वन्यः स्पृशेद्वाऽथ भाषते ॥&lt;br&gt;&#xA;स कर्मपुण्यषष्ठांशं दद्यात्तस्मै विनिश्चितम् ॥ ३८ ॥&lt;br&gt;&#xA;धर्मोद्देशेन यो द्रव्यमपरं याचते नरः ॥&lt;br&gt;&#xA;तत्पुण्यकर्मजं तस्य धनदस्त्वाप्नुयात्फलम् ॥ ३९ ॥&lt;br&gt;&#xA;अपहृत्य परद्रव्यं पुण्यकर्म करोति यः ॥&lt;br&gt;&#xA;कर्मकृत्पापभाक्तत्र धनिनस्तद्भवं फलम् ॥ 2.4.30.४० ॥&lt;br&gt;&#xA;नापकृत्य ऋणं यस्तु परस्य म्रियते नरः ॥&lt;br&gt;&#xA;धनी तत्पुण्यमादत्ते तद्धनस्याऽनुरूपतः ॥ ४१ ॥&lt;br&gt;&#xA;बुद्धिदाताऽनुमन्ता च यश्चोपकरणप्रदः ॥&lt;br&gt;&#xA;बलकृच्चापि षष्ठांशं प्राप्नुयात्पुण्यपापयोः ॥ ४२ ॥&lt;br&gt;&#xA;प्रजाभ्यः पुण्यपापानां राजा षष्ठांशमुद्धरेत् ॥&lt;br&gt;&#xA;शिष्याद्गुरुः स्त्रियो भर्ता पिता पुत्रात्तथैव च ॥ ४३ ॥&lt;br&gt;&#xA;स्वपतेरपि पुण्यस्य योषिदर्धमवाप्नुयात् ॥&lt;br&gt;&#xA;चित्तस्याऽनुव्रता शश्वद्वर्तते तुष्टिकारिणी ॥ ४४ ॥&lt;br&gt;&#xA;परहस्तेन दानादि कुर्वतः पुण्यकर्मणः ॥&lt;br&gt;&#xA;विना भृतकपुत्राभ्यां कर्ता षष्ठांशमुद्धरेत् ॥४५॥&lt;br&gt;&#xA;वृत्तिदो वृत्तिसम्भोक्तुः पुण्यं षष्ठांशमुद्धरेत् ॥&lt;br&gt;&#xA;आत्मनो वा परस्याऽपि यदि सेवां न कारयेत् ॥ ॥ ४६ ॥&lt;br&gt;&#xA;इत्थं ह्यदत्तान्यपि पुण्यपापान्यायान्ति नित्यं परसञ्चितानि ॥&lt;br&gt;&#xA;कलौ त्वयं वै नियमो न कार्यः कर्तैव भोक्ता खलु पुण्यपापयोः ॥ ॥ ४७ ॥&lt;br&gt;&#xA;कलौ ज्ञानं दृढं नास्ति कलौ गर्वेण सत्क्रिया ॥&lt;br&gt;&#xA;कलौ दम्भाऽन्वितो योगो नश्यत्येव न संशयः ॥४८॥&lt;br&gt;&#xA;तपोनिष्ठः पुरा दम्भी सती शुद्धप्रभावतः ॥&lt;br&gt;&#xA;पित्रोः पूजादर्शनेन चोर्जसेवी परं गतः ॥ ४९ ॥**&lt;br&gt;&#xA;॥ ॥ नारद उवाच ॥ ॥&lt;br&gt;&#xA;भगवञ्छ्रोतुमिच्छामि व्रतानामुत्तमं व्रतम् ॥&lt;br&gt;&#xA;विधिं मासोपवासस्य फलं चास्य यथोचितम् ॥2.4.30.५० ॥&lt;br&gt;&#xA;॥ ॥ ब्रह्मोवाच ॥ ॥&lt;br&gt;&#xA;साधु नारद सर्वं ते यत्पृष्टं प्रब्रुवेऽनघ ॥&lt;br&gt;&#xA;भक्त्या मतिमतां श्रेष्ठ शृणुष्व गदतो मम ॥ ५१ ॥&lt;br&gt;&#xA;सुराणां च यथा विष्णुस्तपतां च यथा रविः ॥&lt;br&gt;&#xA;मेरुः शिखरिणां यद्वद्वैनतेयश्च पक्षिणाम् ॥ ५२ ॥&lt;br&gt;&#xA;श्रेष्ठं सर्वव्रतानां तु तद्वन्मासोपवासनम् ॥&lt;br&gt;&#xA;सर्वव्रतेषु यत्पुण्यं सर्वतीर्थेषु चैव हि ॥ ५३ ॥&lt;br&gt;&#xA;सर्वदानोद्भवं चैव यज्ञैश्च भूरिदक्षिणैः ॥&lt;br&gt;&#xA;न तत्पुण्यमवाप्नोति यन्मासपरिलङ्घनात् ॥ ५४ ॥&lt;br&gt;&#xA;गुरोराज्ञां ततो लब्ध्वा कुर्यान्मासोपवासनम् ॥&lt;br&gt;&#xA;अतिकृच्छ्रं च पाराकं कृत्वा चान्द्रायणं ततः ॥ ५५ ॥&lt;br&gt;&#xA;मासोपवासं कुर्वीत ज्ञात्वा देहबलाऽबलम् ॥&lt;br&gt;&#xA;वानप्रस्थो यतिर्वापि नारी वा विधवा मुने ॥ ५६ ॥&lt;br&gt;&#xA;मासोपवासं कुर्वीत गुरोर्विप्राज्ञया ततः ॥&lt;br&gt;&#xA;आश्विनस्याऽमले पक्षे एकादश्यामुपोषितः ॥ ५७ ॥&lt;br&gt;&#xA;व्रतमेतत्तु गृह्णीयाद्यावत्त्रिंशद्दिनानि तु ॥&lt;br&gt;&#xA;अच्युतस्याऽऽलये भक्त्या त्रिकालं पूजयेद्धरिम् ॥ ५८ ॥&lt;br&gt;&#xA;नैवेद्यधूपदीपाद्यैः पुष्पैर्नानाविधैरपि ॥&lt;br&gt;&#xA;मनसा कर्मणा वाचा पूजयेद्गरुडध्वजम् ॥ ५९ ॥&lt;br&gt;&#xA;नरः स्वधर्मनिरतः सधवा च जितेन्द्रिया ॥&lt;br&gt;&#xA;नारी वा विधवा साध्वी वासुदेवं समर्चयेत् ॥ 2.4.30.६० ॥&lt;br&gt;&#xA;वस्त्वालोकनगन्धादिस्वादितं परिकीर्तितम् ॥&lt;br&gt;&#xA;अन्यस्य वर्जयेद्वासं ग्रासानां सम्प्रमोक्षणम् ॥६१॥&lt;br&gt;&#xA;गात्राभ्यङ्गं शिरोभ्यङ्गं ताम्बूलं सविलेपनम् ॥&lt;br&gt;&#xA;व्रतस्थो वर्जयेत्सर्वं यच्चाऽन्यच्च निराकृतम् ॥ ६२ ॥&lt;br&gt;&#xA;न व्रतस्थः स्पृशेत्कञ्चिद्विकर्मस्थं न चालपेत्॥&lt;br&gt;&#xA;देवतायतने तिष्ठन्गृहस्थश्चाऽऽचरेद्व्रतम् ॥६३॥&lt;br&gt;&#xA;कृत्वा मासोपवासं तु यथोक्तविधिना नरः ॥&lt;br&gt;&#xA;अन्यूनाधिकमेवं तु व्रतं त्रिंशद्दिनैरिति ॥ ॥ ६४ ॥&lt;br&gt;&#xA;ततोऽर्चयेदेव पुण्यं द्वादश्यां गरुडध्वजम् ॥&lt;br&gt;&#xA;वस्त्रदानादिभिश्चैव भोजयित्वा द्विजोत्तमान् ॥६५॥&lt;br&gt;&#xA;दद्याच्च दक्षिणां तेभ्यः प्रणिपत्य क्षमापयेत्॥&lt;br&gt;&#xA;विप्रान्क्षमापयित्वा तुविसृज्याऽभ्यर्च्य पूज्य च ॥ ६६ ॥&lt;br&gt;&#xA;एवं मासोपवासान्ते वृत्वा विप्रांस्त्रयोदश ॥&lt;br&gt;&#xA;कारयेद्वैष्णवं यज्ञमेकादश्यामुपोषितः ॥ ६७ ॥&lt;br&gt;&#xA;ततोऽनुभोजयेद्विप्रान्नमस्कारपुरःसरम् ॥&lt;br&gt;&#xA;ताम्बूलवस्त्रयुग्मानि भोजनाऽऽच्छादनानि च ॥ ६८ ॥&lt;br&gt;&#xA;योगपट्टानि सूत्राणि शय्यां सोपस्करां तथा ॥&lt;br&gt;&#xA;दत्त्वा चैव द्विजाग्र्येभ्यः पूजयित्वा विसर्जयेत् ॥ ६९ ॥&lt;br&gt;&#xA;विधिर्मासोपवासस्य यथावत्परिकीर्तितः ॥&lt;br&gt;&#xA;अतःपरं प्रवक्ष्यामि नवम्यादितिथौ विधि ॥ 2.4.30.७० ॥&lt;br&gt;&#xA;ऋषिभ्यो वालखिल्यैश्च प्रोक्तं तं शृणु नारद ॥ ७१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये दत्तपुण्यपापफलप्राप्तिवर्णनपूर्वक मासोपवासव्रतविधिकथनन्नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ कूष्माण्डनवमीतुलसीविवाहविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/031_kUShmANDanavamItulasIvivAhavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/031_kUShmANDanavamItulasIvivAhavidhivarNanam/</guid>
      <description>&lt;p&gt;॥ वालखिल्या ऊचुः ॥ ॥&lt;br&gt;&#xA;कार्तिके शुक्लनवमी तत्राऽभूद्द्वापरं युगम् ॥&lt;br&gt;&#xA;पूर्वाऽपराह्णगा ग्राह्या क्रमाद्दानोपवासयोः ॥ १ ॥&lt;br&gt;&#xA;अत्र कूष्माण्डकोनाम हतो दैत्यस्तु विष्णुना ॥&lt;br&gt;&#xA;तद्रोमभिः समुद्भूता वल्ल्यः कूष्माण्डसम्भवाः ॥२ ॥&lt;br&gt;&#xA;तस्मात्कूष्माण्डदानेन फलमाप्नोति निश्चितम् ॥&lt;br&gt;&#xA;अस्यामेव नवम्यां तु कुर्यात्कृष्णोत्सवं नरः ॥ ३ ॥&lt;br&gt;&#xA;स्वशाखोक्तेन विधिना तुलस्याः करपीडनम् ॥&lt;br&gt;&#xA;कन्यादानफलं तस्य जायते नात्र संशयः ॥ ४ ॥&lt;br&gt;&#xA;कार्तिके शुक्लनवमीमवाप्य विजितेन्द्रियः॥&lt;br&gt;&#xA;हरिं विधाय सौवर्णं तुलस्या सहितं शुभम् ॥ ५॥&lt;br&gt;&#xA;पूजयेद्विधिवद्भक्त्या व्रती तत्र दिनत्रयम् ॥&lt;br&gt;&#xA;एवं यथोक्तविधिना कुर्याद्वैवाहिकं विधिम् ॥ ६ ॥&lt;br&gt;&#xA;ग्राह्यं त्रिरात्रमत्रैव नवम्याद्यनुरोधतः ॥&lt;br&gt;&#xA;मध्याह्नव्यापिनी ग्राह्या नवमी पूर्ववेधिता ॥ ७ ॥&lt;br&gt;&#xA;धात्र्यश्वत्थौ य एकत्र पालयित्वा समुद्वहेत्॥&lt;br&gt;&#xA;न नश्यते तस्य पुण्यं कल्पकोटिशतैरपि ॥८॥&lt;br&gt;&#xA;कनकस्य सुता पूर्वमेकादश्यां किशोरिका ॥&lt;br&gt;&#xA;चकार भक्तितः सायं तुलस्युद्वाहजं विधिम्॥९॥&lt;br&gt;&#xA;तेन वैधव्यदोषेण निर्मुक्ताऽऽसीत्सुलोचना॥&lt;br&gt;&#xA;तस्मात्सायं प्रकर्तव्यस्तुलस्तुद्वाहजो विधिः ॥2.4.31.१०॥&lt;br&gt;&#xA;अवश्यमेव कर्तव्यः प्रतिवर्षं तु वैष्णवैः॥&lt;br&gt;&#xA;विधिं तस्य प्रवक्ष्यामि यथा साङ्गा क्रिया भवेत।११॥&lt;br&gt;&#xA;विष्णोस्तु प्रतिमां कुर्यात्पलस्य स्वर्णजां शुभाम्॥&lt;br&gt;&#xA;तदर्द्धार्द्धं तदर्द्धार्द्धं यथाशक्त्या प्रकल्पयेत् ॥ १२ ॥&lt;br&gt;&#xA;प्राणप्रतिष्ठां कृत्वैव तुलसीविष्णुरूपयोः ॥&lt;br&gt;&#xA;तत उत्थापयेद्देवं पूर्वोक्तैश्च स्तवादिभिः ॥१३॥&lt;br&gt;&#xA;उपचारैः षोडशभिः पूजयेत्पुरुषोक्तिभिः ॥&lt;br&gt;&#xA;देशकालौ ततः स्मृत्वा गणेशं तत्र पूजयेत् ॥ १४ ॥&lt;br&gt;&#xA;पुण्याहं वाचयित्वाथ नान्दीश्राद्धं समाचरेत् ॥&lt;br&gt;&#xA;वेदवाद्यादिनिर्घोषैर्विष्णुमूर्तिं समानयेत् ॥ १५ ॥&lt;br&gt;&#xA;तुलसीनिकटे सा तु स्थाप्या चांऽतर्हिता पटैः ॥&lt;br&gt;&#xA;आगच्छ भगवन्देव अर्चयिष्यामि केशव ॥ ॥१६॥&lt;br&gt;&#xA;तुभ्यं दास्यामि तुलसीं सर्वकामप्रदो भव॥&lt;br&gt;&#xA;दद्यात्त्रिवारमर्घ्यं च पाद्यं विष्टरमेव च॥१७॥&lt;br&gt;&#xA;तत आचमनीयं च त्रिरुक्त्वा च प्रदापयेत्॥&lt;br&gt;&#xA;ततो दधि घृतं क्षीरं कांस्यपात्रपुटीकृतम् ॥ १८ ॥&lt;br&gt;&#xA;मधुपर्कं गृहाण त्वं वासुदेव नमोस्तु ते॥&lt;br&gt;&#xA;हरिद्रालेपानाभ्यङ्गकार्यं सर्वं विधाय च ॥ १९ ॥&lt;br&gt;&#xA;गोधूलिसमये पूज्यौ तुलसीकेशवौ पुनः॥&lt;br&gt;&#xA;पृथक्पृथक्तथा कार्यौ सम्मुखौ मङ्गलं पठेत् ॥ 2.4.31.२० ॥&lt;br&gt;&#xA;ईषद्दृश्ये भास्करे तु सङ्कल्पं तु समुच्चरेत् ॥&lt;br&gt;&#xA;स्वगोत्रप्रवरानुक्त्वा तथा त्रिपुरुषादिकम् ॥ २१ ॥&lt;br&gt;&#xA;अनादिमध्यनिधन त्रैलोक्यप्रतिपालक ॥&lt;br&gt;&#xA;इमां गृहाण तुलसीं विवाहविधिनेश्वर ॥ २२ ॥&lt;br&gt;&#xA;पार्वतीबीजसम्भूतां वृन्दाभस्मनि संस्थिताम् ॥&lt;br&gt;&#xA;अनादिमध्यनिधनां वल्लभां ते ददाम्यहम् ॥२३॥&lt;br&gt;&#xA;पयोघटैश्च सेवाभिः कन्यावद्वर्धिता मया ॥&lt;br&gt;&#xA;त्वत्प्रियां तुलसीं तुभ्यं ददामि त्वं गृहाण भोः ॥ २४ ॥&lt;br&gt;&#xA;एवं दत्त्वा च तुलसीं पश्चात्तौ पूजयेत्ततः॥&lt;br&gt;&#xA;रात्रौ जागरणं कुर्याद्विवाहोत्सवपूर्वकम् ॥२५॥&lt;br&gt;&#xA;ततः प्रभातसमये तुलसीं विष्णुमर्चयेत् ॥&lt;br&gt;&#xA;वह्निसंस्थापनं कृत्वा द्वादशाक्षरविद्यया ॥ २६ ॥&lt;br&gt;&#xA;पायसाऽऽज्यक्षौद्रतिलैर्जुह्यादष्टोत्तरंशतम् ॥&lt;br&gt;&#xA;ततः स्विष्टकृतं हुत्वा दद्यात्पूर्णाहुतिं ततः ॥&lt;br&gt;&#xA;आचार्यं च समभ्यर्च्य होमशेषं समापयेत् ॥ २७ ॥&lt;br&gt;&#xA;चतुरो वार्षिकान्मासान्नियमो येन यः कृतः ॥&lt;br&gt;&#xA;कथयित्वा द्विजेभ्यस्तत्तथाऽन्यत्परिपूरयेत् ॥ २८ ॥&lt;br&gt;&#xA;इदं व्रतं मया देव कृतं प्रीत्यै तव प्रभो ॥&lt;br&gt;&#xA;न्यूनं सम्पूर्णतां यातु त्वत्प्रसादाज्जनार्दन ॥ २९ ॥&lt;br&gt;&#xA;रेवतीतुर्यचरणे द्वादशीसंयुते नरः ॥&lt;br&gt;&#xA;न कुर्यात्पारणं कुर्वन्व्रतं निष्फलतां नयेत् ॥ 2.4.31.३० ॥&lt;br&gt;&#xA;ततो येषां पदार्थानां वर्जनं तु कृतं भवेत् ॥&lt;br&gt;&#xA;चातुर्मास्येऽथवा चोर्जे ब्राह्मणेभ्यः समर्पयेत् ॥&lt;br&gt;&#xA;ततः सर्वं समश्नीयाद्यद्यत्त्यक्तं व्रते स्थितम् ॥ ३१ ॥&lt;br&gt;&#xA;दम्पतिभ्यां सहैवाऽत्र भोक्तव्यं च द्विजैः सह ॥३२॥&lt;br&gt;&#xA;ततो भुक्त्युत्तरं यानि गलितानि दलानि च ॥&lt;br&gt;&#xA;तानि भुक्त्वा तुलस्याश्च स्वयं पापैः प्रमुच्यते ॥ ३३ ॥&lt;br&gt;&#xA;इक्षुदण्डं तथा धात्रीफलं कोलिफलं तथा ॥&lt;br&gt;&#xA;भुक्त्वा तु भोजनस्यांऽते तस्योच्छिष्टं विनश्यति ॥ ३४ ॥&lt;br&gt;&#xA;एषु त्रिषु न भुक्तं चेदेकैकमपि येन तु ॥&lt;br&gt;&#xA;ज्ञेय उच्छिष्ट आवर्षं नरोऽसौ नाऽत्र संशयः ॥ ३५ ॥&lt;br&gt;&#xA;ततः सायं पुनः पूज्याविक्षुदण्डैश्च शोभितैः ॥&lt;br&gt;&#xA;तुलसीवासुदेवौ च कृतकृत्यो भवेत्ततः ॥ ३६ ॥&lt;br&gt;&#xA;ततो विसर्जनं कृत्वा दत्त्वा दायादिकं हरेः ॥&lt;br&gt;&#xA;वैकुण्ठं गच्छ भगवँस्तुलसीसहितः प्रभो ॥&lt;br&gt;&#xA;मत्कृतं पूजनं गृह्य सन्तुष्टो भव सर्वदा ॥ ३७ ॥&lt;br&gt;&#xA;गच्छगच्छ सुरश्रेष्ठ स्वस्थाने परमेश्वर ॥&lt;br&gt;&#xA;यत्र ब्रह्मादयो देवास्तत्र गच्छ जनार्दन ॥ ३८ ॥&lt;br&gt;&#xA;एवं विसृज्य देवेशमाचार्याय प्रदापयेत् ॥&lt;br&gt;&#xA;मूर्त्यादिकं सर्वमेव कृतकृत्यो भवेन्नरः ॥ ३९ ॥&lt;br&gt;&#xA;प्रतिवर्षं तु यः कुर्यात्तुलसीकरपीडनम् ॥&lt;br&gt;&#xA;भक्तिमान्धनधान्यैः स युक्तो भवति निश्चितम् ॥&lt;br&gt;&#xA;इहलोके परत्राऽपि विपुलं च यशो लभेत् ॥ 2.4.31.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कूष्माण्डनवमीतुलसीविवाहविधिवर्णनन्नामैकत्रिंशोऽध्यायः ॥ ३१ ॥ ॥&lt;/p&gt;</description>
    </item>
    <item>
      <title>०३२ कूष्माण्डनवमीतुलसीविवाहविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/032_kUShmANDanavamItulasIvivAhavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/032_kUShmANDanavamItulasIvivAhavidhivarNanam/</guid>
      <description>&lt;p&gt;॥ वालखिल्या ऊचुः ॥ ॥&lt;br&gt;&#xA;कार्तिके शुक्लनवमी तत्राऽभूद्द्वापरं युगम् ॥&lt;br&gt;&#xA;पूर्वाऽपराह्णगा ग्राह्या क्रमाद्दानोपवासयोः ॥ १ ॥&lt;br&gt;&#xA;अत्र कूष्माण्डकोनाम हतो दैत्यस्तु विष्णुना ॥&lt;br&gt;&#xA;तद्रोमभिः समुद्भूता वल्ल्यः कूष्माण्डसम्भवाः ॥२ ॥&lt;br&gt;&#xA;तस्मात्कूष्माण्डदानेन फलमाप्नोति निश्चितम् ॥&lt;br&gt;&#xA;अस्यामेव नवम्यां तु कुर्यात्कृष्णोत्सवं नरः ॥ ३ ॥&lt;br&gt;&#xA;स्वशाखोक्तेन विधिना तुलस्याः करपीडनम् ॥&lt;br&gt;&#xA;कन्यादानफलं तस्य जायते नात्र संशयः ॥ ४ ॥&lt;br&gt;&#xA;कार्तिके शुक्लनवमीमवाप्य विजितेन्द्रियः॥&lt;br&gt;&#xA;हरिं विधाय सौवर्णं तुलस्या सहितं शुभम् ॥ ५॥&lt;br&gt;&#xA;पूजयेद्विधिवद्भक्त्या व्रती तत्र दिनत्रयम् ॥&lt;br&gt;&#xA;एवं यथोक्तविधिना कुर्याद्वैवाहिकं विधिम् ॥ ६ ॥&lt;br&gt;&#xA;ग्राह्यं त्रिरात्रमत्रैव नवम्याद्यनुरोधतः ॥&lt;br&gt;&#xA;मध्याह्नव्यापिनी ग्राह्या नवमी पूर्ववेधिता ॥ ७ ॥&lt;br&gt;&#xA;धात्र्यश्वत्थौ य एकत्र पालयित्वा समुद्वहेत्॥&lt;br&gt;&#xA;न नश्यते तस्य पुण्यं कल्पकोटिशतैरपि ॥८॥&lt;br&gt;&#xA;कनकस्य सुता पूर्वमेकादश्यां किशोरिका ॥&lt;br&gt;&#xA;चकार भक्तितः सायं तुलस्युद्वाहजं विधिम्॥९॥&lt;br&gt;&#xA;तेन वैधव्यदोषेण निर्मुक्ताऽऽसीत्सुलोचना॥&lt;br&gt;&#xA;तस्मात्सायं प्रकर्तव्यस्तुलस्तुद्वाहजो विधिः ॥2.4.31.१०॥&lt;br&gt;&#xA;अवश्यमेव कर्तव्यः प्रतिवर्षं तु वैष्णवैः॥&lt;br&gt;&#xA;विधिं तस्य प्रवक्ष्यामि यथा साङ्गा क्रिया भवेत।११॥&lt;br&gt;&#xA;विष्णोस्तु प्रतिमां कुर्यात्पलस्य स्वर्णजां शुभाम्॥&lt;br&gt;&#xA;तदर्द्धार्द्धं तदर्द्धार्द्धं यथाशक्त्या प्रकल्पयेत् ॥ १२ ॥&lt;br&gt;&#xA;प्राणप्रतिष्ठां कृत्वैव तुलसीविष्णुरूपयोः ॥&lt;br&gt;&#xA;तत उत्थापयेद्देवं पूर्वोक्तैश्च स्तवादिभिः ॥१३॥&lt;br&gt;&#xA;उपचारैः षोडशभिः पूजयेत्पुरुषोक्तिभिः ॥&lt;br&gt;&#xA;देशकालौ ततः स्मृत्वा गणेशं तत्र पूजयेत् ॥ १४ ॥&lt;br&gt;&#xA;पुण्याहं वाचयित्वाथ नान्दीश्राद्धं समाचरेत् ॥&lt;br&gt;&#xA;वेदवाद्यादिनिर्घोषैर्विष्णुमूर्तिं समानयेत् ॥ १५ ॥&lt;br&gt;&#xA;तुलसीनिकटे सा तु स्थाप्या चांऽतर्हिता पटैः ॥&lt;br&gt;&#xA;आगच्छ भगवन्देव अर्चयिष्यामि केशव ॥ ॥१६॥&lt;br&gt;&#xA;तुभ्यं दास्यामि तुलसीं सर्वकामप्रदो भव॥&lt;br&gt;&#xA;दद्यात्त्रिवारमर्घ्यं च पाद्यं विष्टरमेव च॥१७॥&lt;br&gt;&#xA;तत आचमनीयं च त्रिरुक्त्वा च प्रदापयेत्॥&lt;br&gt;&#xA;ततो दधि घृतं क्षीरं कांस्यपात्रपुटीकृतम् ॥ १८ ॥&lt;br&gt;&#xA;मधुपर्कं गृहाण त्वं वासुदेव नमोस्तु ते॥&lt;br&gt;&#xA;हरिद्रालेपानाभ्यङ्गकार्यं सर्वं विधाय च ॥ १९ ॥&lt;br&gt;&#xA;गोधूलिसमये पूज्यौ तुलसीकेशवौ पुनः॥&lt;br&gt;&#xA;पृथक्पृथक्तथा कार्यौ सम्मुखौ मङ्गलं पठेत् ॥ 2.4.31.२० ॥&lt;br&gt;&#xA;ईषद्दृश्ये भास्करे तु सङ्कल्पं तु समुच्चरेत् ॥&lt;br&gt;&#xA;स्वगोत्रप्रवरानुक्त्वा तथा त्रिपुरुषादिकम् ॥ २१ ॥&lt;br&gt;&#xA;अनादिमध्यनिधन त्रैलोक्यप्रतिपालक ॥&lt;br&gt;&#xA;इमां गृहाण तुलसीं विवाहविधिनेश्वर ॥ २२ ॥&lt;br&gt;&#xA;पार्वतीबीजसम्भूतां वृन्दाभस्मनि संस्थिताम् ॥&lt;br&gt;&#xA;अनादिमध्यनिधनां वल्लभां ते ददाम्यहम् ॥२३॥&lt;br&gt;&#xA;पयोघटैश्च सेवाभिः कन्यावद्वर्धिता मया ॥&lt;br&gt;&#xA;त्वत्प्रियां तुलसीं तुभ्यं ददामि त्वं गृहाण भोः ॥ २४ ॥&lt;br&gt;&#xA;एवं दत्त्वा च तुलसीं पश्चात्तौ पूजयेत्ततः॥&lt;br&gt;&#xA;रात्रौ जागरणं कुर्याद्विवाहोत्सवपूर्वकम् ॥२५॥&lt;br&gt;&#xA;ततः प्रभातसमये तुलसीं विष्णुमर्चयेत् ॥&lt;br&gt;&#xA;वह्निसंस्थापनं कृत्वा द्वादशाक्षरविद्यया ॥ २६ ॥&lt;br&gt;&#xA;पायसाऽऽज्यक्षौद्रतिलैर्जुह्यादष्टोत्तरंशतम् ॥&lt;br&gt;&#xA;ततः स्विष्टकृतं हुत्वा दद्यात्पूर्णाहुतिं ततः ॥&lt;br&gt;&#xA;आचार्यं च समभ्यर्च्य होमशेषं समापयेत् ॥ २७ ॥&lt;br&gt;&#xA;चतुरो वार्षिकान्मासान्नियमो येन यः कृतः ॥&lt;br&gt;&#xA;कथयित्वा द्विजेभ्यस्तत्तथाऽन्यत्परिपूरयेत् ॥ २८ ॥&lt;br&gt;&#xA;इदं व्रतं मया देव कृतं प्रीत्यै तव प्रभो ॥&lt;br&gt;&#xA;न्यूनं सम्पूर्णतां यातु त्वत्प्रसादाज्जनार्दन ॥ २९ ॥&lt;br&gt;&#xA;रेवतीतुर्यचरणे द्वादशीसंयुते नरः ॥&lt;br&gt;&#xA;न कुर्यात्पारणं कुर्वन्व्रतं निष्फलतां नयेत् ॥ 2.4.31.३० ॥&lt;br&gt;&#xA;ततो येषां पदार्थानां वर्जनं तु कृतं भवेत् ॥&lt;br&gt;&#xA;चातुर्मास्येऽथवा चोर्जे ब्राह्मणेभ्यः समर्पयेत् ॥&lt;br&gt;&#xA;ततः सर्वं समश्नीयाद्यद्यत्त्यक्तं व्रते स्थितम् ॥ ३१ ॥&lt;br&gt;&#xA;दम्पतिभ्यां सहैवाऽत्र भोक्तव्यं च द्विजैः सह ॥३२॥&lt;br&gt;&#xA;ततो भुक्त्युत्तरं यानि गलितानि दलानि च ॥&lt;br&gt;&#xA;तानि भुक्त्वा तुलस्याश्च स्वयं पापैः प्रमुच्यते ॥ ३३ ॥&lt;br&gt;&#xA;इक्षुदण्डं तथा धात्रीफलं कोलिफलं तथा ॥&lt;br&gt;&#xA;भुक्त्वा तु भोजनस्यांऽते तस्योच्छिष्टं विनश्यति ॥ ३४ ॥&lt;br&gt;&#xA;एषु त्रिषु न भुक्तं चेदेकैकमपि येन तु ॥&lt;br&gt;&#xA;ज्ञेय उच्छिष्ट आवर्षं नरोऽसौ नाऽत्र संशयः ॥ ३५ ॥&lt;br&gt;&#xA;ततः सायं पुनः पूज्याविक्षुदण्डैश्च शोभितैः ॥&lt;br&gt;&#xA;तुलसीवासुदेवौ च कृतकृत्यो भवेत्ततः ॥ ३६ ॥&lt;br&gt;&#xA;ततो विसर्जनं कृत्वा दत्त्वा दायादिकं हरेः ॥&lt;br&gt;&#xA;वैकुण्ठं गच्छ भगवँस्तुलसीसहितः प्रभो ॥&lt;br&gt;&#xA;मत्कृतं पूजनं गृह्य सन्तुष्टो भव सर्वदा ॥ ३७ ॥&lt;br&gt;&#xA;गच्छगच्छ सुरश्रेष्ठ स्वस्थाने परमेश्वर ॥&lt;br&gt;&#xA;यत्र ब्रह्मादयो देवास्तत्र गच्छ जनार्दन ॥ ३८ ॥&lt;br&gt;&#xA;एवं विसृज्य देवेशमाचार्याय प्रदापयेत् ॥&lt;br&gt;&#xA;मूर्त्यादिकं सर्वमेव कृतकृत्यो भवेन्नरः ॥ ३९ ॥&lt;br&gt;&#xA;प्रतिवर्षं तु यः कुर्यात्तुलसीकरपीडनम् ॥&lt;br&gt;&#xA;भक्तिमान्धनधान्यैः स युक्तो भवति निश्चितम् ॥&lt;br&gt;&#xA;इहलोके परत्राऽपि विपुलं च यशो लभेत् ॥ 2.4.31.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये कूष्माण्डनवमीतुलसीविवाहविधिवर्णनन्नामैकत्रिंशोऽध्यायः ॥ ३१ ॥ ॥&lt;/p&gt;</description>
    </item>
    <item>
      <title>०३३ पञ्चकव्रतमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/033_panchakavratamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/033_panchakavratamAhAtmyavarNanam/</guid>
      <description>&lt;p&gt;॥ वालखिल्या ऊचुः ॥ ॥&lt;br&gt;&#xA;कार्तिकस्याऽमले पक्षे स्नात्वा सम्यग्यतव्रतः ॥&lt;br&gt;&#xA;एकादश्यां तु गृह्णीयाद्व्रतं पञ्चदिनात्मकम् ॥ १ ॥&lt;br&gt;&#xA;शरपञ्जरसुप्तेन भीष्मेण तु महात्मना ॥&lt;br&gt;&#xA;राजधर्मा मोक्षधर्मा दानधर्मास्ततः परम् ॥&lt;br&gt;&#xA;कथिता पाण्डुदायादैः कृष्णेनाऽपि श्रुतास्तदा ॥ २ ॥&lt;br&gt;&#xA;ततः प्रीतेन मनसा वासुदेवेन भाषितम् ॥&lt;br&gt;&#xA;धन्यधन्योऽसि भीष्म त्वं धर्माः संश्रावितास्त्वया ॥ ३ ॥&lt;br&gt;&#xA;एकादश्यां कार्तिकस्य याचितं च जलं त्वया ॥&lt;br&gt;&#xA;अर्जुनेन समानीतं गाङ्गं बाणस्य वेगतः ॥ ४ ॥&lt;br&gt;&#xA;तुष्टानि तव गात्राणि तस्मादद्यदिनावधि ॥&lt;br&gt;&#xA;पूर्णान्तं सर्वलोकास्त्वां तर्पयन्त्वर्घ्यदानतः ॥ ५ ॥&lt;br&gt;&#xA;तस्मात्सर्वप्रयत्नेन मम सन्तुष्टिकारकम् ॥&lt;br&gt;&#xA;एतद्व्रतं प्रकुर्वन्तु भीष्मपञ्चकसञ्ज्ञितम् ॥ ६ ॥&lt;br&gt;&#xA;कार्तिकस्य व्रतं कृत्वा न कुर्याद्भीष्मपञ्चकम् ॥&lt;br&gt;&#xA;समग्रं कार्तिकव्रतं वृथा तस्य भविष्यति ॥ ७ ॥&lt;br&gt;&#xA;अशक्तश्चेन्नरो भूयादसमर्थश्च कार्तिके ॥&lt;br&gt;&#xA;भीष्मस्य पञ्चकं कृत्वा कार्तिकस्य फलं लभेत् ॥ ८ ॥&lt;br&gt;&#xA;सत्यव्रताय शुचये गाङ्गेयाय महात्मने ॥&lt;br&gt;&#xA;भीष्मायैतद्ददाम्यर्घ्यमाजन्मब्रह्मचारिणे ॥ ॥ ९ ॥&lt;br&gt;&#xA;सव्येनाऽनेन मन्त्रेण तर्पणं सार्ववर्णिकम् ॥ 2.4.32.१० ॥&lt;br&gt;&#xA;व्रताङ्गत्वात्पूर्णिमायां प्रदेयः पापपूरुषः ॥&lt;br&gt;&#xA;अपुत्रेण प्रकर्तव्यं सर्वथा भीष्मपञ्चकम् ॥ ११ ॥&lt;br&gt;&#xA;यः पुत्रार्थं व्रतं कुर्यात्सस्त्रीको भीष्मपञ्चकम् ॥&lt;br&gt;&#xA;प्रदत्त्वा पापपुरुषं वर्षमध्ये सुतं लभेत् ॥ १२ ॥&lt;br&gt;&#xA;अवश्यमेव कर्तव्यं तस्माद्भीष्मस्य पञ्चकम् ॥&lt;br&gt;&#xA;विष्णुप्रीतिकरं प्रोक्तं मया भीष्मस्य पञ्चकम् ॥ १३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;शृण्वन्तु ऋषयः सर्वे विशेषो भीष्मपञ्चके ॥&lt;br&gt;&#xA;कार्तिकेयाय रुद्रेण पुरा प्रोक्तः सविस्तरात् ॥ १४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;प्रवक्ष्यामि महापुण्यं व्रतं व्रतवतां वर ॥&lt;br&gt;&#xA;भीष्मेणैतद्यतः प्राप्तं व्रतं पञ्चदिनात्मकम् ॥ १५ ॥&lt;br&gt;&#xA;सकाशाद्वासुदेवस्य तेनोक्तं भीष्मपञ्चकम् ॥&lt;br&gt;&#xA;व्रतस्याऽस्य गुणान्वक्तुं कः शक्तः केशवादृते ॥ ॥ १६ ॥&lt;br&gt;&#xA;कार्तिके शुक्लपक्षे तु शृणु धर्मं पुरातनम् ॥&lt;br&gt;&#xA;वसिष्ठभृगुगर्गाद्यैश्चीर्णं कृतयुगादिषु ॥ १७ ॥&lt;br&gt;&#xA;अम्बरीषेण भोगाद्यैश्चीर्णं त्रेतायुगादिषु ॥&lt;br&gt;&#xA;ब्राह्मणैर्ब्रह्मचर्येण जपहोमक्रियादिभिः ॥ १८ ॥&lt;br&gt;&#xA;क्षत्रियैश्च तथा वैश्यैः सत्यशौचपरायणैः ॥&lt;br&gt;&#xA;दुष्करं सत्यहीनानामशक्यं बालचेतसाम् ॥१९॥&lt;br&gt;&#xA;दुष्करं भीष्ममित्याहुर्न शक्यं प्राकृतैर्नरैः ॥&lt;br&gt;&#xA;यस्मात्करोति विप्रेन्द्र तेन सर्वं कृतं भवेत् ॥ 2.4.32.२० ॥&lt;br&gt;&#xA;व्रतं चैतन्महापुण्यं महापातकनाशनम् ॥&lt;br&gt;&#xA;अतो नरैः प्रयत्नेन कर्तव्यं भीष्मपञ्चकम् ॥ २१ ॥&lt;br&gt;&#xA;कार्तिकस्याऽमले पक्षे स्नात्वा सम्यग्विधानतः ॥&lt;br&gt;&#xA;एकादश्यां तु गृह्णीयाद्व्रतं पञ्चदिनात्मकम् ॥ २२ ॥&lt;br&gt;&#xA;प्रातः स्नात्वा विशेषेण मध्याह्ने च तथा व्रती ॥&lt;br&gt;&#xA;नद्यां निर्झरतोये वा समालभ्य च गोमयम् ॥ २३ ॥&lt;br&gt;&#xA;यवव्रीहितिलैः सम्यक्पितॄन्सन्तर्पयेत्क्रमात् ॥&lt;br&gt;&#xA;स्नात्वा मौनं नरः कृत्वा धौतवासा दृढव्रतः ॥ २४ ॥&lt;br&gt;&#xA;भीष्मायोदकदानं च अर्घ्यं चैव प्रयत्नतः ॥&lt;br&gt;&#xA;पूजा भीष्मस्य कर्तव्या दानं दद्यात्प्रयत्नतः ॥ २५ ॥&lt;br&gt;&#xA;पञ्चरत्नं विशेषेण दत्त्वा विप्राय यत्नतः ॥&lt;br&gt;&#xA;वासुदेवोऽपि सम्पूज्यो लक्ष्मीयुक्तः सदा प्रभुः ॥ २६ ॥&lt;br&gt;&#xA;पञ्चके पूजयित्वा तु कोटिजन्मानि तुष्यति ॥ २७ ॥&lt;br&gt;&#xA;यत्किञ्चिद्ददते मर्त्यः पञ्चधातुप्रकल्पितम् ॥&lt;br&gt;&#xA;संवत्सरव्रतानां स लभते सकलं फलम् ॥ ॥ २८ ॥&lt;br&gt;&#xA;कृत्वा तूदकदानं तु तथाऽर्घ्यस्य च दापनम् ॥&lt;br&gt;&#xA;मन्त्रेणानेन यः कुर्यान्मुक्तिभागी भवेन्नरः ॥ २९ ॥&lt;br&gt;&#xA;वैयाघ्रपादगोत्राय साङ्कृत्य प्रवराय च ॥&lt;br&gt;&#xA;अनपत्याय भीष्माय उदकं भीष्मवर्मणे ॥ 2.4.32.३० ॥&lt;br&gt;&#xA;वसूनामवताराय शन्तनोरात्मजाय च ॥&lt;br&gt;&#xA;अर्घ्यं ददामि भीष्माय आजन्मब्रह्मचारिणे ॥ ३१ ॥&lt;br&gt;&#xA;॥ इत्यर्घ्यमन्त्रः ॥ ॥&lt;br&gt;&#xA;अनेन विधिना यस्तु पञ्चकं तु समापयेत् ॥&lt;br&gt;&#xA;अश्वमेधसमं पुण्यं प्राप्नोत्यत्र न संशयः ॥ ३२ ॥&lt;br&gt;&#xA;पञ्चाऽहमपि कर्तव्यं नियमं च प्रयत्नतः ॥&lt;br&gt;&#xA;नियमेन विना यत्र न भाव्यं वरवर्णिना॥ ३३ ॥&lt;br&gt;&#xA;उत्तरायणहीनाय भीष्माय प्रददौ हरिः ॥&lt;br&gt;&#xA;उत्तरायणहीनेऽपि शुद्धलग्नं सुतोषितः ॥ ३४ ॥&lt;br&gt;&#xA;ततः सम्पूजयेद्देवं सर्वपापहरं हरिम्॥&lt;br&gt;&#xA;अनन्तरं प्रयत्नेन कर्तव्यं भीष्मपञ्चकम् ॥ ३५ ॥&lt;br&gt;&#xA;स्नापयेत जलैर्भक्त्या मधुक्षीरघृतेन च ॥&lt;br&gt;&#xA;तथैव पञ्चगव्येन गन्धचन्दनवारिणा ॥ ३६ ॥&lt;br&gt;&#xA;चन्दनेन सुगन्धेन कुमकुमेनाऽथ केशवम्॥&lt;br&gt;&#xA;कर्पूरोशीरमिश्रेण लेपयेद्गरुडध्वजम् ॥ ३७ ॥&lt;br&gt;&#xA;अर्चयेद्रुचिरैः पुष्पैर्गन्धधूपसमन्वितैः ॥&lt;br&gt;&#xA;गुग्गुलुं घृतसंयुक्तं ददेत्कृष्णाय भक्तिमान् ॥ ३८ ॥&lt;br&gt;&#xA;दीपकं तु दिवा रात्रौ दद्यात्पञ्च दिनानि तु ॥&lt;br&gt;&#xA;नैवेद्यं देवदेवस्य परमान्नं निवेदयेत्॥ ३९ ॥&lt;br&gt;&#xA;एवमभ्यर्चयेद्देवं संस्मृत्य च प्रणम्य च ॥&lt;br&gt;&#xA;ॐ नमो वासुदेवायेति जपेदष्टोत्तरं शतम् ॥ 2.4.32.४० ॥&lt;br&gt;&#xA;जुहुयाच्च घृताभ्यक्तैस्तिलव्रीहियवादिभिः ॥&lt;br&gt;&#xA;षडक्षरेण मन्त्रेण स्वाहाकाराऽन्वितेन च ॥ ४१ ॥&lt;br&gt;&#xA;उपास्य पश्चिमां सन्ध्यां प्रणम्य गरुडध्वजम् ॥&lt;br&gt;&#xA;जपित्वा पूर्ववन्मन्त्रं क्षितिशायी भवेत्सदा ॥४२॥&lt;br&gt;&#xA;सर्वमेतद्विधानं तु कार्यं पञ्च दिनानि तु ॥&lt;br&gt;&#xA;विशेषोऽत्र व्रते ह्यस्मिन्यदन्यूनं शृणुष्व तत् ॥ ४३ ॥&lt;br&gt;&#xA;प्रथमेऽह्नि हरेः पादौ पूजयेत्कमलैर्व्रती ॥&lt;br&gt;&#xA;द्वितीये बिल्वपत्रेण जानुदेशं समर्चयेत् ॥४४॥&lt;br&gt;&#xA;ततोऽनुपूजयेच्छीर्षं मालत्या चक्रपाणिनः ॥&lt;br&gt;&#xA;कार्तिक्यां देवदेवस्य भक्त्या तद्गतमानसः ॥ ४५ ॥&lt;br&gt;&#xA;अर्चित्वा तं हृषीकेशमेकादश्यां समासतः ॥&lt;br&gt;&#xA;निःप्राश्य गोमयं सम्यगेकादश्यामुपावसेत् ॥ ४६ ॥&lt;br&gt;&#xA;गोमूत्रं मन्त्रवद्भूमौ द्वादश्यां प्राशयेद्व्रती ॥&lt;br&gt;&#xA;क्षीरं चैव त्रयोदश्यां चतुर्दश्यां तथा दधि ॥ ४७ ॥&lt;br&gt;&#xA;सम्प्राश्य कायशुद्ध्यर्थं लङ्घयित्वा चतुर्दिनम् ॥&lt;br&gt;&#xA;पञ्चमे दिवसे स्नात्वा विधिवत्पूज्य केशवम् ॥&lt;br&gt;&#xA;भोजयेद्ब्राह्मणान्भक्त्या तेभ्यो दद्याच्च दक्षिणाम्॥ ४८ ॥&lt;br&gt;&#xA;पापबुद्धिं परित्यज्य ब्रह्मचर्येण धीमता ॥&lt;br&gt;&#xA;मद्यं मांसं परित्याज्यं मैथुनं पापकारणम् ॥ ४९ ॥&lt;br&gt;&#xA;शाकाहारेण मुन्यन्नैः कृष्णार्चनपरो नरः ॥&lt;br&gt;&#xA;ततो नक्तं समश्नीयात्पञ्चगव्यपुरःसरम् ॥ 2.4.32.५० ॥&lt;br&gt;&#xA;एवं सम्यक्समाप्यं स्याद्यथोक्तं फलमाप्नुयात् ॥ ५१ ॥&lt;br&gt;&#xA;मद्यपो यः पिबेन्मद्यं जन्मनो मरणांऽतिकम् ॥&lt;br&gt;&#xA;एतद्भीष्मव्रतं कृत्वा प्राप्नोति परमं पदम् ॥ ५२ ॥&lt;br&gt;&#xA;स्त्रीभिर्वा भर्तृवाक्येन कर्तव्यं धर्मवर्धनम् ॥&lt;br&gt;&#xA;विधवाभिश्च कर्तव्यं मोक्षसौख्याऽतिवृद्धये ॥ ५३ ॥&lt;br&gt;&#xA;अयोध्यायां पुरा कश्चिदतिथिर्नाम वै नृपः ॥&lt;br&gt;&#xA;वसिष्ठवचनात्कृत्वा व्रतमेतत्सुदुर्लभम् ॥&lt;br&gt;&#xA;भुक्त्वेह निखिलान्भोगानन्ते विष्णुपुरं ययौ ॥ ५४ ॥&lt;br&gt;&#xA;इत्थं कुर्याद्व्रतं नित्यं पञ्चकं भीष्मसञ्ज्ञितम् ॥&lt;br&gt;&#xA;नियमेनोपवासेन पञ्चगव्येन वा पुनः ॥&lt;br&gt;&#xA;पयोमूलफलाऽऽहारैर्हविष्यैर्व्रततत्परः ॥ ५५ ॥&lt;br&gt;&#xA;पौर्णमासीदिने प्राप्ते पूजां कृत्वा तु पूर्ववत् ॥&lt;br&gt;&#xA;ब्राह्मणान्भोजयेद्भक्त्या गां च दद्यात्सवत्सकाम् ॥ ५६ ॥&lt;br&gt;&#xA;यद्भीष्मपञ्चकमिति प्रथितं पृथिव्यामेकादशीप्रभृति पञ्चदशीनिरुद्धम् ॥&lt;br&gt;&#xA;उक्तं न भोजनपरस्य तदा निषेधस्तस्मिन्व्रते शुभफलं प्रददाति विष्णुः ॥ ५७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये भीष्म पञ्चकव्रतमाहात्म्यवर्णनन्नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>०३४ व्रतोद्यापनविधिकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/034_vratodyApanavidhikathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/034_vratodyApanavidhikathanam/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;व्रतानामपि सर्वेषां ब्रह्मन्नुद्यापनं श्रुतम् ॥&lt;br&gt;&#xA;अभावे तूद्यापनस्य फलं नैवाऽऽप्नुयात्क्वचित् ॥ १ ॥&lt;br&gt;&#xA;कृतव्रतफलाप्त्यर्थं कुर्यादुद्यापनं बुधः ॥&lt;br&gt;&#xA;अन्यथा निष्फलं याति कृतं व्रतमनुत्तमम् ॥ २ ॥&lt;br&gt;&#xA;कार्तिकेऽपि कृतं देव व्रतानामुत्तमं व्रतम् ॥&lt;br&gt;&#xA;न तस्योद्यापनाऽभावे व्रतोक्तफलमाप्नुयात् ॥ ३ ॥&lt;br&gt;&#xA;तस्मात्कार्तिकमासस्य चोद्यापनविधिं प्रभो ॥&lt;br&gt;&#xA;वद मे शिष्यवर्याय प्रपन्नायाऽनुवर्तिने ॥ ४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अथोर्जोद्यापनं वक्ष्ये सर्वपापप्रणाशनम् ॥&lt;br&gt;&#xA;तच्छृणुष्व महाभक्त्या सविधानं समासतः ॥ ५ ॥&lt;br&gt;&#xA;ऊर्जे शुक्लचतुर्दश्यां कुर्यादुद्यापनं व्रती॥&lt;br&gt;&#xA;व्रतसम्पूरणार्थाय विष्णुप्रीत्यर्थहेतवे ॥ ६ ॥&lt;br&gt;&#xA;तुलस्या उपरिष्टात्तु कुर्यान्मण्डपिकां शुभाम्॥&lt;br&gt;&#xA;कदलीस्तम्भसंयुक्तां नानाधातुविचित्रिताम् ॥७॥&lt;br&gt;&#xA;दीपमाला चतुर्दिक्षु कार्या तत्र सुशोभना ॥&lt;br&gt;&#xA;सुतोरणाश्चतुर्द्वारः पुष्पचामरशोभिताः॥८॥&lt;br&gt;&#xA;द्वारेषु द्वारपालाश्च पूजयेन्मृन्मयान्पृथक् ॥&lt;br&gt;&#xA;जयश्च विजयश्चैव चण्डश्चैव प्रचण्डकः ॥ ९ ॥&lt;br&gt;&#xA;नन्दश्चैव सुनन्दश्च कुमुदः कुमुदाक्षकः ॥&lt;br&gt;&#xA;एतांश्चतुर्षु द्वारेषु पूजयेद्भक्तिसंयुतः ॥ 2.4.34.१० ॥&lt;br&gt;&#xA;तुलसीमूलदेशे तु सर्वतोभद्रसञ्ज्ञितम् ॥&lt;br&gt;&#xA;चतुर्भिर्वर्णकैः सम्यक्छोभाढ्यं समलङ्कृतम् ॥ ११ ॥&lt;br&gt;&#xA;तस्योपरिष्टात्कलशं पूर्णरत्नसमन्वितम् ॥&lt;br&gt;&#xA;तत्र सम्पूजयेद्देवं शङ्खचक्रगदाधरम् ॥ १२ ॥&lt;br&gt;&#xA;कौशेयपीतवसनं लक्ष्म्या युक्तं प्रपूजयेत् ॥&lt;br&gt;&#xA;इन्द्रादिलोकपालांश्च मण्डपे पूजयेद्व्रती ॥ ॥ १३ ॥&lt;br&gt;&#xA;तस्यामुपवसेद्भक्त्या शान्तः प्रणतमानसः ॥&lt;br&gt;&#xA;रात्रौ जागरणं कुर्याद्गीतवाद्यादिमङ्गलैः ॥ १४ ॥&lt;br&gt;&#xA;गीतं कुर्वन्ति ये भक्त्या जागरे चक्रपाणिनः ॥&lt;br&gt;&#xA;जन्मान्तरशतोद्भूतैस्ते मुक्ताः पापसञ्चयैः ॥१५॥&lt;br&gt;&#xA;ततस्तु पूर्णिमायां तु सपत्नीकान्द्विजोत्तमान् ॥&lt;br&gt;&#xA;त्रिंशन्मितानथैकं वा ब्राह्मणांश्च निमन्त्रयेत् ॥ १६ ॥&lt;br&gt;&#xA;प्रातःस्नानं ततः कृत्वा देवपूजां तथैव च ॥&lt;br&gt;&#xA;स्थण्डिले च ततः कृत्वा समाधायाऽग्निमत्र हि ॥ १७ ॥&lt;br&gt;&#xA;अतो देवेति मन्त्रेण जुहुयात्तिलपायसम् ॥&lt;br&gt;&#xA;प्रीत्यर्थं देवदेवस्य देवानां च पृथक्पृथक् ॥ १८ ॥&lt;br&gt;&#xA;होमशेषं समाप्याथ ब्राह्मणान्पूज्य भक्तितः ॥&lt;br&gt;&#xA;ब्राह्मणेभ्यो यथाशक्त्या प्रदद्याद्दक्षिणां नरः ॥ १९ ॥&lt;br&gt;&#xA;ततो गां कपिलां तत्र पूजयेद्विधिवद्व्रती ॥&lt;br&gt;&#xA;सवत्सां गां तथा दद्याद्विप्राय च कुटुम्बिने ॥ 2.4.34.२० ॥&lt;br&gt;&#xA;गुरुं व्रतोपदेष्टारं वस्त्रालङ्कारभूषणैः ॥&lt;br&gt;&#xA;सपत्नीकं समभ्यर्च्य तांश्च विप्रान्क्षमापयेत् ॥ २१ ॥&lt;br&gt;&#xA;युष्मत्प्रसादाद्देवेशः प्रसन्नोऽस्तु सदा मम ॥&lt;br&gt;&#xA;व्रतादस्माच्च यत्पापं सप्तजन्मकृतं मया ॥ २२ ॥&lt;br&gt;&#xA;तत्सर्वं नाशमायातु स्थिरा मे चाऽस्तु सन्ततिः ॥&lt;br&gt;&#xA;मनोरथास्तु सफलाः सन्तु भक्तिर्हरौ भवेत् ॥ २३ ॥&lt;br&gt;&#xA;सतां समागमो भूयान्मम जन्मनिजन्मनि ॥&lt;br&gt;&#xA;इति क्षमाप्य तान्विप्रान्प्रसाद्य च विसर्जयेत् ॥ २४ ॥&lt;br&gt;&#xA;प्रतिमां तां गुरोर्दद्यात्सवस्त्रां मुनिपुङ्गव ॥&lt;br&gt;&#xA;ततः सुहृद्गुरुयुतः स्वयं भुञ्जीत भक्तिमान् ॥ २५ ॥&lt;br&gt;&#xA;द्वादश्यां प्रतिबुद्धोऽसौ त्रयोदश्यां युतः सुरैः ॥&lt;br&gt;&#xA;दृष्टोर्च्चितश्चतुर्दश्यां तस्मात्पूज्यस्तिथाविह ॥ २६ ॥&lt;br&gt;&#xA;पूजयेद्देवदेवेशं सौवर्णं गुर्वनुज्ञया ॥&lt;br&gt;&#xA;पराऽत्र पौर्णमास्यां तु यात्रा स्यात्पुष्करस्य तु ॥ २७ ॥&lt;br&gt;&#xA;वरान्दत्त्वा यतो विष्णुर्मत्स्यरूपोऽभवत्ततः ॥&lt;br&gt;&#xA;तस्यां दत्तं हुतं जप्तं तदक्षय्यफलं भवेत् ॥ २८ ॥&lt;br&gt;&#xA;कार्तिके मासि कर्तव्यो विधिरेष हि नारद ॥&lt;br&gt;&#xA;एवं यः कुरुते सम्यक्कार्तिकस्य व्रतं नरः ॥ २९ ॥&lt;br&gt;&#xA;यत्फलं तदवाप्नोति व्रतं कृत्वा तु कार्तिके ॥&lt;br&gt;&#xA;ते धन्यास्ते सदा पूज्यास्तेषां वै सफलोदयः ॥ 2.4.34.३० ॥&lt;br&gt;&#xA;विष्णुभक्तिरता ये स्युः कार्तिके व्रतचारिणः ॥&lt;br&gt;&#xA;देहस्थितानि पापानि विलयं यान्ति तत्क्षणात् ॥ ३१ ॥&lt;br&gt;&#xA;क्व यामोऽद्य भवत्येष यदूर्जव्रतकृन्नरः ॥&lt;br&gt;&#xA;इति सर्वाणि पापानि रटन्तीह पुनःपुनः ॥ ३२ ॥&lt;br&gt;&#xA;तस्मात्कार्तिकमासस्य सदृशं नहि विद्यते ॥&lt;br&gt;&#xA;सर्वपापस्य दहने अग्नेः सदृश उच्यते ॥३३॥&lt;br&gt;&#xA;ऊर्जोद्यापनमाहात्म्यं शृणुयाच्छ्रद्धयाऽन्वितः ॥&lt;br&gt;&#xA;श्रावयेद्वा पुमान्यस्तु विष्णुसायुज्यमाप्नुयात् ॥ ३४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;ऊर्जे व्रतोद्यापनादावशक्तः सिद्धिभाक्कथम् ॥&lt;br&gt;&#xA;कथं विमुच्यते जन्तुर्दुःखसंसारसागरात् ॥ ३५ ॥&lt;br&gt;&#xA;॥ ॥ ब्रह्मोवाच ॥ ॥&lt;br&gt;&#xA;शृणुयादूर्जमाहात्म्यं नियमेन शुचिः पुमान् ॥&lt;br&gt;&#xA;उद्यापनफलं प्राप्य विष्णुलोके वसेच्च सः ॥ ३६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये व्रतोद्यापनविधिकथनन्नाम चतुऽस्त्रिंशोऽध्यायः ॥ ३४ ॥ ॥&lt;/p&gt;</description>
    </item>
    <item>
      <title>०३५ त्रिपुरीपूर्णिमाव्रतविधानकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/035_tripurIpUrNimAvratavidhAnakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/035_tripurIpUrNimAvratavidhAnakathanam/</guid>
      <description>&lt;p&gt;॥ ब्रह्मोवाच ॥ ॥&lt;br&gt;&#xA;वैकुण्ठाख्यचतुर्दश्या माहात्म्यं ते वदाम्यहम् ॥&lt;br&gt;&#xA;वालखिल्यैः पुरा प्रोक्तं सङ्क्षेपेण शृणुष्व तत् ॥ १ ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;कार्तिकस्य सिते पक्षे चतुर्दश्यां समागमत् ॥&lt;br&gt;&#xA;वैकुण्ठेशस्तु वैकुण्ठाद्वाराणस्यां कृते युगे ॥ २ ॥&lt;br&gt;&#xA;रात्र्यां तुर्यांशशेषायां स्नात्वाऽसौ मणिकर्णिके ॥&lt;br&gt;&#xA;गृहीत्वा हेमपद्मानां सहस्रं वै ततोऽव्रजत् ॥ ३ ॥&lt;br&gt;&#xA;अतिभक्त्या पूजयितुं शिवया सहितं शिवम् ॥&lt;br&gt;&#xA;विधाय पूजां वैश्वेशीं ततः पद्मैरपूजयत् ॥ ४ ॥&lt;br&gt;&#xA;सहस्रसङ्ख्यां कृत्वादावेकनाम्ना ततः परम् ॥&lt;br&gt;&#xA;आरब्धं पूजनं तेन शिवस्तद्भक्तिमैक्षत ॥ ५ ॥&lt;br&gt;&#xA;एकं पद्मं पद्ममध्यान्निलीयाऽऽत्तं हरेण तु ॥&lt;br&gt;&#xA;ततः पूजितवान्विष्णुरेकोनं कमलं त्वभूत् ॥ ६ ॥&lt;br&gt;&#xA;इतस्ततस्तेन दृष्टं पद्मं तिष्ठति न क्वचित् ॥&lt;br&gt;&#xA;कमलेषु भ्रमो जातोऽथवा नामसु मे भ्रमः ॥ ७ ॥&lt;br&gt;&#xA;क्षणं विचार्य स हरिर्न मे नामभ्रमोऽभवत् ॥&lt;br&gt;&#xA;पद्मे चैव भ्रमो जातो विचार्यैवं पुनःपुनः ॥ ८ ॥&lt;br&gt;&#xA;सहस्रपद्मसङ्कल्पः पूजार्थं तु कृतो मया ॥&lt;br&gt;&#xA;अर्च्यः कथं महादेव एकोनकमलैर्मया ॥ ९ ॥&lt;br&gt;&#xA;यद्यानेतुं गमिष्यामि भङ्गः स्यादासनस्य तु ॥&lt;br&gt;&#xA;अतः परं किं विधेयं चिन्तोद्विग्नो हरिस्तदा ॥ 2.4.35.१० ॥&lt;br&gt;&#xA;एकः प्रकार उत्पन्नो हृदयेऽस्य मुनीश्वराः ॥&lt;br&gt;&#xA;पुण्डरीकाक्ष इत्येवं मां वदन्ति मुनीश्वराः ॥ ११ ॥&lt;br&gt;&#xA;नेत्रं मे पद्मसदृशे पद्मार्थे त्वर्पयाम्यहम् ॥&lt;br&gt;&#xA;इति निश्चित्य मनसा दत्त्वा तर्जनिकां स तु ॥ १२ ॥&lt;br&gt;&#xA;नेत्रमध्यात्तदुत्पाट्य महादेवस्तु पूजितः ॥&lt;br&gt;&#xA;ततो महेश्वरस्तुष्टो वाक्यमेतदुवाच ह ॥ १३ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;त्वत्समो नास्ति मद्भक्तस्त्रैलोक्ये सचराचरे ॥&lt;br&gt;&#xA;राज्यं दत्तं त्रिलोक्यास्ते भव त्वं लोकपालकः ॥ १४ ॥&lt;br&gt;&#xA;अन्यं वरय भद्रं ते वरं यन्मनसेप्सितम् ॥&lt;br&gt;&#xA;अवश्यमेव दास्यामि नात्र कार्या विचारणा ॥ १५ ॥&lt;br&gt;&#xA;मद्भक्तिं तु समालम्ब्य ये द्विषन्ति जनार्दनम् ॥&lt;br&gt;&#xA;ते मद्द्वेष्या नरा विष्णो व्रजेयुर्नरकं ध्रुवम् ॥ १६ ॥&lt;br&gt;&#xA;॥ ॥ विष्णुरुवाच ॥ ॥&lt;br&gt;&#xA;त्रैलोक्यरक्षाकरणं ममादिष्टं महेश्वर ॥&lt;br&gt;&#xA;दुमर्दाश्च महासत्त्वा दैत्या मार्याः कथं मया ॥१७॥।&lt;br&gt;&#xA;॥ शिव उवाच ॥ ॥&lt;br&gt;&#xA;एतत्सुदर्शनं चक्रं महादैत्यनिकृन्तनम् ॥&lt;br&gt;&#xA;गृहाण भगवन्विष्णो मया तुभ्य निवेदितम् ॥१८॥&lt;br&gt;&#xA;अनेन सर्वदैत्यानां भगवन्कदनं कुरु ॥&lt;br&gt;&#xA;एवं चक्रं हरेर्दत्त्वा ततो वचनमब्रवीत् ॥ १९ ॥&lt;br&gt;&#xA;॥ शिव उवाच ॥ ॥&lt;br&gt;&#xA;वर्षे च हेमलम्बाख्ये मासे श्रीमति कार्तिके ॥&lt;br&gt;&#xA;शुक्लपक्षे चतुर्दश्यामरुणाभ्युदयं प्रति ॥2.4.35.२०॥&lt;br&gt;&#xA;महादेवतिथौ ब्राह्मे मुहूर्ते मणिकर्णिके ॥&lt;br&gt;&#xA;स्नात्वा वैश्वेश्वरं लिङ्गं वैकुण्ठादेत्य पूजितम्॥२१॥&lt;br&gt;&#xA;सहस्रकमलैस्तस्माद्भविष्यति मम प्रिया ॥&lt;br&gt;&#xA;विख्याता सर्वलोकेषु वैकुण्ठाख्या चतुर्दशी ॥२२॥&lt;br&gt;&#xA;अन्यं वरं प्रयच्छामि शृणु विष्णो वचो मम ॥&lt;br&gt;&#xA;पूर्वरात्रेषु ते पूजा कर्तव्या सर्वजातिभिः ॥२३॥&lt;br&gt;&#xA;उपवासं दिवा कुर्यात्सायङ्काले तवार्चनम् ॥&lt;br&gt;&#xA;पश्चान्ममार्चनं कार्यमन्यथा निष्फलं भवेत् ॥ २४ ॥&lt;br&gt;&#xA;ग्राह्या तु हरिपूजायां रात्रिव्याप्ता चतुर्दशी ॥&lt;br&gt;&#xA;अरुणोदयवेलायां शिवपूजां समाचरेत् ॥ २५ ॥&lt;br&gt;&#xA;सहस्रकमलैर्विष्णुरादौ यैः पूजितो नरैः॥&lt;br&gt;&#xA;पश्चाच्छिवः पूजितश्चेज्जीवन्मुक्तास्त एव हि ॥ २६ ॥&lt;br&gt;&#xA;सायं स्नात्वा पञ्चनदे बिन्दुमाधवमर्चयेत् ॥&lt;br&gt;&#xA;स्नात्वा यो विष्णुकाञ्च्यां वाऽनन्तसेनं समर्चयेत् ॥ २७ ॥&lt;br&gt;&#xA;रुद्रकाञ्च्यां ततः स्नात्वा प्रणवेशं समर्चयेत् ॥&lt;br&gt;&#xA;आदौ स्नात्वा वह्नितीर्थे यजेन्नारायणं ततः ॥ २८ ॥&lt;br&gt;&#xA;रेतोदके ततः स्नात्वा केदारेशं समर्चयेत् ॥&lt;br&gt;&#xA;आदौ स्नात्वा सूर्यपुत्र्यां वेणीमाधवमर्चयेत् ॥ २९ ॥&lt;br&gt;&#xA;जाह्नव्यां च ततः स्नात्वा सङ्गमेशं प्रपूजयेत् ॥&lt;br&gt;&#xA;सर्वाः श्रियस्तस्य वश्याः सत्यं विष्णो मयोदितम् ॥ 2.4.35.३० ॥&lt;br&gt;&#xA;एवं तस्मै वरान्दत्त्वा ह्यन्तर्धानं ययौ शिवः ॥&lt;br&gt;&#xA;तस्मात्सर्वप्रयत्नेन पूज्यौ हरिहरावुभौ ॥ ३१ ॥&lt;br&gt;&#xA;कलौ दशसहस्राणि विष्णुस्त्यजति मेदिनीम् ॥&lt;br&gt;&#xA;तदर्द्धं जाह्नवीतोयं तदर्द्धं ग्रामदेवताः ॥ ३२ ॥&lt;br&gt;&#xA;कार्तिक्यां पूर्णिमायां तु कुर्यात्त्रैपुरमुत्सवम् ॥&lt;br&gt;&#xA;दीपो देयोऽवश्यमेव सायङ्काले शिवालये ॥ ३३ ॥ *&lt;br&gt;&#xA;त्रिपुरो नाम दैत्येन्द्रः प्रयागे तप आस्थितः ॥&lt;br&gt;&#xA;तपसा तस्य सन्तुष्टो ददौ ब्रह्मा वरं परम्॥ ३४ ॥&lt;br&gt;&#xA;देवासुरमनुष्येभ्यो न ते मृत्युर्भविष्यति ॥&lt;br&gt;&#xA;इति लब्धवरो दैत्यो विश्वकर्मविनिर्मितम् ॥ ३५ ॥&lt;br&gt;&#xA;त्रिपुराख्यं विमानं तमारुह्य भुवनत्रयम् ॥&lt;br&gt;&#xA;यदा वै पीडयामास तदा देवैः स्तुतो हरः ॥ ३६ ॥&lt;br&gt;&#xA;त्रिपुरं घातयामास बाणेनैकेन शत्रुहा ॥&lt;br&gt;&#xA;कार्तिक्यां पूर्णिमायां तु सर्वे देवाः प्रतुष्टुवुः ॥ ३७ ॥&lt;br&gt;&#xA;तस्मिन्दिने सर्वदेवैर्दीपा दत्ता हराय च ॥&lt;br&gt;&#xA;सर्वथैव प्रदेयाश्च दीपास्तु हरतुष्टये ॥ ३८ ॥&lt;br&gt;&#xA;विंशतिः सप्तशतकाः सहिता दीपवर्तयः ॥&lt;br&gt;&#xA;ददद्दीपं पूर्णिमायां सर्वपापैः प्रमुच्यते ॥ ३९ ॥&lt;br&gt;&#xA;पौर्णमास्यां तु सन्ध्यायां कर्तव्यस्त्रिपुरोत्सवः ॥&lt;br&gt;&#xA;दद्यादनेन मन्त्रेण प्रदीपांश्च सुरालये ॥ 2.4.35.४० ॥&lt;br&gt;&#xA;कीटाः पतङ्गा मशकाश्च वृक्षा जले स्थले ये विचरन्ति जीवाः ॥&lt;br&gt;&#xA;दृष्ट्वा प्रदीपं न च जन्मभागिनो भवन्तु नित्यं श्वपचा हि विप्राः ॥ ४१ ॥&lt;br&gt;&#xA;कार्यस्तस्मात्पौर्णमास्यां त्रिपुराय महोत्सवः ॥&lt;br&gt;&#xA;कार्तिक्यां कृत्तिकायोगे यः कुर्यात्स्वामिदर्शनम् ॥ ॥ ४२ ॥&lt;br&gt;&#xA;सप्त जन्म भवेद्विप्रो धनाढ्यो वेदपारगः ॥&lt;br&gt;&#xA;अत्र कृत्वा वृषोत्सर्गं नक्ताच्छैवपुरं व्रजेत् ॥ ४३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये वैकुण्ठचतुर्दशी त्रिपुरीपूर्णिमाव्रतविधानकथनन्नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६ श्रवणमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/036_shravaNamahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/4_kArttika-mAsa-mAhAtmyam/036_shravaNamahimavarNanam/</guid>
      <description>&lt;p&gt;॥ ॥ ब्रह्मोवाच ॥ ॥&lt;br&gt;&#xA;यास्तिस्रस्तिथयः पुण्या अन्तिके शुक्लपक्षके ॥&lt;br&gt;&#xA;कार्तिके मासि विप्रेन्द्र पूर्णिमान्ताः शुभवहाः ॥ १ ॥&lt;br&gt;&#xA;अन्तिपुष्करिणी सञ्ज्ञा सर्वपापक्षयावहा ॥&lt;br&gt;&#xA;कार्त्तिके मासि सम्पूर्णं यो वै स्नानं करोति ह ॥ २ ॥&lt;br&gt;&#xA;तिथिष्वेतासु सः स्नानात्पूर्णमेव फलं लभेत् ॥&lt;br&gt;&#xA;सर्वे वेदास्त्रयोदश्यां गत्वा जन्तून्पुनन्ति हि ॥ ३ ॥&lt;br&gt;&#xA;चतुर्दश्यां सयज्ञाश्च देवा जन्तून्पुनन्ति हि ॥&lt;br&gt;&#xA;पूर्णिमायां सुतीर्थानि विष्णुना संस्थितानि हि ॥ ४ ॥&lt;br&gt;&#xA;ब्रह्मघ्नान्वा सुरापान्वा सर्वाञ्जन्तून्पुनन्ति हि ॥&lt;br&gt;&#xA;उष्णोदकेन यः स्नायात्कार्त्तिक्यादिदिनत्रये ॥ ५ ॥&lt;br&gt;&#xA;रौरवं नरकं याति यावदिन्द्राश्चतुर्दश ॥&lt;br&gt;&#xA;आमासनियमाशक्तः कुर्यादेतद्दिनत्रये ॥ ६ ॥&lt;br&gt;&#xA;तेन पूर्णफलं प्राप्य मोदते विष्णुमन्दिरे ॥&lt;br&gt;&#xA;यो वै देवान्पितॄन्विष्णुं गुरुमुद्दिश्य मानवः ॥ ७ ॥&lt;br&gt;&#xA;न स्नानादि करोत्यद्धा स याति नरकं ध्रुवम् ॥&lt;br&gt;&#xA;कुटुम्बभोजन यस्तु गृहस्थस्तु दिनत्रये ॥ ॥ ८ ॥&lt;br&gt;&#xA;सर्वान्पितॄन्समुद्धृत्य स याति परमं पदम् ॥&lt;br&gt;&#xA;गीतापाठं तु यः कुर्यादन्तिमे च दिनत्रये ॥ ९ ॥&lt;br&gt;&#xA;दिनेदिनेऽश्वमेधानां फलमेति न संशयः ॥&lt;br&gt;&#xA;सहस्रनामपठनं यः कुर्यात्तु दिनत्रये ॥ 2.4.36.१० ॥&lt;br&gt;&#xA;न पापैर्लिप्यते क्वाऽपि पद्मपत्रमिवांऽभसा ॥&lt;br&gt;&#xA;देवत्वं मनुजैः कैश्चित्कैश्चित्सिद्धत्वमेव च ॥ ११ ॥&lt;br&gt;&#xA;तस्य पुण्यफलं वक्तुं कः शक्तो दिवि वा भुवि ॥&lt;br&gt;&#xA;यो वै भागवतं शास्त्रं शृणोति च दिनत्रयम् ॥ १२ ॥&lt;br&gt;&#xA;कैश्चित्प्राप्तो ब्रह्मभावो दिनत्रयनिषेवणात् ॥&lt;br&gt;&#xA;ब्रह्मज्ञानेन वा मुक्तिः प्रयागमरणेन वा ॥ १३ ॥&lt;br&gt;&#xA;अथ वा कार्त्तिके मासि दिनत्रयनिषेवणात् ॥&lt;br&gt;&#xA;कार्त्तिके हरिपूजां तु यः करोति दिनत्रये ॥ १४ ॥&lt;br&gt;&#xA;न तस्य पुनरावृत्तिः कल्पकोटिशतैरपि ॥&lt;br&gt;&#xA;कार्त्तिके मासि विप्रेन्द्र सर्वमन्त्यदिनत्रये ॥ १५ ॥&lt;br&gt;&#xA;पुण्यं तत्राऽपि वैशेष्यं राकायां वर्ततेऽनघ॥&lt;br&gt;&#xA;प्रातःकाले समुत्थाय शौचं स्नानादिकं चरेत् ॥ १६ ॥&lt;br&gt;&#xA;समाप्य सर्वकर्माणि विष्णुपूजां समाचरेत् ॥&lt;br&gt;&#xA;उद्याने वा गृहे वाऽपि कार्त्तिक्यां विष्णुतत्परः ॥ १७ ॥&lt;br&gt;&#xA;मण्डपं तत्र कुर्वीत कदलीस्तम्भमण्डितम् ॥&lt;br&gt;&#xA;चूतपल्लवसंवीतमिक्षुदण्डैः सुमण्डितम्॥ १८ ॥&lt;br&gt;&#xA;चित्रवस्त्रैः स्वलङ्कृत्य तत्र देवं प्रपूजयेत् ॥&lt;br&gt;&#xA;चूतपल्लवपुष्पाढ्यैः फलाद्यैः पूजयेद्धरिम् ॥ १९ ॥&lt;br&gt;&#xA;शृणुयादूर्जमाहात्म्यं नियमेन शुचिः पुमान् ॥&lt;br&gt;&#xA;सम्पूर्णमथ वाऽध्यायमेकश्लोकमथाऽपि वा ॥ 2.4.36.२० ॥&lt;br&gt;&#xA;मुहूर्तं वाऽपि शृणुयात्कथां पुण्यां दिनेदिने ॥&lt;br&gt;&#xA;यदि प्रतिदिनं श्रोतुमशक्तः स्यात्तु मानवः ॥ २१ ॥&lt;br&gt;&#xA;पुण्यमासेऽथवा पुण्यतिथौ संशृणुयादपि ॥&lt;br&gt;&#xA;तेन पुण्यप्रभावेन पापान्मुक्तो भवेन्नरः ॥ २२ ॥&lt;br&gt;&#xA;पुराणज्ञः शुचिर्दक्षः शान्तो विगतमत्सरः ॥&lt;br&gt;&#xA;साधुः कारुणिको वाग्ग्मी वदेत्पुण्यां कथां सुधीः ॥ २३॥&lt;br&gt;&#xA;व्यासासनं समारूढो यदा पौराणिको भवेत् ॥&lt;br&gt;&#xA;आसमाप्तेः प्रसङ्गस्य नमस्कुर्यान्न कस्यचित् ॥ २४ ॥&lt;br&gt;&#xA;न दुर्जनसमाकीर्णे न शूद्रश्वापदावृते ॥&lt;br&gt;&#xA;देशे न द्यूतसदने वदेत्पुण्यकथां सुधीः ॥२५॥&lt;br&gt;&#xA;श्रद्धाभक्तिसमायुक्ता नाऽन्यकार्येषु लालसा ॥&lt;br&gt;&#xA;वाग्यताः शुचयो दक्षाः श्रोतारः पुण्यभागिनः ॥ २६ ॥&lt;br&gt;&#xA;अभक्ता ये कथां पुण्यां शृण्वन्ति मनुजाऽधमाः ॥&lt;br&gt;&#xA;तेषां पुण्यफलं नाऽस्ति दुःखं स्याजन्मजन्मनि ॥ २७ ॥&lt;br&gt;&#xA;पौराणिकं च मासान्ते पूजयेद्भक्तितत्परः ॥&lt;br&gt;&#xA;गन्धमाल्यैस्तथा वस्त्रैरलङ्कारैर्धनेन च ॥ २८ ॥&lt;br&gt;&#xA;शृण्वन्ति च कथां भक्त्या न दरिद्रा न पापिनः ॥ २९ ॥&lt;br&gt;&#xA;कथायां कीर्त्यमानायां ये गच्छन्त्यन्यतो नराः ॥&lt;br&gt;&#xA;भोगान्तरे प्रणश्यन्ति तेषां दाराश्च सम्पदः ॥ 2.4.36.३० ॥&lt;br&gt;&#xA;उच्चासनसमारूढो न नरः प्रणतो भवेत् ॥&lt;br&gt;&#xA;विषवृक्षस्तथा स्वापे वने चाऽजगरो भवेत् ॥ ३१ ॥&lt;br&gt;&#xA;कथायां कीर्त्यमानायां विघ्नं कुर्वन्ति ये नराः ॥&lt;br&gt;&#xA;कोट्यब्दनरकान्भुक्त्वा भवन्ति ग्रामसूकराः ॥ ३२ ॥&lt;br&gt;&#xA;ये श्रावयन्ति मनुजाः कथां पौराणिकीं शुभाम् ॥&lt;br&gt;&#xA;कल्पकोटिशतं साग्रं तिष्ठन्ति ब्रह्मणः पदे ॥ ३३ ॥&lt;br&gt;&#xA;आसनार्थे प्रयच्छति पुराणज्ञस्य ये नराः ॥&lt;br&gt;&#xA;कम्बलाजिनवासांसि मञ्चं फलकमेव वा ॥ ३४ ॥&lt;br&gt;&#xA;परिधानीयवस्त्राणि प्रयच्छन्ति च ये नराः ॥&lt;br&gt;&#xA;भूषणादि प्रयच्छन्ति वसेयुर्ब्रह्मसद्मनि ॥ ३५ ॥&lt;br&gt;&#xA;वाचके परितुष्टे तु तुष्टाः स्युः सर्वदेवताः ॥&lt;br&gt;&#xA;अतः सन्तोषयेद्भक्त्या भक्तिश्रद्धान्वितः पुमान् ॥&lt;br&gt;&#xA;तस्य पुण्यफलं पूर्णं भवत्येव न संशयः ॥ ३६ ॥&lt;br&gt;&#xA;यत्फलं सर्वयज्ञेषु सर्वदानेषु यत्फलम् ॥&lt;br&gt;&#xA;सकृत्पुराणश्रवणात्तत्फलं विन्दते नरः ॥३७॥&lt;br&gt;&#xA;कलौ युगे विशेषेण पुराणश्रवणादृते ॥&lt;br&gt;&#xA;नास्ति धर्मः परः पुंसां नास्ति मुक्तिपथः परः ॥&lt;br&gt;&#xA;पुराणश्रवणाद्विष्णोर्नास्ति सङ्कीर्तनात्परम् ॥ ३८ ॥&lt;br&gt;&#xA;य एतदूर्जमाहात्म्यं शृणुयाच्छ्रावयेदपि ॥&lt;br&gt;&#xA;स तीर्थराज बदरीगमनस्य फलं लभेत् ॥ ३९ ॥&lt;br&gt;&#xA;सर्वरोगापहं सर्वपापनाशकरं शुभम् ॥ 2.4.36.४० ॥&lt;br&gt;&#xA;श्रुत्वा चैकपदे यो वै अगम्यागमने रतः ॥&lt;br&gt;&#xA;कन्यास्वस्रोर्विक्रयिणमुभयं तु विमोचयेत् ॥ ४१ ॥&lt;br&gt;&#xA;माहात्म्यमेतदाकर्ण्य पूजयेद्यस्तु पाठकम् ॥&lt;br&gt;&#xA;गोभूहिरण्यवस्त्रैश्च विष्णुतुल्यो यतो हि सः ॥ ४२ ॥&lt;br&gt;&#xA;धर्मशास्त्रं पुराणं च वेदविद्यादिकं च यत् ॥&lt;br&gt;&#xA;पुस्तकं वाचकायैव दातव्यं धर्ममिच्छता ॥&lt;br&gt;&#xA;पुराणविद्यादातारो ह्यनन्तफलभोगिनः ॥ ॥ ४३ ॥&lt;br&gt;&#xA;इदं यः पठते भक्त्या श्रुत्वा चैवाऽवधारयेत् ॥&lt;br&gt;&#xA;मुच्यते सर्वपापेभ्यो विष्णुलोकं स गच्छति ॥ ४४ ॥&lt;br&gt;&#xA;न कस्याऽपीदमाख्येयं श्रद्धाहीनाय दुर्मतेः ॥ ४५ ॥&lt;br&gt;&#xA;अपूजयित्वा गुरुमग्रबुद्ध्या धर्मप्रवक्तारमनन्यबुद्धिः ॥&lt;br&gt;&#xA;भुक्त्वा तु भोगान्नरकेषु चैव ततो हि जन्मान्तर दुःखभोगी ॥ ४६ ॥&lt;br&gt;&#xA;तस्मात्सम्पूजयेद्भक्त्या गुरुं तत्त्वावबोधकम् ॥&lt;br&gt;&#xA;माहात्म्यस्य च लेशोऽयं तव चोक्तो मयाऽनघ ॥ ४७ ॥&lt;br&gt;&#xA;न शक्यते हि सम्पूर्णं वक्तुं वर्षशतैरपि ॥&lt;br&gt;&#xA;पुरा कैलासशिखरे पार्वत्यै प्रोक्तवाञ्च्छिवः ॥ ४८ ॥&lt;br&gt;&#xA;कार्तिकस्य तु माहात्म्यं यावद्वर्षशतं वदन् ॥&lt;br&gt;&#xA;तथापि नान्तमगमदशक्तो विरराम ह ॥ ४९ ॥&lt;br&gt;&#xA;पुत्रार्थी च धनार्थी च राज्यार्थी स्वफलं लभेत् ॥&lt;br&gt;&#xA;किमत्र बहुनोक्तेन मोक्षार्थी मोक्षमाप्नुयात् ॥ 2.4.36.५० ॥&lt;br&gt;&#xA;॥ सूत उवाच ॥ ॥&lt;br&gt;&#xA;इत्युक्तो ब्रह्मणा चैव नारदः प्रेमनिर्भरः ॥&lt;br&gt;&#xA;भूयोभूयो नमस्कृत्य ययौ यादृच्छिको मुनिः ॥ ५१ ॥&lt;br&gt;&#xA;कथितं शङ्करेणाऽपि पुत्राय हितकाम्यया ॥&lt;br&gt;&#xA;पितुस्तद्वाक्यमाकर्ण्य षण्मुखो हर्षनिर्भरः ॥ ५२ ॥&lt;br&gt;&#xA;कृष्णेन सत्यभामायै कार्तिकस्य च वैभवः ॥&lt;br&gt;&#xA;कथितस्तेन सन्तुष्टा सत्या व्रतमथाऽकरोत् ॥५३॥&lt;br&gt;&#xA;ऋषयो वालखिल्येभ्यः श्रुत्वा माहात्म्यमुत्तमम् ॥&lt;br&gt;&#xA;ऊर्जव्रतपरा जातास्तस्मादूर्जोऽतिवल्लभः ॥ ५४ ॥&lt;br&gt;&#xA;अधीत्य सर्वशास्त्राणि पयःसारमिवोद्धृतम् ॥&lt;br&gt;&#xA;नाऽनेन सदृशं शास्त्रं विष्णुप्रीतिकरं शुभम् ॥ ५५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;इत्युक्त्वा तानृषीन्सर्वान्सूतो वै धर्मवित्तमः ॥&lt;br&gt;&#xA;विरराम ततस्ते तु पूजां चक्रुस्तदास्य च ॥ ५६ ॥&lt;br&gt;&#xA;ते पुनः स्वाश्रमं गत्वा हृष्टास्ते परमर्षयः ॥&lt;br&gt;&#xA;यथा सूतेनोपदिष्टं तथा चक्रुर्व्रतं शुभम् ॥ ५७ ॥&lt;br&gt;&#xA;अनेन विधिना ये वै कुर्वन्ति कार्तिकव्रतम् ॥&lt;br&gt;&#xA;ते सर्वपापनिर्मुक्ता गच्छन्ति विष्णुमन्दिरम् ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे कार्तिकमासमाहात्म्ये पुष्करिणीसञ्ज्ञिकान्तिमतिथित्रयमाहात्म्यकथनपूर्वकपुराण श्रवणमहिमवर्णनन्नाम षट्त्रिंशोऽध्यायः ॥ ३६ ॥&lt;/p&gt;</description>
    </item>
  </channel>
</rss>
