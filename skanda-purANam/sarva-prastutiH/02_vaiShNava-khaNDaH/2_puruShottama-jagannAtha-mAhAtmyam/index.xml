<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ पुरुषोत्तम-जगन्नाथ-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/</link>
    <description>Recent content in &#43;२ पुरुषोत्तम-जगन्नाथ-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/index.xml" rel="self" type="application/rss+xml" />
    <item>
      <title>००१</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/001/</guid>
      <description>&lt;p&gt;अथ पुरुषोत्तम (जगन्नाथ) क्षेत्रमाहात्म्य प्रारम्भः ॥&lt;br&gt;&#xA;नारायणं नमस्कृत्य नरं चैव नरोत्तमम् ॥&lt;br&gt;&#xA;देवीं सरस्वतीं व्यासं ततो जयमुदीरयेत् ॥ १ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;भगवन्सर्वशास्त्रज्ञ सर्वतीर्थमहत्त्ववित् ॥&lt;br&gt;&#xA;कथितं यत्त्वया पूर्वं प्रस्तुते तीर्थकीर्तने ॥&lt;br&gt;&#xA;पुरुषोत्तमाख्यं सुमहत्क्षेत्रं परमपावनम् ॥२॥&lt;br&gt;&#xA;यत्रास्ते दारवतनुः श्रीशो मानुषलीलया ॥&lt;br&gt;&#xA;दर्शनान्मुक्तिदः साक्षात्सर्वतीर्थफलप्रदः ॥३॥&lt;br&gt;&#xA;तन्नो विस्तरतो ब्रूहि तत्क्षेत्रं केन निर्मितम् ॥&lt;br&gt;&#xA;ज्योतिःप्रकाशो भगवान्साक्षान्नारायणः प्रभुः ॥ ४ ॥&lt;br&gt;&#xA;कथं दारुमयस्तस्मिन्नास्ते परमपूरुषः ॥&lt;br&gt;&#xA;वद त्वं वदतां श्रेष्ठ सर्वलोकगुरो मुने ॥ ५ ॥&lt;br&gt;&#xA;श्रोतुमिच्छामहे ब्रह्मन्परं कौतूहलं हि नः ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;शृणुध्वं मुनयः सर्वे रहस्यं परमं हि तत् ॥ ६ ॥&lt;br&gt;&#xA;अवैष्णवानां श्रवणे भक्तिस्तव न जायते ॥&lt;br&gt;&#xA;यस्य सङ्कीर्तनादेव सकलं लीयते तमः ॥ ७ ॥&lt;br&gt;&#xA;यद्यप्येष जगन्नाथः सर्वगः सर्वभावनः ॥&lt;br&gt;&#xA;स्कन्देन कथितं पूर्वं श्रुत्वा शम्भोर्मुखाम्बुजात् ॥&lt;br&gt;&#xA;सन्ति क्षेत्राणि चान्यानि सर्वपापहराणि वै ॥ ८ ॥&lt;br&gt;&#xA;एतत्क्षेत्रं परं चास्य वपुर्भूतं महात्मनः ॥&lt;br&gt;&#xA;स्वयं वपुष्मांस्तत्रास्ते स्वनाम्ना ख्यापितं हि तत् ॥९॥&lt;br&gt;&#xA;तत्र ये स्थातुमिच्छन्ति तेपि सर्वे हतांहसः ॥&lt;br&gt;&#xA;किं पुनस्तव तिष्ठन्तो ये पश्यन्ति गदाधरम् ॥2.2.1.१०॥&lt;br&gt;&#xA;अहो तत्परमं क्षेत्रं विस्तृतं दशयोजनम् ॥&lt;br&gt;&#xA;तीर्थराजस्य सलिलादुत्थितं वालुकाचितम् ॥ ११ ॥&lt;br&gt;&#xA;नीलाचलेन महता मध्यस्थेन विराजितम् ॥&lt;br&gt;&#xA;एकस्तनमिव पृथ्व्याः सुदूरात्परिभावितम् ॥ १२ ॥&lt;br&gt;&#xA;वराहरूपिणा पूर्वं समुद्धृत्य वसुन्धराम् ॥&lt;br&gt;&#xA;सर्वतः सुसमां कृत्वा पर्वतैः सुस्थिरीकृताम् ॥ १३ ॥&lt;br&gt;&#xA;सृष्ट्वा चराचरं सर्वं तीर्थानि सरिदब्धिकान् ॥&lt;br&gt;&#xA;क्षेत्राणि च यथास्थानं सन्निवेश्य यथा पुरा । १४ ॥&lt;br&gt;&#xA;ब्रह्मा विचिन्तयामास सृष्टिभारनिपीडितः ॥&lt;br&gt;&#xA;पुनरेतां क्रियां गुर्वीं नारभेय कथं त्विति ॥ १५ ॥&lt;br&gt;&#xA;तापत्रयाभिभूता हि मुच्यन्ते जन्तवः कथम् ॥&lt;br&gt;&#xA;एवं चिन्तयमानस्य मतिरासीत्प्रजापतेः ॥१६॥&lt;br&gt;&#xA;मुक्त्येककारणं विष्णुं स्तोष्ये ऽहं परमेश्वरम् ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमस्ते जगदाधार शङ्खचक्रगदाधर ॥ १७ ॥&lt;br&gt;&#xA;यन्नाभिपङ्कजादेव जातोऽहं विश्वसृष्टिकृत् ॥&lt;br&gt;&#xA;परमार्थस्वरूपं ते त्वं वै वेत्सि जगन्मय ॥ १८ ॥&lt;br&gt;&#xA;यन्मायया जगत्सर्वं निर्मितं महदादिकम् ॥&lt;br&gt;&#xA;यन्निःश्वाससमुद्भूतं शब्दब्रह्म त्रिधाऽभवत् ॥ १९॥&lt;br&gt;&#xA;उपजीव्य तदेवाहमसृजं भुवनानि वै ॥&lt;br&gt;&#xA;त्वत्तो नान्यः स्थूलसूक्ष्मदीर्घह्रस्वादि किञ्चन ॥ 2.2.1.२० ॥&lt;br&gt;&#xA;विकारभेदैर्भगवंस्त्वमेवेदं चराचरम् ॥&lt;br&gt;&#xA;कटकादि यथा स्वर्णं गुणत्रयविभागशः ॥२१॥&lt;br&gt;&#xA;स्रष्टा सृज्यं त्वमेवात्र पोष्टा पोष्यं जगत्प्रभो ॥&lt;br&gt;&#xA;आधारो ध्रियमाणं च धर्त्ता त्वं परमेश्वर ॥२२ ॥&lt;br&gt;&#xA;त्वत्प्रेरितमतिः सर्वश्चरते च शुभाऽशुभम् ॥&lt;br&gt;&#xA;ततः प्राप्नोति सदृशीं त्वयैव विहितां गतिम् ॥ २३ ॥&lt;br&gt;&#xA;जगतोऽस्य गतिर्भर्त्ता साक्षी त्वं परमेश्वर ॥&lt;br&gt;&#xA;चराचरगुरो सर्वजीवभूत कृपामय ॥&lt;br&gt;&#xA;प्रसीदाद्य जगन्नाथ नित्यं त्वच्छरण्यस्य मे ॥२४॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;एवं संस्तूयमानश्च ब्रह्मणा गरुडध्वजः ॥&lt;br&gt;&#xA;नीलजीमूतसङ्काशः शङ्खचक्रादिचिह्नितः ॥ २५ ॥&lt;br&gt;&#xA;पतगेन्द्रसमारूढः स्फुरद्वदनपङ्कजः ॥&lt;br&gt;&#xA;आविरासीद्द्विजश्रेष्ठा विवक्षुः स्फुरिताधरः ॥ २६ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;यदर्थं मां स्तुषे ब्रह्मन्न शक्यः प्रतिभाति सः ॥ २७ ॥&lt;br&gt;&#xA;अनाद्यविद्या सुदृढा सुश्छेद्या कर्मबन्धनैः ॥&lt;br&gt;&#xA;प्रभवन्त्यां कथं तस्यां ह्रीयेते मृतिजन्मनी ॥२८॥&lt;br&gt;&#xA;तथापि चेदत्र कृते व्यवसायस्तवानघ ॥&lt;br&gt;&#xA;क्रमेण येन हि भवेत्तत्ते वक्ष्यामि कारणम् ॥ २९ ॥&lt;br&gt;&#xA;अहं त्वं त्वमहं ब्रह्मन्मन्मयं चाखिलं जगत् ॥&lt;br&gt;&#xA;चिस्ते यत्र मे तत्र नान्यथेति विचारय ॥ 2.2.1.३० ॥&lt;br&gt;&#xA;सागरस्योत्तरे तीरे महानद्यास्तु दक्षिणे ॥&lt;br&gt;&#xA;स प्रदेशः पृथिव्यां हि सर्वतीर्थफलप्रदः ॥३१॥&lt;br&gt;&#xA;तत्र ये मनुजा ब्रह्मन्निवसन्ति सुबुद्धयः ॥&lt;br&gt;&#xA;जन्मान्तरकृतानां च पुण्यानां फलभागिनः ॥ ३२ ॥&lt;br&gt;&#xA;नाल्पपुण्याः प्रजायन्ते नाभक्ता मयि पद्मज ॥&lt;br&gt;&#xA;एकाम्रकाननाद्यावद्दक्षिणोदधितीरभूः ॥ ३३ ॥&lt;br&gt;&#xA;पदात्पदाच्छ्रेष्ठतमः क्रमात्परमपावनः ॥&lt;br&gt;&#xA;सिन्धुतीरं तु यो बह्मन्राजते नीलपर्वतः ॥३४॥&lt;br&gt;&#xA;पृथिव्यां गोपितं स्थानं तव चापि सुदुर्लभम् ॥&lt;br&gt;&#xA;सुरासुराणां दुर्ज्ञेयं माययाछादितं मम ॥ ३५ ॥&lt;br&gt;&#xA;सर्वसङ्गपरित्यक्तस्तत्र तिष्ठामि देहभृत् ॥&lt;br&gt;&#xA;क्षराक्षरावतिक्रम्य वर्त्तेऽहं पुरुषोत्तमे ॥३६॥&lt;br&gt;&#xA;सृष्ट्या लयेन नाक्रान्तं क्षेत्रं मे पुरुषोत्तमम् ॥&lt;br&gt;&#xA;यथा मां पश्यसि ब्रह्मन्रूपं चक्रादिचिह्नितम् ॥ ३७ ॥&lt;br&gt;&#xA;ईदृशं तत्र गत्वैव द्रक्ष्यसे मां पितामह ॥&lt;br&gt;&#xA;नीलाद्रेरन्तरभुवि कल्पन्यग्रोधमूलतः ॥ ३८ ॥&lt;br&gt;&#xA;वारुण्यां दिशि यत्कुण्डं रौहिणं नाम विश्रुतम् ॥&lt;br&gt;&#xA;तत्तीरे निवसन्तं मां पश्यन्तश्चर्मचक्षुषा ॥ ३९ ॥&lt;br&gt;&#xA;तदम्भसा क्षीणपापा मम सायुज्यमाप्नुयुः ॥&lt;br&gt;&#xA;तत्र व्रज महाभाग दृष्ट्वा मां ध्यायतस्तव ॥ 2.2.1.४० ॥&lt;br&gt;&#xA;प्रकाशं यास्यते तस्य क्षेत्रस्य महिमाऽपरः ॥&lt;br&gt;&#xA;आश्चर्यभूतः परमस्तवापि च भविष्यति ॥ ४१ ॥&lt;br&gt;&#xA;श्रुतिस्मृतीहासपुराणगोपितं मन्मायया तन्न हि कस्य गोचरम् ॥&lt;br&gt;&#xA;प्रसादतो मे स्तुवतस्तवाधुना प्रकाशमायास्यति सर्वगोचरम् ॥ ४२ ॥&lt;br&gt;&#xA;व्रतेषु तीर्थेषु च यज्ञदानयोः पुण्यं यदुक्तं विमलात्मनां हि तत् ॥&lt;br&gt;&#xA;अहर्निवासाल्लभतेऽत्र सर्वं निःश्वास वासात्खलु चाश्वमेधिकम् ॥ ४३ ॥&lt;br&gt;&#xA;इत्यादिश्य विधिं विप्रास्तदासौ पुरुषोत्तमः ॥&lt;br&gt;&#xA;पश्यतस्तस्य तत्रैव प्रभुरन्तरधीयत ॥ ४४ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/002/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;ततो ब्रह्मागमत्तूर्णं यत्रास्ते भगवान्स्वयम् ॥&lt;br&gt;&#xA;स्तवान्तेऽसौ यथा दृष्टस्तथाद्राक्षीत्प्रभुं तदा ॥ १ ॥&lt;br&gt;&#xA;प्रत्यभिज्ञानसंहृष्टस्तं दृष्ट्वा परमेश्वरम् ॥&lt;br&gt;&#xA;अत्यद्भुतज्ञाननिधिर्बभूवासौ द्विजोत्तमाः ॥ २ ॥&lt;br&gt;&#xA;यावत्स्तोतुं समारेभे हर्षसम्फुल्ललोचनः ॥&lt;br&gt;&#xA;तावदेव समागत्य कुतश्चिद्वायसोत्तमः ॥ ३ ॥&lt;br&gt;&#xA;कारुण्योदकसम्पूर्णे तस्मिन्कुण्डे निमज्य तम् ॥&lt;br&gt;&#xA;विलोक्य माधवं नीलरत्नकान्तिं कृपानिधिम् ॥ ४ ॥&lt;br&gt;&#xA;काकदेहं समुत्सृज्य लुठमानो मुहुः क्षितौ ॥&lt;br&gt;&#xA;शङ्खचक्रगदापाणिस्तस्य पार्श्वे व्यवस्थितः ॥ ५ ॥&lt;br&gt;&#xA;तिरश्चस्तां गतिं दृष्ट्वा योगीन्द्राणां सुदुर्लभाम् ॥&lt;br&gt;&#xA;मेनेऽसौ मुनयः सृष्टिः क्रमात्क्षीणा भविष्यति ॥ ६ ॥&lt;br&gt;&#xA;मनुष्याधिकृते मुक्तौ वेदान्ते संशयोऽभवत्॥&lt;br&gt;&#xA;न किञ्चिद्दुर्लभं चेह विष्णुभक्तस्य विद्यते ॥ ७ ॥&lt;br&gt;&#xA;प्रत्यक्षोऽभूद्द्विजश्रेष्ठाः पुराणपुरुषोदिते ॥&lt;br&gt;&#xA;सङ्कीर्त्य यन्नाम नरः सर्वपापैः प्रमुच्यते ॥ ८ ॥&lt;br&gt;&#xA;तस्य सन्दर्शने विप्रा मुक्तिः किं खलु दुर्लभा ॥&lt;br&gt;&#xA;मनसा ध्याययन्विष्णुं त्यजन्प्राणान्विमुच्यते ॥ ९ ॥&lt;br&gt;&#xA;साक्षात्कृतो भगवतः किं चित्रं मुक्तिमेति यत् ॥&lt;br&gt;&#xA;पुरुषोत्तमसञ्ज्ञस्य क्षेत्रस्य महिमाद्भुतः ॥ 2.2.2.१० ॥&lt;br&gt;&#xA;यत्र काकोऽपि च हरिं साक्षात्पश्यति भो द्विजाः ॥&lt;br&gt;&#xA;सुदुर्लभं क्षेत्रमिदमज्ञानां च विमोचनम् ॥&lt;br&gt;&#xA;अहो क्षेत्रस्य माहात्म्यं काकस्यापि विमुक्तिदम् ॥&lt;br&gt;&#xA;किं पुनः सततं शान्ति वैराग्यज्ञानसंयुजाम् ॥ ११ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;नीलाख्यं माधवं दृष्ट्वा किं चकार पितामहः ॥ १२ ॥&lt;br&gt;&#xA;तद्दर्शने क्षणान्नष्टदेहबन्धं च वायसम् ॥ १३ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;अत्यद्भुतमयं दृष्ट्वा यावद्ध्यायति माधवम् ॥&lt;br&gt;&#xA;तावत्पितृपतिः स्वाधिकारसंयमनाकुलः ॥ १४ ॥&lt;br&gt;&#xA;दीनाननो निःश्वसन्वै तत्र यातस्त्वरान्वितः ॥&lt;br&gt;&#xA;नीलाद्रौ माधवं दृष्ट्वा साऽष्टाङ्गं प्रणिपत्य च ॥ १५ ॥&lt;br&gt;&#xA;तुष्टाव स जगन्नाथं स्वाधिकारदृढस्थितौ ॥ ॥&lt;br&gt;&#xA;॥ यम उवाच ॥ ॥&lt;br&gt;&#xA;नमस्ते देवदेवेश सृष्टिस्थित्यन्तकारण ॥ १६ ॥&lt;br&gt;&#xA;त्वयि प्रोतमिदं सर्वं सूत्रे मणिगणा यथा ॥&lt;br&gt;&#xA;त्वया धृतं त्वया सृष्टं त्वया चाप्यायितं जगत् ॥ १७ ॥&lt;br&gt;&#xA;चन्द्रसूर्यादिरूपेण नित्यं भासयसेऽखिलम् ॥&lt;br&gt;&#xA;विश्वेश्वरं जगद्योनिं विश्वावासं जगद्गुरुम् ॥ ॥ १८ ॥&lt;br&gt;&#xA;विश्वसाक्षिणमाद्यन्तवर्जितं प्रणमाम्यहम् ॥&lt;br&gt;&#xA;नमः परमकारुण्यजलसम्भृतसिन्धवे ॥ १९ ॥&lt;br&gt;&#xA;परापरपरातीतविभवे विश्वसम्भवे ॥ ॥ 2.2.2.२० ॥&lt;br&gt;&#xA;भवसन्तापनीहारभानवे दीनबन्धवे ॥&lt;br&gt;&#xA;स्वमायारचिताशेष भवे गुणरज्जवे ॥ २१ ॥&lt;br&gt;&#xA;नमः कमलकिञ्जल्क पीतनिर्मलवाससे ॥&lt;br&gt;&#xA;महाहवरिपुस्कन्ध कृन्तचक्राय चक्रिणे ॥ २२ ॥&lt;br&gt;&#xA;दंष्ट्रोद्धृत क्षितिभृते त्रयीमूर्तिमते नमः ॥&lt;br&gt;&#xA;नमो यज्ञवराहाय चन्द्रसूर्याग्निचक्षुषे ॥ २३ ॥&lt;br&gt;&#xA;नरसिंहाय दंष्ट्रोग्रमूर्तिद्रावितशत्रवे ॥&lt;br&gt;&#xA;यदपाङ्गविलासैक सृष्टिस्थित्युपसंहृतिः ॥ २४ ॥&lt;br&gt;&#xA;उच्चावचात्मको ह्येष भवः सम्भवते मुहुः ॥&lt;br&gt;&#xA;तममुं नीलमेघाभं नीलाश्ममणिविग्रहम् ॥ २५ ॥&lt;br&gt;&#xA;नीलाचलगुहावासं प्रणमामि कृपानिधिम् ॥&lt;br&gt;&#xA;शङ्खचक्रगदापद्मधारिणं शुभदायिनम् ॥ २६ ॥&lt;br&gt;&#xA;प्रणताशेषपापौघदारिणं मुरवैरिणम् ॥&lt;br&gt;&#xA;नमस्ते कमलापाङ्ग सङ्गसंस्कारचक्षुषे ॥ २७ ॥&lt;br&gt;&#xA;श्रीवत्सकौस्तुभोद्भासि मनोहृद्व्यूढवक्षसे ॥&lt;br&gt;&#xA;यत्पादपङ्कजद्वन्द्वसंश्रयैश्वर्यभागिनी ॥ ॥ २८ ॥&lt;br&gt;&#xA;श्रीः संश्रिता जनैः शश्वत्पृथगैश्वर्यदायिनी ॥&lt;br&gt;&#xA;या परापरसम्भिन्ना प्रकृतिस्ते सिसृक्षया ॥ २९ ॥&lt;br&gt;&#xA;निर्विकारं परं ब्रह्म विकारि ससृजेंऽजसा॥&lt;br&gt;&#xA;सर्वलक्षणसम्पूर्णा लक्षितां शुभलक्षणैः ॥&lt;br&gt;&#xA;लक्ष्मीशोरसि नित्यस्था लक्ष्मीं तां प्रणमाम्यहम् ॥ 2.2.2.३० ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;तदेवं धर्मराजेन श्रीकान्तः परितोषितः ॥&lt;br&gt;&#xA;पार्श्वस्थां वल्लकीहस्तां नेत्रान्तेनादिशच्छ्रियम् ॥ ३१ ॥&lt;br&gt;&#xA;तेन सम्भाविता लक्ष्मीर्भवदुःखविनाशिनी ॥&lt;br&gt;&#xA;शुभाय सर्वलोकानां यमं प्रोवाच लीलया ३२ ॥&lt;br&gt;&#xA;॥ लक्ष्मीरुवाच ॥ ॥&lt;br&gt;&#xA;यदर्थमावां संस्तौषि क्षेत्रेस्मिन्दुर्लभं हि तत् ॥&lt;br&gt;&#xA;अत्याज्यमावयोरेतत्क्षेत्रं श्रीपुरुषोत्तमम् ॥ ३३ ॥&lt;br&gt;&#xA;कल्पावसानेप्यावां वै ध्रियेते परमेष्ठिना ॥&lt;br&gt;&#xA;ब्रह्मादिदिक्प्रभूणां हि स्वामित्वं नेह विद्यते ॥ ३४ ॥&lt;br&gt;&#xA;नेह कर्मपरीपाकाः सम्भवन्ति कदाचन॥&lt;br&gt;&#xA;अत्र प्रवसतां नृणां तिरश्चामपि दुष्कृताम्॥ ३५ ॥&lt;br&gt;&#xA;दह्यते ज्वलिताग्नौ हि तूलराशिर्यथा भृशम् ॥&lt;br&gt;&#xA;ये बद्धा पापपुण्याभ्यां निगडाभ्यामहर्निशम् ॥ ३६ ॥&lt;br&gt;&#xA;तेषां संयमिता त्वं हि यमः पूर्वं विनिर्मितः ॥&lt;br&gt;&#xA;अत्र साक्षाद्वपुष्मन्तं नीलेन्द्रमणिमञ्जुलम् ॥ ३७ ॥&lt;br&gt;&#xA;दृष्ट्वा नारायणं देवं मुच्यते कर्मबन्धनात् ॥&lt;br&gt;&#xA;अतोऽन्यतः कर्मभूमौ प्रभुत्वं सूर्यसम्भव ॥ ३८ ॥&lt;br&gt;&#xA;वैक्लव्यं क्षेत्रराजेस्मिन्मा गास्त्वं यम संयमे ॥&lt;br&gt;&#xA;तवापि भगवानेष विधाता प्रपितामहः ॥ ३९ ॥&lt;br&gt;&#xA;तिर्यञ्चं विष्णुसारूप्यं प्राप्तं पश्यति कौतुकात् ॥&lt;br&gt;&#xA;एष कर्मपरीपाकं सर्वेषां वेत्ति कञ्जजः ॥ 2.2.2.४० ॥&lt;br&gt;&#xA;ज्ञात्वा क्षेत्रस्य माहात्म्यं स्तौति देवं गदाधरम्॥&lt;br&gt;&#xA;त्वद्वशं गन्तुमुचिता नेह तिष्ठन्ति जन्तवः ॥ ४१ ॥&lt;br&gt;&#xA;वैवस्वत वसन्त्यत्र जीवन्मुक्ता मुमुक्षवः ॥&lt;br&gt;&#xA;तया सम्बोधितस्त्वेवं विष्णुना स्त्रीस्वरूपिणा ॥&lt;br&gt;&#xA;ततोऽहङ्कारलज्जाभ्यां विनीतः प्राब्रवीद्यमः ॥ ४२ ॥&lt;br&gt;&#xA;॥ यम उवाच ॥ ॥&lt;br&gt;&#xA;मातस्त्वया यदाज्ञप्तं पुरा नैतन्मया श्रुतम्॥ ४३ ॥&lt;br&gt;&#xA;अज्ञानोपहतो वेद्मि रहस्यं कथमुत्तमम् ॥&lt;br&gt;&#xA;यस्य स्वरूपं वेदाश्च न च वेत्ति पितामहः॥४४॥&lt;br&gt;&#xA;महिमानं कथं तस्य वेद्म्यहङ्कार मोहितः॥&lt;br&gt;&#xA;यदादिष्टं सुरेशानि क्षेत्रमेतद्विमु्क्तिदम्॥४५॥&lt;br&gt;&#xA;सान्निध्याद्वासुदेवस्य ईश्वरेच्छा निरङ्कुशा॥&lt;br&gt;&#xA;अन्यत्र बन्धदो विष्णुरत्र मोक्षं ददाति यत्॥ ४६॥&lt;br&gt;&#xA;ममापि निरयाणां च स्रष्टासौ त्रिदिवस्य च॥&lt;br&gt;&#xA;मृतानामत्र मुक्तिश्चेत्तन्मामम्ब सुविस्तरम्॥४७॥&lt;br&gt;&#xA;क्षेत्रसंस्थाप्रमाणं हि तत्र स्थिति फलं हि यत् ॥&lt;br&gt;&#xA;तीर्थानि कानि सन्त्यत्र किमन्यद्वा रहस्यकम् ॥ ४८ ॥&lt;br&gt;&#xA;किमधिष्ठातृकं क्षेत्रं तत्सर्वं कथयस्व मे ॥&lt;br&gt;&#xA;तदहं सम्परित्यज्य निर्भयः सञ्चरे यथा॥ ४९ ॥ ॥&lt;br&gt;&#xA;इति श्रीस्कान्दे महापुराण एकाशातिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/003/</guid>
      <description>&lt;p&gt;॥ श्रीरुवाच ॥ ॥&lt;br&gt;&#xA;साधु ते बुद्धिरुत्पन्ना विष्णोः सन्निधिमाश्रिता ॥&lt;br&gt;&#xA;अद्भुतं कथयाम्येतत्क्षेत्रस्य रविनन्दन ॥ १ ॥&lt;br&gt;&#xA;यथाहं भगवद्वक्षः स्थलस्था ददृशे पुरा ॥&lt;br&gt;&#xA;चराचरे जगत्यस्मिन्प्रलीने प्रलये यम ॥ २ ॥&lt;br&gt;&#xA;एतत्क्षेत्रमहं चैव द्वे एवोपस्थिते तदा॥&lt;br&gt;&#xA;स तदा सप्तकल्पायुर्मृकण्डोरात्मजो मुनिः॥३॥&lt;br&gt;&#xA;प्रणष्टे स्थावरचरे निमग्नः प्रलयार्णवे॥&lt;br&gt;&#xA;नावस्थानमवाप्यैव शर्म लेभे न कुत्रचित्॥४॥&lt;br&gt;&#xA;जलार्णवे भ्राम्यमाणः प्रलये स इतस्ततः॥&lt;br&gt;&#xA;पुरुषोत्तमसादृश्ये क्षेत्रे स वटमैक्षत॥ ५॥&lt;br&gt;&#xA;उत्प्लुत्योत्प्लुत्य मूलं तु न्यग्रोधस्य समीपतः॥&lt;br&gt;&#xA;शुश्राव बाल वचनं मार्कण्डेय ममान्तिकम् ॥ ६ ॥&lt;br&gt;&#xA;प्रविश्य दुःखमतुलं जहीहि खलु मा शुचः ॥&lt;br&gt;&#xA;तच्छ्रुत्वा चित्रवचनमप्रतर्क्यं तदा मुनिः ॥ ७ ॥&lt;br&gt;&#xA;विस्मयं परमं लेभे स्वदुःखं नाप्यचिन्तयत् ॥&lt;br&gt;&#xA;वारिभिः शीर्यते नैतद्दह्यते कालवह्निना ॥ ८ ॥&lt;br&gt;&#xA;संवर्तकादिभिर्नैतच्छोष्यते नापि चाल्यते ॥&lt;br&gt;&#xA;एकार्णवे महाघोरे नौरिव क्षेत्रमीक्ष्यते ॥ ९ ॥&lt;br&gt;&#xA;तत्रायं यूपसदृशो न्यग्रोधस्तिष्ठते महान् ॥&lt;br&gt;&#xA;यं गृहीत्वा क्षेत्रमिदं न्यग्रोध ईशितुस्तनुः ॥ 2.2.3.१० ॥&lt;br&gt;&#xA;महाप्रलय वातेन शाखा नास्य हि कम्पते ॥&lt;br&gt;&#xA;तस्याधस्तात्स हि मुनिः स्थित्वा चैतदचिन्तयत् ॥ ११ ॥&lt;br&gt;&#xA;एकार्णवेऽस्मिन्प्रलये नष्टे स्थावरजङ्गमे ॥&lt;br&gt;&#xA;भूप्रदेशः स्थिरतरः कथमेष विभाव्यते ॥ १२ ॥&lt;br&gt;&#xA;यत्रायं शाखिप्रवरः कोमलः परिदृश्यते ॥&lt;br&gt;&#xA;मार्कण्डेयागच्छ मुहुरिति सप्रश्रयं वचः ॥ १३ ॥&lt;br&gt;&#xA;कुतो निराश्रमियदं चिन्तयन्निति स प्लवन् ॥&lt;br&gt;&#xA;शङ्खचक्रगदापाणिं नारायणमलोकयत् ॥ १४ ॥&lt;br&gt;&#xA;तदङ्गपद्मासनगां मां च वैवस्वतैक्षत ॥&lt;br&gt;&#xA;विवशो जलवाताभ्यां तदा सुस्थो व्यवस्थितः ॥ १५ ॥&lt;br&gt;&#xA;हृष्टान्तरात्मा स मुनिरावां साष्टाङ्गमानतः ॥&lt;br&gt;&#xA;प्रसादनाय देवस्य स्तोत्रमेतदुदाहरत् ॥ १६ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;त्वत्पादपद्मानुसरानुषङ्गं रुद्रेन्द्रपद्मासनसम्पदाढ्यम् ॥&lt;br&gt;&#xA;त्वद्भक्तिहीनं परितः प्रतप्तं दीनं परित्राहि कृपाम्बुधे माम् ॥ १७ ॥&lt;br&gt;&#xA;ब्रह्मादिभिर्यत्परिचर्यमाणं पदाम्बुजद्वन्द्वमचिन्त्यशक्ति ॥&lt;br&gt;&#xA;श्वः श्रेयसप्राप्तिनिदानतत्त्वं दीनं परित्राहि कृपाम्बुधे माम् ॥ १८ ॥&lt;br&gt;&#xA;यदङ्गभूतं जगदण्डमेतदनेककोटि प्रगुणं विभाति ॥&lt;br&gt;&#xA;लीलाविलासस्थितिसृष्टिलीनं तन्मां सुदीनं परिरक्ष विष्णो ॥ १९ ॥&lt;br&gt;&#xA;एकं सुवर्णं कटकादिभेदैर्नाना यथा वा नभसोदितोऽर्कः ॥&lt;br&gt;&#xA;आधारवैषम्यजलेषु तादृग्विभाव्यसे निर्गुण एक एव ॥ 2.2.3.२० ॥&lt;br&gt;&#xA;अशेषसम्पूर्णरुचिप्रहीणोपादानसङ्कल्पविवर्जितोऽपि ॥&lt;br&gt;&#xA;दीनानुकम्पानुगुणं बिभर्षि युगे युगे देहमपारशक्ते ॥ २१ ॥&lt;br&gt;&#xA;त्वत्पादपद्मं जगदीश पूर्वमसेव्यतानात्मधिया मया यत् ॥&lt;br&gt;&#xA;तत्कर्मणा दारुणपाकभाजं दीनं परित्राहि कृपाम्बुधे माम् ॥ २२ ॥&lt;br&gt;&#xA;अशेषलोकस्थितिसृष्टिलीनविलासि यत्ते त्रिगुणं विभाति ॥&lt;br&gt;&#xA;वपुर्महात्मन्महदादिहेतुर्हेतोर्नमस्ते प्रकृतेः परस्य ॥ ॥ २३ ॥&lt;br&gt;&#xA;सर्वत्र गत्वा बृहदप्रमेयं प्रवर्द्धमानं त्वयि बृंहितं च ॥&lt;br&gt;&#xA;तद्बह्मरूपं परिणामहेतुं स्वाध्यात्मविश्वात्मकमाश्रयामि ॥ २४ ॥&lt;br&gt;&#xA;एकार्णवे महाघोरे नावस्थातुं प्रदेशभूः ॥&lt;br&gt;&#xA;अस्ति लक्ष्मीपते मेघवारिवातप्रकम्पनात् ॥ २५ ॥&lt;br&gt;&#xA;त्राहि विष्णो जगन्नाथ मग्नं संसारसागरे ॥&lt;br&gt;&#xA;मामुद्धरास्माद्गोविन्द कृपापाङ्गविलोकनात ॥ २६ ॥&lt;br&gt;&#xA;॥ श्रीरुवाच ॥ ॥&lt;br&gt;&#xA;स्तुवन्तमेवं ब्रह्मर्षि साक्षान्नारायणो विभुः ॥&lt;br&gt;&#xA;विलोक्यानुग्रहदृशा वाक्यं चेदमुवाच ह ॥ २७ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मार्कण्डेय सुदीनोऽसि मामज्ञाय द्विजोत्तम ॥&lt;br&gt;&#xA;दुश्चरं तु तपस्तप्तं दीर्घायुस्तेन केवलम् ॥ २८ ॥&lt;br&gt;&#xA;शयानं पत्रपुटके पश्य कल्पवटोर्ध्वगम ॥&lt;br&gt;&#xA;बालस्वरूपं सर्वेषां कालात्मानं महामुने ॥&lt;br&gt;&#xA;प्रविश्य विस्तृतं वक्त्रं तत्रावस्थातुमर्हसि ॥ २९ ॥&lt;br&gt;&#xA;॥ ॥ श्रीरुवाच ॥ ॥&lt;br&gt;&#xA;एवमुक्तो भगवता स मुनिर्विस्मिताननः ॥ 2.2.3.३० ॥&lt;br&gt;&#xA;आरुह्य ददृशे बालरूपं तस्याविशन्मुखे ॥&lt;br&gt;&#xA;प्रविष्टः कण्ठमार्गेण महायामं महोदरम् ॥ ३१ ॥&lt;br&gt;&#xA;तत्रासौ ददृशे विप्रो भुवनानि चतुर्दश ॥&lt;br&gt;&#xA;ब्रह्मादिदिक्पालसुरान्सिद्धगन्धर्वराक्षसान् ॥ ३२ ॥&lt;br&gt;&#xA;ऋषीन्दिव्यऋषींश्चैव भूतलं सागराङ्कितम् ॥&lt;br&gt;&#xA;नानातीर्थैर्नदीभिश्च पर्वतैः काननैस्तथा ॥ ३३ ॥&lt;br&gt;&#xA;लक्षितं पत्तनपुरं ग्रामखर्वटकैर्युतम् ॥&lt;br&gt;&#xA;पातालानि तथा सप्त नागकन्याः सहस्रशः ॥ ३४ ॥&lt;br&gt;&#xA;महार्घ्यमणिसौधैश्च सुधापात्रैः समुज्ज्वलैः ॥&lt;br&gt;&#xA;अनर्घ्यमणिभिर्नागैः सेवितं परमाद्भुतम् ॥ ॥ ३५ ॥&lt;br&gt;&#xA;जगतां धारिणं शेषं सहस्रफणमण्डितम् ॥&lt;br&gt;&#xA;व्याकर्तारमशेषाणां शास्त्राणां शिष्यमध्यगम् ॥ ३६ ॥&lt;br&gt;&#xA;ब्रह्माण्डोदरगं वस्तु यत्किञ्चित्परमेष्ठिना ॥&lt;br&gt;&#xA;सृष्टं सर्वं ददृशेऽसौ तत्कुक्षौ स महामुनिः ॥ ३७ ॥&lt;br&gt;&#xA;नापश्यदन्तं कुक्षेस्तु भ्रममाण इतस्ततः ॥&lt;br&gt;&#xA;ततो विनिष्क्रम्य पुनर्ददृशे च मया सह ॥ ३८ ॥&lt;br&gt;&#xA;पूर्वमालक्षितं यद्वदास्थितं पुरुषोत्तमम् ॥&lt;br&gt;&#xA;विस्मयोत्फुल्लनयनः प्रणिपत्येदमब्रवीत् ॥ ३९ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;भगवन्देवदेवेश किमद्भुतमिदं प्रभो ॥&lt;br&gt;&#xA;महाप्रलयसंरोधे सृष्टिरत्र विभाव्यते ॥ 2.2.3.४० ॥&lt;br&gt;&#xA;त्वन्माया दुरवच्छेद्या कथं वै ज्ञायते मया ॥ ॥ ४१ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;मुने क्षेत्रमिदं चित्रं शाश्वतं मे विभावय ॥&lt;br&gt;&#xA;न सृष्टिप्रलयावत्र विद्येते न च संसृतिः ॥ ४२ ॥&lt;br&gt;&#xA;सदैकरूपं पुरुषोत्तमाख्यं मुक्तिप्रदं मामिह सम्प्रबुध्य ॥&lt;br&gt;&#xA;अत्र प्रविष्टो न पुनः प्रयाति गर्भस्थितिं सान्द्रसुखस्वरूपः ॥ ४३ ॥&lt;br&gt;&#xA;इत्याज्ञप्तो भगवता मार्कण्डेयो महामुनिः ॥&lt;br&gt;&#xA;अत्र वासं करिष्यामीत्यन्यतीर्थपराङ्मुखः ॥&lt;br&gt;&#xA;प्रहृष्टवदनः प्राह प्रणिपत्य जगद्गुरुम् ॥ ४४ ॥&lt;br&gt;&#xA;॥ मार्कण्डेय उवाच ॥ ॥&lt;br&gt;&#xA;उवाच स तथा विष्णुं भक्तिश्रद्धासमन्वितः ॥&lt;br&gt;&#xA;अनुगृह्णीष्व भगवन्क्षेत्रेस्मिन्पुरुषोत्तमे ॥&lt;br&gt;&#xA;यथा स्थितो मृत्युवशं न व्रजे पुरुषोत्तम ॥ ४५ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अत्र स्थितिं मे विप्रर्षे क्षेत्रे मोक्षप्रसाधके ॥ ४६ ॥&lt;br&gt;&#xA;करिष्यामि न सन्देहो यावदाभूतसम्प्लवम् ॥&lt;br&gt;&#xA;प्रलयावसाने तीर्थं ते रचयिष्यामि शाश्वतम् ॥ ४७ ॥&lt;br&gt;&#xA;यत्तीरे तप आस्थाय मद्द्वितीयतनुं शिवम् ॥&lt;br&gt;&#xA;आराध्य मदनुक्रोशान्मृत्युं जेष्यसि निश्चितम् ॥ ४८ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;एवं पुरा दत्तवरो मार्कण्डेयो महामुनिः ॥&lt;br&gt;&#xA;न्यग्रोधवायव्यकोणे खातं चक्रेण वै हरेः ॥ ४९ ॥&lt;br&gt;&#xA;पावनं गर्तमास्थाय पूजयित्वा महेश्वरम् ॥&lt;br&gt;&#xA;महता तपसा विप्रो जितवान्मृत्युमञ्जसा ॥ 2.2.3.५० ॥&lt;br&gt;&#xA;मुनेस्तस्यैव नाम्नायं प्रख्यातो गर्त उत्तमः ॥&lt;br&gt;&#xA;यत्र स्नात्वा शिवं दृष्ट्वा वाजिमेधफलं लभेत् ॥ ५१ ॥ ॥&lt;br&gt;&#xA;॥ श्रीरुवाच ॥ ॥&lt;br&gt;&#xA;पञ्चक्रोशमिदं क्षेत्रं समुद्रान्तर्व्यवस्थितम् ॥&lt;br&gt;&#xA;द्विक्रोशं तीर्थराजस्य तटभूमौ सुनिर्मलम् ॥ ५२ ॥&lt;br&gt;&#xA;सुवर्णवालुकाकीर्णं नीलपर्वतशोभितम् ॥&lt;br&gt;&#xA;योऽसौ विश्वेश्वरो देवः साक्षान्नारायणात्मकः ॥ ५३ ॥&lt;br&gt;&#xA;संयम्य विषयग्रामं समुद्रतटमास्थितः ॥&lt;br&gt;&#xA;उपासितुं जगन्नाथं चतुःषष्टितमः प्रभुः ॥ ५४ ॥&lt;br&gt;&#xA;यमेश्वर इति ख्यातो यमसंयमनाशनः ॥&lt;br&gt;&#xA;यं दृष्ट्वा पूजयित्वा तु कोटिलिङ्गफलं लभेत् ॥ ५५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/004/</guid>
      <description>&lt;p&gt;॥ श्रीरुवाच ॥ ॥&lt;br&gt;&#xA;सीमाप्रतीची क्षेत्रस्य शङ्खाकारस्य मूर्द्धनि ॥&lt;br&gt;&#xA;सर्वकामप्रदो देवः स आस्ते वृषभध्वजः ॥ १ ॥&lt;br&gt;&#xA;शङ्खाग्रे नीलकण्ठः स्यादेतत्क्रोशं सुदुर्लभम् ॥&lt;br&gt;&#xA;परमं पावनं क्षेत्रं साक्षान्नारायणस्य वै ॥ २ ॥&lt;br&gt;&#xA;सिन्धुराजस्य सलिलाद्यावन्मूलं वटस्य वै ॥&lt;br&gt;&#xA;शङ्खस्योदरभागस्तु समुद्रोदकसम्प्लुतः ॥ ३ ॥&lt;br&gt;&#xA;यत्सम्पर्कात्समुद्रोऽत्र तीर्थराजत्वमागतः ॥&lt;br&gt;&#xA;यथायं भगवान्मुक्तिप्रदो दृष्टिपथं गतः ॥ ४ ॥&lt;br&gt;&#xA;तथेदं मरणात्क्षेत्रं सिन्धुः स्नानाद्विमुक्तिदः ॥&lt;br&gt;&#xA;चिच्छेद ब्रह्मणः पूर्वं रुद्रः क्रोधात्तु पञ्चमम् ॥ ५ ॥&lt;br&gt;&#xA;तच्छिरो दुस्त्यजं गृह्णन्ब्रह्माण्डं परिबभ्रमे ॥&lt;br&gt;&#xA;अत्रागतो यदा ब्रह्मकपालं परिमुक्तवान् ॥ ६ ॥&lt;br&gt;&#xA;कपालमोचनं लिङ्गं द्वितीयावर्तसंस्थितम् ॥&lt;br&gt;&#xA;कपालमोचनं पश्येत्पूजयेत्प्रणमेच्च यः ॥ ७ ॥&lt;br&gt;&#xA;ब्रह्महत्यादिपापानां कञ्चुकं विजहात्यसौ ॥&lt;br&gt;&#xA;तस्य दक्षिणपार्श्वे तु मरणं भवमोचनम् ॥ ८ ॥&lt;br&gt;&#xA;तृतीयावर्तगामाद्यां शक्तिं मे विमलाह्वयाम् ॥&lt;br&gt;&#xA;जानीहि धर्मराज त्वं भुक्तिमुक्तिफलप्रदाम् ॥ ९ ॥&lt;br&gt;&#xA;य इमां पूजयेद्भक्त्या प्रणमेत्कीर्तयेत्तु वा ॥&lt;br&gt;&#xA;सर्वान्कामानवाप्नोति मुक्तिं चान्ते च विन्दति ॥ 2.2.4.१० ॥&lt;br&gt;&#xA;नाभिदेशे स्थितं ह्येतत्त्रयं कुण्डं वटो विभुः ॥&lt;br&gt;&#xA;कपालमोचनाद्यावदर्द्धाशिनी प्रतिष्ठिता ॥ ११ ॥&lt;br&gt;&#xA;मध्यं शङ्खस्य जानीयात्सुगुप्तं चक्रपाणिना ॥&lt;br&gt;&#xA;अर्द्धमश्नाति सलिलं महाप्रलयवर्द्धितम् ॥ १२ ॥&lt;br&gt;&#xA;सृष्ट्यादौ धर्मराजेयं शक्तिर्मेऽर्द्धांशिनी स्मृता ॥&lt;br&gt;&#xA;तां दृष्ट्वा प्रणमेद्यस्तु भोगान्सोऽश्नाति शाश्वतान् ॥ १३ ॥&lt;br&gt;&#xA;सिन्धुराजस्य सलिलाद्यावन्मूलं वटस्य वै ॥&lt;br&gt;&#xA;कीटपक्षि मनुष्याणां मरणान्मुक्तिदो मतः ॥१४॥&lt;br&gt;&#xA;अन्तर्वेदी त्वियं पुण्या वाञ्छ्यते त्रिदशैरपि ॥&lt;br&gt;&#xA;यत्र स्थितां हि पश्यन्ति सर्वांश्चक्राब्जधारिणः ॥१५॥&lt;br&gt;&#xA;पृथिव्यां यानि तीर्थानि गगने च त्रिविष्टपे ॥&lt;br&gt;&#xA;सार्द्धत्रिकोटिसङ्ख्यानि स्वर्गमोक्षप्रदानि वै ॥ १६ ॥&lt;br&gt;&#xA;तेषामयं तीर्थराजः कीर्तितः पुरुषोत्तमः ॥&lt;br&gt;&#xA;सर्वेषां मुक्तिक्षेत्राणामिदं सायुज्यदं मतम् ॥ १७ ॥&lt;br&gt;&#xA;अत्र स्थिता न शोचन्ति जराजन्ममृतिष्वपि ॥&lt;br&gt;&#xA;कुण्डं ह्येतद्रोहिणाख्यं कारुण्याख्यजलेन वै ॥ १८ ॥&lt;br&gt;&#xA;सम्भृतं तिष्ठते नित्यं स्पर्शनाद्बन्धमुक्तिदम् ॥&lt;br&gt;&#xA;अत्र प्रतिष्ठितं वारि प्रलये यत्प्रवर्द्धते ॥ १९ ॥&lt;br&gt;&#xA;अत्रैव लीयते पश्चात्तस्माद्रोहिणसञ्ज्ञितम् ॥&lt;br&gt;&#xA;तस्मात्ते माऽत्र चिन्तास्तु स्वाधिकारविपर्यये ॥ 2.2.4.२० ॥&lt;br&gt;&#xA;मोक्षाधिकारिणामत्र नेश्वरस्त्वं परेतराट् ॥&lt;br&gt;&#xA;धर्मराजं समादिश्य लक्ष्मीरेवं पुरः स्थितम् ॥ २१ ॥&lt;br&gt;&#xA;ब्रह्माणमाह जगतामम्बा सप्रश्रया गिरा ॥&lt;br&gt;&#xA;पितामह जगन्नाथ विदितं सर्वमेव यत् ॥ २२ ॥&lt;br&gt;&#xA;मोक्षदं सर्वजन्तूनामेतत्क्षेत्रं समादिश ॥&lt;br&gt;&#xA;कामाख्यं क्षेत्रपालं च विमलं वा तपास्थिता ॥ २३ ॥&lt;br&gt;&#xA;साक्षाद्ब्रह्मस्वरूपोऽसौ नृसिंहो दक्षिणे विभोः ॥&lt;br&gt;&#xA;हिरण्यकशिपोर्वक्षो विदार्यायं प्रभोज्ज्वलः ॥ २४ ॥&lt;br&gt;&#xA;दर्शनादस्य नश्यन्ति पातकानि न संशयः ॥&lt;br&gt;&#xA;भुक्तेर्मुक्तेश्च योग्यः स्यान्नात्र कार्या विचारणा ॥ २५ ॥&lt;br&gt;&#xA;अस्याग्रे सन्त्यजन्प्राणान्ब्रह्मसायुज्यमाप्नुयात् ॥&lt;br&gt;&#xA;यत्किञ्चित्कुरुते कर्म कोटिकोटिगुणं भवेत् ॥ २६ ॥&lt;br&gt;&#xA;छायैषा कल्पवृक्षस्य नृसिंहार्केण भासिता ॥&lt;br&gt;&#xA;तस्यां नश्यत्यविद्या हि ज्ञानतोऽज्ञानतो मृतौ ॥ २७ ॥&lt;br&gt;&#xA;वेदान्तेषु प्रसिद्धैस्तैर्विज्ञानैः श्रवणादिभिः ॥&lt;br&gt;&#xA;मूढानां दुर्लभैर्विप्रा विनाप्यत्र विमोचनम् ॥ २८ ॥&lt;br&gt;&#xA;अविमुक्ते मुमुक्षोस्तु कर्णमूले महेश्वरः ॥&lt;br&gt;&#xA;दिशति ब्रह्मसञ्ज्ञानं बोधोपायं कृपानिधिः ॥ २९ ॥&lt;br&gt;&#xA;तेन बुद्या समभ्यस्य क्रमान्मोक्षमवाप्नुयात् ॥&lt;br&gt;&#xA;उपदेष्टुर्महिम्ना हि तस्य ज्ञानं न हीयते ॥ 2.2.4.३० ॥&lt;br&gt;&#xA;अत्र त्यजन्ति ये प्राणांस्तेषां तत्क्षण एव हि ॥&lt;br&gt;&#xA;स्वरूपाज्जायते मुक्तिः संशयो माऽस्तु ते यम ॥ ३१ ॥&lt;br&gt;&#xA;गतागत प्रसक्तानां कर्मिणां मूढचेतसाम् ॥&lt;br&gt;&#xA;वैवस्वत कदाचिन्नो विश्वासो ह्यत्र जायते ॥ ३२ ॥&lt;br&gt;&#xA;उत्सृज्य वारि गाङ्गेयं स्वादु शीतं सुनिर्मलम् ॥&lt;br&gt;&#xA;पिपासुः पल्वलं याति तद्वत्ते मूढचेतसः ॥ ३३ ॥&lt;br&gt;&#xA;भ्रमन्ति तीर्थान्यन्यानि त्यक्त्वैतत्क्षेत्रमुत्तमम् ॥&lt;br&gt;&#xA;पलाशामोदकैस्तृप्ता लभन्ते श्रमजं फलम् ॥ ३४ ॥&lt;br&gt;&#xA;स्नानादब्धिदृशा देवश्छायया कल्पपादपः ॥&lt;br&gt;&#xA;यत्र कुत्रापि च क्षेत्रं मरणान्मुक्तिदं नृणाम् ॥ ३५ ॥&lt;br&gt;&#xA;यो यत्र विषये भक्त्या विश्वासं कुरुते नरः ॥&lt;br&gt;&#xA;स तु तेनैव मुच्येत नेदृशं तीर्थमस्ति वै ॥ ३६ ॥&lt;br&gt;&#xA;एतत्त्यक्त्वान्यतीर्थे वै विदधाति रुचिं तु यः ॥&lt;br&gt;&#xA;नूनं स मायया विष्णोर्वञ्चितो लोभलालसः ॥ ॥ ३७ ॥&lt;br&gt;&#xA;उपदेशेन बहुना न प्रयोजनमस्ति ते ॥&lt;br&gt;&#xA;प्रत्यक्षो ह्यनुभूतोऽयं करटो विष्णुरूपधृक् ॥ ३८ ॥&lt;br&gt;&#xA;अन्तर्वेदीरक्षणार्थं शक्तयोऽष्टौ प्रकीर्तिताः ॥&lt;br&gt;&#xA;उग्रेण तपसा पूर्वमहं रुद्रेण भाविता ॥ ३९ ॥&lt;br&gt;&#xA;पत्न्यर्थं सा मया सृष्टा गौरी तस्याथ भाविनी ॥&lt;br&gt;&#xA;सर्वसौन्दर्यवसतिर्वपुषो मे विनिर्गता ॥ 2.2.4.४० ॥&lt;br&gt;&#xA;तदादिष्टा मया भद्रे वचनं मे प्रियं कुरु ॥&lt;br&gt;&#xA;अन्तर्वेदी रक्ष मम परितस्त्वं स्वमूर्तिभिः ॥ ४१ ॥&lt;br&gt;&#xA;सा तु तिष्ठति मत्प्रीत्या अष्टधा दिक्षु संस्थिता ॥&lt;br&gt;&#xA;मङ्गला वटमूले तु पश्चिमे विमला तथा ॥ ४२ ॥&lt;br&gt;&#xA;शङ्खस्य पृष्ठभागे तु संस्थिता सर्वमङ्गला ॥&lt;br&gt;&#xA;अर्द्धांशिनी तथा लम्बा कुबेरदिशि संस्थिता ॥ ४३ ॥&lt;br&gt;&#xA;कालरात्रिर्दक्षिणस्यां पूर्वस्यां तु मरीचिका ॥&lt;br&gt;&#xA;कालरात्र्यास्तथा पश्चाच्चण्डरूपा व्यवस्थिता ॥ ४४ ॥&lt;br&gt;&#xA;एताभिरुग्ररूपाभिः शक्तिभिः परिरक्षितम् ॥&lt;br&gt;&#xA;अल्पपुण्यस्य पुंसो हि स्थानमेतत्सुदुर्लभम् ॥ ४५ ॥&lt;br&gt;&#xA;एतासामष्टशक्तीनां दर्शनात्कीर्तनात्तथा ॥&lt;br&gt;&#xA;नश्यन्ति सर्वपापानि हयमेधफलं लभेत् ॥ ४६ ॥&lt;br&gt;&#xA;रुद्राण्याश्चाष्टधा भेदं दृष्ट्वा रुद्रोऽपि शङ्करः ॥&lt;br&gt;&#xA;आत्मानमष्टधा भित्त्वा उपास्ते परमेश्वरम् ॥४७॥&lt;br&gt;&#xA;आराध्य तपसा विष्णुं प्रार्थयद्वरमुत्तमम् ॥&lt;br&gt;&#xA;यत्र त्वं देव तत्राहं वसेयं हि यथासुखम् ॥ ४८ ॥&lt;br&gt;&#xA;त्वामृते कमलाकान्त नान्यन्निर्वाणकारणम् ॥&lt;br&gt;&#xA;अन्तर्यामिन्प्रभो मे त्वं त्वां विना विग्रहः कुतः ॥४९॥&lt;br&gt;&#xA;मूढा ये त्वां न जानन्ति हृष्यन्ति विषयेऽशुचौ ॥&lt;br&gt;&#xA;निर्मलाम्बरसङ्काश त्वामहं शरणं गतः॥2.2.4.५०॥&lt;br&gt;&#xA;॥ ॥ जैमिनिरुवाच ॥ ॥&lt;br&gt;&#xA;भगवानपि रुद्रं तं क्षेत्रपालं तथा विभुः ॥&lt;br&gt;&#xA;स्थापयामास परितः स्वयं मध्ये व्यवस्थितः ॥ ५१ ॥&lt;br&gt;&#xA;कपालमोचनं नाम क्षेत्रपालं यमेश्वरम् ॥&lt;br&gt;&#xA;मार्कण्डेयं तथेशानं बिल्वेशं नीलकण्ठकम् ॥ ५२ ॥&lt;br&gt;&#xA;वटमूले वटेशं च लिङ्गान्यष्टौ महेशितुः ॥&lt;br&gt;&#xA;यानि दृष्ट्वा तथा स्पृष्ट्वा पूजयित्वा विमुच्यते ॥ ५३ ॥&lt;br&gt;&#xA;अत्र क्षेत्रे मृता ये च न तेषां तु प्रभुर्यमः ॥&lt;br&gt;&#xA;यदर्थमागतस्त्वं हि तदन्यत्र प्रसाधय ॥ ५४ ॥&lt;br&gt;&#xA;तथाप्यसौ जगन्नाथो भक्तायात्मसमर्पकः ॥&lt;br&gt;&#xA;यमेन तोषितो भक्त्या प्रपन्नार्तिहरः प्रभुः ॥ ५५ ॥&lt;br&gt;&#xA;सुदर्शनेन चक्रेण मायां च व्यवधास्यति ॥&lt;br&gt;&#xA;अत्याज्येऽस्मिन्क्षेत्रवरे स्वर्णवालुकया वृते ॥ ५६ ॥&lt;br&gt;&#xA;तं यमं वञ्चयित्वा तु प्रस्थापय्य यमालयम् ॥&lt;br&gt;&#xA;साधु मत्वा ततः प्राह ब्रह्माणं पुरतः स्थितम् ॥ ५७ ॥ ।&lt;br&gt;&#xA;॥ श्रीरुवाच ॥ ॥&lt;br&gt;&#xA;इन्द्रद्युम्नो नाम राजा युगे सत्ये भविष्यति ॥&lt;br&gt;&#xA;वैष्णवः सर्वयज्ञानामाहर्त्ता शास्त्रकोविदः ॥ ५८ ॥&lt;br&gt;&#xA;अत्रागत्य महाभक्तिं करिष्यति नृपोत्तमः ॥&lt;br&gt;&#xA;भगवत्प्रीतये येन वाजिमेधसहस्रकम् ॥ ५९ ॥&lt;br&gt;&#xA;करिष्यते प्रजानाथ तदनुग्रहकारणात् ॥&lt;br&gt;&#xA;एकदारुसमुत्पन्नश्चतुर्द्धा सम्भविष्यति ॥ ॥। 2.2.4.६० ॥&lt;br&gt;&#xA;दारवप्रतिमानानि विश्वकर्मा घटिष्यति ॥&lt;br&gt;&#xA;प्रतिष्ठापयिता त्वं हि इन्द्रद्युम्नप्रसादितः ॥ ६१ ॥&lt;br&gt;&#xA;अस्माकं सदृशानां च प्रतिमानां पितामह ॥&lt;br&gt;&#xA;तद्रूपका प्रतिष्ठा हि घटना च भविष्यति ॥ ६२ ॥&lt;br&gt;&#xA;इति श्रुत्वा श्रियो वाक्यं चतुर्वक्त्रो यमश्च सः ॥&lt;br&gt;&#xA;स्वंस्वं पुरं जग्मतुस्तौ मुदा परमया युतौ ॥ ६३ ॥&lt;br&gt;&#xA;क्षेत्रस्य महिमानं तं संस्मृत्य च मुहुर्मुहुः ॥&lt;br&gt;&#xA;विस्मयेन च हर्षेण रोमाञ्चाञ्चितविग्रहौ ॥ ६४ ॥&lt;br&gt;&#xA;साम्प्रतं मुनयस्तस्मिन्निन्द्रद्युम्नप्रसादितः ॥&lt;br&gt;&#xA;शङ्खचक्रधरः श्रीमान्नीलजीमूतसन्निभः ॥ ६५ ॥&lt;br&gt;&#xA;नीलाचलगुहान्तःस्थो बिभ्रद्दारुमयं वपुः ॥&lt;br&gt;&#xA;आस्ते लोकोपकाराय बलेन च सुभद्रया ॥॥ ६६ ॥&lt;br&gt;&#xA;सुदर्शनेन चक्रेण दारुणा निर्मितेन च ॥&lt;br&gt;&#xA;सहितः प्रणतार्तीनां नाशनः करुणार्णवः ॥ ६७ ॥&lt;br&gt;&#xA;यं दृष्ट्वा पापबन्धेन सुदृढेन विमुच्यते ॥ ॥&lt;br&gt;&#xA;सुकर्मौघपरीपाको युगपत्समुपस्थितः ॥ ६८ ॥&lt;br&gt;&#xA;पश्यतां भो मुनिश्रेष्ठास्तापत्रयसुधानिधिम् ॥&lt;br&gt;&#xA;बहवो ह्यवतारा हि विष्णोर्दिव्याश्च मानुषाः ॥ ॥ ६९ ॥&lt;br&gt;&#xA;अत्यद्भुतानि कर्माणि माहात्म्यं चापि वर्णितम् ॥&lt;br&gt;&#xA;पारिचित्यान्मनुष्यांस्तु न मन्यन्ते सुरा अपि ॥ 2.2.4.७० ॥&lt;br&gt;&#xA;देवासुरमनुष्याणां गन्धर्वोरगरक्षसाम् ॥&lt;br&gt;&#xA;तिरश्चामपि भो विप्रास्तस्मिन्दारुमये हरौ ॥ ७१ ॥&lt;br&gt;&#xA;सर्वात्मभूते वसति चित्तं सर्वसुखावहे ॥&lt;br&gt;&#xA;उपजीवन्त्यस्य सुखं यस्यानन्यस्वरूपिणः ॥ ७२ ॥&lt;br&gt;&#xA;ब्रह्मणः श्रुतिवागाहेत्येतदत्रानुभूयते ॥&lt;br&gt;&#xA;द्यति संसारदुःखानि ददाति सुखमव्ययम् ॥ ७३ ॥&lt;br&gt;&#xA;तस्माद्दारुमयं ब्रह्म वेदान्तेषु प्रगीयते ॥&lt;br&gt;&#xA;न हि काष्ठमयी मोक्षं ददाति प्रतिमा क्वचित् ॥ ७४ ॥&lt;br&gt;&#xA;कृतेनाकृतता विप्राः कदाचिन्नोपलभ्यते ॥&lt;br&gt;&#xA;अकृतो ह्यपवर्गस्तु कृताद्वा दारुणः कथम् ॥ ७५ ॥&lt;br&gt;&#xA;अधिष्ठानं विना ब्राह्म्यमैश्वर्यं नोपलभ्यते ॥&lt;br&gt;&#xA;रहस्यमेतत्परमं विष्णोः स्थानमनुत्तमम् ॥ ७६ ॥&lt;br&gt;&#xA;अलौकिकी सा प्रतिमा लौकिकीति प्रकाशिता ॥&lt;br&gt;&#xA;कुत्र श्रुता वा दृष्टा वा प्रतिमा व्याहरेदिति ॥ ७७ ॥&lt;br&gt;&#xA;इन्द्रद्युम्नाय स वरं तदा दारुवपुर्ददौ ॥&lt;br&gt;&#xA;दीनानाथैकशरणं तरणं भववारिधेः ॥ ७८ ॥&lt;br&gt;&#xA;चराचर सदावन्द्य चरणं तं परायणम् ॥&lt;br&gt;&#xA;नारायणं जगद्योनिं सृष्टिसंहृतिकारणम् ॥ ७९ ॥&lt;br&gt;&#xA;मोक्षणं सर्वपापानां दारणं सकलापदाम् ॥&lt;br&gt;&#xA;विभूतीनां विसरणं वरणं सर्वयोगिनाम् ॥ 2.2.4.८० ॥&lt;br&gt;&#xA;भरणं सर्वजन्तूनां धरणं जगतामपि ॥&lt;br&gt;&#xA;भाषणं सर्वभाषाणां दूषणं सर्वदुष्कृताम् ॥ ८१ ॥&lt;br&gt;&#xA;शोषणं सर्वपङ्कानां नीलाद्रिशरणं हरिम् ॥&lt;br&gt;&#xA;शरणं प्रयात मुनयो ह्यनन्यशरणं विभुम् ॥ ८२ ॥&lt;br&gt;&#xA;निश्चेष्टो दारुवर्ष्मापि दिव्यलीलाविलासकृत् ॥&lt;br&gt;&#xA;क्षमते स्वल्पभक्त्यापि सोपराधशतं नृणाम् ॥ ८३ ॥&lt;br&gt;&#xA;अत्र वः कथयिष्यामि चरितं पापनाशनम् ॥&lt;br&gt;&#xA;लीलया दारुदेहस्य मुनयः परमात्मनः ॥ ८४ ॥&lt;br&gt;&#xA;कुरुक्षेत्रे समुद्भूतौ ब्राह्मणक्षत्रियावुभौ ॥&lt;br&gt;&#xA;सखायौ जग्मतुः प्रीत्या एकाहारविहारिणौ ॥ ८५ ॥&lt;br&gt;&#xA;वृत्तच्युतौ निषिद्धानामाहर्त्तारौ विमोहितौ ॥&lt;br&gt;&#xA;अस्वाध्यायवषट्कारौ स्वधास्वाहाविवर्जितौ ॥ ६६ ॥&lt;br&gt;&#xA;अपात्रभूतौ धर्मस्य महापातकदूषितौ ॥&lt;br&gt;&#xA;मधुभक्षौ पण्ययोषित्सहवासौ मुदान्वितौ ॥ ८७ ॥&lt;br&gt;&#xA;पारलौकिकचिन्ता तु तयोः स्वप्नेपि नागता ॥&lt;br&gt;&#xA;एवं प्रवर्तमानौ तावायुषोऽर्द्धं च निन्यतुः ॥ ८८ ॥&lt;br&gt;&#xA;एकदा भ्रममाणौ तौ यज्ञवाटमगच्छताम् ॥&lt;br&gt;&#xA;शृण्वन्तो दूरतः स्तोत्रं शास्त्रशब्दं मनोहरम् ॥ ८९ ॥&lt;br&gt;&#xA;दृष्ट्वा तास्ताः क्रियाः सर्वाः श्रुतिसञ्चोदिता द्विजाः ॥&lt;br&gt;&#xA;तौ तदा चक्रतुः श्रद्धां धर्मे वर्त्मन्यधार्मिकौ ॥ 2.2.4.९० ॥&lt;br&gt;&#xA;संस्मरन्तौ स्वजातिं तौ पुण्डरीकाम्बरीषकौ ॥&lt;br&gt;&#xA;निन्दन्तौ दुश्चरित्रं स्वं परस्परमभाषताम् ॥ ९१ ॥।&lt;br&gt;&#xA;कथमावां तरिष्यावो दुष्कृतार्णवमुल्बणम् ॥&lt;br&gt;&#xA;इहैव जन्मन्यजरं बुद्धिपूर्वमुपार्ज्जितम् ॥ ९२ ॥&lt;br&gt;&#xA;न तच्छास्त्रं हि जानाति यदावाभ्यां च दुष्कृतम् ॥।&lt;br&gt;&#xA;सञ्चितं तस्य घोरस्य प्रायश्चित्तं सुदुर्ल्लभम् ॥ ९३ ॥&lt;br&gt;&#xA;तथापि ब्राह्मणानेतान्ब्रह्मिष्ठान्वै सदोगतान् ॥&lt;br&gt;&#xA;प्रणिपातप्रपन्नान्वै पृच्छावोऽत्र च निष्कृतिम् ॥ ॥ ९४ ॥&lt;br&gt;&#xA;इति निश्चित्य तौ विप्रानभिवाद्याभ्यपृच्छताम् ॥&lt;br&gt;&#xA;यथावत्कल्मषं स्वंस्वं विज्ञाप्य च मुहुर्मुहुः ॥ ९५ ॥&lt;br&gt;&#xA;ते तयोर्वचनं श्रुत्वा मीलिताक्षा द्विजोत्तमाः॥&lt;br&gt;&#xA;नाब्रुवन्किंस्विदन्योन्यं वीक्षन्तो विस्मिताननाः ॥ ९६ ॥&lt;br&gt;&#xA;अहो सुघोरकर्माणि सञ्चितानि दुरात्मनोः ॥&lt;br&gt;&#xA;येषु शास्त्रं पदं दातुं प्रायश्चित्ताय न ह्यलम् ॥ ९७ ॥&lt;br&gt;&#xA;शक्नुमो न वयं तस्मादनयोर्निष्कृताविति ॥&lt;br&gt;&#xA;तेषां मध्ये सदोमुख्यः कश्चिद्वैष्णवपुङ्गवः ॥ ९८ ॥&lt;br&gt;&#xA;भगवद्भक्तिमाहात्म्य क्षपिताशेषकल्मषः ॥&lt;br&gt;&#xA;तानुवाच विहस्येदं वाक्यं वाक्यविदां वरः ॥ ९९ ॥&lt;br&gt;&#xA;॥ वैष्णव उवाच ॥ ॥&lt;br&gt;&#xA;भो द्विज क्षत्रदायाद पापराशेः सुदारुणात् ॥&lt;br&gt;&#xA;मुक्तिं चेद्वाञ्च्छतस्तूर्णं गच्छतं पुरुषोत्तमम् ॥ 2.2.4.१०० ॥&lt;br&gt;&#xA;क्षेत्रोत्तमं दारुमयो यत्रास्ते पुरुषोत्तमः ॥&lt;br&gt;&#xA;इन्द्रद्युम्नस्य राजर्षेर्भक्त्यानुग्रहकृद्विभुः ॥ १०१ ॥&lt;br&gt;&#xA;तमाराध्य जगन्नाथं शङ्खचक्रगदाधरम् ॥&lt;br&gt;&#xA;पापक्षयं वा मुक्तिं वा स्वेच्छया प्राप्स्यथ धुवम् ॥ १०२ ॥&lt;br&gt;&#xA;घोरदुष्कृततूलौघ दावाग्निसदृशस्तु सः ॥&lt;br&gt;&#xA;तपसे तत्क्षयं नेतुं न शक्यं जन्मकोटिभिः ॥ १०३ ॥&lt;br&gt;&#xA;युगपत्सङ्क्षयं याति यं दृष्ट्वा सर्वकिल्बिषम् ॥&lt;br&gt;&#xA;तन्मा विलम्बं कुरुतं प्रयातं तत्र सत्वरं ॥ १०४ ॥&lt;br&gt;&#xA;सुपुण्ये चोत्कले देशे दक्षिणार्णवतीरगे ॥&lt;br&gt;&#xA;नीलाद्रिशिखरावासं व्रजतं शरणं विभुम् ॥ १०५ ॥&lt;br&gt;&#xA;सोऽभीष्टसिद्धिं वां देवः प्रदास्यति कृपानिधिः ॥&lt;br&gt;&#xA;इत्यादिष्टौ ततो विप्रक्षत्रियौ हर्षसंयुतौ ॥ १०६ ॥&lt;br&gt;&#xA;तेनैव वर्त्मना विप्राः प्रयातौ पुरुषोत्तमे ॥ १०७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/005/</guid>
      <description>&lt;p&gt;॥ जैमिनि रुवाच ॥ ॥&lt;br&gt;&#xA;निर्विण्णचेतसौ तौ तु त्यक्त्वा वेश्यादिसङ्गतिम् ॥&lt;br&gt;&#xA;ध्यायन्तौ मनसा विष्णुं शुद्धाहारव्रतावुभौ ॥ १ ॥&lt;br&gt;&#xA;कालेन कियता प्राप्तौ नीलाद्रिनिलयं हरेः ॥&lt;br&gt;&#xA;तीर्थराजजले स्नात्वा यथावद्विधिचोदितम् ॥ २ ॥&lt;br&gt;&#xA;प्रासादद्वारि तिष्ठन्तौ साष्टाङ्गं प्रणिपत्य च ॥&lt;br&gt;&#xA;भगवन्तं निरीक्षन्तौ नापश्यतां तदा द्विजा ॥ ३ ॥&lt;br&gt;&#xA;विवर्णवदनौ देवमदृष्ट्वा चिन्तयाकुलौ ॥&lt;br&gt;&#xA;आरभेते ह्यनशनं भगवद्दर्शनावधि ॥ ४ ॥&lt;br&gt;&#xA;कीर्तयन्ते भगवतो नाम कल्मषनाशनम् ॥&lt;br&gt;&#xA;तृतीयस्यां त्रियामायां ज्योतिरेकमपश्यताम् ॥ ५ ॥&lt;br&gt;&#xA;त्रीण्यहानि पुनस्तौ च तदोपावसतां स्थिरौ ॥&lt;br&gt;&#xA;मध्ये सप्तमरात्रेस्तु भगवन्तमपश्यताम् ॥ ६ ॥&lt;br&gt;&#xA;त्रिदशानां स्तुतीः श्रुत्वा दिव्यज्ञानौ बभूवतुः ॥&lt;br&gt;&#xA;अपास्तपापनिर्मोकौ साक्षाद्देवमपश्यताम् ॥ ७ ॥&lt;br&gt;&#xA;शङ्खचक्रगदापाणि दिव्यालङ्कारभूषितम् ॥&lt;br&gt;&#xA;रत्नपादुकयोः पृष्ठे विन्यस्तचरणाम्बुजम् ॥ ८ ॥&lt;br&gt;&#xA;व्याकोशपुण्डरीकाक्षं प्रसन्नवदनं विभुम् ॥&lt;br&gt;&#xA;वामपार्श्वे स्थितां लक्ष्मीं वामेनालिङ्ग्य बाहुना ॥ ९ ॥&lt;br&gt;&#xA;नागवल्लीदलं बद्धमाददानं श्रिया हृतम् ॥&lt;br&gt;&#xA;रत्नवेत्रकराः काश्चित्काश्चिच्चामरपाणयः ॥ 2.2.5.१० ॥&lt;br&gt;&#xA;गन्धतैलप्रदीपास्तु रत्नवर्तिप्रदीपिकाः ॥&lt;br&gt;&#xA;काश्चिद्दधानाः स्वकरैर्योवनाढ्याः सुभूषिताः ॥११॥&lt;br&gt;&#xA;पश्चाद्रत्नमयं छत्रं बिभ्रती काचिदुज्ज्वला॥&lt;br&gt;&#xA;धूपपात्रं मुखाभ्याशे कृष्णागुरुसुधूपितम् ॥ १२ ॥&lt;br&gt;&#xA;काचिद्दधाना प्रम्लोचां हसन्ती विग्रहश्रिया ॥&lt;br&gt;&#xA;लीलालकदृशा देवाननुगृह्णन्तमग्रतः ॥ १३ ॥&lt;br&gt;&#xA;बद्धाञ्जलिपुटान्नम्रकन्धरान्स्तुवतः पृथक् ॥&lt;br&gt;&#xA;सिद्धान्मुनिगणान्दिव्यान्सनकादीन्स्मितेन च ॥ १४ ॥&lt;br&gt;&#xA;नारदादींश्च गन्धर्वान्दिव्यगानमनोहरान् ॥&lt;br&gt;&#xA;दत्तावधानं श्रवणे लीलयैवानुकम्पिनम्॥१५॥&lt;br&gt;&#xA;प्रह्लादादीन्वैष्णवाग्र्यान्स्वरूपं ध्यायतोऽग्रतः ॥&lt;br&gt;&#xA;चित्ताकर्षणसंलीनां विदधानं स्वविग्रहे ॥ १६ ॥&lt;br&gt;&#xA;वक्षःस्थलप्रविलसत्कौस्तुभप्रतिबिम्बितैः ॥&lt;br&gt;&#xA;देवादिभिर्विश्वरूपमूर्त्तेः स्वस्याः प्रकाशकम् ॥ १७ ॥&lt;br&gt;&#xA;उपर्युपरि दिव्यायाः पुष्पवृष्टेरधः स्थितम् ॥&lt;br&gt;&#xA;श्रीसन्निधानविगतश्रियमप्सरसां गणम् ॥ ॥ १८ ॥&lt;br&gt;&#xA;पश्यन्तं विविधं नित्यमङ्गहारमनोहरम् ॥&lt;br&gt;&#xA;दिव्यलीलाविलासं तं दृष्ट्वा तौ द्विजबाहुजौ ॥ १९ ॥&lt;br&gt;&#xA;बभूवतुः क्षणात्सर्वविद्यानां पारगौ द्विजाः ॥&lt;br&gt;&#xA;त्रिः परिक्रम्य देवेशं कृताञ्जलिपुटावुभौ ॥&lt;br&gt;&#xA;साष्टाङ्गपातप्रणतौ तुष्टुवाते मुदान्वितौ ॥ 2.2.5.२० ॥&lt;br&gt;&#xA;॥ पुण्डरीक उवाच ॥ ॥&lt;br&gt;&#xA;नमस्ते जगदाधार सर्गस्थित्यन्तकारण ॥&lt;br&gt;&#xA;नारायण नमस्तेऽस्तु परमात्मन्परायण ॥ २१ ॥&lt;br&gt;&#xA;परमार्थस्त्वमेवैको भवाप्ययविवर्जितः ॥&lt;br&gt;&#xA;नित्यानन्दस्वरूपं त्वां विदन्ति ध्यानचक्षुषः ॥ २२ ॥&lt;br&gt;&#xA;चिन्मात्रं जगतामीशमधिष्ठानं परात्परम् ॥&lt;br&gt;&#xA;कथं नु मूढहृदयास्त्वां जानन्ति सुनिर्मलम् ॥ २३ ॥&lt;br&gt;&#xA;कामार्थलिप्सासम्भ्रातचेतसोऽत्यन्तदुःखिनः ॥&lt;br&gt;&#xA;गतागतपथे श्रान्ताः सुखभाजः कदाचन ॥ २४ ॥&lt;br&gt;&#xA;अनुकम्पय मां नाथ सुदीनं शरणागतम् ॥&lt;br&gt;&#xA;मूढं दुष्कृतकर्माणं पतितं भवसागरे ॥ २५ ॥&lt;br&gt;&#xA;कोऽन्यस्त्वत्सदृशो बन्धुर्ब्रह्माण्डे नाथ वर्त्तते ॥&lt;br&gt;&#xA;स्वकर्त्तव्यानपेक्षो यो दीनानाथदयालुकः ॥ २६ ॥&lt;br&gt;&#xA;उच्चावचभ्रमाद्दुःखं जलयन्त्रघटीमिव ॥&lt;br&gt;&#xA;अजस्रमधिकर्त्तारं परित्राहि कृपाम्बुधे ॥ २७ ॥&lt;br&gt;&#xA;योगक्षेमाभिसन्धाना ये मूढास्त्वामुपासते ॥&lt;br&gt;&#xA;लीलाविमुक्तिदं ते वै त्वन्मायापरिमोहिताः ॥ २८ ।&lt;br&gt;&#xA;नारायणेति त्वन्नाम कीर्तितं तु यदृच्छया ॥&lt;br&gt;&#xA;त्वत्तोऽधिकं जगन्नाथ चतुर्वर्गैकसाधनम् । २९ ॥&lt;br&gt;&#xA;त्वं तु तैस्तैः पृथग्यज्ञैस्तास्ताः सिद्धीः प्रयच्छसि ॥&lt;br&gt;&#xA;त्वमेकः शरणं नाथ पतितानां भवार्णवे ॥ 2.2.5.३० ॥&lt;br&gt;&#xA;ज्ञाननौकासमारूढः करुणाक्षेपणीकरः ॥&lt;br&gt;&#xA;परं पारं प्रभो नेतुं संसाराब्धेर्विचेतनम् ॥ ३१ ॥&lt;br&gt;&#xA;त्वमेक ईशिषे भक्त्यानन्यया परिचिन्तितः ॥&lt;br&gt;&#xA;येऽन्ये मुक्तिप्रदा देवाः शास्त्रेषु परिनिष्ठिताः ॥ ३२ ॥&lt;br&gt;&#xA;दुःखाब्धिकुम्भयोनिं ते त्वद्भक्तिं प्रापयन्ति वै ॥ ३३ ॥&lt;br&gt;&#xA;तन्मे प्रसीद भगवन्पदपङ्कजे ते भक्तिं दृढां वितर नाथ भवाब्धिमुच्चैः ॥&lt;br&gt;&#xA;घोरं सुदुस्तरममुं हि यया तरेयमष्टाङ्गयोगजनितश्रमवर्जितोऽपि ॥ ३९३ ॥&lt;br&gt;&#xA;धर्मार्थकामनिचयैः कुमतिप्रगृह्यैः क्षुद्रैरमीभिरहिताल्पसुखैर्न कार्यम् ।&lt;br&gt;&#xA;आज्ञापयाङ्घ्रिनलिनद्वयचिन्तनेद्य सान्द्रानुवर्धितसुखार्णवमज्जनं मे ॥ ३५ ॥&lt;br&gt;&#xA;स्तुत्वेत्थं जगदीशस्य पादपद्मान्तिके द्विजः ॥&lt;br&gt;&#xA;पपात त्राहि कृष्णेति वदन्वाष्पार्द्रया गिरा ॥&lt;br&gt;&#xA;तस्थौ स पुनरुत्थाय कृताञ्जलिपुटः स्तुवन् ॥ ३६ ॥&lt;br&gt;&#xA;॥ अम्बरीष उवाच ॥ ॥&lt;br&gt;&#xA;प्रसीद देव सर्वात्मन्नसङ्ख्येयशिरोभुज ॥&lt;br&gt;&#xA;असङ्ख्य घ्राणनयनपाणिपाद नमोऽस्तु ते ॥ ३७ ॥&lt;br&gt;&#xA;षट्त्रिंशत्तत्त्वातीतोऽसि निष्प्रपञ्च प्रपञ्चकः ॥&lt;br&gt;&#xA;चतुर्विधजगद्धाम विश्वमूर्ते नमोऽस्तु ते ॥ ३८ ॥&lt;br&gt;&#xA;एकपादस्त्रिपादश्च तीर्थपादोंऽतरिक्षपात् ॥&lt;br&gt;&#xA;यस्य पादोद्भवा गङ्गा पुनाति भुवनत्रयम्॥३९ ॥&lt;br&gt;&#xA;ब्रह्महत्यादिपापानां शोधकं यस्य नाम वै ॥&lt;br&gt;&#xA;कीर्तितं सर्वशुभदं नमस्तस्मै शुभात्मने॥2.2.5.४०॥&lt;br&gt;&#xA;देव त्वन्नामकीर्त्यापि जायन्ते सर्वसिद्धयः॥&lt;br&gt;&#xA;कौतुकात्त्वां हि मृग्यन्ति विद्वांसो बुद्धिशालिनः॥ ४१॥&lt;br&gt;&#xA;नाथ त्वत्पादसलिलं संश्रयात्तापहारकम्॥&lt;br&gt;&#xA;तापत्रयाभिभूतस्य भक्तिं मेऽत्र दृढां कुरु॥ ४२॥&lt;br&gt;&#xA;अनन्यस्वामिनो मेऽद्य नास्त्यन्यत्प्रार्थनीयकम्॥&lt;br&gt;&#xA;प्रणिपत्य जगन्नाथ त्वां प्रयाचे सहस्रधा ॥४३ ॥&lt;br&gt;&#xA;समस्तपुरुषार्थस्य बीजं त्वत्पादपङ्कजे ॥&lt;br&gt;&#xA;यावत्प्राणान्धारयामि तावद्भक्तिर्दृढास्तु मे ॥४४ ॥&lt;br&gt;&#xA;सृष्टिं विनिर्ममे चेमां यया भक्त्या पितामहः ॥&lt;br&gt;&#xA;संहरत्यखिलं रुद्रो लक्ष्मीश्चैश्वर्यदायिनी ॥ ४५॥&lt;br&gt;&#xA;दीनानुकम्पिंस्तां भक्तिं प्रार्थये नान्यमानसः ॥&lt;br&gt;&#xA;अनाद्य विद्यापङ्केस्मिन्सुदृढे दुस्तरं भृशम् ॥ ४६ ॥&lt;br&gt;&#xA;निमग्नस्य जगन्नाथ निरालम्बं प्रणश्यतः ॥&lt;br&gt;&#xA;महामहिम्नस्त्वद्भक्तेर्नान्यदस्ति परायणम् ॥ ४७ ॥&lt;br&gt;&#xA;श्रुतिस्मृत्यादिसम्भिन्नमार्गाः सम्मोहहेतवः ॥&lt;br&gt;&#xA;त्वद्भक्तिमपहार्येते न प्रवर्त्तितुमीश्वराः ॥ ४८ ॥&lt;br&gt;&#xA;अनन्यशरणं स्वामिन्ननुकम्पय मां विभो ॥&lt;br&gt;&#xA;इति स्तुवञ्जगन्नाथपादपद्मान्तिके मुदा ॥ ४९ ॥&lt;br&gt;&#xA;पपात दण्डवद्भूमौ प्रसीदेति वदन्मुहुः ॥&lt;br&gt;&#xA;ततस्ते देवताः सर्वे स्तुत्वा सम्पूज्य केशवम् ॥ 2.2.5.५० ॥&lt;br&gt;&#xA;तल्लीलापाङ्गसन्तुष्टाः प्रयातास्त्रिदिवं पुनः ॥&lt;br&gt;&#xA;तत उन्मीलितदृशौ पुण्डरीकाम्बरीषकौ ॥ ५१ ॥&lt;br&gt;&#xA;मायया मोहितौ विष्णोः स्वप्नदृष्टमबुध्यताम् ॥&lt;br&gt;&#xA;यां दृष्ट्वा दिव्यलीलां हि साक्षात्पललचक्षुषा ॥ ५२ ॥&lt;br&gt;&#xA;पुनर्मानुषभावौ तौ दिव्यसिंहासनस्थितम् ॥&lt;br&gt;&#xA;नीलजीमूतसङ्काशं फुल्लपद्मायतेक्षणम् ॥ ५३ ॥&lt;br&gt;&#xA;शोणाधरं चारुनासं दिव्यकुण्डलभूषितम् ॥&lt;br&gt;&#xA;शङ्खचक्रगदापद्मधारिणं वनमालिनम् ॥ ५४ ॥&lt;br&gt;&#xA;पीनोरस्कं चारुहारमनर्घ्यमुकुटोज्ज्वलम् ॥&lt;br&gt;&#xA;श्रीवत्सकौस्तुभोरस्कं दिव्याङ्गदविभूषितम् ॥ ५५ ॥&lt;br&gt;&#xA;प्रलम्बबाहुं दीनार्तपरित्राणसमुद्यतम् ॥&lt;br&gt;&#xA;सुवर्णसूत्रसन्नद्ध मध्यग्रन्थिमणीयुतम् ॥ ५६ ॥&lt;br&gt;&#xA;दिव्य पीताम्बरधरं दिव्यस्रग्गन्धभूषितम् ॥&lt;br&gt;&#xA;स्वर्णपद्मासनासीनं सर्वाङ्गालिङ्गितश्रियम् ॥ ५७ ॥&lt;br&gt;&#xA;प्रपन्नसन्तापहरं सुधासागरमुल्बणम् ॥&lt;br&gt;&#xA;अशेषवाञ्छाफलदं कल्पवृक्षं सुपुष्पितम् ॥ ५८ ॥&lt;br&gt;&#xA;दक्षपार्श्वस्थितं तस्य ददृशाते हलायुधम् ॥&lt;br&gt;&#xA;बिभर्त्ति येन ब्रह्माण्डं बलेन महता विभुः ॥ ५९ ॥ ।&lt;br&gt;&#xA;तं बलं नागराजानं फणासप्तकमण्डितम् ॥&lt;br&gt;&#xA;कैलासशिखरोत्तुङ्ग धवलं कुण्डलोज्ज्वलम् ॥ 2.2.5.६० ॥&lt;br&gt;&#xA;विचित्रवनमालाढ्यं दिव्यनीलनिचोलिनम् ॥&lt;br&gt;&#xA;सततं वारुणीक्षीब घूर्णोन्नयनपङ्कजम् ॥ ६१ ॥&lt;br&gt;&#xA;निम्नपृष्ठोन्नतोरस्कं कुण्डलीकृतविग्रहम् ॥&lt;br&gt;&#xA;शङ्खचक्रगदापद्मसमुज्ज्वलचतुर्भुजम् ॥ ६२ ॥&lt;br&gt;&#xA;नानालङ्काररुचिरं नतकल्मषनाशनम् ॥&lt;br&gt;&#xA;तयोर्मध्ये स्थितां भद्रां सुभद्रां कुङ्कुमारुणाम् ॥ ६३ ॥&lt;br&gt;&#xA;सर्वलावण्यवसतिं सर्वदेव नमस्कृताम् ॥&lt;br&gt;&#xA;लक्ष्मीं लक्ष्मीशहृदयपङ्कजस्थां पृथक्स्थिताम् ॥ ६४ ॥&lt;br&gt;&#xA;वराब्जधारिणीं देवीं दिव्यनेपथ्यभूषणाम् ॥&lt;br&gt;&#xA;प्रपन्नकल्पलतिकां सर्वकल्मषनाशिनीन् ॥ ६५ ॥&lt;br&gt;&#xA;संसारार्णवमग्नानां तारिणीं देवतारणीम् ॥&lt;br&gt;&#xA;वामपार्श्वस्थितं विष्णोरद्राष्टां चक्रमुत्तमम् ॥ ६६ ॥&lt;br&gt;&#xA;दार्वग्रनिर्मितं विप्राः स्वर्णभक्तिसमुज्ज्वलम् ॥&lt;br&gt;&#xA;चतुर्द्धावस्थितं विष्णुं दृष्ट्वा तौ द्विजबाहुजौ ॥ ६७ ॥&lt;br&gt;&#xA;अरुणोदयवेलायां श्रमं सार्थममन्यताम् ॥&lt;br&gt;&#xA;संस्मृत्य तां स्वप्नलीलां विस्मयं जग्मतुस्तदा ॥ ६८ ॥&lt;br&gt;&#xA;न दारुप्रतिमा चेयं साक्षाद्ब्रह्म प्रकाशते ॥&lt;br&gt;&#xA;सदोगतानां विप्राणां वाक्यं श्रद्दधतुश्च तौ ॥ ६९ ॥&lt;br&gt;&#xA;क्वावां महापातकिनौ यातनाक्रमभागिनौ ॥&lt;br&gt;&#xA;क्वेदं सुरसमाक्रान्तस्थितं विष्णोः प्रदर्शनम् ॥ 2.2.5.७० ॥&lt;br&gt;&#xA;मूर्खयोरावयोरष्टादशविद्याप्रवीणता ॥&lt;br&gt;&#xA;यस्मात्तस्मान्न च भ्रान्तिर्ज्ञानं तत्समवादिनः ॥ ७१ ॥&lt;br&gt;&#xA;यदूचुर्दारवं ब्रह्म तीर्थराजतटे स्थितम् ॥&lt;br&gt;&#xA;वटमूले प्रकाशन्तं दृष्ट्वा जन्तुर्विमुच्यते ॥ ७२ ॥&lt;br&gt;&#xA;तदेवायं जगन्नाथश्चतुर्द्धा संव्यवस्थितः॥&lt;br&gt;&#xA;क्षितौ यदावतरति चतूरूपः प्रकाशते॥ ७३॥&lt;br&gt;&#xA;तदास्य सन्निधावावां स्थास्यावः प्राणधारिणौ॥&lt;br&gt;&#xA;यावन्नान्यत्र गच्छावः क्षुद्रकामपराङ्मुखौ ॥ ७४ ॥&lt;br&gt;&#xA;इति निश्चित्य मुनयो विष्णौ भक्तिपरायणौ ॥&lt;br&gt;&#xA;नारायणाख्यं सततं जपन्तौ मुक्तिमागतौ ॥ ॥ ७५ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;प्रसङ्गात्कथितं ह्येतद्रहस्यं पापनाशनम् ॥&lt;br&gt;&#xA;शृण्वन्ति ये तु चरितं पुण्डरीकाम्बरीषयोः ॥ ७६ ॥&lt;br&gt;&#xA;सततं च् कीर्तयन्तश्च मुदा परमय युताः ॥&lt;br&gt;&#xA;व्रजन्ति विष्णुनिलयं मुदा परमया युताः ॥&lt;br&gt;&#xA;व्रजन्ति विष्णुनिलयं तेऽपि निर्द्धूतकल्मषाः ॥ ७७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्या संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे पञ्चमोऽध्यायः ॥ ५ ॥ ॥&lt;/p&gt;</description>
    </item>
    <item>
      <title>००६ ओढ्रदेशवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/006_oDhradeshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/006_oDhradeshavarNanam/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;कस्मिन्देशे द्विजश्रेष्ठ तत्क्षेत्रं पुरुषोत्तमम् ॥&lt;br&gt;&#xA;यत्र नारायणः साक्षाद्दारुरूपी प्रकाशते ॥ १ ॥&lt;br&gt;&#xA;॥ जैमिनि रुवाच ॥ ॥&lt;br&gt;&#xA;उत्कलोनाम देशोऽस्ति ख्यातः परमपावनः ॥&lt;br&gt;&#xA;यत्र तीर्थान्यनेकानि पुण्यान्यायतनानि च ॥२॥&lt;br&gt;&#xA;दक्षिणस्योदधेस्तीरे स तु देशः प्रतिष्ठितः ॥&lt;br&gt;&#xA;यत्र स्थिता वै पुरुषाः सदाचारनिदर्शनाः ॥ ३ ॥&lt;br&gt;&#xA;वृत्ताध्ययनसम्पन्ना यज्वानो यत्र भूसुराः ॥&lt;br&gt;&#xA;सृष्ट्यादौ क्रतवो वेदा वेदशास्त्रप्रवर्तकाः ॥४॥।&lt;br&gt;&#xA;अष्टादशानां विद्यानां निधानं सम्प्रकीर्तितम् ॥&lt;br&gt;&#xA;गृहे गृहे निवसति लक्ष्मीर्नारायणाज्ञया ॥ ५ ॥&lt;br&gt;&#xA;लज्जाशीला विनीताश्च आधिव्याधिविवर्जिताः ॥&lt;br&gt;&#xA;पितृमातृरताः सत्यवादिनो वैष्णवा जनाः ॥ ६ ॥&lt;br&gt;&#xA;न चात्रावैष्णवः कश्चिन्नास्तिको वापि वर्तते ॥&lt;br&gt;&#xA;सर्वे परहितास्तत्र न लुब्धा न शठाः खलाः ॥ ७ ॥&lt;br&gt;&#xA;दीर्घायुषस्तत्र जनाः स्त्रियश्च पतिदेवताः ॥&lt;br&gt;&#xA;सुशीला धर्मशीलाश्च त्रपाचारित्रभूषिताः ॥ ८ ॥&lt;br&gt;&#xA;रूपयौवनगर्वाढ्याः सर्वालङ्कारभूषिताः ॥&lt;br&gt;&#xA;कुलशीलवयोवृत्तानुरूपाचारचञ्चवः ॥ ९ ॥&lt;br&gt;&#xA;स्वकर्मनिरतास्तत्र प्रजारक्षणदीक्षिताः ॥&lt;br&gt;&#xA;क्षत्रिया दानशौण्डाश्च शस्त्रशास्त्रविशारदाः ॥ 2.2.6.१० ॥&lt;br&gt;&#xA;यजन्ते क्रतुभिः सर्वे सततं भूरिदक्षिणैः ॥&lt;br&gt;&#xA;दीप्यन्ते चित्तयो येषां यूपाः काञ्चनभूषिताः ॥ ११ ॥&lt;br&gt;&#xA;येषां गृहेष्वतिथयः कामनाधिकपूजिताः ॥&lt;br&gt;&#xA;वैश्याश्च कृषि वाणिज्यगोरक्षावृत्तिसंस्थिताः ॥ १२ ॥&lt;br&gt;&#xA;देवान्गुरून्द्विजान्भक्त्या प्रीणयन्ति धनैरपि ॥&lt;br&gt;&#xA;एकस्य द्वारि यातोऽर्थी न गच्छेदन्यवेश्मनि ॥ १३ ॥&lt;br&gt;&#xA;गीतकाव्यकलाशिल्पकुशलाः प्रियवादिनः ॥&lt;br&gt;&#xA;शूद्राश्च धार्मिकास्तत्र स्नानदानक्रियारताः ॥ १४ ॥&lt;br&gt;&#xA;कर्मणा मनसा वाचा धनैश्च द्विजसेवकाः ॥&lt;br&gt;&#xA;येऽन्ये सङ्करजातास्ते स्वेस्वे धर्मे प्रतिष्ठिताः ॥ १५ ॥&lt;br&gt;&#xA;न विपर्यन्ति ऋतवो नाकाले वर्षते घनः ॥&lt;br&gt;&#xA;न सस्यहानिर्न मरुत्क्षुन्न पीडयति प्रजाः ॥ १६ ॥&lt;br&gt;&#xA;दुर्भिक्षमरके नात्र राष्ट्रभङ्गः प्रजायते ॥&lt;br&gt;&#xA;नालभ्यं तत्र वस्त्वस्ति यत्किञ्चित्पृथिवीगतम् ॥ १७ ॥&lt;br&gt;&#xA;एवं सर्वगुणैर्युक्तो नानाद्रुमलताकुलः ॥&lt;br&gt;&#xA;अर्जुनाशोकपुन्नाग तालहिन्तालशालकैः ॥ १८ ॥&lt;br&gt;&#xA;प्राचीनामलकैर्लोध्रैर्बकुलैर्नागकेशरैः ॥&lt;br&gt;&#xA;नारिकेलैः प्रियालैश्च सरलैर्देवदारुभिः ॥ ॥ १९ ॥&lt;br&gt;&#xA;धवैश्च खदिरैर्बिल्वैः पनसैश्च कपित्थकैः ॥&lt;br&gt;&#xA;चम्पकैः कर्णिकारैश्च कोविदारैः सपाटलैः ॥ 2.2.6.२० ॥&lt;br&gt;&#xA;कदम्बनिम्बनिचुरलरसालामलकैस्तथा ॥&lt;br&gt;&#xA;नागरङ्गैश्च जम्बीरैर्नीपकैर्मातुलुङ्गकैः ॥ २१ ॥&lt;br&gt;&#xA;मन्दारैः पारिजातैश्च न्यग्रोधागुरुचन्दनैः ॥&lt;br&gt;&#xA;खर्जूराम्रातकैः सिद्धैर्मुचुकुन्दैः सकिंशुकैः ॥ २२ ॥&lt;br&gt;&#xA;तिन्दुकैः सप्तपर्णैश्च अश्वत्थैश्च बिभीतकैः ॥&lt;br&gt;&#xA;अन्यैश्च विविधैर्वृक्षैः प्रकीर्णः सुमनोहरैः ॥ २३ ॥&lt;br&gt;&#xA;मालतीकुन्दबाणैश्च करवीरैः सितेतरैः ॥&lt;br&gt;&#xA;केतकीवनषण्डैश्च अतिमुक्तैः सकुब्जकैः ॥ २४ ॥&lt;br&gt;&#xA;एलालवङ्गकङ्कोलदाडिमैर्बीजपूरकैः ॥&lt;br&gt;&#xA;श्रेणीकृतैः पूगवनैरुद्यानैः शतशो वृतः ॥ २५ ॥&lt;br&gt;&#xA;नानाद्रुमलताकीर्णः पर्वतैः सिन्धुर्भिर्वृतः ॥&lt;br&gt;&#xA;स एष देशप्रवर उत्कलाख्यो द्विजोत्तमाः ॥ २६ ॥&lt;br&gt;&#xA;ऋषिकुल्यां समासाद्य दक्षिणोदधिगामिनीम् ॥&lt;br&gt;&#xA;स्वर्णरेखामहानद्योर्मध्ये देशः प्रतिष्ठितः ॥ २७ ॥&lt;br&gt;&#xA;सन्त्यत्र पुण्यायतने क्षेत्राणि सुबहून्यपि ॥&lt;br&gt;&#xA;पूर्वं वस्तीर्थयात्रायां वर्णितानि मया द्विजाः ॥&lt;br&gt;&#xA;भूस्वर्गः साम्प्रतं ह्येष कथितः पुरुषोत्तमः ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्य ओढ्रदेशवर्णनं नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/007/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;कस्मिन्युगे स तु नृप इन्द्रद्युम्नोऽभवन्मुने ॥&lt;br&gt;&#xA;कस्मिन्देशेऽस्य नगरं कथं वा पुरुषोत्तमम् ॥ ॥ १ ॥&lt;br&gt;&#xA;गत्वा च विष्णोः प्रतिमां कारयामास वा कथम् ॥&lt;br&gt;&#xA;एतत्सर्वं विस्तरतः कथयस्व महामुने ॥ २ ॥&lt;br&gt;&#xA;याथातथ्येन सर्वज्ञ परं कौतृहलं हि नः ॥ ३ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;साधु साधु द्विजश्रेष्ठा यत्पृच्छध्वं पुरातनम् ॥&lt;br&gt;&#xA;सर्वपापहरं पुण्यं भुक्तिमुक्तिप्रदं शुभम् ॥ ॥ ४ ॥&lt;br&gt;&#xA;चरितं तस्य वक्ष्यामि तथावृत्तं कृते युगे ॥&lt;br&gt;&#xA;शृणुध्वं मुनयः सर्वे सावधाना जितेन्द्रियाः ॥ ५ ॥&lt;br&gt;&#xA;आसीत्कृतयुगे विप्रा इन्द्रद्युम्नो महा नृपः ॥&lt;br&gt;&#xA;सूर्यवंशे स धर्मात्मा स्रष्टुः पञ्चमपूरुषः ॥ ६ ॥&lt;br&gt;&#xA;सत्यवादी सदाचारोऽवदातः सात्त्विकाग्रणीः ॥&lt;br&gt;&#xA;न्यायात्सदा पालयति प्रजाः स्वा इव स प्रजाः ॥ ७ ॥&lt;br&gt;&#xA;अध्यात्मविज्ज्ञानशौण्डः शूरः सङ्ग्रामवर्द्धनः ॥&lt;br&gt;&#xA;सदोद्यतः सदा विप्रपूजकः पितृभक्तिमान् ॥ ८ ॥&lt;br&gt;&#xA;अष्टादशसु विद्यासु बृहस्पतिरिवापरः ॥&lt;br&gt;&#xA;ऐश्वर्येण सुराधीशः कुबेरः कोषसञ्चये ॥ ९ ॥&lt;br&gt;&#xA;रूपवान्सुभगः शीली दाता भोक्ता प्रियंवदः ॥&lt;br&gt;&#xA;यष्टा समस्तयज्ञानां ब्रह्मण्यः सत्यसङ्गरः ॥ 2.2.7.१० ॥&lt;br&gt;&#xA;वल्लभो नरनारीणां पौर्णमास्यां यथा शशी ॥&lt;br&gt;&#xA;आदित्य इव दुष्प्रेक्ष्यः शत्रुपक्षक्षयङ्करः ॥ ११ ॥&lt;br&gt;&#xA;वैष्णवः सत्य सम्पन्नो जितक्रोधो जितेन्द्रियः ॥&lt;br&gt;&#xA;राजसूयं क्रतुवरं वाजिमेधसहस्रकम् ॥ १२ ॥&lt;br&gt;&#xA;इयाज परमः श्रीमान्मुमुक्षुर्धर्मतत्परः ॥&lt;br&gt;&#xA;एवं सर्वगुणोपेतः स पृथ्वीं पालयन्नृपः ॥ १३ ॥&lt;br&gt;&#xA;अवन्तीन्नाम नगरीं मालवे भुवि विश्रुताम् ॥&lt;br&gt;&#xA;उवास सर्वरत्नाढ्यां द्वितीयाममरावतीम् ॥ १४ ॥&lt;br&gt;&#xA;तत्र स्थितो नरपतिर्विष्णौ भक्तिमनुत्तमाम् ॥&lt;br&gt;&#xA;चकार मनसा वाचा कर्मणा परमाद्भुताम् ॥ १५ ॥&lt;br&gt;&#xA;एवं प्रवर्तमानोऽसौ कदाचिच्छ्रीपतेर्विभोः ॥&lt;br&gt;&#xA;पूजासमयमासाद्य देवार्चनगृहान्तरे ॥ १६ ॥&lt;br&gt;&#xA;विद्वद्भिः कविभिश्चैव तीर्थयात्राप्रसिद्धिभिः ॥&lt;br&gt;&#xA;दैवज्ञैः श्रोत्रियैः सार्द्धं पुरोहितमवस्थितम् ॥ १७ ॥&lt;br&gt;&#xA;आदृतो व्याजहारेद ज्ञायतां क्षेत्रमुत्तमम् ॥&lt;br&gt;&#xA;यत्र साक्षाज्जगन्नाथं पश्यामोऽनेन चक्षुषा ॥ १८ ॥&lt;br&gt;&#xA;एवमुक्तो नृपाग्र्येण वैष्णवेन पुरोहितः ॥&lt;br&gt;&#xA;तीर्थयातृव्रजं पश्यन्नुवाच प्रश्रितं वचः ॥ १९ ॥&lt;br&gt;&#xA;भोभोस्तीर्थाटनव्यग्रा धार्मिकास्तीर्थकोविदाः ॥&lt;br&gt;&#xA;यदादिशति देवोऽयं युष्माभिस्तच्छ्रुतं किल ॥ 2.2.7.२० ॥&lt;br&gt;&#xA;विज्ञाय तस्याभिप्रायं कश्चित्सुबहुतीर्थगः ॥&lt;br&gt;&#xA;उवाच वाग्ग्मी राजानं बद्धाञ्जलिपुटं मुदा ॥२१॥&lt;br&gt;&#xA;राजन्ननेकतीर्थानि व्यचारिषमहं प्रभो ॥&lt;br&gt;&#xA;आशैशवात्क्षितितले श्रुतान्यन्यैस्तु यानि वै ॥ २२ ॥&lt;br&gt;&#xA;ओढ्रदेश इति ख्यातो वर्षे भारतसञ्ज्ञिते ॥&lt;br&gt;&#xA;दक्षिणस्योदधेस्तीरे क्षेत्रं श्रीपुरुषोत्तमम् ॥ २३ ॥&lt;br&gt;&#xA;यत्र नीलगिरिर्नाम समन्तात्काननावृतः॥&lt;br&gt;&#xA;तस्योत्सङ्गे कल्पवृक्षः समन्तात्क्रोशसम्मितः ॥ २४ ॥&lt;br&gt;&#xA;तस्य छायां समाक्रम्य ब्रह्महत्यां व्यपोहति ॥&lt;br&gt;&#xA;तस्य पश्चाद्दिशि ख्यातं कुण्डं रौहिणसञ्ज्ञितम् ॥ ॥ २५ ॥&lt;br&gt;&#xA;तत्पूर्णं कारणाम्भोभिः स्पर्शनादेव मुक्तिदम् ॥&lt;br&gt;&#xA;तस्य प्राक्तटमास्थाय नीलेन्द्रमणिनिर्मिता ॥ २६ ॥&lt;br&gt;&#xA;तनुः श्रीवासुदेवस्य साक्षान्मुक्तिप्रदायिनी ॥&lt;br&gt;&#xA;तत्र कुण्डे तु यः स्नात्वा दृष्ट्वा तु पुरुषोत्तमम् ॥ २७ ॥&lt;br&gt;&#xA;अश्वमेधसहस्रस्य फलं प्राप्य विमुच्यते ॥&lt;br&gt;&#xA;तत्रास्त आश्रमश्रेष्ठः ख्यातः शबरदीपकः ॥ २८ ॥&lt;br&gt;&#xA;पश्चिमस्यां दिशि विभोर्वेष्टितः शबरालयैः ॥&lt;br&gt;&#xA;यस्मादेकपदीमार्गो येन विष्ण्वालयं व्रजेत् ॥ २९ ॥&lt;br&gt;&#xA;यत्र साक्षाज्जगन्नाथः शङ्खचक्रगदाधरः ॥&lt;br&gt;&#xA;जन्तूनां दर्शनान्मुक्तिं यो ददाति कृपानिधिः ॥ 2.2.7.३० ॥&lt;br&gt;&#xA;तत्रोषितं मया राजन्वर्षं श्रीपुरुषोत्तमे ॥&lt;br&gt;&#xA;तुष्ट्यर्थं देवदेवस्य व्रतिना वनवासिना ॥ ३१ ॥&lt;br&gt;&#xA;प्रतिरात्रं भगवतो दर्शनाय दिवौकसाम् ॥&lt;br&gt;&#xA;आगतानां महाराज दिव्यगन्धो ह्यमानुषः ॥ ३२ ॥&lt;br&gt;&#xA;नानास्तुतिवचःकल्पपुष्पवृष्टिश्च लभ्यते॥&lt;br&gt;&#xA;महिमैष न कुत्रापि विष्णोः स्थाने प्रकाशते ॥ ३३ ॥&lt;br&gt;&#xA;पौराणिकी प्रवृत्तिश्च श्रुता तत्र महीपते ॥&lt;br&gt;&#xA;वायसो माधवं दृष्ट्वा तिर्यग्देहोऽपि मुच्यते ॥ ३४ ॥&lt;br&gt;&#xA;नाधिकारी पुण्यकृत्ये ज्ञानहीनोऽपि पार्थिव ॥&lt;br&gt;&#xA;तृषार्त्तो रौहिणे कुण्डे जलं पातुं समागतः ॥ ३५ ॥&lt;br&gt;&#xA;त्यक्त्वा कालवशात्प्राणान्विष्णुसारूप्यमाप्तवान् ॥&lt;br&gt;&#xA;अहमासं पुरा मूर्खस्तत्प्रसादात्तु साम्प्रतम् ॥ ३६ ॥&lt;br&gt;&#xA;अष्टादशसु विद्यासु शेषो वा स्यान्ममापरः ॥&lt;br&gt;&#xA;मतिश्च निर्मला जाता विष्णोः पश्यामि नापरम् ॥ ३७ ॥&lt;br&gt;&#xA;त्वं यस्माद्विष्णुभक्तोऽसि सततं च दृढव्रतः ॥&lt;br&gt;&#xA;अतस्तवोपदेशार्थमागतोऽहं तवान्तिकम् ॥ ३८ ॥&lt;br&gt;&#xA;नो धनं न च भूमिं च त्वत्तः सम्प्रार्थ्यतेऽधुना ॥&lt;br&gt;&#xA;व्यलीकमेतन्मा बुद्ध्वा तत्रस्थं श्रीधरं भज ॥ ३९ ॥&lt;br&gt;&#xA;एवमुक्त्वा तु जटिलः सर्वेषां पश्यतां तदा ॥&lt;br&gt;&#xA;अन्तर्द्धानं जगामाशु राजा परमविस्मयम् ॥ 2.2.7.४० ॥&lt;br&gt;&#xA;अवाप्य व्याकुलमतिः कथं मे निर्वहेदिति ॥&lt;br&gt;&#xA;पुरोहितमुवाचेदं तस्यैवार्थस्य साधने ॥ ४१ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;अमानुषमिदं वृत्तं श्रुत्वेदानीममानुषात् ॥&lt;br&gt;&#xA;बुद्धिस्त्वरयते तत्र यत्रास्तेऽसौ गदाधरः ॥ ४२ ॥&lt;br&gt;&#xA;मम धर्मार्थकामा हि त्वदायत्ता द्विजोत्तम ॥&lt;br&gt;&#xA;अविरुद्धास्त्वत्प्रसादात्त्रिवर्गः साधितो मया ॥ ४३ ॥&lt;br&gt;&#xA;इदानीं चेद्द्विजश्रेष्ठ त्वमत्रार्थे गमिष्यसि ॥&lt;br&gt;&#xA;चतुर्वर्गस्तु सम्पूर्णः प्राप्तः स्यात्साम्प्रतं मया ॥ ४४ ॥&lt;br&gt;&#xA;॥ पुरोहित उवाच ॥ ॥&lt;br&gt;&#xA;बाढमेतत्करिष्यामि यथा द्रक्ष्यसि केशवम् ॥&lt;br&gt;&#xA;वर्माच्छादितचक्षुर्भ्यां साक्षान्मुक्तिप्रदं विभुम् ॥ ४५ ॥&lt;br&gt;&#xA;एवमत्र यतिष्यामि तत्र सर्वे यथा वयम् ॥&lt;br&gt;&#xA;वत्स्यामः ससहायाश्च क्षेत्रे श्रीपुरुषोत्तमे ॥४६॥&lt;br&gt;&#xA;साफल्यं किमतो राजञ्जन्मिनो जन्मनो भवेत् ॥&lt;br&gt;&#xA;पुरुषं तमसः पारं साक्षाद्द्रक्ष्यसि माधवम् ॥ ४७ ॥&lt;br&gt;&#xA;भ्राता विद्यापतिर्नाम कनीयान्मे व्रजिष्यति ॥&lt;br&gt;&#xA;देशभ्रमणशीलैश्च चारैः सह तवाधुना ॥ ४८ ॥&lt;br&gt;&#xA;तत्र गत्वा जगन्नाथं दृष्ट्वा स हि गिरौ यथा ॥&lt;br&gt;&#xA;कण्टकावाससंस्थानं भूप्रदेशं प्रमीय च ॥ ॥ ४९ ॥&lt;br&gt;&#xA;तूर्णं प्रवृत्तिमानेता श्रेयोऽस्माकं भविष्यति ॥&lt;br&gt;&#xA;तस्य तद्वचनं श्रुत्वा राजा पुनरुवाच ह ॥ 2.2.7.५० ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;साधु ब्रह्मन्समाधाय व्यवसायो विचारितः ॥&lt;br&gt;&#xA;अहं प्रथमतोप्येतच्छ्रुत्वैव कृतनिश्चयः ॥ ५१ ॥&lt;br&gt;&#xA;तत्र क्षेत्रे भगवतः सन्निधौ निवसाम्यहम् ॥&lt;br&gt;&#xA;तद्गच्छतु तव भ्राता यथेष्टं साधयिष्यति ॥ ५२ ॥&lt;br&gt;&#xA;इत्युक्त्वान्तःपुरं राजा प्रविवेश मुदान्वितः ॥&lt;br&gt;&#xA;पुरोहितोऽपि तान्सर्वान्यथावदनुपूर्वशः ॥५३॥&lt;br&gt;&#xA;राजाज्ञया पूजयित्वा प्राहिणोत्स्वं स्वमाश्रमम् ॥&lt;br&gt;&#xA;भ्रातरं सुमुहूर्ते च दैवज्ञकृतनिश्चये ॥ ५४ ॥&lt;br&gt;&#xA;प्रस्थापयामास तदा कृतस्वस्त्ययनं द्विजैः ॥&lt;br&gt;&#xA;अपसर्पैः प्रत्ययिकैः पुष्पस्यन्दनमास्थितः ॥ ५५ ॥&lt;br&gt;&#xA;ततः सम्प्रस्थितो विप्राः स तु विद्यापतिर्द्विजः ॥&lt;br&gt;&#xA;मनसा चिन्तयामास मध्ये स्यन्दनमास्थितः ॥ ५६ ॥&lt;br&gt;&#xA;अहो मे सफलं जन्म सुकल्या शर्वरी च मे ॥&lt;br&gt;&#xA;द्रक्ष्यामि यद्भगवतो मुखपद्ममघापहम् ॥ ५७ ॥&lt;br&gt;&#xA;श्रवणाद्यैरुपायैर्यं यतमाना अहर्निशम् ॥&lt;br&gt;&#xA;पश्यन्ति यतयः चेतः पुण्डरीके व्यवस्थितम् ॥ ५८ ॥&lt;br&gt;&#xA;तमद्य नीलशिखरिशृङ्गस्थं बिभ्रतं वपुः ॥&lt;br&gt;&#xA;वपुःसम्बन्धहरणं साक्षाद्द्रक्ष्यामि चक्रिणम् ॥ ५९ ॥&lt;br&gt;&#xA;श्रुति स्मृतीहासपुराणवाक्यैर्यद्रूपमास्थापयितुं न शक्यम् ॥&lt;br&gt;&#xA;तच्छ्रीनिधे रूपमदृष्टपूर्वं दृष्ट्वा तरिष्यामि भवाम्बुराशिम् ॥ 2.2.7.६० ॥&lt;br&gt;&#xA;यन्नामसङ्कीर्तनतस्त्रिवांहः सङ्घः प्रणाशं स्मरतां प्रयाति ॥&lt;br&gt;&#xA;तमद्य विश्वेश्वरमप्रमेयं साक्षात्करिष्यामि गिरौ वसन्तम् ॥ ६१ ॥&lt;br&gt;&#xA;यत्पादपद्माननुसंहितस्य पदेपदे दुःखमुपार्जितस्य ॥&lt;br&gt;&#xA;तमः प्रकाण्डप्रभवं कदाचिन्नात्माश्रितं कर्मभिरेति नाशम् ॥ ६२ ॥&lt;br&gt;&#xA;आराध्य सूक्ष्मं स्वगुहानिवासं यं पञ्चकोषावृतमात्मसंस्थम् ॥&lt;br&gt;&#xA;वेदान्तगीराह न चापि वेद वन्दे स्वविद्यैकनिवेद्यमाद्यम् ॥ ६३ ॥&lt;br&gt;&#xA;ब्रह्माण्डमालाकलितानुरोमं सहस्रमूर्द्धाङ्घ्रिदृशं पुराणम् ॥&lt;br&gt;&#xA;निःश्वासवातोत्थित वेदराशिं सर्वप्रपञ्चेशमहं प्रपद्ये ॥ ६४ ॥&lt;br&gt;&#xA;यन्मायया निर्मितकूटमेतत्सृष्टिक्षयस्थानविलासि रूपम् ॥&lt;br&gt;&#xA;निरूपितारोपितहेयरूपस्वरूपहीनं प्रणवस्वरूपम् ॥ ६५ ॥&lt;br&gt;&#xA;तिर्यक्तृषाशान्तिनिमित्ततोऽपि यदृच्छया यत्सविधं प्रयातः ॥&lt;br&gt;&#xA;देहेन तेनैव सरूपमुक्तिमवाप तं दृष्टिपथं करिष्ये ॥ ६६ ॥&lt;br&gt;&#xA;अहो अहो मे खलु भाग्यशंसी यत्कोटिजन्मार्जितपुण्य एकः ॥&lt;br&gt;&#xA;समुत्थितो मे खलु चर्मदृग्भ्यां विलोकयिष्ये जगदादिकन्दम् ॥ ६७ ॥&lt;br&gt;&#xA;इत्थं सञ्चिन्तयन्विप्रः प्रहृष्टेनान्तरात्मना ॥&lt;br&gt;&#xA;अतीतं बहुमध्वानं नाबुध्यद्रथवेगतः ॥ ६८ ॥&lt;br&gt;&#xA;दिनमध्ये व्यतिक्रान्ते लम्बिते बहुवासरे ॥&lt;br&gt;&#xA;वर्त्मन्यदृश्यताग्रे तु देशो भुवनमण्डनः ॥ ६९ ॥&lt;br&gt;&#xA;ओढ्रसञ्ज्ञस्तु भो विप्राः क्षितिमण्डलपावनः ॥&lt;br&gt;&#xA;इत्थं पश्यन्वनान्तानि गिरिदुर्गाश्च मार्गगान् ॥&lt;br&gt;&#xA;सूर्यास्तमनवेलायां महानद्यास्तटेऽभवत् ॥ 2.2.7.७० ॥&lt;br&gt;&#xA;अवरुह्य रथाद्विप्रः कृत्वा चाह्निकमादृतः ॥&lt;br&gt;&#xA;उपास्य पश्चिमां सन्ध्यां दध्यौ स मधुसूदनम्॥ ७१ ॥&lt;br&gt;&#xA;रथपृष्ठे स्थितो रात्रिं गमयित्वा त्वरान्वितः ॥&lt;br&gt;&#xA;महानदीं समुत्तीर्य प्रातःकृत्यं समाप्य सः ॥ ७२ ॥&lt;br&gt;&#xA;चिन्तयन्नेव गोविन्दं प्रतस्थे रथमास्थितः ॥&lt;br&gt;&#xA;पश्यन्भगवतो मार्गं श्रोत्रियाणां हि यज्वनाम् ॥ ७३ ॥&lt;br&gt;&#xA;वह्निवर्चस्विनां विप्रा ग्रामान्पूगैरलङ्कृतान् ॥&lt;br&gt;&#xA;विलङ्घ्यैकाम्रकवनं यावदायाति स द्विजः ॥ ७४ ॥&lt;br&gt;&#xA;शङ्खचक्रगदापद्मधारिणो ददृशे जनान् ॥&lt;br&gt;&#xA;जन्मान्तरितमात्मानं बुबुधे दिव्यरूपिणम् ॥ ७५ ॥&lt;br&gt;&#xA;अवरुह्य रथात्तूर्णं साष्टाङ्गं प्रणिपत्य च ॥&lt;br&gt;&#xA;हर्षाश्रुपूर्णनयनो नान्यत्किञ्चिदपश्यत ॥ ७६ ॥&lt;br&gt;&#xA;केवलं मनसा विष्णुं पश्यन्बाह्ये च भो द्विजाः ॥&lt;br&gt;&#xA;एवं व्रजन्यदा विप्रो ध्यायन्पश्यन्स्तुवन्हरिम् ॥ ७७ ॥&lt;br&gt;&#xA;अपश्यत्काननाकीर्णं कल्पन्यग्रोधभूषितम् ॥&lt;br&gt;&#xA;नीलाचलं लिखन्तं खं पश्यतां पापनाशनम् ॥ ७८ ॥&lt;br&gt;&#xA;अत्यद्भुतं निवसन्ति साक्षात्तनुभृतो हरेः॥&lt;br&gt;&#xA;उपत्यकायामारूढः समन्तान्मार्गयन्द्विजः॥७९॥&lt;br&gt;&#xA;मार्गं न लेभे विप्रोऽसौ मुकुन्दालोकनोत्सुकः॥&lt;br&gt;&#xA;असुप्यत ततो भूमौ कुशानास्तीर्य वाग्यतः॥2.2.7.८०॥&lt;br&gt;&#xA;दर्शने तस्य देवस्य तमेव शरणं ययौ॥&lt;br&gt;&#xA;ततः शुश्राव वचनं गिरेः पश्चादमानुषम्॥८१॥&lt;br&gt;&#xA;भगवद्भक्तिविषयं संलापं कुर्वतां मिथः॥&lt;br&gt;&#xA;ततो विद्यापतिर्हृष्टोऽनुसरंस्तं जगाम वै॥८२॥&lt;br&gt;&#xA;ददर्श शबरागारैर्वेष्टितं परितो द्विजाः॥&lt;br&gt;&#xA;क्षेत्रस्य दीपसंस्थानं ख्यातं शबरदीपकम्॥८३॥&lt;br&gt;&#xA;तत्र गत्वा शनैर्विप्रः प्रविश्य विनयान्वितः॥&lt;br&gt;&#xA;ददर्श विष्णुभक्तांस्ताञ्छङ्खचक्रगदाधरान्॥८४॥&lt;br&gt;&#xA;प्रणम्य शिरसा विप्रस्तस्थौ बद्धाञ्जलिस्तदा ॥&lt;br&gt;&#xA;ततोविश्वावसुर्नाम शबरः पलिताङ्गकः ॥ ८५ ॥&lt;br&gt;&#xA;अवसाय हरेः पूजां पूजाशेषोपशोभितः ॥&lt;br&gt;&#xA;सम्प्राप्तो गिरिमध्यात्तु तस्मिन्नेव क्षणे द्विजाः॥८६॥&lt;br&gt;&#xA;आलोक्य तं द्विजो हर्षमुपयातो व्यचिन्तयत्॥&lt;br&gt;&#xA;एष प्राप्तो हरेः स्थानाच्छ्रान्तो निर्माल्यभूषितः॥८७॥&lt;br&gt;&#xA;वैष्णवाग्र्य इतो वार्तां विष्णोः प्राप्स्यामि दुर्लभाम्॥&lt;br&gt;&#xA;चिन्तयन्नेव विप्रोऽसौ शबरेणाभ्यभाषत॥८८॥&lt;br&gt;&#xA;॥शबर उवाच॥&lt;br&gt;&#xA;कुतः समागतो विप्र काननान्तं सुदुस्तरम्॥&lt;br&gt;&#xA;क्षुत्तृड्भिरतिश्रान्तश्च सुखमत्रास्यतां चिरम्॥८९॥&lt;br&gt;&#xA;पाद्यमासनमर्घं च दत्त्वा विश्वावसुर्द्विजम्॥&lt;br&gt;&#xA;उवाच प्रश्रयगिरा प्रस्तुतं प्रतिपादयन्॥ 2.2.7.९० ॥&lt;br&gt;&#xA;फलैः पाकेन वा विप्र प्राणयात्रा भवेत्तव ॥&lt;br&gt;&#xA;यत्तुभ्यं रोचते तद्वै दीयतेऽत्र मया द्विज ॥ ९१ ॥&lt;br&gt;&#xA;भाग्यं ममाद्य भगवञ्जीवितं सफलं च मे ॥&lt;br&gt;&#xA;प्राप्तोऽसि मद्गृहं विप्र साक्षाद्विष्णुरिवापरः ॥ ९२ ॥&lt;br&gt;&#xA;इति ब्रुवाणं शबरं प्रोवाच द्विजपुङ्गवः ॥&lt;br&gt;&#xA;न मे फलैर्न पाकेन कार्यं वैष्णवपुङ्गव ॥ ९३ ॥&lt;br&gt;&#xA;यदर्थमागतं दूरात्साधो तत्सफलं कुरु ॥&lt;br&gt;&#xA;इन्द्रद्युम्नस्य नृपतेरवन्तिपुरवासिनः ॥ ९४ ॥&lt;br&gt;&#xA;पुरोहितोऽहं सम्प्राप्तो विष्णोर्दर्शनलालसः ॥&lt;br&gt;&#xA;राज्ञाग्रे तैर्थिकानां हि समाजावसरे श्रुतम् ॥ ९५ ॥&lt;br&gt;&#xA;तीर्थक्षेत्रप्रसङ्गेन केनचित्प्रस्तुतं तदा ॥&lt;br&gt;&#xA;तथा निवेदितं क्षेत्रं राजाग्रे जटिलेन वै ॥ ९६ ॥&lt;br&gt;&#xA;आनुपूर्व्याच्च तत्सर्वं कथयामास स द्विजः ॥&lt;br&gt;&#xA;एतदर्थमहं साधो राज्ञा चोत्कण्ठितेन वै ॥ ९७ ॥&lt;br&gt;&#xA;प्रेषितोऽहं हरिं द्रष्टुमत्रस्थं नीलमाधवम् ॥&lt;br&gt;&#xA;दृष्ट्वा यावन्नरपतेर्वार्त्तां नेष्यामि सोऽप्यहम् ॥ ९८ ॥&lt;br&gt;&#xA;निराहारो ध्रुवं साधो तन्मां विष्णुं प्रदर्शय ॥ ९९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे सप्तमोऽध्यायः ॥ ७ ॥ ॥&lt;/p&gt;</description>
    </item>
    <item>
      <title>००८</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/008/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;इत्युक्तस्तेन विप्रेण शबरश्चिन्तयाकुलः ॥&lt;br&gt;&#xA;अस्माकमुपजीव्योऽसौ रहस्यस्थो जनार्दनः ॥ १ ॥&lt;br&gt;&#xA;उपस्थितं नो दुर्दैवं येन स्यात्सार्वलौकिकः ॥&lt;br&gt;&#xA;न दर्शयामि चेद्विप्रं शापं मेऽसौ प्रदास्यति ॥ २ ॥&lt;br&gt;&#xA;सर्वेषां ब्राह्मणो मान्यो विशेषादतिथिस्त्वयम् ॥&lt;br&gt;&#xA;यस्मिन्विफलकामे तु द्वौ लोकौ विफलौ मम ॥ ३ ॥&lt;br&gt;&#xA;एवं विचारयन्विश्वावसुः शबरपुङ्गवः ॥&lt;br&gt;&#xA;जनप्रवादं सस्मार पुराणं शबरालये ॥ ४ ॥&lt;br&gt;&#xA;अस्मिन्नन्तर्हिते देवे भूम्यन्तर्लीनमाधवे ॥&lt;br&gt;&#xA;इन्द्रद्युम्नो नरपतिः शक्रतुल्यपराक्रमः ॥ ५ ॥&lt;br&gt;&#xA;मनुष्यवपुषा यो वै ब्रह्मलोकं व्रजेदपि ॥&lt;br&gt;&#xA;सोऽस्मिन्प्रजाभिरागत्य वाजिमेधशतेन च ॥ ६ ॥&lt;br&gt;&#xA;इष्ट्वा दारुमयं विष्णुं चतुर्द्धा स्थापयिष्यति ॥&lt;br&gt;&#xA;अस्य चेद्भाग्यमुत्पन्नं ब्राह्मणस्यातिथेर्भृशम् ॥ ७ ॥&lt;br&gt;&#xA;अन्तर्द्धानं भगवतः सन्निधानमथो भवेत् ॥&lt;br&gt;&#xA;तदेनं दर्शयिष्यामि नीलेन्द्रमणिमच्युतम् ॥ ८ ॥&lt;br&gt;&#xA;न पौरुषेयं कस्यापि कर्तव्ये देवनिर्मिते ॥&lt;br&gt;&#xA;इत्थं विचार्य मनसा शबरश्च पुनःपुनः ॥ ९ ॥&lt;br&gt;&#xA;उवाच विप्रं पुरतो ध्यायन्तं विष्णुमव्ययम् ॥ 2.2.8.१० ॥&lt;br&gt;&#xA;॥ शबर उवाच ॥ ॥&lt;br&gt;&#xA;अस्माभिः पूर्वतोऽप्येष उदन्तः श्रुत एव हि ॥&lt;br&gt;&#xA;इन्द्रद्युम्नो नरपतिरत्र वासं करिष्यति ॥ ११ ॥&lt;br&gt;&#xA;ततोऽपि भाग्यवांस्त्वं हि यदग्रे नीलमाधवम् ॥&lt;br&gt;&#xA;चक्षुषा पश्यसे ब्रह्मन्नेहि यामो ह्यधित्यकाम् ॥ १२ ॥&lt;br&gt;&#xA;इत्युक्त्वा तं करे धृत्वा वर्त्मना गहनं ययौ ॥&lt;br&gt;&#xA;उपर्युपर्युपारुह्य शिलाविषमवर्त्मनि ॥ १३ ॥&lt;br&gt;&#xA;एकैकनरगम्ये च कण्टकाचितदुर्गमे ॥&lt;br&gt;&#xA;तमःप्राये पथि गतं बोधयन्वचसा द्विजम् ॥ १४ ॥&lt;br&gt;&#xA;मुहूर्ताभ्यां रौहिणस्य कुण्डस्याविशतां तटे ॥&lt;br&gt;&#xA;तं दृष्ट्वा सोऽब्रवीद्विप्रं कुण्डमेतद्द्विजोत्तम ॥ १५ ॥&lt;br&gt;&#xA;रौहिणाख्यं महत्तीर्थं कारणं सर्वपाथसाम् ॥&lt;br&gt;&#xA;अत्र स्नात्वा नरो याति वैकुण्ठभवनं द्विज ॥ १६ ॥&lt;br&gt;&#xA;एतस्य पूर्वभागेऽसो कल्पच्छायावटो महान् ॥&lt;br&gt;&#xA;छायां यस्य समाक्रम्य ब्रह्महत्यां व्यपोहति ॥ १७ ॥&lt;br&gt;&#xA;एतयोरन्तरे ब्रह्मन्निकुञ्जाभ्यन्तरे स्थितम् ॥&lt;br&gt;&#xA;पश्य साक्षाजगन्नाथं वेदान्तप्रतिपादितम् ॥ १८ ॥&lt;br&gt;&#xA;दृष्ट्वा जहीहि सकलं विविधं पापसञ्चयम् ॥&lt;br&gt;&#xA;इत ऊर्ध्वं न शोचस्व पतितो भवसागरे ॥ १९ ॥ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;स तु कुण्डे द्विजः स्नात्वा सम्प्रदृष्टमनाः सुधी ॥&lt;br&gt;&#xA;दूरात्प्रणम्य शिरसा मनसा वचसा हरिम् ॥ 2.2.8.२० ॥&lt;br&gt;&#xA;तुष्टाव चैकाग्रमना हर्षगद्गदया गिरा ॥ २१ ॥&lt;br&gt;&#xA;॥ विद्यापतिरुवाच ॥ ॥&lt;br&gt;&#xA;प्रधानपुरुषातीत सर्वव्यापिन्परात्पर ॥&lt;br&gt;&#xA;चराचरपरीणाम परमार्थ नमोऽस्तु ते ॥ ॥ २२ ॥&lt;br&gt;&#xA;श्रुतिस्मृतिपुराणेतिहास सम्प्रतिपादितैः ॥&lt;br&gt;&#xA;कर्मभिस्त्वं समाराध्य एक एव जगत्पते ॥ २३ ॥&lt;br&gt;&#xA;त्वत्त एतज्जगत्सर्वं सृष्टौ सम्पद्यते विभो ॥&lt;br&gt;&#xA;त्वदाधारमिदं देव त्वयैव परिपाल्यते ॥ २४ ॥&lt;br&gt;&#xA;कल्पान्ते संहृतं सर्वं त्वत्कुक्षौ सावकाशकम् ॥&lt;br&gt;&#xA;सुखं वसति सर्वात्मन्नन्तर्यामिन्नमोऽस्तु ते ॥ २५ ॥&lt;br&gt;&#xA;नमस्ते देवदेवाय त्रयीरूपाय ते नमः ॥&lt;br&gt;&#xA;चन्द्रसूर्यादिरुपेण जगद्भासयते सदा ॥ २६ ॥&lt;br&gt;&#xA;सर्वतीर्थमयी गङ्गा यस्य पादाब्जसङ्गमात् ॥&lt;br&gt;&#xA;पुनाति सकलाल्ँलोकांस्तस्मै पावयते नमः ॥ २७ ॥&lt;br&gt;&#xA;हवींषि मन्त्रपूतानि सम्यग्दत्तानि वह्निषु ॥&lt;br&gt;&#xA;परिणामकृते तुभ्यं .जगज्जीवयते नमः ॥ २८ ॥&lt;br&gt;&#xA;यदंशमुपजीवन्ति जगन्त्यानन्दरूपिणः ॥&lt;br&gt;&#xA;सर्वकल्मषहीनाय तस्मै ब्रह्मात्मने नमः ॥ २९ ॥&lt;br&gt;&#xA;निर्मलाय स्वरूपाय शुभरूपाय मायिने ॥&lt;br&gt;&#xA;सर्वसङ्गविहीनाय नमस्ते विश्वसाक्षिणे ॥ 2.2.8.३० ॥&lt;br&gt;&#xA;बहुपादाक्षिशीर्षास्यबाहवे सर्वजिष्णवे ॥&lt;br&gt;&#xA;सर्वजीवस्वरूपाय नमस्ते सर्वरूपिणे ॥ ३१ ॥&lt;br&gt;&#xA;नमस्ते कमलाकान्त नमस्ते कमलासन ॥&lt;br&gt;&#xA;नमः कमलपत्राक्ष त्राहि मां पुरुषोत्तम ॥ ३२ ॥&lt;br&gt;&#xA;असारसंसारपरिभ्रमेण निपीड्यमानं खलु रोगशोकैः ॥&lt;br&gt;&#xA;मामुद्धरास्माद्भवदुःखजातात्पादाब्जयोस्ते शरणं प्रपन्नम् ॥ ३३ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इति स्तुत्वा सुरेशानं देवं प्रणवरूपिणम् ॥&lt;br&gt;&#xA;प्रणतः प्रणवं मन्त्रं जजाप पुरतो हरेः ॥ ३४ ॥&lt;br&gt;&#xA;जपान्ते शान्तमनसं कृताञ्जलिमुपस्थितम् ॥&lt;br&gt;&#xA;मन्यमानं कृतार्थं स्वं प्रोवाच शबरो द्विजम् ॥ ३५ ॥&lt;br&gt;&#xA;॥ विश्वावसुरुवाच ॥ ॥&lt;br&gt;&#xA;कृतार्थस्त्वं प्रभुं दृष्ट्वा साम्प्रतं द्विजपुङ्गव ॥&lt;br&gt;&#xA;दिनान्तोऽभूद्गृहं यावः क्षुधितोऽसि श्रमान्वितः ॥ ३६ ॥&lt;br&gt;&#xA;वासोऽप्यरण्ये हिंस्राणां नास्माकमुचिता स्थितिः ॥&lt;br&gt;&#xA;यावद्भानोर्भाति भासस्तावद्यामो निजालयम् ॥ ३७ ॥&lt;br&gt;&#xA;इत्युक्त्वा ब्राह्मणं पाणौ गृहीत्वा शबरः पुनः ॥&lt;br&gt;&#xA;आजगाम द्विजश्रेष्ठाः स्वाश्रमं त्वरयान्वितः ॥ ३८ ॥&lt;br&gt;&#xA;ब्राह्मणोऽपि जगन्नाथं ध्यायन्नानन्दसागरम् ॥&lt;br&gt;&#xA;क्षुत्तृषाश्रमजातानि दुःखानि बुबुधे न हि ॥ ३९ ॥&lt;br&gt;&#xA;शिलाविषममार्गेऽपि कण्टकोत्करदुर्गमे ॥&lt;br&gt;&#xA;व्रजन्न दुःखं लेभेऽसौ शरीरानास्थया मुदा ॥ 2.2.8.४० ॥&lt;br&gt;&#xA;एवं व्रजन्तौ तौ विप्र शबरौ शबरालयम् ॥&lt;br&gt;&#xA;सायाह्ने तमनुप्राप्तौ वैष्णवाग्र्यौ तु भो द्विजाः ॥ ४१ ॥&lt;br&gt;&#xA;तत्रातिथिमनुप्राप्तं ब्राह्मणं शबरोत्तमः ॥&lt;br&gt;&#xA;भक्ष्यभोज्य विधानैश्च विविधैः समपूजयत् ॥ ४२ ॥&lt;br&gt;&#xA;ततोऽभितृप्तस्तद्दत्तैरुपचारैर्नृपोचितैः ॥&lt;br&gt;&#xA;विस्मयं परमं लेभे शबरस्य सुदुर्लभैः ॥ ४३ ॥&lt;br&gt;&#xA;शबरोऽयं निवसति विषमे काननान्तरे ॥&lt;br&gt;&#xA;आरण्यकैर्वर्त्तमानः कथमस्य गृहान्तरे ॥ ४४ ॥&lt;br&gt;&#xA;राजार्हभक्ष्यभोज्यानि सुलभान्यद्भुतं महत् ॥&lt;br&gt;&#xA;इति विस्मयमापन्नं ब्राह्मणं शबरस्तदा ॥ ४५ ॥&lt;br&gt;&#xA;प्रोवाच स्निग्धवचसा विनयावनतो भृशम् ॥ ४६ ॥&lt;br&gt;&#xA;॥ शबर उवाच ॥ ॥&lt;br&gt;&#xA;भो विप्र श्रमहीनोऽसि कच्चित्क्षुत्तृड्विवर्जितः ॥&lt;br&gt;&#xA;आरण्यकानां भवने नागराणां कुतः सुखम् ॥ ४७ ॥&lt;br&gt;&#xA;अज्ञाता नागरी वृत्तिः शबरैस्तु विशेषतः ॥&lt;br&gt;&#xA;राजोपजीविनां श्रेष्ठौ राजामात्यपुरोहितौ ॥ ४८ ॥&lt;br&gt;&#xA;तयो राजसमः पूज्यः पुरोधाः शास्त्रसम्मतः ॥&lt;br&gt;&#xA;इन्द्रद्युम्नो नरपतिः सार्वभौमः प्रतापवान् ॥ ४९ ॥&lt;br&gt;&#xA;त्वयि तुष्टे स सन्तुष्टो ध्रुवं विप्र भविष्यति ॥&lt;br&gt;&#xA;इत्युक्तवत्यरण्यस्थे स तु प्रीततरो द्विजः ॥&lt;br&gt;&#xA;उवाच शबरं प्रीत्या विनयाद्भुतवादिनम् ॥ 2.2.8.५० ॥&lt;br&gt;&#xA;॥ विद्यापतिरुवाच ॥ ॥&lt;br&gt;&#xA;साधो मदुपचाराय हृतान्येतानि यानि ते ॥&lt;br&gt;&#xA;वस्तुन्यमानुषाणीह यान्यदृष्टानि राजभिः ॥ ५१ ॥&lt;br&gt;&#xA;चित्रमेतद्दिव्यवस्तुसञ्चयः शबरालये ॥&lt;br&gt;&#xA;एतत्ख्यातुं कौतुकं मे साधो संवर्द्धते महत् ॥ ५२ ॥&lt;br&gt;&#xA;॥ शबर उवाच ॥ ॥&lt;br&gt;&#xA;एतत्प्रकाशितुं विप्र मतिर्नोत्सहते मम ॥&lt;br&gt;&#xA;तथापि ते द्विजश्रेष्ठाऽतिथिभक्त्या वदाम्यहम् ॥ ५३ ॥&lt;br&gt;&#xA;शक्रादयो देवगणाः समायान्त्यन्वहं द्विज ॥&lt;br&gt;&#xA;दिव्योपचारानादाय पूजनाय जगत्पतेः ॥ ५४ ॥&lt;br&gt;&#xA;पूजयित्वा जगन्नाथं स्तुत्वा नत्वा च भक्तितः ॥&lt;br&gt;&#xA;गीतशवादित्रनृत्यैश्च सन्तोष्य पुरुषोत्तमम् ॥ ५५ ॥&lt;br&gt;&#xA;पुनः प्रयान्ति सततं त्रिदिवं सुरसत्तमाः ॥&lt;br&gt;&#xA;दिव्यान्येतानि वस्तूनि निर्माल्यानि जगत्पतेः ॥ ५६ ॥&lt;br&gt;&#xA;दत्तानि तुभ्यं विदुषे कथं विस्मयते भवान् ॥&lt;br&gt;&#xA;विष्णोर्निर्माल्यभोगेन क्षीणरोगजरा वयम् ॥ ५७ ॥&lt;br&gt;&#xA;सपुत्रबान्धवाः सर्वे निवसामोऽयुतायुषः ॥&lt;br&gt;&#xA;विष्णुनिर्माल्यभोगेन क्षीयते पापसंहतिः ॥ ५८ ॥&lt;br&gt;&#xA;न तच्चित्रं द्विजश्रेष्ठ येन स्यान्मुक्तिभाजनम् ॥&lt;br&gt;&#xA;श्रुत्वैतद्दुर्लभं कर्म ब्राह्मणो रोमहर्षणः ॥ ५९ ॥&lt;br&gt;&#xA;आनन्दाश्रुविलुप्ताक्षः स्वं कृतार्थममन्यत ॥&lt;br&gt;&#xA;अहो शबरजन्मासौ पश्यत्यव्ययमीश्वरम् ॥ 2.2.8.६० ॥&lt;br&gt;&#xA;तदुच्छिष्टं दिव्यभोगमुपभुङ्क्ते दिवानिशम् ॥&lt;br&gt;&#xA;नान्योऽस्य सदृशो लोके पृथिव्यां सचराचरे ॥ ६१ ॥&lt;br&gt;&#xA;यादृशो विष्णुभक्तोऽयं शबरो नीलपर्वते ॥&lt;br&gt;&#xA;किं गत्वा स्वगृहे मेऽद्य कुटुम्बेनाऽसुखात्मना ॥ ६२ ॥&lt;br&gt;&#xA;अनेन सख्यं निष्पाद्य स्थास्याम्यत्र वनान्तरे ॥&lt;br&gt;&#xA;चिन्तयित्वा चिरं विप्रः श्रीकृष्णासक्तमानसः ॥ ६३ ॥&lt;br&gt;&#xA;पुनः प्रोवाच शबरं मयि ते चेदनुग्रहः ॥&lt;br&gt;&#xA;साधो सख्यं त्वया कार्यमिति मे निश्चयो महान् ॥ ६४ ॥&lt;br&gt;&#xA;किं गत्वा सेवया राज्ञः परत्रासुखहेतुना ॥&lt;br&gt;&#xA;अत्र स्थित्वा त्वया सार्धमुपास्य मधुसूदनम् ॥ ६५ ॥&lt;br&gt;&#xA;यथा पुनर्देहबन्धो यतिष्ये न भवेन्मम ॥&lt;br&gt;&#xA;साधु मित्र त्वया सार्द्धं भाग्यान्मे सङ्गमोऽभवत् ॥ ६६ ॥&lt;br&gt;&#xA;दुस्तारं भवसंसारं तरिष्ये त्वत्प्रसादतः ॥&lt;br&gt;&#xA;सारमेतत्प्रशंसन्ति संसारे भवसागरे ॥ ६७ ॥&lt;br&gt;&#xA;यद्वैष्णवेन मित्रत्वं दुःखसंसारपारदम् ॥&lt;br&gt;&#xA;मित्रस्य सहवासेन पुनः प्रत्यक्षमेष्यति ॥ ६८ ॥&lt;br&gt;&#xA;भगवान्पुण्डरीकाक्षः शङ्खचक्रगदाधरः ॥&lt;br&gt;&#xA;इन्द्रद्युम्नो नरपतिर्मयि प्रत्यागते सखे ॥ ६९ ॥&lt;br&gt;&#xA;भगवन्तं समाराद्धुमिहैव स निवत्स्यति ॥&lt;br&gt;&#xA;प्रासादं विपुलं चात्र चिकीर्षुर्भगवत्प्रियम् ॥ 2.2.8.७० ॥&lt;br&gt;&#xA;सहस्रमुपचाराणां पूजनाय जगत्पतेः ॥&lt;br&gt;&#xA;रचयिष्यामीति महत्प्रतिज्ञासीन्महीपतेः ॥ ७१ ॥&lt;br&gt;&#xA;प्रतिश्रुतं तत्पुरतः प्रीतस्तन्मेऽनुमन्यताम् ॥ ७२ ॥ ॥&lt;br&gt;&#xA;॥ शबर उवाच ॥ ॥&lt;br&gt;&#xA;सखे पुरातनी वार्त्ता प्रसिद्धैवात्र तादृशी ॥ ७३ ॥&lt;br&gt;&#xA;त्वया यथैव कथितं इन्द्रद्युम्नसमागमः ॥&lt;br&gt;&#xA;केवलं माधवं तत्र न द्रक्ष्यति महीपतिः ॥ ७४ ॥&lt;br&gt;&#xA;अचिरादेव भगवान्स्वर्णवालुकयावृतः ॥&lt;br&gt;&#xA;प्रतिजज्ञे यमायैतदन्तर्द्धानं गमिष्यति ॥ ७५ ॥&lt;br&gt;&#xA;महाभाग्यपरीपाकात्प्रत्यक्षोऽयं त्वया कृतः ॥&lt;br&gt;&#xA;इन्द्रद्युम्नागमाभ्यासे ध्रुवं स व्यवधास्यति ॥ ७६ ॥&lt;br&gt;&#xA;एषोऽर्थस्तु त्वया मित्र न वक्तव्यो नृपाग्रतः ॥&lt;br&gt;&#xA;आगत्य सोऽत्र नृपतिरदृष्ट्वा परमेश्वरम् ॥ ७७ ॥&lt;br&gt;&#xA;प्रायोपवेशव्रतवान्स्वप्ने दृष्ट्वा गदाधरम् ॥&lt;br&gt;&#xA;तदादेशाद्दारुमयं प्रभोर्लिङ्गचतुष्टयम् ॥ ७८ ॥&lt;br&gt;&#xA;पूजयिष्यति भक्त्या च प्रतिष्ठाय स्वयम्भुवा ॥&lt;br&gt;&#xA;स्थितिरत्र हरेर्यावदावयोर्वंशसंस्थितिः ॥ ७९ ॥&lt;br&gt;&#xA;अनुग्रहाद्भगवतो नात्र कार्या विचारणा ॥&lt;br&gt;&#xA;तदत्रार्थे सखे खेदं मा व्रज क्षिप्रमेव हि ॥ 2.2.8.८० ॥&lt;br&gt;&#xA;निर्वर्त्स्यतेऽचिरादेव मित्रेदानीं सुखं स्वप ॥&lt;br&gt;&#xA;प्रातर्दृष्ट्वा पुनर्देवं नीलेन्द्राश्ममयं विभुम् ॥ ८१ ॥&lt;br&gt;&#xA;सिन्धौ स्नात्वा तस्य तटे निवासाय महीपतेः ॥&lt;br&gt;&#xA;द्रक्ष्यामः साधु संस्थानं यथाभिलषितं सखे ॥ ८२ ॥&lt;br&gt;&#xA;इत्यन्याश्च कथाः पुण्याः कृत्वा तौ च परस्परम् ॥&lt;br&gt;&#xA;शुभस्थाने चास्वपतां शयने पल्लवास्तृते ॥ ८३ ॥&lt;br&gt;&#xA;प्रभातायां तु शर्वर्यां तीर्थराजोदकेन तौ ॥&lt;br&gt;&#xA;स्नानं निर्वर्त्य विधिवन्माधवं प्रणिपत्य च ॥ ८४ ॥&lt;br&gt;&#xA;राजार्हस्थानं निर्णीय निवासाय गतौ पुनः ॥&lt;br&gt;&#xA;तत्र मित्रेणाभिमन्त्र्य राज्ञो निर्देशकारणात् ॥ ८५ ॥&lt;br&gt;&#xA;रथमारुह्य विप्रः स त्ववन्तीपुरमाययौ ॥ ८६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादेऽष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/009/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;प्रत्यागते ततो विप्रे सायाह्ने सुरसङ्कुले ॥&lt;br&gt;&#xA;माधवार्चनवेलायां वातश्चण्डगतिर्ववौ ॥ १ ॥&lt;br&gt;&#xA;सुवर्णवालुकाश्चासौ विचकार च सर्वशः ॥&lt;br&gt;&#xA;तेनाकुलदृशो देवा न शेकुरवलोकने ॥ २ ॥&lt;br&gt;&#xA;श्रीकान्तस्य तदा विप्रा दध्युस्ते पुरुषोत्तमम् ॥&lt;br&gt;&#xA;यावद्ध्यानस्थिरदृशो मुहूर्तं ते दिवौकसः ॥ ३ ॥&lt;br&gt;&#xA;ध्यानान्ते वालुकाराशिं ददृशुस्ते न माधवम् ॥&lt;br&gt;&#xA;रौहिणं च तथा कुण्डं बभूवुर्व्याकुलेन्द्रियाः ॥ ४ ॥&lt;br&gt;&#xA;चिन्तामवापुर्महतीं हाहेति रुरुदुर्भृशम् ॥&lt;br&gt;&#xA;किमेतन्नो हि दुर्दैवमेकदा समुपस्थितम् ॥ ५ ॥&lt;br&gt;&#xA;दृशां सेचनकः श्रीशः क्षणाद्यन्नोपलभ्यते ॥&lt;br&gt;&#xA;अपराधं किमस्माकं लक्षितं पुरुषोत्तम ॥ ६ ॥&lt;br&gt;&#xA;युगपत्सेवकान्सर्वानपहाय न दृश्यसे ॥&lt;br&gt;&#xA;येषामर्थे जगन्नाथ स्वीचकर्थ कलेवरम् ॥ ७ ॥&lt;br&gt;&#xA;ताननाथान्परित्यज्य कानने किमुपेक्षसे ॥&lt;br&gt;&#xA;स्वशरीरविभूतीर्नो विहाय कमलेक्षण ॥ ८ ॥&lt;br&gt;&#xA;किमकाण्डं रचयसि कथाशेषान्दिवौकसः ॥&lt;br&gt;&#xA;तवांशभूतान्नः सर्वान्यज्वानः प्रयजन्ति वै ॥ ९ ॥&lt;br&gt;&#xA;त्वत्प्रीत्यै यज्ञपुरुष त्वदादिष्टफलप्रदान्॥&lt;br&gt;&#xA;त्वदहङ्कारवर्ष्माणस्त्वदनुग्रहजीवनाः ॥ 2.2.9.१० ॥&lt;br&gt;&#xA;कान्दिशीका कुत्र यामः साम्प्रतं त्वदुपेक्षिताः॥&lt;br&gt;&#xA;दिवि स्थानैश्च किं कार्यं त्वामनालोक्य माधव ॥ ११ ॥&lt;br&gt;&#xA;अकृतार्थास्त्वया हीना भविष्यामो वनेचराः ॥&lt;br&gt;&#xA;निष्कलङ्कसुधाभानुं सुषमापरिभावुकम् ॥ १२ ॥&lt;br&gt;&#xA;त्वदास्यं चेन्न पश्यामो न यास्यामः सुरालयम् ॥&lt;br&gt;&#xA;तप आस्थाय परममत्रैव संशितव्रताः ॥ १३ ॥&lt;br&gt;&#xA;वर्तामहे वन्यवृत्त्या जटावल्कलधारिणः ॥&lt;br&gt;&#xA;यावत्त्वां पुण्डरीकाक्ष विलोकिष्यामहे वयम् ॥ १४ ॥&lt;br&gt;&#xA;निसर्गकरुणाम्भोधे दीनान्नस्त्रातुमर्हसि ॥&lt;br&gt;&#xA;अनाथान्दीनहदयांस्त्वामेव शरणं गतान् ॥ १५ ॥&lt;br&gt;&#xA;त्वदनालोकशोकैकपारावारे निमज्जतः ॥&lt;br&gt;&#xA;शुभदृष्टितरण्या नः समुद्धर जगत्पते ॥ १६ ॥&lt;br&gt;&#xA;एवं प्रलपतां तत्र सर्वेषां त्रिदिवौकसाम् ॥&lt;br&gt;&#xA;अशरीरा तदा वाणी पुनः प्रादुर्बभूव ह ॥ १७ ॥&lt;br&gt;&#xA;अत्रार्थे भोः सुरा यत्नं कर्तुमर्हथ नो वृथा ॥&lt;br&gt;&#xA;अद्यप्रभृति देवस्य दर्शनं दुर्लभं भुवि ॥ १८ ॥&lt;br&gt;&#xA;अत्र स्थानेऽपि तं नत्वा तद्दर्शनफलं लभेत् ॥&lt;br&gt;&#xA;स्वयम्भुवोंऽतिकं गत्वा हेतुं ज्ञास्यथ निश्चितम् ॥ १९ ॥&lt;br&gt;&#xA;तच्छ्रुत्वा त्रिदशाः सर्वे ब्रह्मणोंऽतिकमागताः ॥&lt;br&gt;&#xA;यमानुग्रहवृत्तान्तमवतारं च दारुणः ॥ 2.2.9.२० ॥&lt;br&gt;&#xA;श्रुत्वा सन्तुष्टमनसः सर्वे ते त्रिदिवं गताः ॥&lt;br&gt;&#xA;स तु विद्यापतिर्विप्रो रथारूढोऽभ्यचिन्तयत् ॥ २१ ॥&lt;br&gt;&#xA;मम कार्यं तु निष्पन्नं यद्दृष्टो नीलमाधवः ॥&lt;br&gt;&#xA;आसमन्तात्क्षेत्रमिदं परिभ्रम्यावलोकये ॥ २२ ॥&lt;br&gt;&#xA;अदृष्टपूर्वं परमं सुपुण्यं सङ्कीर्तनं यस्य मलापहारि ॥&lt;br&gt;&#xA;क्षेत्रोत्तमं श्रीपुरुषोत्तमाख्यं प्रदक्षिणीकृत्य व्रजामि तूर्णम् ॥ २३ ॥&lt;br&gt;&#xA;पृथ्वीप्रदक्षिणफलं शतधा भजन्ते पर्यन्ति ये सकलकल्मषदार्यरण्यम् ॥&lt;br&gt;&#xA;नीलाद्रिमण्डिमिदं पुरुपोत्तमाख्यं मित्रं ममोपदिशति स्म समुद्रतीरे ॥ २४ ॥&lt;br&gt;&#xA;विचिन्त्येत्थं द्विजश्रेष्ठः परिबभ्राम वै तदा ॥&lt;br&gt;&#xA;क्षेत्रं पश्यन्वनं चैव नानाद्रुमगणान्वितम् ॥ २५ ॥&lt;br&gt;&#xA;नानापक्षिगणाघुष्टं कूजद्भ्रमरगुम्फितम् ॥&lt;br&gt;&#xA;अप्रविष्टार्ककिरणं छायातरुगणावृतम् ॥ २६ ॥&lt;br&gt;&#xA;सर्वर्तुकुसुमोपेतं लतागुल्मोपशोभितम्॥&lt;br&gt;&#xA;नानाजलाशयाधारकूजत्सारससङ्कुलम्॥ २७ ॥&lt;br&gt;&#xA;पद्मकह्लारकुमुदविकचोत्पलराजितम् ॥&lt;br&gt;&#xA;न जलं तत्र कुसुमपरिहीनं लतादिकम् ॥ २८ ॥&lt;br&gt;&#xA;परीत्य वेगात्तत्क्षेत्रं जगामाथ द्विजोत्तमः ॥&lt;br&gt;&#xA;ध्यायन्निरशनः प्राज्ञः प्राप्यावन्तीं दिनात्यये ॥ २९ ॥&lt;br&gt;&#xA;दूतैरावेदितं पूर्वं दूरस्थस्यागतं द्विजाः ॥&lt;br&gt;&#xA;श्रुत्वेन्द्रद्युम्नो नृपतिः प्रहर्षं परमं ययौ॥ 2.2.9.३० ॥&lt;br&gt;&#xA;तदागमनमाकाङ्क्षन्पूजयित्वा जनार्द्दनम्॥&lt;br&gt;&#xA;विद्वद्भिर्ब्राह्मणैः सार्द्धं तस्थौ संहृष्टमानसः ॥ ३१ ॥&lt;br&gt;&#xA;एतस्मिन्नन्तरे विप्राः स तु विद्यापतिर्द्विजः॥&lt;br&gt;&#xA;प्रावेशिकैर्वेत्रहस्तैर्दौवारिकपुरःसरैः॥३२॥&lt;br&gt;&#xA;निर्दिष्टमार्गः पौरैश्चाऽनुमतः कौतुकान्वितैः॥&lt;br&gt;&#xA;निर्माल्यमालां नीलाख्य माधवस्य सुशोभनाम्॥३३॥&lt;br&gt;&#xA;निधाय पाणौ राजाग्रे प्रविवेश त्वरान्वितः॥&lt;br&gt;&#xA;तं दृष्ट्वा नृपतिः सोऽथ समुत्थाय वरासनात् ॥&lt;br&gt;&#xA;प्रसीद जगदीशेति वदन्नन्तिकमभ्यगात् ॥ ३४ ॥&lt;br&gt;&#xA;अद्य मे जीवितं जातं सफलं जन्मकर्मणा ॥&lt;br&gt;&#xA;निर्माल्यमालावपुषं यत्पश्यामीहमाधवम् ॥ ३५ ॥&lt;br&gt;&#xA;मालां मुकुन्दशिरसोऽनुपमप्रमोदलाभाधरीकृतसुरद्रुमकान्तगन्धाम् ॥&lt;br&gt;&#xA;अन्धीकृतालिनिचयां पवनप्रसारिगन्धप्रणाशितजगत्कलुषां नमामि ॥ ३६ ॥&lt;br&gt;&#xA;यत्पादपङ्कजगलद्रजसोनुषङ्गा ब्रह्मादयः परमसम्पदमापुरस्य ॥&lt;br&gt;&#xA;विष्णोः कलेवरसमुज्ज्वलिताङ्गरागसंसक्तपुष्पनिलयां प्रणतोस्मि मालाम् ॥ ३७ ॥&lt;br&gt;&#xA;पद्मां हृत्पद्मवसतिं सपत्नीं या हसत्यसौ ॥&lt;br&gt;&#xA;विकस्वरैः सुकुसुमैर्विष्ण्वङ्कस्थितिर्गर्विताम् ॥ ३८ ॥&lt;br&gt;&#xA;कुत्र स्थितेयमाहार्षीन्महिमानं स्रगुज्वला ॥&lt;br&gt;&#xA;या श्रीनिधेः शरीरेऽऽभूत्सर्वाङ्गव्यापिनी चिरम् ॥ ३९ ॥&lt;br&gt;&#xA;जय नीलाद्रिशिखरभूषणाघप्रद्षण ॥&lt;br&gt;&#xA;प्रणतार्त्तिहर श्रीमंस्त्राहि मां शरणागतम् ॥ 2.2.9.४० ॥&lt;br&gt;&#xA;इति ब्रुवाणः क्षितिपो बाष्पगद्गदया गिरा ॥&lt;br&gt;&#xA;जगाम शिरसा भूमिं स्फुरद्रोमाञ्चकञ्चुकः ॥ ४१ ॥&lt;br&gt;&#xA;सोऽपि विद्यापतिर्विप्रः क्षपिताशेषकल्मषः ॥&lt;br&gt;&#xA;दिव्यदेहो नृपस्याग्रे ध्यायन्माधवमास्थितः ॥ ४२ ॥&lt;br&gt;&#xA;तेजसा सर्वलोकानां पापानि क्षालयन्सुधीः ॥&lt;br&gt;&#xA;अनुगृह्णातु देवस्त्वां नीलाद्रिशिखरालयः ॥ ४३ ॥&lt;br&gt;&#xA;श्रीपतेरियमाज्ञा ते मालारूपा प्रकाशिता ॥&lt;br&gt;&#xA;द्रष्टुं क्षेत्रोत्तमगतं स्वं साक्षान्मुक्तिदायकम् ॥ ॥ ४४ ॥&lt;br&gt;&#xA;इत्युच्चरन्नरपतेरामुमोच गले स्रजम् ॥&lt;br&gt;&#xA;सोऽप्युत्थाय क्षितिपतिर्मालां हृदयलम्बिनीम् ॥ ४५ ॥&lt;br&gt;&#xA;दृष्ट्वा मेने श्रियः कान्तं साक्षाद्धृदयगामिनम् ॥&lt;br&gt;&#xA;निधाय पाणी शिरसि दरमीलितलोचनः ॥ ४६ ॥&lt;br&gt;&#xA;आनन्दाश्रुजलक्लिन्नवदनस्तुष्टुवे हरिम् ॥ ४७ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;जयाखिलजगत्सृष्टिस्थितिसंहारशिल्पकृत् ॥&lt;br&gt;&#xA;लीलाविश्ववपुर्लोमसङ्ख्यब्रह्माण्डभारभृत् ॥ ४८ ॥&lt;br&gt;&#xA;अन्तर्यामिन्नशेषाणां प्रणतार्तिहर प्रभो ॥&lt;br&gt;&#xA;ब्रह्मेन्द्र रुद्रमुकुटकिर्मीरितपदाम्बुज ॥ ४९ ॥&lt;br&gt;&#xA;दीनानाथविपन्नैकसततत्राणतत्पर ॥&lt;br&gt;&#xA;निर्व्याजकरुणावारिपारावार परात्पर ॥ 2.2.9.५० ॥&lt;br&gt;&#xA;त्वदेकशरणं दीनमनादिभ्रमनिर्भरम् ॥&lt;br&gt;&#xA;परित्राहि जगन्नाथ भक्ताविरतवत्सल ॥ ५१ ॥&lt;br&gt;&#xA;इति स्तुवन्नरपतिः स्वासने समुपाविशत् ॥&lt;br&gt;&#xA;गृहमेधिब्रह्मचारियतिवैखानसैर्वृतः ॥ ॥ ५२ ॥&lt;br&gt;&#xA;अष्टादशसु विद्यासु कुशलैर्यज्वभिर्द्विजैः ॥&lt;br&gt;&#xA;मीनैः स्थविरभृत्यैश्च सार्द्धं मन्त्रिपुरःसरैः ॥ ५३ ॥&lt;br&gt;&#xA;विद्यापति पूजयित्वा बहुमानपुरःसरम् ॥&lt;br&gt;&#xA;उपवेश्याग्रतः पीठे पृष्ट्वा कुशलमादितः ॥ ५४ ॥&lt;br&gt;&#xA;पुरुषोत्तमक्षेत्रस्य विष्णोर्नीलाश्मवर्ष्मणः ॥&lt;br&gt;&#xA;महिमानं स्वरूपं च पप्रच्छावहितो मुदा ॥ ५५ ॥&lt;br&gt;&#xA;ब्राह्मणः क्षत्रियेणासौ पृष्टोनुभवमात्मनः ॥&lt;br&gt;&#xA;भिल्लद्वीपप्रवेशादिमज्जनान्तं सरित्पतेः ॥ ५६ ॥&lt;br&gt;&#xA;क्षेत्रोत्तमस्य वृत्तान्तं कथयामास विस्तरात् ॥&lt;br&gt;&#xA;नीलाद्रिरोहणं नीलमाधवस्य च दर्शनम् ॥ ५७ ॥&lt;br&gt;&#xA;स्नानं च रौहिणे कुण्डे महिमानं वटस्य च ॥&lt;br&gt;&#xA;नृसिंहाद्यष्टशम्भून शक्तीनामष्टसंस्थितिम् ॥ ५८ ॥&lt;br&gt;&#xA;रथेनाक्रमणाद्दृष्टौ क्षेत्रस्यायामविस्तरौ ॥&lt;br&gt;&#xA;तत्सर्वं वर्णयामास यथावदनुपूर्वशः ॥ ५९ ॥&lt;br&gt;&#xA;तच्छ्रुत्वा चित्रमतुलं तैर्थिकावेदितं पुरा ॥&lt;br&gt;&#xA;सम्प्रतीतो हृष्टमनाः पुनस्तं क्षितिपोऽब्रवीत् ॥ 2.2.9.६० ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;श्रुतपूर्वं तु भगवंस्त्वत्तोऽश्रौषं सुदुर्लभम् ॥&lt;br&gt;&#xA;क्षेत्रोत्तमं द्विजश्रेष्ठ साम्प्रतं वर्णयस्व मे ॥ ६१ ॥&lt;br&gt;&#xA;नीलेन्द्रमणिमूर्तेस्तु विष्णो रूपं यथातथम् ॥&lt;br&gt;&#xA;॥ विद्यापतिरुवाच ॥ ॥&lt;br&gt;&#xA;हन्त ते कथयिष्यामि दिव्यां मूर्तिं जगत्पतेः ॥ ६२ ॥&lt;br&gt;&#xA;यां चर्मचक्षुषा दृष्ट्वा जायते मुक्तिभाजनम् ॥&lt;br&gt;&#xA;नीलेन्द्रमणिपाषाणमयी मूर्तिः पुरातनी ॥ ६३ ॥&lt;br&gt;&#xA;यान्वहं ब्रह्मरुद्रेन्द्रपुरोगैरर्चिता सुरैः ॥&lt;br&gt;&#xA;आरोपितेयं दिव्या स्रक्पूजायां हि सुपर्वभिः ॥ ६४ ॥&lt;br&gt;&#xA;सेयं न म्लायति नृप न च गन्धेन रिच्यते ॥&lt;br&gt;&#xA;दिने बहुतिथे यातेऽपीदृशी स्रग्धरोद्भवा ॥ ६५ ॥&lt;br&gt;&#xA;दिव्योपहारः निर्माल्यभक्षणात्क्षीणकल्मषम् ॥&lt;br&gt;&#xA;मां न पश्यसि किं राजन्नतिमानुषवर्चसम् ॥ ६६ ॥&lt;br&gt;&#xA;सकृदप्यशनाद्यस्य क्षुत्पिपासाबलक्षयाः ॥&lt;br&gt;&#xA;न बाधन्ते नृपश्रेष्ठ दृष्टेनादृष्टकल्पनम् ॥ ६७ ॥&lt;br&gt;&#xA;भुक्तिर्मुक्तिश्च वै राजन्न् तत्र युगपत्स्थिते ॥&lt;br&gt;&#xA;न जरारोगशोकादिदुःखं तत्र हि विद्यते ॥ ६८ ॥&lt;br&gt;&#xA;यत्र साक्षाज्जगन्नाथः प्रसन्नवदनो विभुः ॥&lt;br&gt;&#xA;फुल्लेन्दीवरपत्राक्षः प्रपन्नामृतमुक्तिदः ॥ ६९ ॥&lt;br&gt;&#xA;इति श्रीस्कान्दे महापुराण एकशीतिसाहस्र्यां संहितायां द्वितीये वैष्णवखण्डे श्रीपुरुषोत्तममाहात्म्ये जैमिनिऋषिसंवादे नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१०</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/010/</guid>
      <description>&lt;p&gt;॥ इन्द्रद्युम्न उवाच ॥ ॥&lt;br&gt;&#xA;जन्मप्रभृति तत्र त्वं न प्रयातो द्विजोत्तम ॥&lt;br&gt;&#xA;कथं विद्याद्भवान्दिव्यवृत्तान्तं पुरुषोत्तमे ॥ १ ॥&lt;br&gt;&#xA;॥ विद्यापतिरुवाच ॥ ॥&lt;br&gt;&#xA;तत्र स्थितोऽहं सायाह्ने भगवन्तमुपागमम् ॥&lt;br&gt;&#xA;तस्मिन्काले दिव्यगन्धो ववौ च शिशिरो मरुत् ॥ २ ॥&lt;br&gt;&#xA;उद्यतः सङ्कुलः शब्दः श्रूयते स्म वियत्पथे ॥&lt;br&gt;&#xA;क्रमाद्याहि प्रयाहीति स तु वर्णमयः स्वनः ॥ ३ ॥&lt;br&gt;&#xA;दिविष्ठानां पतत्पुष्पवृष्ट्याच्छादितपर्वतः ॥&lt;br&gt;&#xA;समागमोऽभूत्सान्निध्ये वैकुण्ठस्य महीपते ॥ ४ ॥&lt;br&gt;&#xA;वीणावेणुमृदङ्गानां चर्चरीणां च निःस्वनः ॥&lt;br&gt;&#xA;अभूतपूर्वस्तत्रासीद्दिव्यगानविमिश्रितः ॥ ५ ॥&lt;br&gt;&#xA;सहस्रमुपचाराणां प्रीतये परमेशितुः ॥&lt;br&gt;&#xA;देवैः समर्पितं तत्र मनुष्यादृष्टपूर्वकम् ॥ ६ ॥&lt;br&gt;&#xA;सम्पूज्य विधिवद्देवं करमात्रोपलक्षिताः ॥&lt;br&gt;&#xA;जयपूर्वैश्च तं स्तोत्रैः सन्तोष्य मधुसूदनम् ॥ ७ ॥&lt;br&gt;&#xA;यथागतं ते त्रिदशाः प्रययुस्त्रिदशालयम् ॥&lt;br&gt;&#xA;तेषु यातेषु शबरः सखा विश्वावसुर्मम ॥ ८ ॥&lt;br&gt;&#xA;दिव्योपहारभोज्यानि माल्यं चेदं ददौ मम ॥&lt;br&gt;&#xA;अनर्घ्यमेतदम्लानं श्रीराज्यसुखदायकम् ॥ ९ ॥&lt;br&gt;&#xA;अलक्ष्मीपापरक्षोघ्नं योग्यं तेनाहृतं मया ॥&lt;br&gt;&#xA;शृणुष्व तस्य संस्थानं विष्णोर्यत्क्षेत्रमुत्तमम् ॥ 2.2.10.१० ॥&lt;br&gt;&#xA;अपूर्वशिल्पनैपुण्यं रूपं चास्य मनोहरम् ॥&lt;br&gt;&#xA;न भूमिजन्मना पुंसा शक्यते गदितुं हि तत् ॥११॥&lt;br&gt;&#xA;तद्भाग्यपौरुषाभ्यां तल्लक्षितं कथयामि ते ॥&lt;br&gt;&#xA;समन्ताद्गहनाकीर्णं क्षेत्रं नीलाद्रिनाभिकम् ॥ १२ ॥&lt;br&gt;&#xA;आयामविस्तृतिभ्यां च विख्यातं क्रोशपञ्चकम् ॥&lt;br&gt;&#xA;तीर्थराजस्य वेलायां स्वर्णवालुकयावृतम् ॥ १३ ॥&lt;br&gt;&#xA;अद्रेः शृङ्गे महानुच्चः कल्पस्थायी वटो महान् ॥&lt;br&gt;&#xA;क्रोशायतः पुष्पफलवर्जितः पल्लवोज्ज्वलः ॥ १४ ॥&lt;br&gt;&#xA;सूर्यापक्रमणे तस्य छायां नापक्रमेत वै ॥&lt;br&gt;&#xA;तस्य पश्चात्प्रदेशे हि कुण्डं रोहिणसञ्ज्ञकम् ॥ १५ ॥&lt;br&gt;&#xA;जलोद्गमान्नीलदृषदारोहणविभूषितम् ॥&lt;br&gt;&#xA;बहिः स्फटिकवेदीभिश्चतुर्दिक्षु परीवृतम् ॥ १६ ॥&lt;br&gt;&#xA;अघसङ्घातहारीभिरद्भिः पूर्णं मनोरमम् ॥&lt;br&gt;&#xA;तत्पूर्ववेदिकामध्ये न्यग्रोधच्छायशीतले ॥ १७ ॥&lt;br&gt;&#xA;इन्द्रनीलमयो देव आस्ते चक्रगदाधरः ॥&lt;br&gt;&#xA;एकाशीत्यङ्गुलमितः स्वर्णपद्मोपरि स्थितः ॥ १८ ॥&lt;br&gt;&#xA;अष्टमीचन्द्रशकलशोभाविजयिभालभूः ॥&lt;br&gt;&#xA;स्मेरेन्दीवरयुग्मश्रीधिक्कारोद्यतलोचनः ॥ १९ ॥&lt;br&gt;&#xA;आननामृतभानूद्यत्सन्तापत्रयमोचनः ॥&lt;br&gt;&#xA;नासापुटद्वयोद्भासितिलपुष्पप्रशोभनः ॥ 2.2.10.२० ॥&lt;br&gt;&#xA;वपुषोऽश्ममयत्वेऽपि सुस्मितस्रपिताधरः ॥&lt;br&gt;&#xA;हाससम्फुल्लगण्डाभ्यां रुचिरं चिबुकं हनुः ॥ २१ ॥&lt;br&gt;&#xA;अनन्यपूर्वघटितं सृक्किणीयुगमञ्जसा॥&lt;br&gt;&#xA;हासनिम्नाधरौ गण्डौ चिबुकं सृक्किणी शुभे ॥ २२ ॥&lt;br&gt;&#xA;वहन्निदर्शनं देवो विश्वकर्मादिशिल्पिनाम् ॥&lt;br&gt;&#xA;मकरास्यकर्णभूषाशोभिश्रुतियुगेन सः ॥ २३ ॥&lt;br&gt;&#xA;गुरुभार्गवयोर्मध्ये पूर्णचन्द्रोपहासकः ॥&lt;br&gt;&#xA;ग्रैवयशोभाजनककण्ठदेशेन पश्यताम् ॥ २४ ॥&lt;br&gt;&#xA;दक्षिणावर्त्तशङ्खस्य मुक्ताजन्माभिशङ्ककृत् ॥&lt;br&gt;&#xA;पीनायतस्कन्धयुगजानुदीर्घचतुर्भुजः ॥ २५ ॥&lt;br&gt;&#xA;स्वच्छनिर्मलहारोपशोभकोरःस्थलो विभुः ॥&lt;br&gt;&#xA;धत्ते चतुर्दशजगद्दिव्यकौस्तुभबिम्बितम् ॥ २६ ॥&lt;br&gt;&#xA;निम्ननाभिह्रदाविष्टतनुरोमालिमञ्जुलः ॥&lt;br&gt;&#xA;हारं त्रिवलिमध्येन स्थाणुत्वपरिणामकः ॥ २७ ॥&lt;br&gt;&#xA;सुरत्नमेखलादाम्ना किङ्किणीमौक्तिकस्रजा ॥&lt;br&gt;&#xA;जगल्लावण्यपुटके स्फिचौ देवस्य शोभतः ॥ २८ ॥&lt;br&gt;&#xA;जघनालंविमुक्तास्रक्पीतचैलोपशोभितम् ॥&lt;br&gt;&#xA;जङ्घास्तम्भयुगं मोक्षमाङ्गल्यतोरणाश्रयम् ॥ २९ ॥&lt;br&gt;&#xA;वृत्तानुपूर्वजानुभ्यां मालया प्रपदीनया ॥&lt;br&gt;&#xA;रत्नाढ्यवलयाभ्यां च शोभेते चरणौ विभोः ॥ 2.2.10.३० ॥&lt;br&gt;&#xA;हारकङ्कणकेयूर मुकुटाद्यैरलङ्कृतम् ॥&lt;br&gt;&#xA;ज्ञानाहङ्कारकैश्वर्यशब्दब्रह्मणि केशवः ॥ ३१ ॥&lt;br&gt;&#xA;चक्रपद्मगदाशङ्खपरिणामानि धारयन् ॥&lt;br&gt;&#xA;सर्वाशाद्योतको देवो नीलाद्रेरुपरि स्थितः ॥ ३२ ॥&lt;br&gt;&#xA;भक्त्या प्रणम्य दृष्ट्वा यं देहबन्धात्प्रमुच्यते ॥&lt;br&gt;&#xA;वामपार्श्वगता लक्ष्मीराश्लिष्टा पद्मपाणिना ॥ ३३ ॥&lt;br&gt;&#xA;वल्लकीवादनपरा भगवन्मुखलोचना ॥&lt;br&gt;&#xA;सर्वलावण्यवसतिः सर्वालङ्कारभूषिता ॥ ३४ ॥&lt;br&gt;&#xA;तावपश्यं हि जगतः पितरावचलस्थितौ ॥&lt;br&gt;&#xA;तूष्णीम्भूतौ स्मेरदृशाऽनुगृह्णन्तौ च पश्यतः ॥ ३५ ॥&lt;br&gt;&#xA;सजीवौ तावबुधं भो दीनानुग्रहकारणात् ॥&lt;br&gt;&#xA;छत्रीभूतफणावृन्दः शेषः पश्चादवस्थितः ॥ ३६ ॥&lt;br&gt;&#xA;अग्रे व्यवस्थितं दृष्टं वपुर्बिभ्रत्सुदर्शनम् ॥&lt;br&gt;&#xA;कृताञ्जलिपुटं तस्य पश्चाद्गरुडमास्थितम् ॥ ३७ ॥&lt;br&gt;&#xA;एवमद्भुतरूपं तं दृष्ट्वा साक्षाच्छ्रियः पतिम् ॥&lt;br&gt;&#xA;चेतोरज्जुभिराकृष्टमिव तत्रैव धावति ॥ ३८ ॥&lt;br&gt;&#xA;अनेकजन्मसाहस्रैः सुकर्माण्यर्जितानि चेत् ॥&lt;br&gt;&#xA;युगपत्परिपक्वानि यस्यासौ तं हि पश्यति ॥ ३९ ॥&lt;br&gt;&#xA;तीर्थस्नानतपोदानदेवयज्ञव्रतैरपि ॥&lt;br&gt;&#xA;नालमालोकितुं मर्त्यस्तादृशं पुरुषोत्तमम् ॥ 2.2.10.४० ॥&lt;br&gt;&#xA;ये नीलमूर्तिं विमलाम्बराभं ध्यायन्ति विष्णुं पुरुषोत्तमस्थम् ॥&lt;br&gt;&#xA;ते क्षीणबन्धाः प्रविशन्ति विष्णोः पुरं हि यत्प्राप्य न शोचतीह ॥ ४१ ॥&lt;br&gt;&#xA;विद्याभिरष्टादशभिः प्रणीतं नानाविधं कर्मफलं नृणां यत् ॥&lt;br&gt;&#xA;एकत्र तत्सर्वममुष्य विष्णोः सन्दर्शनस्यैति शतांशमानम् ॥ ४२ ॥&lt;br&gt;&#xA;किमत्र वाच्यं त्वधिकं क्षितीन्द्र पुंसो मतिर्यावदुपैति कामान् ॥&lt;br&gt;&#xA;लभेत नीलाद्रिपतिं प्रणम्य ततोऽधिकङ्क्षेत्रभुवो महिम्ना ॥ ४३ ॥&lt;br&gt;&#xA;स एव दाता क्रतुभिः स यष्टा सत्यप्रवक्ता स तु धर्मशीलः ॥&lt;br&gt;&#xA;सर्वैर्गुणैः सर्वभवैर्वरिष्ठो नीलाद्रिनाथः खलु येन दृष्टः ॥ ४४ ॥&lt;br&gt;&#xA;तत्र ये सेवकाः सन्ति माधवस्य जगत्पतेः ॥&lt;br&gt;&#xA;तेभ्यः सकाशान्माहात्म्यमिदं ज्ञातं मया नृप ॥ ४५ ॥&lt;br&gt;&#xA;तस्मिन्परम्परायातमादिसृष्टेः पुरातनम् ॥&lt;br&gt;&#xA;प्रसिद्धमिदमाख्यानं श्रुत्वा तत्रागतो ह्यहम् ॥ ४६ ॥&lt;br&gt;&#xA;त्वदाज्ञया तत्र गत्वा दृष्ट्वा श्रीपुरुषोत्तमम् ॥&lt;br&gt;&#xA;निवेदितं ते राजेन्द्र यथेच्छसि तथा कुरु ॥ ४७ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;आप्तवाक्याद्भगवतः श्रुत्वा रूपमघापहम् ॥&lt;br&gt;&#xA;कृतकृत्योऽस्मि भगवन्दिव्यनिर्माल्यसङ्गमात् ॥ ४८ ॥&lt;br&gt;&#xA;बहुजन्मस्वर्जितानि क्षीणानि दुरितानि मे ॥&lt;br&gt;&#xA;अधिकारी त्वहं जातो दर्शने श्रीपतेरिह ॥ ४९ ॥&lt;br&gt;&#xA;सर्वात्मनाहं यास्यामि राज्येन सुसमृद्धिना ॥&lt;br&gt;&#xA;तत्रावासं करिष्यामि पुरदुर्गाणि चैव हि ॥ 2.2.10.५० ॥&lt;br&gt;&#xA;क्रतुना हयमेधेन यक्ष्ये प्रीत्यै मुरद्विषः ॥&lt;br&gt;&#xA;शतोपचारैः श्रीनाथं पूजयिष्ये दिनेदिने ॥ ५१ ॥&lt;br&gt;&#xA;व्रतोपवासनियमैः प्रीणयिष्ये जगद्गुरुम् ॥&lt;br&gt;&#xA;वाक्यामृतेन सन्तप्तं यथा मामभिषेक्ष्यति ॥ ५२ ॥&lt;br&gt;&#xA;दीनानुकम्पी भगवान्साक्षान्नारायणो विभुः ॥&lt;br&gt;&#xA;एवं स श्रद्धया भक्त्या संस्तुते यावदीश्वरम् ॥ ५३ ॥&lt;br&gt;&#xA;नारदस्तत्र सम्प्राप्तो भुवनालोककौतुकी ॥&lt;br&gt;&#xA;तमायान्तमृषिं दृष्ट्वा वैष्णवाग्र्यं विधेः सुतम् ॥ ५४ ॥&lt;br&gt;&#xA;आशशम्स स्वकार्यस्य सिद्धिं नरपतिस्तदा ॥&lt;br&gt;&#xA;उत्थाय सहसा विप्राः पाद्यार्घ्याचमनीयकैः ॥&lt;br&gt;&#xA;वरासनस्थं प्रणतः प्रोवाचेदं कृताञ्जलिः ॥ ५५ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;अद्य मे सफला यज्ञा दानमध्ययनं तपः ॥ ५६ ॥&lt;br&gt;&#xA;यन्मे गृहं समागच्छद्द्वितीया ब्रह्मणस्तनुः ॥&lt;br&gt;&#xA;कृतार्थो यद्यपि मुने आगमानुग्रहात्तव ॥ ५७ ॥&lt;br&gt;&#xA;तथापि त्वत्प्रसादाय किमाज्ञां करवाणि ते ॥&lt;br&gt;&#xA;किं प्रयोजनमुद्दिश्य भवनं मे पवित्रितम् ॥ ५८ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;तच्छ्रुत्वा नृपतेर्वाक्यं भक्तिप्रश्रयकोमलम् ॥&lt;br&gt;&#xA;उवाच ब्रह्मणः पुत्रः स्मितपूर्वं महीपतिम् ॥ ५९ ॥&lt;br&gt;&#xA;॥ ॥ नारद उवाच ॥ ॥&lt;br&gt;&#xA;इन्द्रद्युम्न नृपश्रेष्ठ विमलैस्त्वद्गुणोत्करैः ॥&lt;br&gt;&#xA;प्रीणिता देवताः सिद्धा मुनयो ब्रह्मणा सह ॥ 2.2.10.६० ॥&lt;br&gt;&#xA;स्वप्रतिष्ठा पृथग्योग्या गुणा एकैकशस्तव ॥&lt;br&gt;&#xA;ब्रह्मणः सदने स्थित्यै पर्याप्तास्तु समीहिताः ॥ ६१ ॥&lt;br&gt;&#xA;अवतीर्णो नरं द्रष्टुं तिष्ठन्तं बदराश्रमे ॥&lt;br&gt;&#xA;तद्ध्यानावसरे ज्ञातो व्यवसायस्तवेदृशः ॥ ६२ ॥&lt;br&gt;&#xA;साधु व्यवसितं राजन्याभूत्ते बुद्धिरीदृशी ॥&lt;br&gt;&#xA;सहस्रजन्मस्वभ्यासाद्भक्तिर्भवति भूपते ॥ ६३ ॥&lt;br&gt;&#xA;नीलाचलगुहावासे माधवे जगतां धवे ॥&lt;br&gt;&#xA;पितामहो महाप्राज्ञो यमाराध्य जगत्पतिम् ॥ ६४ ॥&lt;br&gt;&#xA;विनिर्ममे सृष्टिमिमां लेभे पैतामहं पदम् ॥&lt;br&gt;&#xA;तदन्वयप्रसूतोऽसि युक्ता ते भक्तिरीदृशी ॥ ॥६५॥&lt;br&gt;&#xA;चतुर्वर्गफला भक्तिर्विष्णौ नाल्पतपःफलम् ॥&lt;br&gt;&#xA;अनाद्यविद्या सुदृढपञ्चक्लेशविवर्द्धिनी ॥६६॥&lt;br&gt;&#xA;एकैवेयं विष्णुभक्तिस्तदुच्छेदाय जायते ॥&lt;br&gt;&#xA;भवारण्ये प्रतिपदं दुःखसङ्कटसङ्कुले । ६७ ॥&lt;br&gt;&#xA;नराणां भ्रमतां विष्णुभक्तिरेका सुखप्रदा ॥&lt;br&gt;&#xA;निरालये द्वन्द्ववातप्रोद्यतेस्मिन्सुदुस्तरे ॥६८॥&lt;br&gt;&#xA;निमग्नानां भवाम्भोधौ विष्णुभक्तिस्तरिः स्मृता ॥&lt;br&gt;&#xA;आश्रित्यैकां भगवतीं विष्णुभक्तिं तु मातरम् ॥ ६९ ॥&lt;br&gt;&#xA;सन्तः सन्तुष्टमनसो न तु शोचन्ति जातुचित् ॥&lt;br&gt;&#xA;विष्णुभक्तिसुधापानसंहृष्टानां महात्मनाम् ॥2.2.10.७०॥&lt;br&gt;&#xA;ब्राह्म्यं पदं स्वल्पलाभो भाजनानां विमुक्तये ॥&lt;br&gt;&#xA;त्रिविधो योंऽहसा राशिः सुमहाञ्जन्मिनां नृप ॥ ७१ ॥&lt;br&gt;&#xA;विष्णुभक्तिमहादाववह्नौ स शलभायते ॥&lt;br&gt;&#xA;प्रयागगङ्गाप्रमुखतीर्थानि च तपांसि च ॥ ७२ ॥&lt;br&gt;&#xA;अश्वमेधः क्रतुवरो दानानि सुमहान्ति च ॥&lt;br&gt;&#xA;व्रतोपवासनियमाः सहस्राण्यर्जिता अपि ॥ ७३ ॥&lt;br&gt;&#xA;समूह एषामेकत्र गुणितः कोटिकोटिभिः ॥&lt;br&gt;&#xA;विष्णुभक्तेः सहस्रांशसमोऽसौ न हि कीर्तितः ॥ ॥ ७४ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;विष्णुभक्तेस्तु माहात्म्यं श्रुत्वा ब्रह्मर्षिणोदितम् ॥&lt;br&gt;&#xA;विष्णुभक्तेः स्वरूपं हि ज्ञातुकामः क्षितीश्वरः ॥ ७५ ॥&lt;br&gt;&#xA;नारदं पुनराहेदं वाक्यं सत्कारयुक्तिमान् ॥ ७६ ॥&lt;br&gt;&#xA;। इन्द्रद्युम्न उवाच ॥ ॥&lt;br&gt;&#xA;महिमा विष्णुभक्तेस्तु साधु प्रोक्तो महामुने ॥&lt;br&gt;&#xA;तस्याः स्वरूप जिज्ञासा चिरान्मे हृदि वर्त्तते ॥ ७७ ॥&lt;br&gt;&#xA;लक्षणं वर्णयेदानीं भक्तेर्वैष्णवपुङ्गव ॥&lt;br&gt;&#xA;त्वदन्यो न हि वक्ता स्याद्विज्ञातो मे महीतले ॥ ७८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;साधु राजंस्त्वया पृष्टं भक्तिलक्षणमुत्तमम् ॥&lt;br&gt;&#xA;कथयिष्ये यथार्थं त्वां भक्तिभाजनमुत्तमम् ॥ ७९ ॥&lt;br&gt;&#xA;अपात्रे न हि वाच्येयं नरेंऽधे मलिनान्तरे ॥&lt;br&gt;&#xA;शृणुष्वावहितो राजन्प्रोच्यमानां मयानघ ॥ 2.2.10.८० ॥&lt;br&gt;&#xA;सामान्यतो विशेषाच्च विष्णोर्भक्तिं सनातनीम् ॥&lt;br&gt;&#xA;अत्यन्तसुखसम्प्राप्तौ विच्छेदे दुःखसन्ततेः ॥ ८१ ॥&lt;br&gt;&#xA;हेतुरेकोऽयमेवेति संश्रयाद्भक्तिरुच्यते ॥&lt;br&gt;&#xA;त्रिधा सा गुणभेदेन तुरीया निर्गुणा मता ॥ ८२ ॥&lt;br&gt;&#xA;कामक्रोधाभिभूतानां दृष्ट्वा यान्यं न पश्यताम् ॥&lt;br&gt;&#xA;लब्धये चाभिचाराय भक्तिः स्यान्नृप तामसी ॥ ८३ ॥&lt;br&gt;&#xA;यशसे चातिरिक्ताय परस्य स्पर्द्धयापि वा ॥&lt;br&gt;&#xA;प्रसङ्गात्परलोकाय भक्तिः सा राजसी स्मृता ॥ ८४ ॥&lt;br&gt;&#xA;आमुष्मिकं स्थिरतरं दृष्ट्वा भावान्विनश्वरान् ॥&lt;br&gt;&#xA;पश्यताश्रमवर्णोक्तान्धर्मान्नैव जिहासता ॥ ८५ ॥&lt;br&gt;&#xA;आत्मज्ञानाय या भक्तिः क्रियते सा तु सात्त्विकी ॥&lt;br&gt;&#xA;जगच्चेदं जगन्नाथो नान्यं चापि च कारणम् ॥ ८६ ॥&lt;br&gt;&#xA;अहं च न ततो भिन्नो मत्तोसौ न पृथक्स्थितः ॥&lt;br&gt;&#xA;हीनं बहिरुपाधीनां प्रेमोत्कर्षेण भावनम् ॥ ८७ ॥&lt;br&gt;&#xA;दुर्लभा भक्तिरैषा हि मुक्तयेऽद्वैतसञ्ज्ञिता ॥&lt;br&gt;&#xA;सात्त्विक्या ब्रह्मणः स्थानं राजस्या शक्रलोकताम् ॥ ८८ ॥&lt;br&gt;&#xA;प्रयान्ति भुक्त्वा भोगान्हि तामस्या पितृलोकताम् ॥&lt;br&gt;&#xA;पुनरागत्य भूर्लोकं भक्तिं तां वैपरीत्यतः ॥ ८९ ॥&lt;br&gt;&#xA;तामसो राजसीं कुर्याद्राजसः सात्त्विकीं तथा ॥&lt;br&gt;&#xA;सात्त्विको मुक्तिमाप्नोति कृत्वा चाद्वैतभावनाम् ॥ 2.2.10.९० ॥&lt;br&gt;&#xA;एकामपि समाश्रित्य क्रमान्मुक्तिपथं व्रजेत् ॥&lt;br&gt;&#xA;विष्णुभक्तिविहीनस्य श्रौतस्मार्ताश्च याः क्रियाः ॥ ९१ ॥&lt;br&gt;&#xA;प्रायश्चित्तादिकं तीर्थं यात्रा कृच्छ्रादिकं तपः ॥&lt;br&gt;&#xA;कुले प्रसूतिः शिल्पानि सर्वं लौकिकभूषणम् ॥ ९२ ॥&lt;br&gt;&#xA;कायक्लेशः फलं तेषां स्वैरिणी व्यभिचारवत् ॥&lt;br&gt;&#xA;कुलाचारविहीनोऽपि दृढभक्तिर्जितेन्द्रियः ॥ ॥ ९३ ॥&lt;br&gt;&#xA;प्रशस्यः सर्वलोकानां न त्वष्टादशविद्यकः ॥&lt;br&gt;&#xA;भक्तिहीनो नृपश्रेष्ठ सज्जातिर्द्धार्मिकस्तथा ॥ ९४ ॥&lt;br&gt;&#xA;नाल्पभाग्यस्य पुंसो हि विष्णौ भक्तिः प्रजायते ॥&lt;br&gt;&#xA;यां तु सम्पाद्य यत्नेन कृतकृत्यो न सीदति ॥ ९५ ॥&lt;br&gt;&#xA;यया वेत्ति जगन्नाथं सा विद्या परिकीर्तिता ॥&lt;br&gt;&#xA;येन प्रीणाति भगवांस्तत्कर्माशुभनाशनम् ॥ ९६ ॥&lt;br&gt;&#xA;विष्णुभक्तश्च सम्प्रोक्तस्ताभ्यां युक्तो दृढव्रतः ॥&lt;br&gt;&#xA;यत्पादपांसुना विश्वं पूयते सचराचरम् ॥ ९७ ॥&lt;br&gt;&#xA;सृष्टिस्थितिविनाशानां स्वेच्छया प्रभवत्यसौ ॥&lt;br&gt;&#xA;कि पुनः क्षुद्रकामानां भूमिस्वर्गादिसम्पदाम् ॥ ९८ ॥&lt;br&gt;&#xA;वासुदेवस्य भक्तस्य न भेदो विद्यतेऽनयोः ॥&lt;br&gt;&#xA;वासुदेवस्य ये भक्तास्तेषां वक्ष्यामि लक्षणम् ॥ ९९ ॥&lt;br&gt;&#xA;प्रशान्तचित्ताः सर्वेषां सौम्याः कामजितेन्द्रियाः ॥&lt;br&gt;&#xA;कर्मणा मनसा वाचा परद्रोहमनिच्छवः ॥ ॥ 2.2.10.१०० ॥&lt;br&gt;&#xA;दयार्द्रमनसो नित्यं स्तेयहिंसापराङ्मुखाः ॥&lt;br&gt;&#xA;गुणेषु परकार्येषु पक्षपातमुदान्विताः ॥ १ ॥&lt;br&gt;&#xA;सदाचारावदाताश्च परोत्सवनिजोत्सवाः ॥&lt;br&gt;&#xA;पश्यावः सर्वभूतस्थं वासुदेवममत्सराः ॥ २ ॥&lt;br&gt;&#xA;दीनानुकम्पिनो नित्यं भृशं परहितैषिणः ॥&lt;br&gt;&#xA;राजोपचारपूजायां लालनाः स्वकुमारवत् ॥ ३ ॥&lt;br&gt;&#xA;कृष्णसर्पादिव भयं बाह्ये परिचरन्ति ते ॥&lt;br&gt;&#xA;विषयेष्वविवेकानां या प्रीतिरुपजायते ॥ ४ ॥&lt;br&gt;&#xA;वितन्वते तु तां प्रीतिं शतकोटिगुणां हरौ ॥&lt;br&gt;&#xA;नित्यकर्तव्यताबुद्ध्या यजन्तः शङ्करादिकान् ॥ ५ ॥&lt;br&gt;&#xA;विष्णुस्वरूपान्ध्यायन्ति भक्त्या पितृगणेष्वपि ॥&lt;br&gt;&#xA;विष्णोरन्यं न पश्यन्ति विष्णुं नान्यत्पृथग्गतम् ॥ ६ ॥&lt;br&gt;&#xA;पार्थक्यं न च पार्थक्यं समष्टिव्यष्टिरूपिणः ॥&lt;br&gt;&#xA;जगन्नाथ तवास्मीति दासस्त्वं चास्मि नो पृथक् ॥ ७ ॥&lt;br&gt;&#xA;अन्तर्यामी यदा देवः सर्वेषां हृदि संस्थितः ॥&lt;br&gt;&#xA;सेव्यो वा सेवको वापि त्वत्तो नान्योऽस्ति कश्चन ॥ ८ ॥&lt;br&gt;&#xA;इति भावनया कृतावधानाः प्रणमन्तः सततं च कीर्त्तयन्तः ॥&lt;br&gt;&#xA;हरिमब्जजवन्द्यपादपद्मं प्रभजन्तस्तृणवज्जगज्जनेषु ॥ ९ ॥&lt;br&gt;&#xA;उपकृतिकुशला जगत्स्वजस्रं परकुशलानि निजानि मन्यमानाः ॥&lt;br&gt;&#xA;अपि परपरिभावने दयार्द्राः शिवमनसः खलु वैष्णवाः प्रसिद्धाः ॥ 2.2.10.११० ॥&lt;br&gt;&#xA;दृषदि परधने च लोष्टखण्डे परवनितासु च कूटशाल्मलीषु ॥&lt;br&gt;&#xA;सखिरिपुसहजेषु बन्धुवर्गे सममतयः खलु वैष्णवाः प्रसिद्धाः ॥ १३ ॥&lt;br&gt;&#xA;हरिचरणसरोजयुग्मचित्ता जडिमधियः सुखदुःखसाम्यरूपाः ॥&lt;br&gt;&#xA;अपचितिचतुरा हरौ निजात्मनतवचसः खलु वैष्णवाः प्रसिद्धाः ॥ १४ ॥&lt;br&gt;&#xA;रथचरणगदाब्जशङ्खमुद्राकृतितिलकाङ्कितबाहुमूलमध्याः ॥&lt;br&gt;&#xA;मुररिपुचरणप्रणामधूलीधृतकवचाः खलु वैष्णवा जयन्ति ॥ १५ ॥&lt;br&gt;&#xA;मुरजिदपधनापकृष्टगन्धोत्तमतुलसीदलमाल्यचन्दनैर्ये ॥&lt;br&gt;&#xA;वरयितुमिव मुक्तिमाप्तभूषाकृतिरुचिराः खलु वैष्णवा जयन्ति ॥ १६ ॥&lt;br&gt;&#xA;विगलितमदमानशुद्धचित्ताः प्रसभविनस्यदहङ्कृतिप्रशान्ताः ॥&lt;br&gt;&#xA;नरहरिममराप्तबन्धुमिष्ट्वा क्षयितशुचः खलु वैष्णवा जयन्ति ॥ १७ ॥&lt;br&gt;&#xA;भगवति सततं प्रभक्तिभाजां शुभचरितं तव लक्ष्म नोभ्यधायि ॥&lt;br&gt;&#xA;श्रुतिपथभवतीर्णमाशु पुंसां हरति मलं चिरसञ्चितं यदेतत् ॥ १६ ॥&lt;br&gt;&#xA;न हि धनमपि मृग्यते कदाचिन्न खलु शरीरजखेदसम्प्रयोगः ॥&lt;br&gt;&#xA;मृदुलघुवचसाभिधानकीर्तिं भजनमहं तव दास्य एव चिन्ता ॥ १९ ॥&lt;br&gt;&#xA;शुभचरितमपि द्विषन्ति पुंसां स्वयमिह दुश्चरितानुबन्धचित्ताः ॥&lt;br&gt;&#xA;महदकुशलमप्यवाप्य सुस्था भगरसरसिका अवैष्णवास्ते ॥ 2.2.10.१२० ॥&lt;br&gt;&#xA;परमसुखपदं हृदम्बुजस्थं क्षणमपि नानुसज्जन्ति मत्तभावाः ॥&lt;br&gt;&#xA;वितथवचनजालकैरजस्रं पिदधति नाम हरेरवैष्णवास्ते ॥२१॥&lt;br&gt;&#xA;परयुवतिधनेषु नित्यलुब्धाः कृपणधियो निजकुक्षिभारपूर्णाः॥&lt;br&gt;&#xA;नियतपरमहत्त्वमन्यमाना नरपशवः खलु विष्णुभक्तिहीनाः ॥२२॥&lt;br&gt;&#xA;अनवरतमनार्यसङ्गरक्ताः परपरिभावकहिंसकाऽतिरौद्राः ॥&lt;br&gt;&#xA;नरहरिचरणस्मृतौ विरक्ता नरमलिनाः खलु दूरतो हि वर्ज्याः ॥ १२३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/011/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;नारदाद्ब्रह्मणः पुत्राद्भगवद्भक्तिमुत्तमाम् ॥&lt;br&gt;&#xA;श्रुत्वेत्थं परमप्रीत इन्द्रद्युम्नोऽप्युवाच तम् ॥ १ ॥ ॥&lt;br&gt;&#xA;इन्द्रद्युम्न उवाच ॥ ॥&lt;br&gt;&#xA;साधुसङ्गस्तु विद्वद्भिर्भवव्याधिविनाशनः ॥&lt;br&gt;&#xA;ममोपदिष्टो भगवन्सोऽभूत्साम्प्रतमेव मे ॥ ॥ २ ॥&lt;br&gt;&#xA;येन साक्षात्कृतो विष्णुः परमात्मा परात्परः ॥&lt;br&gt;&#xA;स त्वं यन्मन्दिरायातस्त्वदन्यः साधुरत्र कः ॥ ३ ॥&lt;br&gt;&#xA;त्वत्सन्निधानाद्भगवस्तमो मे नाशमभ्यगात् ॥&lt;br&gt;&#xA;यन्मे त्वरयते चित्तमर्चितुं नीलमाधवम् ॥ ४ ॥&lt;br&gt;&#xA;वेत्सि ब्रह्माण्डवृत्तान्तं पर्यटन्सार्वलौकिकः ॥&lt;br&gt;&#xA;तदावां रथमास्थाय पश्यावो नीलमाधवम् ॥ ॥ ५ ॥&lt;br&gt;&#xA;पुरुषोत्तमसञ्ज्ञस्य क्षेत्रस्यालङ्कृतं शुभम् ॥&lt;br&gt;&#xA;तत्र तीर्थानि सन्तीति बहुभिः कथितानि मे ॥&lt;br&gt;&#xA;त्वद्वाक्याद्यदि जानामि भवेयुः सफलानि मे ॥६॥ ॥&lt;br&gt;&#xA;॥ नारद उवाच ॥ ॥&lt;br&gt;&#xA;हन्त ते दर्शयिष्यामि क्षेत्रं क्षेत्रस्थितानि च ॥&lt;br&gt;&#xA;तीर्थानि शक्तिशम्भूंश्च क्षेत्रमाहात्म्यमेव च ॥ ७ ॥&lt;br&gt;&#xA;साक्षाद्द्रक्ष्यसि देवेशं भक्तस्यात्मसमर्पकम् ॥&lt;br&gt;&#xA;तवानुग्रहतः शीघ्रं चतुर्द्धा संव्यवस्थितम्॥८॥&lt;br&gt;&#xA;यस्य सन्दर्शनान्मर्त्यो जायते भक्तिभाजनम् ॥&lt;br&gt;&#xA;एवं कथान्ते तौ प्रीतावहःकृत्यं समाप्य च ॥ ९ ॥&lt;br&gt;&#xA;यात्रानुकूलं निर्णीय पञ्चम्यां बुधवासरे ॥&lt;br&gt;&#xA;ज्येष्ठकृष्णेतरे पक्षे पुष्यर्क्षे लग्न उत्तमे ॥&lt;br&gt;&#xA;एकत्र शयितौ रात्रिं निन्यतुर्नृपनारदौ ॥2.2.11.१०॥&lt;br&gt;&#xA;ततः प्रभाते विमल इन्द्रद्युम्नो नृपोत्तमः ॥&lt;br&gt;&#xA;घोषणां कारयामास राज्यस्य सह बन्धुभिः ॥ ११ ॥&lt;br&gt;&#xA;यथाविभवतः सैन्यैर्नीलाद्रिगमनं प्रति ॥&lt;br&gt;&#xA;यावज्जीवं तत्र वासं करिष्यामो विनिश्चितम् ॥१२॥&lt;br&gt;&#xA;या वृत्तिः कल्पिता यस्य स तया तत्र जीवतु ॥&lt;br&gt;&#xA;राजानः सावरोधाश्च सामात्याः सपरिच्छदाः ॥ १३ ॥&lt;br&gt;&#xA;रथैर्गजैस्तुरगैश्च कोषैः सह पदातिभिः ॥१४॥&lt;br&gt;&#xA;व्रजन्तु सज्जितास्तत्र ब्राह्मणाः साग्निहोत्रिणः ॥&lt;br&gt;&#xA;वणिजः सह भाण्डैश्च सपण्याः पण्यजीविनः॥ १५ ॥&lt;br&gt;&#xA;राष्ट्रकर्मणि निष्णाता कुशला राजवर्त्मसु ॥&lt;br&gt;&#xA;ज्योतिर्विदो नृत्यविदो दण्डनीतौ प्रवीणकाः ॥ १६ ॥&lt;br&gt;&#xA;नृत्यगायनवादित्रचतुर्विधसुबुद्धयः ॥&lt;br&gt;&#xA;गजवाजिनराणां च भैषज्ये शास्त्र उत्तमे ॥ १७ ॥&lt;br&gt;&#xA;कुशला दृष्टकर्माणो विद्यास्वष्टादशस्वपि ॥&lt;br&gt;&#xA;उपाङ्गविद्यासु तथा कुहकार्थकुतूहलाः ॥ १८ ॥&lt;br&gt;&#xA;वाटसाहसिकाश्चोरास्तथान्ये पश्यतोहराः ॥&lt;br&gt;&#xA;विचित्रकथनाजीवाश्चाटुकाराश्च मागधाः ॥ १९ ॥&lt;br&gt;&#xA;शास्त्रोपजीविनश्चैव तथान्ये शल्यहारकाः ॥&lt;br&gt;&#xA;द्यूतकाराश्च पुंश्चल्यो वेश्या वेशानुगा विटाः॥ 2.2.11.२० ॥&lt;br&gt;&#xA;कृषीवलाश्च गोमेपच्छागोष्ट्रखररक्षकाः ॥&lt;br&gt;&#xA;शकुन्तपालाश्च कपिव्याघ्रशार्दूलरक्षकाः ॥२१॥&lt;br&gt;&#xA;आहितुण्डिकगोरक्ष्य शबरा म्लेच्छजातयः ॥२२॥&lt;br&gt;&#xA;अन्ये च ये मालवदेशजाता आज्ञां मदीयामनुपालयन्ति ॥&lt;br&gt;&#xA;ते यान्तु सर्वे वसतौ हि नीलाचले यथास्वं कृतवास्तुभागाः ॥ २३ ॥&lt;br&gt;&#xA;एवमाज्ञाप्य नृपतिर्यात्रायां च कृतक्षणः ॥&lt;br&gt;&#xA;नारदेन समागम्य दैवज्ञमिदमाह सः ॥ २४ ॥&lt;br&gt;&#xA;सांवत्सर मुहूर्त्तं मे निर्णीतं ते यथा पुरा ॥&lt;br&gt;&#xA;तावन्माङ्गलिकं वस्तुजातं सम्यगुपानय ॥ २५ ॥&lt;br&gt;&#xA;पुरोहितमतेनास्मिन्क्षणे यावद्विमृग्यते ॥&lt;br&gt;&#xA;तेनादिष्टः स गणकः पुरोहितसहायवान् ॥ ॥ २६ ॥&lt;br&gt;&#xA;आजहार समस्तानि माङ्गल्यानि द्विजोत्तमाः ॥&lt;br&gt;&#xA;अत्रान्तरे स राजर्षिर्दिव्यसिंहासनस्थितः ॥ २७ ॥&lt;br&gt;&#xA;यात्राभिषेकमाङ्गल्यं विप्रैः प्रागनुभावितम् ॥&lt;br&gt;&#xA;श्रीसूक्तवह्निसूक्ताभ्यां सूक्तेनाब्दैवतेन च ॥ २८ ॥&lt;br&gt;&#xA;पावमान्याब्धिसूक्तेन पृथङ्माङ्गल्यवर्द्धकैः ॥&lt;br&gt;&#xA;तीर्थाद्भिरौषधीभिश्च सर्वगन्धैः पृथक्पृथक् ॥ २९ ॥&lt;br&gt;&#xA;अभिषिक्तस्ततो राजा चीनांशुकहृताम्भसा ॥&lt;br&gt;&#xA;रराज वपुषा दीप्तो निर्धूमः पावको यथा ॥ 2.2.11.३० ॥&lt;br&gt;&#xA;आमुक्तशुक्लवसनः स्वाचान्तः सपवित्रकः ॥&lt;br&gt;&#xA;नान्दीमुखान्पितृगणान्पूजयित्वा यथाविधि ॥ ३१ ॥&lt;br&gt;&#xA;जयाराष्ट्रभृतो हुत्वा गणहोमांश्च यत्नतः ॥&lt;br&gt;&#xA;शङ्खध्वनिसुगन्धाढयं श्वेतवर्णं विधूमकम् ॥ ३२ ॥&lt;br&gt;&#xA;वह्निं प्रदक्षिणं चक्रे दक्षिणावर्त्तगार्चिषा ॥&lt;br&gt;&#xA;साक्षात्कारेण ददतं जयं राज्ञे जयार्थिने ॥ ३३ ॥&lt;br&gt;&#xA;नवग्रहमखान्ते च ग्रहकुम्भेन सेवितः ॥ ग्र&lt;br&gt;&#xA;हाणां दौष्ट्यनाशाय सौस्थ्यस्यापि विवृद्धये ॥ ३४ ॥&lt;br&gt;&#xA;ज्योतिःशास्त्रोदितैर्मन्त्रैर्दैवज्ञविधिचोदितैः ॥&lt;br&gt;&#xA;ततो माङ्गल्यनेपथ्यविधानमुपचक्रमे ॥३५॥&lt;br&gt;&#xA;चीनांशुकप्रावरणे विधाय कवचं निजम् ॥&lt;br&gt;&#xA;शिरोवेष्टनकं शुभ्रं सुरत्नमुकुटोज्ज्वलम्॥ ३६ ॥&lt;br&gt;&#xA;सावतंसे श्रुतियुगे रत्नकुण्डलभूषिते ॥&lt;br&gt;&#xA;ग्रैवेयकं महार्घं तु हारं तरलभूषितम् ॥ ३७ ॥&lt;br&gt;&#xA;दधाराथ नृपश्रेष्ठः केयूराङ्गदमुद्रिकाः ॥&lt;br&gt;&#xA;मध्येन त्रिवलीसक्तं स्वर्णसूत्रं त्रिवृद्दधौ ॥ ३८ ॥&lt;br&gt;&#xA;हिरण्यकिङ्किणीयुक्त मुक्तातोरणमालिकम् ॥&lt;br&gt;&#xA;नानारत्नैः सुघटितां दधाराथ सुमेखलाम् ॥ ३९ ॥&lt;br&gt;&#xA;अनर्घ्ये पादकटके पादयोः सन्न्यवेशयत् ॥&lt;br&gt;&#xA;सम्मुखादर्शितादर्शे ददृशे स्वं विभूषितम् ॥ 2.2.11.४० ॥&lt;br&gt;&#xA;मङ्गलारोपणार्थाय हैमपीठमुपाविशत् ॥&lt;br&gt;&#xA;प्राङ्मुखः श्रीधरं देवं संस्मरन्मधुसूदनम् ॥ ४१ ॥&lt;br&gt;&#xA;मगलायतनं विष्णुं सर्वमाङ्गल्यकारणम ॥&lt;br&gt;&#xA;स्मरणादस्य नश्यन्ति पातकानि बहून्यपि ॥ ४२ ॥&lt;br&gt;&#xA;सौमनस्यामथो मालामार्त्तवीं गन्धवर्णिताम् ॥&lt;br&gt;&#xA;दधार प्रथमं राजा मन्त्रितां स्वपुरोधसा ॥ ४३ ॥&lt;br&gt;&#xA;मृदं दीपं फलं दूर्वा दधि गोरोचनां ततः ॥&lt;br&gt;&#xA;मन्त्राभिमन्त्रितान्सर्वान्सिद्धार्थैरभिरक्षितः ॥४४॥&lt;br&gt;&#xA;आत्मानं ददृशे राजा सौरभेये हविष्यथ ॥&lt;br&gt;&#xA;मुकुरे मन्त्रिते पश्चात्स्वं दृष्ट्वा नृपकेसरी ॥ ४५ ॥&lt;br&gt;&#xA;बह्वृचैः शान्तिघोषेण समुदीर्णशुभायतिः ॥&lt;br&gt;&#xA;याजुष्कैः पथिसूक्तेन व्रजन्मार्गेऽभिरक्षितः ॥ ४६ ॥&lt;br&gt;&#xA;पौराणैर्मङ्गलैर्वाक्यैः कृतवीर्यधृतिर्नृपः ॥&lt;br&gt;&#xA;मागधैः स्तुतिपाठेन प्रादुर्भूतपराक्रमः ॥ ४७ ॥&lt;br&gt;&#xA;पारिजातहरं सत्यासहितं गरुडध्वजम्॥&lt;br&gt;&#xA;ध्यायन्हृत्पङ्कजे राजा दक्षिणं पादमुद्दधौ ॥ ४८ ॥&lt;br&gt;&#xA;प्रदक्षिणीकृत्य मुनिं नारदं पुरतः स्थितम् ॥&lt;br&gt;&#xA;मध्यद्वारमुपागच्छद्वेत्रपाणिभिरावृतः ॥ ॥ ४९ ॥&lt;br&gt;&#xA;आदिष्टपदमार्गोऽसावग्निहोत्रपुरःसरः ॥&lt;br&gt;&#xA;तत्रापश्यत्स्थितान्विप्रानात्मनो दक्षिणेन वै ॥ 2.2.11.५० ॥&lt;br&gt;&#xA;माङ्गल्यसूक्तम्ऽ पठतः शुभ्राभान्पाण्डुरांशुकान्॥&lt;br&gt;&#xA;लाजाः सपुष्पा राजाग्रे क्षिपतः शंसतः शुभम् ॥ ५१ ॥&lt;br&gt;&#xA;वामपार्श्वस्थिता वेश्याश्चामरव्यग्रपाणयः ॥&lt;br&gt;&#xA;शुभ्रालङ्कारवसनाः स्मेरपद्मानना शुभाः ॥ ५२ ॥&lt;br&gt;&#xA;ब्राह्मणान्पूजयामास भक्तिनम्रो द्विजोत्तमाः ॥&lt;br&gt;&#xA;वस्त्रालङ्कारमाल्यैश्च सुगन्धैरनुलेपनैः ॥ ५३ ॥&lt;br&gt;&#xA;तोषयामास तान्विप्रान्भगवद्बुद्धि भावितान् ॥&lt;br&gt;&#xA;वेश्याभ्यो मागधेभ्यश्च दीनानाथेभ्य एव च ॥ ८४ ॥&lt;br&gt;&#xA;राजानुमत्या सचिवो यथार्हं प्रददौ धनम् ॥&lt;br&gt;&#xA;श्वेतान्पारावतान्हंसाञ्छ्वेताश्वं श्वेतकुञ्जरम् ॥ ५५ ॥&lt;br&gt;&#xA;सचूतपल्लवं श्वेतमालाफलविभूषितम् ॥&lt;br&gt;&#xA;कदलीकाण्डसन्नद्धतोरणाधः स्थितं नृपः ॥&lt;br&gt;&#xA;पूर्णकुम्भं स पश्यन्वै मङ्गलानि बहून्यपि॥&lt;br&gt;&#xA;सितातपत्रेण शिरःप्रदेशे वारितातपः ॥५६॥&lt;br&gt;&#xA;युगपत्पूर्यमाणैस्तु कम्बुभिः शतसङ्ख्यकेः॥&lt;br&gt;&#xA;सम्मिश्रितानि शुश्राव वादित्राणि बहूनि सः॥५७॥&lt;br&gt;&#xA;तथा मङ्गलगीतानि जयशब्दांश्च भूपतिः ॥&lt;br&gt;&#xA;ततो विवेश प्रासादं नृसिंहमवलोकितुम्॥५८॥&lt;br&gt;&#xA;यं स्मृत्वा जायते मर्त्यः सर्वकल्याणभाजनम् ॥&lt;br&gt;&#xA;दृष्ट्वा स दूरान्नृहरिं दिव्यसिंहासनस्थितम् ॥ ५९ ॥&lt;br&gt;&#xA;प्रणम्य साष्टावयवं सन्तोष्योपनिषद्गिरा ॥&lt;br&gt;&#xA;दक्षपार्श्वस्थितां दुर्गां सर्वदुर्गतिमोचिनीम् ॥ 2.2.11.६० ॥&lt;br&gt;&#xA;ववन्दे चरणाभ्याशे पश्यतीं कृपया नृपः ॥&lt;br&gt;&#xA;ततः पुरोधा देवाङ्गादवरोप्य शुभा स्रजम् ॥ ६१ ॥&lt;br&gt;&#xA;आसञ्जयामाम गले सुगन्धेनान्वलेपयत् ॥&lt;br&gt;&#xA;नीराजयामास राज्ञः शिरश्चावेष्टयन्मुदा ॥ ५२ ॥&lt;br&gt;&#xA;पुनः प्रदक्षिणीकृत्य तौ देवौ नृपसत्तमः ॥&lt;br&gt;&#xA;शिबिकायां समारोप्य प्रतस्थे च पुरस्कृतौ ॥ ६३ ॥&lt;br&gt;&#xA;प्रादुर्भूय बहिर्द्वारे रथं दृष्ट्वा सुसज्जितम् ॥&lt;br&gt;&#xA;तुरङ्गमैर्वातजवैर्दशभिः परयोजितम् ॥ ६४ ॥&lt;br&gt;&#xA;प्रदक्षिणीकृत्य नृपो नारदेन समाविशत् ॥&lt;br&gt;&#xA;ढक्कामृदङ्गनिःसाणभेरीपणव गोमुखाः ॥ ६५ ॥&lt;br&gt;&#xA;मधुरीचर्चरीशङ्खा अवाद्यन्त सहस्रशः ॥&lt;br&gt;&#xA;स्यन्दनाः कोटिशस्तत्र नृपाणामनुजीविनाम् ॥ ६६ ॥&lt;br&gt;&#xA;चकाशिरे श्रेणिकृता इन्द्रद्युम्नरथाभितः ॥&lt;br&gt;&#xA;नानाप्रहरणोपेताः पताकाभिरलङ्कृताः ॥ ६७ ॥&lt;br&gt;&#xA;ध्वजोच्छ्रिताः स्वर्णरौप्यैः किङ्किणीजालदर्पणैः ॥&lt;br&gt;&#xA;यन्त्रैर्नानाविधैर्युक्ता गम्भीर स्निग्धनिःस्वनाः ॥ ६८ ॥&lt;br&gt;&#xA;पदातीनां कुञ्जराणां हयानां वातरंहसाम् ॥&lt;br&gt;&#xA;पत्तिसंस्फोटनैर्हस्तिबृंहितैर्हयहेषितैः ॥ ६९ ॥&lt;br&gt;&#xA;बहुलै रथनिर्घोषैर्मिश्रिता वाद्यनिःस्वनाः ॥&lt;br&gt;&#xA;युगान्तार्णवनिस्वानतुल्याः शुश्रुविरे जनैः ॥ 2.2.11.७० ॥&lt;br&gt;&#xA;तस्मिन्क्षणे पौरजनाः स्वस्वसम्भारसज्जिताः ॥&lt;br&gt;&#xA;अश्वकै रासभैरुष्ट्रैर्वाहकैः प्रतितस्थिरे ॥ ७१ ॥&lt;br&gt;&#xA;आन्दोलिकाश्च पल्यङ्काः कोटिशश्च तुरङ्गकाः ॥&lt;br&gt;&#xA;श्रेणीभूताश्च दृश्यन्ते राष्ट्रप्रस्थानसङ्कुले ॥ ७२ ॥&lt;br&gt;&#xA;राजावरोधाः शतशो वृता वर्षवरैस्ततः ॥&lt;br&gt;&#xA;नानायानसमारूढाः पालिताश्चाधिकारिभिः ॥ ७३ ॥&lt;br&gt;&#xA;महासैन्यैश्च संरुद्धा राजागाराद्विनिर्ययुः ॥&lt;br&gt;&#xA;यज्वानश्चाग्निहोत्राणि शम्यारूढानि वृन्दशः ॥ ७४ ॥&lt;br&gt;&#xA;शकटेषु समारोप्य सपत्नीकाः प्रतस्थिरे ॥&lt;br&gt;&#xA;तथा पुस्तकभारांश्च देवतार्चाकरण्डकान् ॥ ७५ ॥&lt;br&gt;&#xA;इध्मबर्हिकुशान्पात्रीः सम्भारान्होमसम्भृतान् ॥&lt;br&gt;&#xA;वाहयामासुरन्यैश्च शकटावाहकद्विजैः ॥ ७६ ॥&lt;br&gt;&#xA;सामन्तामात्यभृत्याश्च पुरोधा ऋत्विजश्च ये ॥&lt;br&gt;&#xA;राज्ञः प्रकृतद(?)साश्च उपचारनियोगिनः ॥ ७७॥&lt;br&gt;&#xA;सर्वोपचारसम्भारानासतेऽन्ये प्रयायिनः ॥&lt;br&gt;&#xA;कोषागारनियुक्ताश्च कोषजातमशेषतः ॥ ७८ ॥&lt;br&gt;&#xA;समादाय ययुस्तूर्णं राज्ञोऽवसरसेवकाः ॥&lt;br&gt;&#xA;मालाकारादयः सर्वे पण्यजीवादयस्तथा ॥ ७९ ॥&lt;br&gt;&#xA;स्वं स्वं पण्यं समादाय ययू राजनियोगिनः ॥&lt;br&gt;&#xA;श्रेष्ठश्रेण्यादयः सर्वे पुरखर्वटवासिभिः ॥ 2.2.11.८० ॥&lt;br&gt;&#xA;समं विनिर्ययुः स्वस्वव्यवहारविलासकाः ॥&lt;br&gt;&#xA;इन्द्रद्युम्नस्य नृपतेर्यात्रासमयवादितान् ॥ ८१ ॥&lt;br&gt;&#xA;भेरीमृदङ्गपटहान्व्यश्नुवानान्दिगन्तरम् ॥&lt;br&gt;&#xA;श्रुत्वा जनपदावासिजनाः सर्वे ससम्भ्रमाः ॥ ८२ ॥&lt;br&gt;&#xA;राजाज्ञां मूर्ध्नि सम्मान्य निर्गता नीलपर्वतम् ॥&lt;br&gt;&#xA;यस्य यश्च ऋजुः पन्थाः स च तेनैव जग्मिवान् ॥ ८३ ॥&lt;br&gt;&#xA;न राजमार्गं प्रजवाद्व्यमृग्यन्त नृपाज्ञया ॥&lt;br&gt;&#xA;नीलाद्रिप्राप्तिमार्गेण दुर्गमेणापि ते ययुः ॥ ८४ ॥&lt;br&gt;&#xA;इन्द्रद्युम्नोऽपि राजेन्द्रः समस्तपुरवासिभिः ॥&lt;br&gt;&#xA;चतुरङ्गानीकिनीभिः सहर्षाभिश्च वेष्टितः ॥ ८५ ॥&lt;br&gt;&#xA;श्रेणीभूतक्षितिपतिस्यन्दनावलिमध्यगे ॥&lt;br&gt;&#xA;रथे रराज राजर्षिः शक्रतुल्य परिच्छदः ॥ ८६ ॥&lt;br&gt;&#xA;पुरस्त्रीमङ्गलाचारगीतलाजप्रसूनकैः ॥&lt;br&gt;&#xA;मङ्गलाचारशोभाभिः प्रसन्नशुभचेतनः ॥ ८७ ॥&lt;br&gt;&#xA;वातरंहैर्हयैर्युक्तरथेन प्रययौ मुदा ॥&lt;br&gt;&#xA;अनुकूलानिलप्रोद्यद्घनच्छायसुशीतले ॥ ८८ ॥&lt;br&gt;&#xA;नीरजस्के महीपृष्ठे समीकृतचतुष्पथे ॥&lt;br&gt;&#xA;देशाध्वनीनैः पुरुषैः काननान्तरवेदिभिः ॥ ८९ ॥&lt;br&gt;&#xA;आदिष्टवर्त्मा नृपतिर्मार्गस्योभयपार्श्वगान् ॥&lt;br&gt;&#xA;देशानरण्यानि मुहुःपश्यन्नानन्दलोचनः ॥ 2.2.11.९० ॥&lt;br&gt;&#xA;सीमामुत्कलदेशस्य विभजन्तीं वनान्तरे ॥&lt;br&gt;&#xA;मार्गस्थां चर्चिकां प्राप चर्चितां मुण्डमालया ॥ ९१ ॥&lt;br&gt;&#xA;अवतीर्य रथाद्राजा विनतो नारदाज्ञया ॥&lt;br&gt;&#xA;साष्टाङ्गपातं तां नत्वा तुष्टावानन्दचेतनः ॥९२ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;नमस्ते त्रिदशेशानि सर्वापद्विनिवारिणि ॥&lt;br&gt;&#xA;ब्रह्मविष्णुशिवाद्याभिः कल्पनाभिरुदीरिते ॥९३॥&lt;br&gt;&#xA;कारणं जगतामाद्ये प्रसीद परमेश्वरि ॥&lt;br&gt;&#xA;त्वया विना जगन्नैतत्क्षणमुत्सहते शिवे ॥ ९४ ॥&lt;br&gt;&#xA;सिद्धयः सर्वकार्याणां मङ्गलानि च शाश्वते ॥&lt;br&gt;&#xA;त्वत्पादाराधनफलं मर्त्यलोके हि नान्यथा ॥९५ ॥&lt;br&gt;&#xA;चराचरपतेर्विष्णोः शक्तिस्त्वं परमेश्वरि ॥&lt;br&gt;&#xA;यया सृजत्यवति च जगत्संहरते विभुः ॥ ९६ ॥&lt;br&gt;&#xA;चराचरगुरुं देवं नीलाचलनिवासिनम् ॥&lt;br&gt;&#xA;अनुगृह्णीष्व मां देवि यथा पश्ये स्वचक्षुषा ॥ ९७ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;नारदस्योपदेशेन स्तुत्वा देवीं नराधिपः ॥&lt;br&gt;&#xA;आरुरोह रथं तूर्णं विवस्वानुदयं यथा ॥ ९८ ॥&lt;br&gt;&#xA;ततः प्रतस्थे तरसा स राजा श्रान्तवाहनः ॥&lt;br&gt;&#xA;चित्रोत्पलमहानद्यास्तीरे विरलकानने ॥ ९९ ॥&lt;br&gt;&#xA;धातुकन्दरविख्याते न्यवेशयदनीकिनीम् ॥&lt;br&gt;&#xA;अपराह्णक्रियां कर्तुं यावदाह्निकमादृतः ॥2.2.11.१००॥&lt;br&gt;&#xA;जलावतरणे नद्यां विवेश स्वपुरोधसा ॥&lt;br&gt;&#xA;पूर्वं संशोधिते प्राज्ञैर्विषकण्टकवर्जिते ॥१॥&lt;br&gt;&#xA;स्नात्वा सन्तर्प्य देवांश्च पितॄनथ विशाम्पतिः ॥&lt;br&gt;&#xA;सम्पूज्य विधिवद्विष्णुं नृपतीन्प्रकृतीस्ततः ॥ २ ॥&lt;br&gt;&#xA;सम्मानयामास नृपः सन्निवेशासनादिभिः॥&lt;br&gt;&#xA;नारदेन सह श्रीमान्प्रविश्यान्तःपुरं ततः॥३॥&lt;br&gt;&#xA;सुधारसानि भोज्यानि बुभुजे प्रीतमानसः ॥&lt;br&gt;&#xA;पश्चिमाद्रिं ततो याते विवस्वति विशाम्पतिः ॥४॥&lt;br&gt;&#xA;सायं विधिं समाप्याशु शीतभानौ समुद्यते॥&lt;br&gt;&#xA;अनुजीविविशां नाथः सभामध्य उपाविशत् ॥५॥&lt;br&gt;&#xA;तत्र तस्मिन्नरपतिर्बभौ सात्राज्यलक्षणः ॥&lt;br&gt;&#xA;सम्पूर्णमण्डलश्चन्द्रो ज्योतिषामिव शारदः॥६॥&lt;br&gt;&#xA;कवयः कवयाञ्चकुः कीर्तिं तस्य सुधामलाम् ॥&lt;br&gt;&#xA;जगुर्गाथां सुग्रथितां गायकाः कलसुस्वराः॥७॥&lt;br&gt;&#xA;रूपयौवनलावण्यगर्विता गणिकास्ततः ॥&lt;br&gt;&#xA;लयतानाङ्गहारैश्च सुशुद्धैर्ननृतुः पुरः ॥ ८ ॥&lt;br&gt;&#xA;मागधास्तुष्टुवुश्चैनं लोकोत्तरशुभाकृतिम् ॥&lt;br&gt;&#xA;गद्यपद्यप्रबन्धाद्यैश्चित्रैः पदकदम्बकैः ॥ ९ ॥&lt;br&gt;&#xA;ततः स राजा प्रानर्च वैष्णवाग्र्यान्सभासदः ॥&lt;br&gt;&#xA;सुसम्मतैर्गन्धमाल्यताम्बूलैरतिशोभनैः ॥ 2.2.11.११० ॥&lt;br&gt;&#xA;नृपांश्च शतशस्तत्र सुखासीनान्नृपाज्ञया ॥&lt;br&gt;&#xA;सम्भावयामास यथायोग्यं नृपतिभाजनैः ॥ ११ ॥&lt;br&gt;&#xA;अथापृच्छन्मुनिवरं नारदं भगवत्प्रियम् ॥&lt;br&gt;&#xA;सिंहासनार्हे स्वासीनं बहुमानपुरःसरम् ॥&lt;br&gt;&#xA;भगवच्चरितं श्रोतुं सर्वपापापनोदनम् ॥ १२ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;भगवन्वेदवेदाङ्गनिधान भगवत्प्रिय ॥&lt;br&gt;&#xA;त्वमेव चरितं विष्णोर्जानासि ज्ञानचक्षुषा ॥ १३ ॥&lt;br&gt;&#xA;हरेश्चारित्रसुधया दृढपङ्कमलीमसम् ॥&lt;br&gt;&#xA;क्षालयान्तर्मम मुने यद्यनुक्रोशको मयि ॥ १४ ॥&lt;br&gt;&#xA;इत्थमालापसम्मिश्रे मुनिराज्ञोः कथान्तरे ॥&lt;br&gt;&#xA;प्रविवेश नृपं द्वाःस्थ उत्कलेशप्रसेवकः ॥ १५ ॥&lt;br&gt;&#xA;उवाच देवद्वारान्ते तिष्ठत्युत्कलभूमिपः ॥&lt;br&gt;&#xA;सोपायनो देवपादपद्मं द्रष्टुं समौलिकः ॥ १६ ॥&lt;br&gt;&#xA;विज्ञापितः स राजर्षि द्वास्थेनैवं ससम्भ्रमः ॥&lt;br&gt;&#xA;उवाच तं हि भो विप्राः श्रुत्वा तद्देशमण्डनम् ॥ १७ ॥&lt;br&gt;&#xA;क्षेत्रं श्रीपुरुषेशस्य तद्वार्त्ताकर्णनोत्सुकः ॥&lt;br&gt;&#xA;प्रवेशयाविलम्बं तं श्रीमदोढ्रमहीपतिम् ॥ १८ ॥&lt;br&gt;&#xA;स हि नीलगिरौ विष्णुं समाराध्य सुनिर्मलः ॥&lt;br&gt;&#xA;यस्य सन्दर्शनात्सर्वे भविष्यामो हतांहसः ॥ १९ ॥&lt;br&gt;&#xA;श्रुत्वा तद्वचनं सद्यो द्वारपालो महीपतिम् ॥&lt;br&gt;&#xA;प्रवेशयामास सभामिन्द्रद्युम्नस्य भूपतेः ॥ 2.2.11.१२० ॥&lt;br&gt;&#xA;विवेशोढ्रपतिस्तूर्णं सचिवैवैर्ष्णवैः सह ॥&lt;br&gt;&#xA;ननामाङ्घ्रियुगं वन्द्यमिन्द्रद्युम्नस्य सादरम्॥ २१ ॥&lt;br&gt;&#xA;युगं वन्द्यमिन्द्रद्युम्नस्य सादरम्॥ २१ ॥&lt;br&gt;&#xA;तमुत्थाप्य च राजेन्द्रः पुरस्कृत्य स वैष्णवम् ॥&lt;br&gt;&#xA;स्वासनान्ते निवेश्याथ प्रोचे सप्रश्रयं वचः ॥ २२ ॥&lt;br&gt;&#xA;राजन्सर्वत्र कुशली भवानोढ्रपते किल ॥&lt;br&gt;&#xA;अपि देवो विजयते नीलाद्रिशिखरालयः ॥ २३ ॥&lt;br&gt;&#xA;कच्चित्ते निर्मला बुद्धिर्भगवत्पादपद्मयोः ॥&lt;br&gt;&#xA;उपैति समचित्तस्य सर्वभूतेषु ते हरौ ॥ २४ ॥&lt;br&gt;&#xA;ओढ्राधीशस्तदा तस्य वचः श्रुत्वा कृताञ्जलिः ॥&lt;br&gt;&#xA;उवाच प्रश्रितं वाक्यं हर्षविस्मयचञ्चुकः ॥ २५ ॥&lt;br&gt;&#xA;स्वामिन्सर्वत्र कुशलं त्वत्पादानुग्रहान्मम ॥&lt;br&gt;&#xA;सूर्ये तपत्यन्धकारः कथं वा प्रभविष्यति ॥ २६ ॥&lt;br&gt;&#xA;निसर्गगुणसंसर्गवशीकृतमहीभुजा ॥&lt;br&gt;&#xA;त्वया सनाथा पृथिवी जिष्णुनेवामरावती ॥ २७ ॥&lt;br&gt;&#xA;सदा धर्मश्चतुष्पादस्त्वयि शासति मेदिनीम् ॥&lt;br&gt;&#xA;निषेधाचरण राजन्केवलं श्रूयते श्रुतौ ॥ २८ ॥&lt;br&gt;&#xA;राजनीतिषु ये राज्ञां गुणाः समुदितास्त्वयि ॥&lt;br&gt;&#xA;त एकैकं क्षितिभुजां गता दार्ष्टान्तिकं विभो ॥ २९ ॥&lt;br&gt;&#xA;एतावदपि साम्राज्यं दुर्लभं ते नृपोत्तम ॥&lt;br&gt;&#xA;अष्टादशद्वीपवती क्षितिरेकगृहोपमा ॥ 2.2.11.१३० ॥&lt;br&gt;&#xA;यदि त्वां नासृजद्ब्रह्मा वत्सलं सर्वजन्तुषु ॥&lt;br&gt;&#xA;कथं शोकविहीनाः स्युर्मृतेष्वात्मजबन्धुषु ॥ ३१ ॥&lt;br&gt;&#xA;साधारणा नृपतयो विष्णोरंशा इति श्रुतिः ॥&lt;br&gt;&#xA;भवान्साक्षात्तु भगवान्कोऽन्य ईदृग्गुणाकरः ॥ ३२ ॥&lt;br&gt;&#xA;दक्षिणोदधि तीरेऽस्ति नीलाद्रिः काननावृतः ॥&lt;br&gt;&#xA;न तत्र लोकसञ्चारस्तत्रास्ते साऽपि देवता ॥ ३३ ॥&lt;br&gt;&#xA;वात्यया वालुकाकीर्णः साम्प्रतं श्रूयते तु सः ॥&lt;br&gt;&#xA;तद्वशान्मम राज्येऽपि दुर्भिक्षमरकादिकम् ॥ ३४ ॥&lt;br&gt;&#xA;त्वय्यागते तु सर्वस्मिन्कुशलं मे भविष्यति ॥&lt;br&gt;&#xA;इत्युक्तवन्तं नृपतिरुत्कलेशं द्विजोत्तमाः ॥ ३५ ॥&lt;br&gt;&#xA;विसर्जयामास तदा सन्निवेशाय मानयन् ॥&lt;br&gt;&#xA;नारदं प्रेक्ष्य निर्विण्णः किमेतदिति भो मुने ॥ ३६ ॥&lt;br&gt;&#xA;यदर्थं मे श्रमस्तं च विफलं हि वितर्कये ॥&lt;br&gt;&#xA;इत्युक्तवन्तं तं प्राह नारदस्तु त्रिकालवित् ॥ ३७ ॥&lt;br&gt;&#xA;न कार्यो विस्मयस्तेऽत्र भाग्यवान्वैष्णवोत्तमः ॥&lt;br&gt;&#xA;वैष्णवानां न वाञ्छा हि विफला जायते क्वचित् ॥ ३८ ॥&lt;br&gt;&#xA;अवश्यं प्रेक्षसे राजन्बिभ्रतं पार्थिवं वपुः ॥&lt;br&gt;&#xA;कारणं जगतामादिं नारायणमनामयम् ॥ ३९ ॥&lt;br&gt;&#xA;त्वदनुग्रहहेतोर्वै क्षिताववतरिष्यति ॥&lt;br&gt;&#xA;जगच्चराचरं सर्वं विष्णोर्वशमुपागतम्॥2.2.11.१४०॥&lt;br&gt;&#xA;न कस्यापि वशे सोऽपि परमात्मा सनातनः ॥&lt;br&gt;&#xA;केवलं भक्तिवशगो भगवान्भक्तवत्सलः ॥ ४१ ॥&lt;br&gt;&#xA;ब्रह्मादिकीटपर्यन्तं सुगुप्तं यस्य मायया ॥&lt;br&gt;&#xA;स कथं परतन्त्रः स्यादृते भक्तजनान्नृप ॥ ४२ ॥&lt;br&gt;&#xA;धर्मार्थकाममोक्षाणां मूलं भक्तिर्मुरद्विषः ॥&lt;br&gt;&#xA;सैव तद्ग्रहणोपायस्तामृते नास्ति किञ्चन ॥ ४३ ॥&lt;br&gt;&#xA;एक एव यदा विष्णुर्बहुधा स्वस्य मायया ॥&lt;br&gt;&#xA;तमृते परमात्मानं सुखहेतुर्न विद्यते ॥ ४४ ॥&lt;br&gt;&#xA;येऽप्यन्ये शिवदुर्गाद्यास्तैस्तैः कर्मभिरावृताः ॥&lt;br&gt;&#xA;यच्छन्ति पूजिताः कामं तेऽपि विष्णुपरायणाः ॥ ४५ ॥&lt;br&gt;&#xA;अन्तर्यामी स भगवान्देवानामपि हृत्स्थितः ॥&lt;br&gt;&#xA;यावत्फलं प्रेरयति तावदेव ददत्यमी ॥ ४६ ॥&lt;br&gt;&#xA;वैष्णवस्त्वं च राजेन्द्र पद्मयोनेश्च पञ्चमः ॥&lt;br&gt;&#xA;अष्टादशानां विद्यानां पारगो वृत्तसंस्थितः ॥ ४७ ॥&lt;br&gt;&#xA;न्यायेन रक्षिता पृथ्वीं विशेषाद्ब्राह्मणार्चकः ॥&lt;br&gt;&#xA;अवश्यं द्रक्ष्यसि क्षेत्रे वैकुण्ठं चर्मचक्षुषा ॥ ४८ ॥&lt;br&gt;&#xA;पितामहोऽप्यत्र कार्ये भवतो मां नियुक्तवान् ॥&lt;br&gt;&#xA;सर्वं ते कथयिष्यामि प्राप्ते क्षेत्रोत्तमे नृप ॥ ४९ ॥&lt;br&gt;&#xA;साम्प्रतं रात्रिशेषो हि तृतीयं याममृच्छति ॥&lt;br&gt;&#xA;स्वान्तान्निवेशान्निर्गन्तुं राज्ञ आज्ञापयाधुना ॥ 2.2.11.१५० ॥&lt;br&gt;&#xA;त्वमप्यन्तर्गृहं याहि निद्राया वशमागतः ॥ १५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषि संवाद एकादशोऽध्यायः ॥११॥&lt;/p&gt;</description>
    </item>
    <item>
      <title>०१२</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/012/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;उक्ते ब्रह्मसुतेनेत्थमिन्द्रद्युम्नो महीपतिः॥&lt;br&gt;&#xA;मुनेस्तुवचनं श्रुत्वा प्रहृष्टेनान्तरात्मना ॥&lt;br&gt;&#xA;विचार्य परया बुद्ध्या श्रमं मेने फलावहम् ॥१॥&lt;br&gt;&#xA;अहो मे परमं भाग्यं बहुजन्मान्तरार्जितम्॥&lt;br&gt;&#xA;व्यवसाये ममोद्युक्तः सर्वलोकपितामहः॥२॥&lt;br&gt;&#xA;जीवन्मुक्तं स्वतनुजं मत्सहायमकारयत् ॥&lt;br&gt;&#xA;सहायो यादृशः पुंसां भवेत्कार्यं हि तादृशम्॥३॥&lt;br&gt;&#xA;श्रुतं सभासु सर्वासु इति वृद्धानुशासनम् ॥&lt;br&gt;&#xA;स इत्थं चिन्तयन्राजा विसृज्य च सभासदः ॥४॥&lt;br&gt;&#xA;ततो मुनिं करे धृत्वा विवेशान्तःपुरे द्विजाः ॥&lt;br&gt;&#xA;तमर्चयित्वा विधिवत्पल्यङ्के सह तेन वै ॥५॥&lt;br&gt;&#xA;निशावशेषं नृपतिर्निनाय संलपन्मिथः ॥&lt;br&gt;&#xA;ततः प्रभाते विमले नित्यं कर्म समाप्य वै ॥ ६ ॥&lt;br&gt;&#xA;पूजयित्वा जगन्नाथं सन्ततार महानदीम् ॥&lt;br&gt;&#xA;ओढ्रदेशाधिपेनाग्रे गच्छतादिष्टपद्धतिः॥ ७ ॥&lt;br&gt;&#xA;एकाम्र वनकं क्षेत्रमभियातो बलान्वितः ॥&lt;br&gt;&#xA;स गत्वा किञ्चिदध्वानं प्राप्य गन्धवहाभिधाम् ॥८॥&lt;br&gt;&#xA;नदीं वेगवतीं शीततोयामाक्रम्य वेगवान् ॥&lt;br&gt;&#xA;पूर्वाह्नपूजासमये कोटिलिङ्गेश्वरस्य वै ॥ ९ ॥&lt;br&gt;&#xA;चर्चरीशङ्खकाहालमृदङ्गमुरजध्वनिम् ॥&lt;br&gt;&#xA;व्यश्नुवानं महारण्यं दूराच्छुश्राव भूपतिः॥2.2.12.१०॥&lt;br&gt;&#xA;मन्यमानो भगवतो नीलाचल निवासिनः ॥&lt;br&gt;&#xA;उवाच नारदं प्रीतो ध्वनिः कुत्र महामुने ॥ ११ ॥&lt;br&gt;&#xA;नीलाद्रिशिखरावासः प्राप्तः किं परमेश्वरः ॥&lt;br&gt;&#xA;यदर्चासमये ह्येष श्रूयते सङ्कुलध्वनिः ॥ १२ ॥&lt;br&gt;&#xA;उताहोप्यन्यदेवो वा निकटे वर्त्तते मुने ।&lt;br&gt;&#xA;इति पृष्टस्तदा राज्ञा प्रोवाच मुनिपुङ्गवः ॥ १३ ॥&lt;br&gt;&#xA;राजन्सुदुर्लभं क्षेत्रं गोपितं मुरवैरिणा ॥&lt;br&gt;&#xA;न तत्रास्तीति भगवान्कैरपि ज्ञायते नृभिः ॥ १४ ॥&lt;br&gt;&#xA;त्वं हि भाग्यवतां श्रेष्ठस्त्वद्भाग्यात्ते पुरोधसा ॥&lt;br&gt;&#xA;दृष्टः कथञ्चिद्भगवान्संयतेन्द्रियवर्त्मना ॥ १५ ॥&lt;br&gt;&#xA;त्वं हि तावद्बलैर्युक्तः षडङ्गैनृपसत्तम ॥&lt;br&gt;&#xA;साहसेऽतिप्रवृत्तोऽसि संशयो मे महीपते ॥ १६ ॥&lt;br&gt;&#xA;संवर्त्तते नीलगिरिर्योजने तु तृतीयके ॥&lt;br&gt;&#xA;इदं त्वेकाम्रकवनं क्षेत्रं गौरीपतेर्विभोः ॥&lt;br&gt;&#xA;नातिदूरे महीपाल भीतः स शरणागतः ॥ १७ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;कथं स भीतो गौरीशः कं वा शरणमागतः ॥ १८ ॥&lt;br&gt;&#xA;ददाह त्रिपुरं घोरं शरेणैकेन यः पुरा ॥&lt;br&gt;&#xA;अत्र मे विस्मयो जातः श्रोतुमिच्छामि दुर्लभम् ॥ १९ ॥&lt;br&gt;&#xA;रक्षिता भवभीतानां भवः परमपावनः ॥&lt;br&gt;&#xA;किमर्थं भयभीतोऽसौ कः समर्थोऽस्य वै जये ॥ 2.2.12.२० ॥&lt;br&gt;&#xA;॥ नारद उवाच ॥ ॥&lt;br&gt;&#xA;अत्र ते कथयिष्यामि पुरावृत्तं महीपते ॥&lt;br&gt;&#xA;उपयेमे पुरा गौरीं तपसा वशमागतः ॥ २१ ॥&lt;br&gt;&#xA;ब्रह्मचारी हिमगिरौ भगवान्नीललोहितः ॥&lt;br&gt;&#xA;उत्सृज्य ब्रह्मचर्यं तु सोऽनङ्गशरपीडितः ॥ २२ ॥&lt;br&gt;&#xA;तया रेमे रुचिरया यौवनोन्मत्तया नृप ॥&lt;br&gt;&#xA;तत्पितुर्विषये भोगान्बुभुजे देवकाङ्क्षितान् ॥ २३ ॥&lt;br&gt;&#xA;कदाचिदथ निर्याती स्ववासभवनात्सती ॥&lt;br&gt;&#xA;सामपूर्वं कुलस्त्रीभिर्मात्रोक्ता सस्मितं वचः ॥ २४ ॥&lt;br&gt;&#xA;आर्ये महत्तपस्तप्तं वरार्थं गहने वने ॥&lt;br&gt;&#xA;निष्कुलो निर्गुणो वृद्धो वरः प्राप्तो वरानने ॥ २५ ॥&lt;br&gt;&#xA;दिवारात्रिं न त्यजसि सन्निधिं तादृशस्य वै ॥&lt;br&gt;&#xA;को गुणः कथ्यतां वत्से किं वा पत्युः प्रसादजम्॥ २६ ॥&lt;br&gt;&#xA;भूषणाच्छादनं प्राप्तं ममैव गृहवासिनी ॥&lt;br&gt;&#xA;चिरं तिष्ठसि भद्रे त्वं पितृभोगोपलालिता ॥ २७ ॥&lt;br&gt;&#xA;त्रैलोक्ये यास्तु कन्या वै परिणीताः पितुर्गृहात्॥&lt;br&gt;&#xA;प्रयात्यलङ्कृताभर्त्रा भर्तृवेश्मनि शुश्रुम ॥ २८ ॥&lt;br&gt;&#xA;अहं तु मानसी कन्या पितृणां पितृलोकतः ॥&lt;br&gt;&#xA;आगता तु महाभागे परिणीता हिमाद्रिणा ॥ २९ ॥&lt;br&gt;&#xA;इत्थमुक्ता मया हास्यान्न क्रोधाच्चललोचने ॥&lt;br&gt;&#xA;जामातुरग्रे नो वाच्यं स हि विष्णुसमो मतः ॥ 2.2.12.३० ॥&lt;br&gt;&#xA;॥ नारद उवाच ॥ ॥&lt;br&gt;&#xA;मातुरित्थं वचः श्रुत्वा भर्तृनिन्दाप्रपीडिता ॥&lt;br&gt;&#xA;कोपप्रस्फुरदोष्ठी सा वाचं नोचे मनागपि ॥ ३१ ॥&lt;br&gt;&#xA;प्रययावन्तिकं भर्तुर्निह्नु(ह्रु?)वानांऽबिकावचः ॥&lt;br&gt;&#xA;जगाद परुषं वाक्यं स्नेहगर्भं मिताक्षरम् ॥ ३२ ॥&lt;br&gt;&#xA;स्वामिन्न साम्प्रतं चैतद्यद्वासः श्वशुरालये ॥&lt;br&gt;&#xA;क्षौद्रीयसामपि गुरोस्त्रैलोक्यस्य कथं नु ते ॥ ३३ ॥&lt;br&gt;&#xA;तदावयोर्नात्र योग्या वसतिर्मे प्रिया विभो ॥&lt;br&gt;&#xA;न सन्ति किं ते वासाय योग्या वै भूमयः प्रभोः ॥ ३४ ॥&lt;br&gt;&#xA;इत्युक्तः शिवया सोऽथ भगवान्वृषभध्वजः ॥&lt;br&gt;&#xA;तया सार्द्धं वृषारूढो मध्यदेशं ययौ त्वरन् ॥ ३५ ॥&lt;br&gt;&#xA;विलङ्घ्य सर्व तीर्थानि प्रयागं पावनं महत् ॥&lt;br&gt;&#xA;पूर्वसागरगामिन्या गङ्गाया उत्तरे तटे ॥ ३६ ॥&lt;br&gt;&#xA;वाराणसीं नाम पुरीं गौर्या वासाय निर्ममे ॥&lt;br&gt;&#xA;पञ्चक्रोशमितां रम्यां वरप्रासादशोभिताम् ॥ ३७ ॥&lt;br&gt;&#xA;अट्टालकशतैर्युक्तामसङ्ख्योपवनैर्युताम् ॥&lt;br&gt;&#xA;नानातीर्थसमायुक्तां नानाजनसमाकुलाम् ॥ ३८ ॥&lt;br&gt;&#xA;आज्ञया धूर्जटेः शुभ्रां निर्मितां विश्वकर्मणा ॥&lt;br&gt;&#xA;पावनैः शीतलैर्गङ्गातरङ्गैः क्षपितांहसाम् ॥ ३९ ॥&lt;br&gt;&#xA;तत्र मध्ये पुरे स्वर्णप्राकाराट्टालशोभिते ॥&lt;br&gt;&#xA;रत्नस्तम्भैः सुघटिते सर्वाशापरिपूरके ॥ 2.2.12.४० ॥&lt;br&gt;&#xA;तया रेमे पशुपतिः श्रियेव मधुसूदनः ॥&lt;br&gt;&#xA;सा पुरी विश्वनाथेन कदाचिन्नैव मुच्यते ॥ ४१ ॥&lt;br&gt;&#xA;अविमुक्तेति सा ख्याता नृणां मुक्तिप्रदायिनी॥&lt;br&gt;&#xA;पुरासीन्मनुजाधीश सेविता भवभीरुभिः ॥४२॥&lt;br&gt;&#xA;तत्रोषिता तदा गौरी तेन भर्त्रा स्वलङ्कृता॥&lt;br&gt;&#xA;मातरं पितरं चापि न सस्मार महीपते ॥ ॥४३॥&lt;br&gt;&#xA;एवं बहुयुगेऽतीते कैलासाद्रिं स जग्मिवान् ॥&lt;br&gt;&#xA;आत्मनः कोटिलिङ्गानि तत्र संस्थाप्य वै प्रभुः॥४४॥&lt;br&gt;&#xA;राजानः पालयामासुस्तां पुरीं बहुशो नृप॥&lt;br&gt;&#xA;तत्रासीत्काशिराजाख्यः पुरा द्वापरके युगे॥ ४५॥&lt;br&gt;&#xA;शम्भुं सन्तोषयामास तपसोग्रेण वै प्रभुम्॥&lt;br&gt;&#xA;जरासन्धपुरोगाणां राज्ञां जेतारमच्युतम्॥४६॥&lt;br&gt;&#xA;सङ्ग्रामे प्रभविष्यामीत्यभिसन्धाय पार्थिवः॥&lt;br&gt;&#xA;प्रादात्तस्मै वरं सोऽपि पिनाकी पारितोषितः॥ ४७॥&lt;br&gt;&#xA;जेतासि कंसहन्तारं सङ्ग्रामे त्वमरिन्दम॥&lt;br&gt;&#xA;तवार्थे प्रमथैः सार्द्धमहं योत्स्ये वृषे स्थितः ॥ ४८ ॥&lt;br&gt;&#xA;शम्भोरिति वरं लब्ध्वा प्रमत्तः स नराधिपः ॥&lt;br&gt;&#xA;शङ्खचक्रधरं सङ्ख्ये हरिमाह्वत वीर्यवान्॥ ४९ ॥&lt;br&gt;&#xA;अन्तर्यामी स भगवाञ्ज्ञात्वा वृत्तान्तमीदृशम् ॥&lt;br&gt;&#xA;चक्रं प्रस्थापयामास काशिराजस्य सूदने ॥ 2.2.12.५० ॥&lt;br&gt;&#xA;तदुग्रदर्शनं चक्रं सहस्रादित्यवर्चसम् ॥&lt;br&gt;&#xA;काशिराजशिरश्छित्त्वा तद्बलं तां पुरीं ततः ॥ ५१ ॥&lt;br&gt;&#xA;ददाह कुपितं राजन्विष्णोराशयवीर्यवित् ॥&lt;br&gt;&#xA;तद्दृष्ट्वा सुमहत्कर्म क्रुद्धः पशुपतिस्तदा ॥ ५२ ॥&lt;br&gt;&#xA;गणैर्वृतो वृषारूढः पिनाकी तदुपाद्रवत् ॥&lt;br&gt;&#xA;ततः सुदर्शनं चक्रं दृष्ट्वा तं प्रथमं पुरः ॥ ५३ ॥&lt;br&gt;&#xA;शम्भुः पाशुपतास्त्रं तच्चकारोत्पातसन्निभम् ॥&lt;br&gt;&#xA;पुरा विष्णोर्वरं प्राप्तं शम्भुना भक्तितोषितात् ॥ ५४ ॥&lt;br&gt;&#xA;बलेनाप्याययिष्यामि तवास्त्रं संस्मृतस्त्वया ॥&lt;br&gt;&#xA;मयि चेत्प्रतिकूलस्त्वं भविष्यति च निष्प्रभम् ॥ ५५ ॥&lt;br&gt;&#xA;घोरे पाशुपते चास्मिन्नस्त्रे च विफलीकृते ॥&lt;br&gt;&#xA;वाराणस्यां च दग्धायां भयत्रस्तो वृषध्वजः ॥ ५६ ॥&lt;br&gt;&#xA;तुष्टाव जगतामदिमनादिं पुरुषोत्तमम् ॥ ५७ ॥ ॥&lt;br&gt;&#xA;॥ महादेव उवाच ॥ ॥&lt;br&gt;&#xA;नारायण परन्धाम परमात्मन्परात्पर ॥&lt;br&gt;&#xA;सच्चिदानन्दविभव निरञ्जन नमोऽस्तु ते ॥ ५८ ॥&lt;br&gt;&#xA;जगत्कारणसृष्ट्यादि कर्मकृद्गुणभेदतः ॥&lt;br&gt;&#xA;मायया निजया गुप्त स्वप्रकाश नमोऽस्तु ते ॥ ५९ ॥&lt;br&gt;&#xA;नान्तर्बहिर्बहिश्चान्तर्दूरस्थो निकटाश्रयः ॥&lt;br&gt;&#xA;गुरुर्लघुः स्थिरोऽणीयान्स्थवीयांश्च नमोऽस्तु ते ॥ 2.2.12.६० ॥&lt;br&gt;&#xA;कोटयश्चतुरास्यस्य पलार्द्धं मम चातुल ॥&lt;br&gt;&#xA;यदपाङ्गविलासोत्थं तस्मै कालात्मने नमः ॥ ६१ ॥&lt;br&gt;&#xA;एकैकरोमाकलितब्रह्माण्डगणसंवृतम् ॥&lt;br&gt;&#xA;मानातीतं वपुर्यस्य तस्मै विश्वात्मने नमः ॥ ६२ ॥&lt;br&gt;&#xA;स्वकालपरिमाणेन वेधसः प्रलयोद्भवौ ॥&lt;br&gt;&#xA;मन्वन्तरादिघटनाकलनाय नमोऽस्तु ते ॥ ६३ ॥&lt;br&gt;&#xA;सृष्टोऽहं तमसा नाथ त्वत्प्रभावानभिज्ञकः ॥&lt;br&gt;&#xA;तत्क्षमस्वापराधं मे त्राहि मां शरणागतम् ॥ ६४ ॥&lt;br&gt;&#xA;स्तुतिमित्थं प्रकुर्वाणे तस्मिंस्त्रिपुरदाहिनि ॥&lt;br&gt;&#xA;चक्ररूपं परित्यज्य आविरासीदधोक्षजः ॥ ६५ ॥&lt;br&gt;&#xA;प्रसन्नवदनः श्रीमाञ्छङ्खचक्रगदाधरः ॥&lt;br&gt;&#xA;तार्क्ष्यपद्मासनगतो वनमालाविभूषणः ॥ ६६ ॥&lt;br&gt;&#xA;हारकुण्डलकेयूरमुकुटादिभिरुज्ज्वलः ॥&lt;br&gt;&#xA;वामोत्सङ्गगतां लक्ष्मीं सत्यां दक्षिणपार्श्वगाम् ॥ ६७ ॥&lt;br&gt;&#xA;बिभ्राणः कृष्णजीमूतकान्तदेहं कृपाम्बुधिः ॥&lt;br&gt;&#xA;क्रोधाविष्ट इवोवाच बिभ्यतं गिरिजापतिम् ॥ ६८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;कालेनैतावता शम्भो दुर्बुद्धिः कथमागता ॥&lt;br&gt;&#xA;हेतोर्नृपतिकीटस्य मया योद्धुमुपस्थितः ॥ ६९ ॥&lt;br&gt;&#xA;कति वा मत्प्रभावास्ते नो ज्ञाता धूर्जटे त्वया ॥&lt;br&gt;&#xA;सत्यं पाशुपतं तेऽस्त्रं दुर्जयं ससुरासुरैः ॥ 2.2.12.७० ॥&lt;br&gt;&#xA;मत्क्रोधरूपं तच्चक्रं त्वामपि क्षमते न यत् ॥&lt;br&gt;&#xA;मामवज्ञाय जगति भ्रमति त्वामृते हि कः ॥ ७१ ॥&lt;br&gt;&#xA;तपोभिर्बहुभिः पूर्वं मच्छरीरतयोर्जितः ॥&lt;br&gt;&#xA;साम्प्रतं चेच्चिरं रन्तुं गौर्या सार्द्धमिहेच्छसि ॥। ७२ ॥&lt;br&gt;&#xA;पुरीं वाराणसीं चेमां यदीच्छसि चिरस्थिताम् ॥&lt;br&gt;&#xA;मन्नाम्ना भुवि विख्यातं क्षेत्रं श्रीपुरुषोत्तमम् ॥ ७३ ॥&lt;br&gt;&#xA;दक्षिणस्योदधेस्तीरे नीलाचलविभूषितम् ॥&lt;br&gt;&#xA;दशयोजनविस्तीर्णं यावद्विरजमण्डलम् ॥७४॥&lt;br&gt;&#xA;क्रमशः पावनं क्षेत्रं यावच्चित्रोत्पला नदी ॥&lt;br&gt;&#xA;ततः प्रभृति यो देशो यावत्स्याद्दक्षिणार्णवः ॥ ७५ ॥&lt;br&gt;&#xA;पदात्पदाच्छ्रेष्ठतमो नीलाद्रिरपवर्गदः ॥&lt;br&gt;&#xA;चतुर्देहस्थितोऽहं वै यत्र नीलमणीमयः ॥ ७६ ॥&lt;br&gt;&#xA;तस्योत्तरस्यां विख्यातं वनमेकाम्रकाह्वयम् ॥&lt;br&gt;&#xA;पार्वत्या तत्र निवस निर्भयस्त्रिपुरान्तक ॥ ७७ ॥&lt;br&gt;&#xA;सृजता सर्वलोकानां मन्निदेशात्स्वयम्भुवा ॥&lt;br&gt;&#xA;तत्रापि कोटिलिङ्गानां राजा त्वमभिषेक्ष्यसे ॥७८॥&lt;br&gt;&#xA;सर्वतीर्थमयं चेदं तीर्थं यन्मणिकर्णिकम् ॥&lt;br&gt;&#xA;इहाहङ्कारमुत्सृज्य व्रज त्वं सपरिच्छदः ॥ ७९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;इत्युक्तो वासुदेवेन त्र्यम्बको नतकन्धरः ॥&lt;br&gt;&#xA;कृताञ्जलिपुटो भूत्वा प्रोवाच मधुसूदनम् ॥ 2.2.12.८० ॥&lt;br&gt;&#xA;॥ महादेव उवाच ॥ ॥&lt;br&gt;&#xA;देवदेव जगन्नाथ प्रणतार्तिहर प्रभो ॥&lt;br&gt;&#xA;त्वदाज्ञापालनं श्रेयः कारणं मे जगत्पते ॥ ८१ ॥&lt;br&gt;&#xA;यत्तु मूढतया देव अवलेपः कृतो मया ॥&lt;br&gt;&#xA;तवैवानुग्रहस्तत्र प्रभो चाञ्चल्यकारणम् ॥ ॥ ८२ ॥&lt;br&gt;&#xA;यदादिशसि देवेश प्रयाणं पुरुषोत्तमम् ॥&lt;br&gt;&#xA;तन्मूर्ध्नि कृत्वा यास्यामि क्षेत्रं मुक्तिप्रदं शिवम् ॥ ८३ ॥&lt;br&gt;&#xA;अभिसन्धिं कुरुष्वाद्य ममानुग्रहकारणम् ॥&lt;br&gt;&#xA;पुरुषोत्तमं मम क्षेत्रं त्वमेव परिपालय ॥ ८४ ॥&lt;br&gt;&#xA;यथा पुनर्नेदृशं तद्विनाशमुपयास्यति ॥&lt;br&gt;&#xA;इत्थमेतत्पुरा क्षेत्रं महादेवेन निर्मितम् ॥ ८५ ॥&lt;br&gt;&#xA;बलश्रीसहितं देवमर्चयन्पुरुषोत्तमम् ॥&lt;br&gt;&#xA;अत्र साक्षादुमाकान्तः स्थापितः परमेष्ठिना ॥ ८६ ॥&lt;br&gt;&#xA;वयं तत्र व्रजिष्यामो द्रक्ष्यामः पुरनाशनम् ॥&lt;br&gt;&#xA;सुदृढान्तस्तमःस्तोमभास्वन्तं गिरिजापतिम् ॥८७॥&lt;br&gt;&#xA;यदेतच्छाम्भवं क्षेत्रं तमसो नाशनं परम् ॥&lt;br&gt;&#xA;रजःप्रक्षालनं श्रेयः ख्यातं विरजमण्डलम् ॥ ८८ ॥&lt;br&gt;&#xA;सत्त्वोद्रिक्ततया ख्यातं मुक्तिदं पुरुषोत्तमम्॥&lt;br&gt;&#xA;यावत्यन्यानि क्षेत्राणि मुक्तिदानि श्रुतानि ते॥८९॥&lt;br&gt;&#xA;तानि सर्वाणि राजेन्द्र ददते मुक्तिमत्र वै ॥&lt;br&gt;&#xA;एतत्क्षेत्रं महाराज दुष्कृताविलचेतसाम् ॥2.2.12.९०॥&lt;br&gt;&#xA;न विश्वासपथं याति रहस्यं चक्रपाणिनः ॥ ९१ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;नारदस्य वचः श्रुत्वा प्रहृष्टहृदयो नृपः॥&lt;br&gt;&#xA;उवाच मुनिशार्दूलं विस्मयोत्फुल्ललोचनः ॥&lt;br&gt;&#xA;साधु मे कथितं ब्रह्मन्क्षेत्रं परमपावनम् ॥९२ ॥&lt;br&gt;&#xA;यत्रोमापतिरास्तेऽसौ पालकः पुरुषोत्तमः ॥&lt;br&gt;&#xA;अवश्यं तत्र गच्छामः पन्था यद्यपि वक्रभूः ॥&lt;br&gt;&#xA;उद्दिष्टेष्टपरिप्राप्तौ यदिदं कारणं महत् ॥ ९३ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;ततस्तौ मुनिभूपालौ मध्याह्नसमये द्विजाः ॥&lt;br&gt;&#xA;प्रापतुः सबलौ क्षेत्रमेकाम्रवनसञ्ज्ञकम् ॥ ९४ ॥&lt;br&gt;&#xA;बिन्दुतीर्थे नृपः स्नात्वा तीरस्थं पुरुषोत्तमम् ॥&lt;br&gt;&#xA;सम्पूज्य विधिवद्यातः कोटीश्वरमहालयम् ॥ ९५ ॥&lt;br&gt;&#xA;तद्वारि सम्यगाचान्तस्तत्प्रीत्यै सुबहूनि सः ॥&lt;br&gt;&#xA;गजाश्वधनरत्नानि वस्त्रालङ्करणानि च ॥ ९६ ॥&lt;br&gt;&#xA;द्विजेभ्यः प्रददौ राजा सात्त्विकं धर्ममास्थितः ॥&lt;br&gt;&#xA;लिङ्गं त्रिभुवनेशं तं महास्नानेन पूजयन् ॥ ९७ ॥&lt;br&gt;&#xA;अतुलां प्रीतिमालेभे विष्णोरद्वैतदर्शनः ॥&lt;br&gt;&#xA;स्तुत्वा प्रणम्य भक्त्यासौ वीणया चोपगाय्य च ॥ ९८ ॥&lt;br&gt;&#xA;कृताञ्जलिपुटो देवप्रसादनकृतोद्यमः ॥&lt;br&gt;&#xA;अनन्यमनसा तस्थौ चिन्तयन्वृषभध्वजम् ॥ ।९९ ॥&lt;br&gt;&#xA;ततः प्रसन्नो भगवांस्त्र्यम्बकः परमेश्वरः ॥&lt;br&gt;&#xA;साक्षान्नृपमुवाचेदं स्पष्टाक्षरपदं द्विजाः ॥ 2.2.12.१०० ॥&lt;br&gt;&#xA;॥ कोटिलिङ्गेश उवाच ॥ ॥&lt;br&gt;&#xA;इन्द्रद्युम्न महाराज वैष्णवस्त्वादृशो भुवि ॥&lt;br&gt;&#xA;दुर्लभः खलु ते वाञ्छा चिरात्सम्यग्भविष्यति ॥१॥&lt;br&gt;&#xA;इत्युक्त्वान्तर्दधे शम्भुः पश्यतस्तु महीक्षितः॥&lt;br&gt;&#xA;नारदं पुनराहेदं यदादिष्टं स्वयम्भुवा ॥ २ ॥&lt;br&gt;&#xA;तत्कल्पय महाभाग वाजिमेधपुरःसरम् ॥&lt;br&gt;&#xA;विष्णोः कलेवरे तस्मिन्क्षेत्रे श्रीपुरुषोत्तमे ॥ ३ ॥&lt;br&gt;&#xA;अन्तर्वेदी महापुण्या विष्णोर्हृदयसन्निभा ॥&lt;br&gt;&#xA;तस्याः संरक्षणायाहं स्थापितो विष्णुनाष्टधा ॥ ४ ॥&lt;br&gt;&#xA;शङ्खाकृतेरग्रभागे नीलकण्ठोऽहमास्थितः ॥&lt;br&gt;&#xA;दुर्गया सह विप्रेन्द्र तत्रेमं भूपतिं नय ॥ ५ ॥&lt;br&gt;&#xA;अन्तर्हितः खल्विदानीं नीलरत्नतनुर्हरिः ॥&lt;br&gt;&#xA;तत्र श्रीनरसिंहस्य क्षेत्रं कुरु मदाज्ञया ॥ ६ ॥&lt;br&gt;&#xA;तत्र नः सन्निधौ वाजिमेधेन यजतामयम् ॥&lt;br&gt;&#xA;सहस्रेण नृपश्रेष्ठ तदन्ते तरुमद्भुतम् ॥ ७ ॥&lt;br&gt;&#xA;दर्शयैनं द्विजश्रेष्ठ ब्रह्मरूपमकल्मषम् ॥&lt;br&gt;&#xA;चतस्रः प्रतिमास्तेन विश्वकर्मा घटिष्यति ॥ ८ ॥&lt;br&gt;&#xA;तासां प्रतिष्ठितौ ब्रह्मा स्वयमेवागमिष्यति ॥&lt;br&gt;&#xA;यथायं क्षीणपापः स्याद्वाजिमेधैर्यजन्हरिम् ॥ ९ ॥&lt;br&gt;&#xA;तिष्ठत्वब्दसहस्रं वै तदन्ते लोकयिष्यति ॥&lt;br&gt;&#xA;समस्तजगदाधारं सर्वकल्मषनाशनम् ॥ 2.2.12.११० ॥&lt;br&gt;&#xA;दारवीं तनुमास्थाय दर्शनादपवर्गदम् ॥&lt;br&gt;&#xA;न तस्य चरितं वेत्ति ब्रह्माऽहं त्वं च नारद ॥ ११ ॥&lt;br&gt;&#xA;आज्ञानुष्ठानतो भक्त्या प्रसीदति स केवलम्॥&lt;br&gt;&#xA;नारदोऽपि महादेवं प्रणिपत्य जगद्गुरुम्॥&lt;br&gt;&#xA;उवाच प्राञ्जलिर्भूत्वा यदादिष्टं त्वया विभो॥१२॥&lt;br&gt;&#xA;पितामहोऽपि मामित्थं निर्दिदेशास्य कल्पनम्॥&lt;br&gt;&#xA;पितामहश्च त्वं नाथ नो भिन्नौ परमात्मनः॥१३॥&lt;br&gt;&#xA;नृपतेरस्य भाग्यर्द्धिरीदृशी यत्कृते विभो।&lt;br&gt;&#xA;अगोचरोऽसि मनसस्त्र्याणामप्यनुग्रहः॥१४॥&lt;br&gt;&#xA;यत्प्रसङ्गेन तरणं भवाब्धेरपि दुष्कृताम् ॥&lt;br&gt;&#xA;अचिन्त्यमहिमा ह्येष भगवान्भूतभावनः ॥१५ ॥&lt;br&gt;&#xA;न बुद्धिगोचरे भक्तिर्यावत्या प्रीयते ह्यसौ ॥&lt;br&gt;&#xA;चिरं यतन्तस्तिष्ठन्ति वेदानुवचनादिभिः ॥&lt;br&gt;&#xA;क्षुद्रोऽपि लभते मुक्तिमनायासेन कर्मणा ॥१६॥&lt;br&gt;&#xA;गव्योपजीव्या गोप्यस्तु वनचारगृहोषिताः ॥&lt;br&gt;&#xA;अरण्यजीवनाः प्रापुर्मुक्तिं कामोपभोगतः ॥ १७ ॥&lt;br&gt;&#xA;द्रुहन्निरन्तरं प्राप शिशुपालः सभान्तरे ॥&lt;br&gt;&#xA;व्याधोः हृदयमाविध्य गतिं प्राप सुदुर्लभाम् ॥ १८ ॥&lt;br&gt;&#xA;वस्त्राकर्षं गृहं नीत्वा कुब्जैनं बुभुजे पुरा ॥&lt;br&gt;&#xA;यं ध्यानलयमापन्ना लभन्ते न सुरस्त्रियः ॥ १९ ॥&lt;br&gt;&#xA;चण्डालाय ददौ मुक्तिं दूरस्थायापि नो पुनः॥&lt;br&gt;&#xA;आसन्नायातिभक्ताय श्रोत्रियाय पुरा विभुः॥2.2.12.१२०॥&lt;br&gt;&#xA;मायाभिर्वञ्चयेत्त्वां हि पितामहमपि प्रभुः॥&lt;br&gt;&#xA;तिष्ठन्ति दुःखबहुलास्तपोभिर्देहबन्धनाः॥२१॥&lt;br&gt;&#xA;गौतमाद्या ब्रह्मचर्यनिष्ठाः कल्पान्तवासिनः॥&lt;br&gt;&#xA;ईदृक्तादृक्परिच्छेदगोचरं नास्य चेष्टितम्॥२२॥&lt;br&gt;&#xA;व्यवसायेन बहुना कालेन महता तथा॥&lt;br&gt;&#xA;निर्णेतुं शक्यते नास्य चरितं वा सुमेधसः ॥ २३ ॥&lt;br&gt;&#xA;उपाया बहवः सन्ति ये शास्त्रपरिनिष्ठिताः ॥&lt;br&gt;&#xA;विदुषां मोचनायेह बहुशस्तैर्यजन्ति वै ॥ २४ ॥&lt;br&gt;&#xA;सर्वेषामुत्तमोपायो वसतिः पुरुषोत्तमे ॥&lt;br&gt;&#xA;याऽवश्यं स्वामिसायुज्यं प्रापयेत्सुसखा यथा ॥ २५ ॥&lt;br&gt;&#xA;तदेनं मायिनं प्राप्तुमुपायो नान्तरीयकः॥&lt;br&gt;&#xA;स्वयं निधाय हरिणा यत्र वासः सुरक्षितः ॥ २६ ॥&lt;br&gt;&#xA;इन्द्रद्युम्नप्रसङ्गेन जायते सार्वलौकिकः ॥&lt;br&gt;&#xA;तदाज्ञापय देवेश गृहीत्वैनं बलान्वितम् ॥२७॥&lt;br&gt;&#xA;उपत्यकायां संस्थाप्य दीक्षयित्वा महाक्रतौ ॥&lt;br&gt;&#xA;आगमिष्यामि पादाब्जसमीपं ते वृषध्वज ॥ २८॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;तथेत्युक्त्वा महादेवः क्षणादन्तर्दधे मुनेः ॥&lt;br&gt;&#xA;सोऽपि राज्ञो रथे तिष्ठन्प्रययौ क्षेत्रमुत्तमम् ॥२९॥&lt;br&gt;&#xA;द्वितीयेऽह्नि कपोतेशस्थलीमासेदिवान्नृपः ॥&lt;br&gt;&#xA;दैर्घ्यायामसमायुक्तां जलाशयद्रुमाकुलाम्॥2.2.12.१३०॥&lt;br&gt;&#xA;बिल्वेशः पूर्वसीमायां समुद्रतटमास्थितः ॥&lt;br&gt;&#xA;सेनानिवेश योग्यां तां मत्रिणा सन्निवेदिताम् ॥३१॥&lt;br&gt;&#xA;यथायोग्यं यथास्थानं स्थापयित्वा नृपोत्तमः ॥&lt;br&gt;&#xA;बिल्वेश्वरकपोतेशं नमस्कृत्य प्रपूज्य च ॥ ३२ ॥&lt;br&gt;&#xA;रथमास्थाय मतिमान्सहितो ब्रह्मसूनुना ॥&lt;br&gt;&#xA;मनसा वचसा विष्णुं नीलाचलनिवासिनम्॥&lt;br&gt;&#xA;चिन्तयन्कीर्तयन्विप्रा जगाम सन्निधिं हरेः ॥१३३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे द्वादशोऽध्यायः ॥१२॥॥&lt;/p&gt;</description>
    </item>
    <item>
      <title>०१३</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/013/</guid>
      <description>&lt;p&gt;॥ मुनय ऊचुः । ॥&lt;br&gt;&#xA;कपोतेशस्थली चापि कथं ख्याता महामुने ॥&lt;br&gt;&#xA;को वा कपोतः कश्चेश एतन्नो वक्तुमर्हसि ॥१॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;पुरा कुशस्थली सा वै असेव्या सर्वजन्तुभिः ॥&lt;br&gt;&#xA;तीक्ष्णधारैः कुशाग्रैस्तु परितः कण्टकैश्चिता ॥२॥&lt;br&gt;&#xA;निस्तरुर्निर्जलाधारा पिशाचवसतिर्यथा ॥&lt;br&gt;&#xA;यदा पूर्वं भगवतो नान्यो देवोऽपि पूज्यते ॥३॥&lt;br&gt;&#xA;पूज्यः स्यामहमप्येवं स्पर्धासीद्धूर्जटेस्तदा ॥&lt;br&gt;&#xA;चिन्तयन्निति तस्यैव विष्णोर्भक्तौ मनोऽदधत्॥ ४ ॥&lt;br&gt;&#xA;सर्वनिर्विषये देशे स्थित्वाऽहं निष्परिग्रहः ॥&lt;br&gt;&#xA;सुमहत्तप आस्थाय तोषयिष्यामि तं हरिम् ॥ ५ ॥&lt;br&gt;&#xA;किं वदेयं रमेशाय का स्तुतिः शारदापतेः ॥&lt;br&gt;&#xA;सर्वब्रह्माण्डनाथस्य किं वान्यत्तुष्टिकारकम् ॥ ६ ॥&lt;br&gt;&#xA;तस्मान्न बाह्यं वस्त्वन्यदुपयोगाय तस्य वै ॥&lt;br&gt;&#xA;अन्तर्यागं समास्थाय निर्व्यलीकेन चेतसा ॥ ७ ॥&lt;br&gt;&#xA;भक्तेभ्य आत्मप्रददं चराचरगुरुं हरिम् ॥&lt;br&gt;&#xA;आराधयिष्ये सर्वेषां पूज्यः स्यां तत्प्रसादतः ॥ ८ ॥&lt;br&gt;&#xA;तत इत्यभिसन्धाय ययौ पुण्यां कुशस्थलीम् ॥&lt;br&gt;&#xA;समीपे नीलगोत्रस्य सर्वद्वन्द्वविवर्जितः ॥ ९ ॥&lt;br&gt;&#xA;ततस्तेपे तपस्तीव्रं वायुभक्षो महेश्वरः ॥&lt;br&gt;&#xA;कपोत इव सूक्ष्मोऽभूदष्टमूर्तिरपि प्रभुः ॥ 2.2.13.१० ॥&lt;br&gt;&#xA;ततः प्रसन्नो भगवानैश्वर्यं प्रददौ तदा ॥&lt;br&gt;&#xA;येनात्मतुल्यः सञ्जातः पूजासम्माननादिषु ॥ ११ ॥&lt;br&gt;&#xA;तपःप्रभावात्तस्यासीत्स्थली वृन्दावनोपमा ॥&lt;br&gt;&#xA;सरस्तडागसरसी नदीभिः शोभितान्तरा ॥ १२ ॥&lt;br&gt;&#xA;नानाद्रुमैर्लताभिश्च सर्वर्तुफलपुष्पकैः ॥&lt;br&gt;&#xA;मधुमत्तद्विरेफाणां झङ्कारैर्मुखराशया ॥ १३ ।&lt;br&gt;&#xA;नानापक्षिगणाकीर्णा सर्वजन्तुसुखाश्रया ॥&lt;br&gt;&#xA;कपोतसदृशो जातो यतः स तपसा शिवः ॥ १४ ॥&lt;br&gt;&#xA;मुरारेराज्ञया सोऽत्र कपोतेश्वरतां गतः ॥&lt;br&gt;&#xA;तदाज्ञयाऽत्र वसति मृडान्या त्र्यम्बकः सदा ॥ १५ ॥&lt;br&gt;&#xA;येऽर्चयन्ति कपोतेशं स्तुवन्ति प्रणमन्ति वा ॥&lt;br&gt;&#xA;निर्धूतकल्मषास्ते वै प्रयान्ति पुरुषोत्तमम् ॥ १६ ॥&lt;br&gt;&#xA;अतः परं प्रवक्ष्यामि बिल्वेशमहिमां द्विजाः ॥&lt;br&gt;&#xA;पातालवासिनः पूर्वं दैत्या भित्त्वा महीतलम् ॥ १७ ॥&lt;br&gt;&#xA;उपद्रवन्ति भूर्लोकं भक्षयन्ति जनांस्तथा ॥&lt;br&gt;&#xA;भारावतरणार्थाय देवकीगर्भसम्भवः ॥ १८ ॥&lt;br&gt;&#xA;पालयामास पृथिवीं यदा स भगवान्प्रभुः ॥&lt;br&gt;&#xA;यादवैः पाण्डवैः सार्द्धं तदा तत्स्थानमागतः ॥ १९ ॥&lt;br&gt;&#xA;तीर्थराजस्य सलिले स्नात्वा तं नीलमाधवम् ॥&lt;br&gt;&#xA;दूरात्प्रणम्य मनसा दैत्यद्वारमुपागतः ॥ 2.2.13.२० ॥&lt;br&gt;&#xA;दृष्ट्वा तद्विवरं घोरमप्रवेश्यं तु मानवैः ॥&lt;br&gt;&#xA;भ्रान्त्या सम्मोहयल्ँलोकान्प्रथयञ्छिवपूज्यताम् ॥ ९३ ॥&lt;br&gt;&#xA;बैल्वं फलं समादाय तत्रावाह्य त्रिलोचनम् ॥&lt;br&gt;&#xA;पूजयित्वा पुरारातिं तुष्टावासुरसूदनः ॥ २२ ॥&lt;br&gt;&#xA;॥श्री भगवानुवाच ॥ ॥&lt;br&gt;&#xA;नमस्ते त्रिगुणातीत गुणत्रयविभागकृत् ॥&lt;br&gt;&#xA;त्रयीमय त्रयातीत त्रिकालज्ञानिने नमः ॥ ॥ २३ ॥&lt;br&gt;&#xA;शशिसूर्याग्निनेत्राय ब्रह्मण्याय वरात्मने ॥&lt;br&gt;&#xA;अष्टैश्वर्यनिधानाय तुभ्यमष्टात्मने नमः ॥ २४ ॥&lt;br&gt;&#xA;यस्य रूपं तमःपारे तमोनाशनमव्ययम् ॥&lt;br&gt;&#xA;अज्ञानानां तमश्छिन्नं तस्मै वितमसे नमः ॥ २५ ॥&lt;br&gt;&#xA;एवं स्वमात्मनात्मानं स्तुत्वा स भगवान्प्रभुः ॥&lt;br&gt;&#xA;तस्य प्रसादाद्विवरं सुप्रवेशमपश्यत ॥ २६ ॥&lt;br&gt;&#xA;तेन मार्गेण पातालं ससैन्योऽभ्यगमत्प्रभुः ॥&lt;br&gt;&#xA;हत्वा तत्र बलोदग्रान्दैत्यान्भारावतारणः ॥ २७ ॥&lt;br&gt;&#xA;पुनरागम्य तत्रैव स्थित्वा स वृषभध्वजम् ॥&lt;br&gt;&#xA;सम्पूज्य भगवान्द्वाररोधाय स्थापयञ्छिवम् ॥ २८ ॥&lt;br&gt;&#xA;इदमाह महाबुद्धिर्भक्तिवश्यो गदाधरः ॥&lt;br&gt;&#xA;धूर्जटे तिष्ठ प्रासादे रुन्धानोऽसुर निर्गमम् ॥ २९ ॥&lt;br&gt;&#xA;त्वदन्यः कः क्षमः शम्भो कर्बूरबलनाशने ॥&lt;br&gt;&#xA;स्थापयित्वा महादेवं ततो द्वारावतीं ययौ ॥ 2.2.13.३० ॥&lt;br&gt;&#xA;ततःप्रभृति बिल्वेशः पृथिव्यां ख्यातिमागतः ॥&lt;br&gt;&#xA;पूर्वविधिः स बिल्वेशः क्षेत्रराजस्य भो द्विजाः ॥ ३१ ॥&lt;br&gt;&#xA;तं दृष्ट्वा पापहन्तारं मृड्रानीपतिमव्ययम् ॥&lt;br&gt;&#xA;सर्वान्कामानवाप्नोति विपत्तिं दुस्तरां जयेत् ॥ ३२ ॥&lt;br&gt;&#xA;कपोतबिल्वेश्वरयोर्माहात्म्यं कथितं तु वः ॥&lt;br&gt;&#xA;अतः परं भो मुनयः किमन्यच्छ्रोतुमिच्छथ ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/014/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;रथमारुह्य तौ यातौ यदा नारदपार्थिवौ ॥&lt;br&gt;&#xA;क्व यातौ चक्रतुः किं वा तन्नो वद महामुने ॥१॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;सार्द्धं च विद्यापतिना पुरोहितकनीयसा ॥&lt;br&gt;&#xA;क्षेत्रान्ते नीलकण्ठस्य समीपमुपजग्मतुः ॥ २ ॥&lt;br&gt;&#xA;दुर्निमित्तमभून्मार्गे व्रजतोऽस्य महीक्षितः ॥&lt;br&gt;&#xA;वामाक्षिभुजयोः स्पन्दः स्फुरणं च मुहुर्मुहुः ॥ ३ ॥&lt;br&gt;&#xA;तद्दृष्ट्वा नृपशार्दूलो विषादमुपसेदिवान् ॥&lt;br&gt;&#xA;पप्रच्छ कारणं चास्य सर्वज्ञाननिधिं मुनिम् ॥ ४ ॥&lt;br&gt;&#xA;अव्याहतं मे साम्राज्यं प्राप्तं क्षेत्रोत्तमं त्विदम् ॥&lt;br&gt;&#xA;दर्शनार्थं माधवस्य यात्रेयं तु शुभावहा ॥ ५ ॥&lt;br&gt;&#xA;अकार्यं मे भवेदद्य किं मुने ब्रूहि तत्त्वतः ॥&lt;br&gt;&#xA;स्पन्दते वामनेत्रं तु स्फुरते च भुजोऽसकृत् ॥ ६ ॥&lt;br&gt;&#xA;तच्छ्रुत्वा नारदः प्राह भावि कार्यं च सूचयन् ॥&lt;br&gt;&#xA;श्रावयन्कुशलं वाक्यं यदुक्तं पद्मयोनिना ॥ ७ ॥&lt;br&gt;&#xA;नारद उवाच ॥ ॥&lt;br&gt;&#xA;मा भूद्विषादस्ते भूप सविघ्नं प्रायशः शुभम् ॥&lt;br&gt;&#xA;विघ्नान्ते च शुभं पुंसां पुनर्भाग्यवतां नृप ॥ ८ ॥&lt;br&gt;&#xA;सत्यं त्वं सार्वभौमोऽसि क्षेत्रं विष्णोर्वपुस्त्विदम् ॥&lt;br&gt;&#xA;यात्रा तेऽत्र यदर्थेयं सोzऽतर्द्धानमुपागमत् ॥ ९ ॥&lt;br&gt;&#xA;एष विद्यापतिर्विप्रो दिने यस्मिन्ददर्श तम् ॥&lt;br&gt;&#xA;सायङ्काले ततोऽन्येद्युः स्वर्णवालुकया वृतः ॥&lt;br&gt;&#xA;ययौ पातालनिलयं मर्त्यलोके सुदुर्लभः ॥ 2.2.14.१० ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;तच्छ्रुत्वा घोरवचनं वव्रपातसमं नृपः ॥&lt;br&gt;&#xA;पपात धरणीपृष्ठे निःसञ्ज्ञः स द्विजोत्तमाः ॥ ११ ॥&lt;br&gt;&#xA;तं तथा पतितं दृष्ट्वा पुरोहितपुरोगमाः ॥&lt;br&gt;&#xA;स्निग्धाः सखायः सर्वे ते हाहाकारमुपाद्रवन् ॥१२॥&lt;br&gt;&#xA;कर्पूरशीतलं वारि मुखे सिक्त्वा पुनःपुनः ॥&lt;br&gt;&#xA;चन्दनागुरुकर्पूरैः सर्वाङ्गं लिलिपुश्च ते ॥ १३ ॥&lt;br&gt;&#xA;चामरैस्तालवृन्तैश्च वीजयामासुराशु तम् ॥&lt;br&gt;&#xA;नारदोऽपि च सम्भ्रान्तो धारयन्योगधारणाम् ॥ १४ ॥&lt;br&gt;&#xA;प्राणानररक्षन्नरपतेर्जानंस्तत्र शुभायतिम् ॥&lt;br&gt;&#xA;सोऽपि राजा चिरात्सञ्ज्ञां लेभे यत्नैरनुत्तमैः ॥ १५ ॥&lt;br&gt;&#xA;उत्थाय पादयोर्विप्रा नारदस्यापतत्पुनः ॥&lt;br&gt;&#xA;किमकार्षं मुने पापं कस्मिञ्जन्मान्तरे दृढम् ॥ १६ ॥&lt;br&gt;&#xA;यस्य पाकदशायां वै दुःखमासीत्सुदारुणम् ॥&lt;br&gt;&#xA;कर्मणा मनसा वाचा नो द्विजानां गवामपि ॥&lt;br&gt;&#xA;अपराधः कृतः कश्चित्स्वप्नेऽपि मुनिपुङ्गव ॥ १७ ॥&lt;br&gt;&#xA;नित्यं नैमित्तिकं काम्यं कर्म यत्परिकीर्तितम् ॥&lt;br&gt;&#xA;राज्ञस्तन्मुनिशार्दूल न त्यक्तं वै मया क्वचित् ॥ १८ ॥&lt;br&gt;&#xA;देवतातिथिभृत्यानां पितॄणां च महामुने ॥&lt;br&gt;&#xA;तथाश्रितानां बन्धूनां नापमानः कृतो मया ॥ १९ ॥&lt;br&gt;&#xA;पञ्चाशदपराधा ये विष्णोर्वैष्णवपुङ्गव ॥&lt;br&gt;&#xA;त्यक्ताः प्रयत्नात्ते सर्वे क्रुद्धा इव महोरगाः ॥ 2.2.14.२० ॥&lt;br&gt;&#xA;किं भाग्यं चरितं तेन पुरोहितकनीयसा ॥&lt;br&gt;&#xA;यच्चर्मचक्षुषा दृष्टो भगवान्नीलमाधवः ॥ २१ ॥&lt;br&gt;&#xA;किमर्थं राज्यविभ्रंशो जानतैष न्वया कृतः ॥&lt;br&gt;&#xA;यात्रासमय एवैतत्कथं वा न प्रकीर्तितम् ॥ २२ ॥&lt;br&gt;&#xA;किमर्थं वा श्रोत्रियाणां स्थानभ्रंशो मया कृतः ॥&lt;br&gt;&#xA;कथमेतैः परित्यक्ताश्चिरात्संस्कृतभूमयः ॥ २३ ॥&lt;br&gt;&#xA;आवंशभूतेर्वृत्तिर्या प्रजाभिः परिपालिता ॥&lt;br&gt;&#xA;मदर्थं सा परित्यक्ता जीविष्यन्ति कथं नु ताः ॥ २४ ॥&lt;br&gt;&#xA;प्राणान्न धारयिष्यामि न द्रक्ष्यामि यदा हरिम् ॥&lt;br&gt;&#xA;एष मे निश्चयो ब्रह्मन्मयि नष्टे कुतः प्रजाः ॥ ॥ २५ ॥&lt;br&gt;&#xA;मुने सदा सकरुणस्त्वं मां शास्ति शुभाशुभम् ॥&lt;br&gt;&#xA;साम्प्रतं मत्सुतं नीत्वा मालवेष्वभिषेचय ॥ २६ ॥&lt;br&gt;&#xA;स पालयतु न्यायेन न शोचन्तु इमाः प्रजाः ॥&lt;br&gt;&#xA;राजानो ये समायातास्ते सर्वं मन्निदेशतः ॥ २७ ॥&lt;br&gt;&#xA;मत्सूनोर्मालवेशस्य प्रयान्तु वचने स्थिताः ॥&lt;br&gt;&#xA;प्रायोपवेशविधिना चिन्तयन्नीलमाधवम् ॥ २८ ॥&lt;br&gt;&#xA;आयुःशेषं करिष्यामि सफलं क्षेत्रसंस्थितः ॥ २९ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;विलपन्तमिन्द्रुम्नं राजानं ब्रह्मणः सुतः ॥&lt;br&gt;&#xA;उत्थाप्य प्रश्रयगिरा सान्त्वयन्निदमब्रवीत् ॥ 2.2.14.३० ॥&lt;br&gt;&#xA;॥ नारद उवाच ॥ ॥&lt;br&gt;&#xA;राजन्पण्डितमूर्द्धन्यो वैष्णवो धैयसागरः ॥&lt;br&gt;&#xA;श्रेयः सविघ्नं सततं कथं वा नावधारयेः ॥ ३१ ॥&lt;br&gt;&#xA;इदं तु परमं श्रेयः पुंसो जन्मशतार्जितम् ॥&lt;br&gt;&#xA;शरीरधारिणं पश्येच्चर्मचक्षुर्गदाधरम् ॥ ३२ ॥&lt;br&gt;&#xA;निरङ्कुशा हरेर्लीला केन वाप्यवधार्यते ॥&lt;br&gt;&#xA;जीवन्मुक्तोऽप्यहं राजंस्तल्लीलां नातिवर्तये ॥ ३३ ॥&lt;br&gt;&#xA;कियता वञ्चितो नाहं दृढभक्तोऽन्तिकस्थितः ॥&lt;br&gt;&#xA;दुरत्यया तस्य माया बहुजन्मशतैरपि ॥ ३४ ॥&lt;br&gt;&#xA;अनन्ता तस्य मायेयं दुर्ज्ञेया पद्मयोनिना ॥&lt;br&gt;&#xA;नाभिपद्मास्थितेनापि नित्यं च स्तुतिशालिना ॥ ३५ ॥&lt;br&gt;&#xA;स्वभाव एवं कथितस्तस्य मायाविनो नृप ॥&lt;br&gt;&#xA;विशेषं कथयाम्येवं त्वं तु भाग्यवतां वरः ॥ ३६ ॥&lt;br&gt;&#xA;तिस्रोऽपि मूर्तयस्तस्य त्वदनुग्रहबुद्धयः ॥&lt;br&gt;&#xA;चराचराणां स्रष्टा यः साक्षाल्लोकपितामहः ॥&lt;br&gt;&#xA;मामुवाच व्रजाशु त्वमिन्द्रद्युम्नस्य चान्तिकम् ॥ ३७ ॥&lt;br&gt;&#xA;नीलाचलं प्रयात्येष दिदृक्षुर्नीलमाधवम् ॥&lt;br&gt;&#xA;अन्तर्द्धानं गतो ह्येष यमेन प्रार्थितो विभुः ॥ ३८ ॥&lt;br&gt;&#xA;न तत्र शोकः कर्तव्यः शक्यते तत्र नान्यथा ॥&lt;br&gt;&#xA;वाच्यो मद्वचनाद्राजा पञ्चमी मम सन्ततिः ॥ ३९ ॥&lt;br&gt;&#xA;तत्कृते परमात्मानं प्रसाद्य पुरुषोत्तमम् ॥&lt;br&gt;&#xA;श्वेतद्वीपान्नयिष्यामि सहस्रान्ते महाक्रतोः ॥ 2.2.14.४० ॥&lt;br&gt;&#xA;इन्द्रद्युम्नः स इदानीं क्षेत्रे श्रीपुरुषोत्तमे ॥&lt;br&gt;&#xA;अश्वमेधसहस्रैस्तु यजन्विष्णुं स तिष्ठतु ॥ ४१ ॥&lt;br&gt;&#xA;तदन्ते दारवतनुं विष्णुं द्रक्ष्यति चक्षुषा ॥&lt;br&gt;&#xA;सोऽवतारो हरेः ख्यातिं तस्य द्वारा गमिष्यति ॥ ४२ ॥&lt;br&gt;&#xA;तदा तु तनवो विष्णोः प्रतिष्ठप्या मया धुवम् ॥&lt;br&gt;&#xA;पुरा स्म मणिमूर्तिस्तु चतुर्द्धावस्थितो हरिः ॥४३॥&lt;br&gt;&#xA;दृष्ट्वा पुरोधसा तस्य साक्षादग्रे निवेदितः ॥&lt;br&gt;&#xA;दिव्यदारुवपुर्भूयश्चतुर्द्धावतरिष्यति ॥ ४४ ॥&lt;br&gt;&#xA;तस्मान्मा व्यथ राजेन्द्र वाञ्छा ते सफला ध्रुवम् ॥&lt;br&gt;&#xA;भविष्यति न सन्देहो निर्व्यलीको वसेह वै ॥ ४५ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;सान्त्वयित्वा निनायेत्थं राजानं नारदस्तदा ॥&lt;br&gt;&#xA;विश्वासपदवीं विप्राः पुनर्वाक्यमुवाच ह ॥ ४६ ॥&lt;br&gt;&#xA;॥ नारद उवाच ॥ ॥&lt;br&gt;&#xA;शङ्खाकृतेः क्षेत्रवरस्य चाग्रे यो नीलकण्ठः खलु दुर्गयाऽऽस्ते ॥&lt;br&gt;&#xA;यामो वयं तत्र च वाजिमेधक्रतूपयोग्या सुसमा स्थली सा ॥ ४७ ॥&lt;br&gt;&#xA;तस्यां विनिर्माय सहस्रवर्षस्थिरां सुशालां हयमेधनाय ॥&lt;br&gt;&#xA;नीलाद्रिवासस्य नृसिंहमूर्तिं दृष्ट्वा कृतार्थं विरचय्य जन्म ॥ ४८ ॥&lt;br&gt;&#xA;तस्यैव मूर्तिं प्रतियातनां ते नित्यार्चनीयां तव पूजनीयाम् ॥&lt;br&gt;&#xA;प्रत्यक्प्रतिष्ठाप्य समस्तविघ्नविनाशहेतोः फलबृंहणाय ॥ ४९ ॥&lt;br&gt;&#xA;आरप्स्यामः क्रतुवरं मुनिवर्यैर्यथोचितम् ॥&lt;br&gt;&#xA;विलम्बोऽत्र न हि श्रेयानिति पैतामहं वचः ॥ 2.2.14.५० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/015/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;ततस्ते प्रस्थिता विप्रा नीलकण्ठान्तिकं मुदा ॥&lt;br&gt;&#xA;प्रपूज्य तं महादेवं श्रीदुर्गां प्रणिपत्य च ॥ १ ॥&lt;br&gt;&#xA;विमुच्य स्यन्दनवरं पादचाराः सहानुगाः ॥&lt;br&gt;&#xA;आरोढुं नीलभूमिध्रं प्रयाताः संयतेद्रियाः ॥ २ ॥&lt;br&gt;&#xA;नानाद्रुमलताकीर्णं नानापक्षिगणाकुलम् ॥&lt;br&gt;&#xA;शिलाविषमसंरोधमभितः परिवेषकम् ॥ ३ ॥&lt;br&gt;&#xA;भ्रमद्भ्रमरसम्भूतभ्रमकृद्गण्डशैलकम्॥&lt;br&gt;&#xA;दक्षिणाम्भोधिकल्लोलजलावृतनितम्बकम् ॥ ४ ॥&lt;br&gt;&#xA;अप्रतर्क्यं सदा मर्त्यैर्दुष्प्रवेश्यं महोरगैः ॥&lt;br&gt;&#xA;मत्तमातङ्गकघटाबृंहितैर्भीषणान्तरम् ॥ ५ ॥&lt;br&gt;&#xA;श्वापदैश्चिरसंवासैः शस्त्राघातमवेदिभिः ॥&lt;br&gt;&#xA;निर्भयैः परितः कीर्णं मृगयूथैरनेकशः ॥ ६ ॥&lt;br&gt;&#xA;प्रवेष्टुकामा न प्रापुर्यदा ते मार्गमन्तरम्॥&lt;br&gt;&#xA;तदा नारदसंसर्गाद्विदित्वा तु गिरेः शिरः ॥ ७ ॥&lt;br&gt;&#xA;आसेदुर्यत्र वसति कृष्णागुरुतरोरधः ॥&lt;br&gt;&#xA;सर्वापद्भयसंहर्ता दिव्यसिंहवपुर्विभुः ॥ ॥ ८ ॥&lt;br&gt;&#xA;यं दृष्ट्वा ब्रह्महत्याया लीयन्ते कोटयो नृणाम् ॥&lt;br&gt;&#xA;व्यात्तास्यं भीमदशनमापिङ्गलसटाकुलम् ॥ ९ ॥&lt;br&gt;&#xA;उग्रं त्रिनेत्रं दैत्यस्य स्वोरावुत्तानशायिनः ॥&lt;br&gt;&#xA;वक्षःस्थलं दारयन्तं नखरैर्वज्रदारुणैः ॥ 2.2.15.१० ॥&lt;br&gt;&#xA;अरुणाभं लसज्जिह्वं साट्टहासमुखं विभुम् ॥&lt;br&gt;&#xA;शङ्खचक्रलसद्बाहुं किरीटमुकुटोज्ज्वलम् ॥॥ ११ ॥&lt;br&gt;&#xA;नेत्रोच्छलद्वह्निकणसन्त्रासितदिगन्तरम् ॥&lt;br&gt;&#xA;प्रचण्डाघातभूम्यन्तप्रविष्टपदपङ्कजम् ॥ १२ ॥&lt;br&gt;&#xA;तमादिमृर्तिं ते दृष्ट्वा नारदाग्रे तदा हरिम् ॥&lt;br&gt;&#xA;निर्भया ददृशुर्दूरात्प्रणेमुर्विगतज्वराः ॥ १३ ॥&lt;br&gt;&#xA;इन्द्रद्युम्नोऽपि तं दृष्ट्वा नारदोक्तौ विशस्वसे ॥&lt;br&gt;&#xA;भाविकार्ये प्रत्ययवानिदमाह महामुनिम् ॥ १४ ॥&lt;br&gt;&#xA;महर्षे कृतकृत्योऽस्मि त्वं हि ज्ञाननिधिः परम् ॥&lt;br&gt;&#xA;दुराराध्यो नृसिहोऽयं दर्शनेऽपि भयावहः ॥१५॥&lt;br&gt;&#xA;भवादृशैः सुसेव्योयं मादृशैर्दूरतोऽपि सः ॥&lt;br&gt;&#xA;दर्शनात्कृतकृत्योऽस्मि संलीनाशेषपातकः ॥ १६ ॥&lt;br&gt;&#xA;त्वत्सन्निधानादेवात्र तिष्ठामो निर्भया मुने ॥&lt;br&gt;&#xA;अत्युग्र मूर्तिर्भगवान्स्वल्पवीर्यैर्नरैः कथम् ॥ १७ ॥&lt;br&gt;&#xA;आराध्यते दैत्यराजं त्रिलोकेशं विदारयन् ॥&lt;br&gt;&#xA;यस्य नीलमयी मूर्तिः कृपासिन्धोः स्थिता तु वै ॥ १८ ॥&lt;br&gt;&#xA;कस्मिन्स्थले मुनिश्रेष्ठ दर्शनाद्या विमुक्तिदा ॥&lt;br&gt;&#xA;तन्मे दर्शय विप्रेन्द्र यन्मे मुक्तिप्रदं मतम् ॥ १९ ॥&lt;br&gt;&#xA;इत्युक्तो नारदस्तस्मै दर्शयामास पावनम् ॥&lt;br&gt;&#xA;स्थानं यत्र स्थितो देवः स्वर्णसैकत संवृतः ॥ 2.2.15.२० ॥&lt;br&gt;&#xA;पश्यैतं योजनायामं योजनद्वयमुच्छ्रितम् ॥&lt;br&gt;&#xA;कल्पान्तस्थायिनं भूप न्यग्रोधं मुक्तिदं नृणाम् ॥ २१ ॥&lt;br&gt;&#xA;छायायाः क्रमणाद्यस्य मुच्यते पापकञ्चुकात् ॥&lt;br&gt;&#xA;अस्य मूले नरः प्राणांस्त्यजन्मुक्तिमवाप्नुयात् ॥२२॥&lt;br&gt;&#xA;न्यग्रोधरूपं दृष्ट्वापि नारायणमकल्मषम् ॥&lt;br&gt;&#xA;निष्पापो जायते मर्त्यः किमुत पूजयन्स्तुवन् ॥ २३ ॥&lt;br&gt;&#xA;अस्य मूलात्प्रतीच्यां हि नृसिंहस्योत्तरे नृप ॥&lt;br&gt;&#xA;अतिष्ठन्माधवो यत्र चतुर्मूर्तिधरो विभुः ॥ २४ ॥&lt;br&gt;&#xA;अनुग्रहीतुं त्वामेव पुनरत्रोद्भविष्यति ॥&lt;br&gt;&#xA;श्वेतद्वीपे यथा विष्णुर्भोगभूमौ निजालयः ॥ २५ ॥&lt;br&gt;&#xA;जम्बूद्वीपे कर्मभूमौ निजं स्थानमिदं स्मृतम् ॥&lt;br&gt;&#xA;स्वस्यैवातिरहस्यत्वान्न प्रकाशोस्य सम्मतः ॥ २६ ॥&lt;br&gt;&#xA;मोक्षाधिकारी जानाति स्थलमेतन्महीपते ॥&lt;br&gt;&#xA;अविश्वासपदं नृणां दुष्कृतां हि विशेषतः ॥ २७ ॥&lt;br&gt;&#xA;अत्र याऽन्या प्रतिकृतिः पौरैर्विष्णोः प्रतिष्ठिता ॥&lt;br&gt;&#xA;सापि मुक्तिप्रदा भूप किं पुनः सा स्वयम्भुवा ॥ २८ ॥&lt;br&gt;&#xA;अन्तर्द्धानतिरोधाने सुनिमित्ते जगत्प्रभोः॥&lt;br&gt;&#xA;अनुग्रहार्थं साधूनां जायते च युगेयुगे ॥ २९ ॥&lt;br&gt;&#xA;नानावतारैर्भगवान्मत्स्यकूर्मादिकैर्नृप ॥&lt;br&gt;&#xA;निमित्तनाशे च तिरोदधाति परमेश्वरः ॥ 2.2.15.३० ॥&lt;br&gt;&#xA;निर्निमित्तं स्थितो नित्यमिह कारुण्यसागरः ॥&lt;br&gt;&#xA;श्वेतद्वीपाद्यथा विष्णुरन्यत्रावतरेत्प्रभुः ॥ ३१ ॥&lt;br&gt;&#xA;अत्र स्थितोऽपि स द्वारकाकाञ्चीपुष्करादिषु ॥&lt;br&gt;&#xA;प्रकाशं याति कृपया तरुमूलप्ररोहवत् ॥ ३२ ॥&lt;br&gt;&#xA;नानातीर्थेषु देशेषु क्षेत्रेष्वायतनेषु च ॥&lt;br&gt;&#xA;अंशावतारास्तस्यैव मा भूत्ते संशयो नृप ॥३३॥&lt;br&gt;&#xA;क्षणं न त्यजतीशानः क्षेत्रं क्षेत्रमिव स्वकम् ॥&lt;br&gt;&#xA;त्वदुपज्ञस्तु भूपाल प्रकाशोऽन्यो भविष्यति ॥ ३४ ॥&lt;br&gt;&#xA;इति सन्दर्शितं स्थानं नारदेन महात्मना ॥&lt;br&gt;&#xA;साष्टाङ्गपातं भूमौ तदिन्द्रद्युम्नो ननाम ह ॥ ३५ ॥&lt;br&gt;&#xA;मन्वानस्तु स्थितं देवं प्रकाशमिव तुष्टुवे ॥ ३६ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;देवदेव जगन्नाथ प्रणतार्तिविनाशन ॥&lt;br&gt;&#xA;त्राहि मां पुण्डरीकाक्ष पतितं भवसागरे ॥ ३७ ॥&lt;br&gt;&#xA;त्वमेक एव दुःखौघध्वंसकः परमेश्वर ॥&lt;br&gt;&#xA;क्षुद्राः क्षुद्रान्हि सेवन्ते सुखलेशस्य लिप्सया ॥ ३८ ॥&lt;br&gt;&#xA;अनादित्रिविधौघस्य राशेः स्वस्य महांहसः ॥&lt;br&gt;&#xA;दुरुच्छेद्यस्य सततं पूर्यमाणस्य जन्मनः ॥ ३९ ॥&lt;br&gt;&#xA;किं पुनर्भक्तिभावेन साक्षान्मुक्तिप्रदं नृणाम्॥&lt;br&gt;&#xA;कर्माधीनं तु ये मूढा वदन्ति त्वां क्रृपानिधिम् ॥ 2.2.15.४० ॥&lt;br&gt;&#xA;ते न जानन्ति भगवन्कर्मैवं प्रेरितं त्वया ॥&lt;br&gt;&#xA;अजामिलेन विप्रेण त्यक्त्वा वर्णाश्रमोदितम् ॥ ४१ ॥&lt;br&gt;&#xA;किं न पापं कृतं स्वामिन्सोऽपि त्वन्नामकीर्तनात् ॥&lt;br&gt;&#xA;मुक्तोऽभूत्स्मरणादेव पाशहस्तैर्विमोचितः ॥ ४२ ॥&lt;br&gt;&#xA;सर्वेऽप्युपाया देवेश कीर्तितास्तव दर्शने ॥&lt;br&gt;&#xA;त्वयि दृष्टे हि भिद्यन्ते संशया हृदि संस्थिताः ॥ ४३ ॥&lt;br&gt;&#xA;निःसंशयो भवेत्सद्यः पापपुण्यक्षयो धुवम् ॥&lt;br&gt;&#xA;त्वमेव शरणं दीनमनुगृह्णीष्व मां विभो ॥ ४४ ॥&lt;br&gt;&#xA;निश्चितानि त्वया देव गर्भस्थस्य च यानि मे ॥&lt;br&gt;&#xA;तैरेव मे जनिर्जातु याचे त्वां केवलं त्विदम् ॥ ४५ ॥&lt;br&gt;&#xA;तिरश्चो मुक्तिदा मूर्तिः स्थिता ते याऽत्र तां पुनः ॥&lt;br&gt;&#xA;अनेन चक्षुषा पश्यामीश नान्यत्प्रयोजनम् ॥४६॥&lt;br&gt;&#xA;कृताञ्जलिपुटो राजा स्तुत्वैवं मधुसूदनम्॥&lt;br&gt;&#xA;पुनर्ननाम धरणीपृष्ठे साश्रुविलोचनः ॥ ४७ ॥&lt;br&gt;&#xA;ततोंऽतरिक्षगा वाणी सामसुस्वरभाषिणी ॥&lt;br&gt;&#xA;उच्चचार नभोमध्ये इन्द्रद्युम्नस्य शृण्वतः ॥ ४८ ॥&lt;br&gt;&#xA;मा चिन्तां व्रज भूपाल व्रजिष्ये त्वदृशोः पथम् ॥&lt;br&gt;&#xA;पैतामहं वचः प्राह नारदो यत्कुरुष्व तत् ॥ ४९ ॥&lt;br&gt;&#xA;तच्छ्रुत्वा दिव्यवचनं नारदस्य च भाषितम् ॥&lt;br&gt;&#xA;श्रद्दधे वाजिमेधाय भगवत्प्रीतिकारकः ॥ 2.2.15.५० ॥&lt;br&gt;&#xA;नारदं च पुनः प्राह हर्षगद्गदया गिरा ॥&lt;br&gt;&#xA;मुने त्वया यदादिष्टं चतुर्मुखनिदेशतः ॥ ५१ ॥&lt;br&gt;&#xA;अशरीरा त्वियं वाणी अनुजज्ञे तदेव हि ॥&lt;br&gt;&#xA;पितामहो जगन्नाथो भेदो वै नाऽनयोः क्वचित् ॥ ५२ ॥&lt;br&gt;&#xA;पद्मयोनेः सुतस्त्वं हि वचस्ते भगवद्वचः ॥&lt;br&gt;&#xA;तत्कर्तव्यं प्रयत्नेन यच्छ्रेयउपपादकम् ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/016/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;नृपं सुमनसं दृष्ट्वा श्रद्दधानं महाक्रतौ ॥&lt;br&gt;&#xA;उवाच परमप्रीत्या नारदो लोकहर्षणः ॥ १ ॥&lt;br&gt;&#xA;व्यवसाये सुकृतिनां देवा यान्ति सहायताम् ॥&lt;br&gt;&#xA;तत्रोदाहरणं त्वं हि यत्सहायश्चतुर्मुखः ॥ २ ॥&lt;br&gt;&#xA;तदेहि यामस्तत्रैव नीलकण्ठस्य सन्निधौ ॥&lt;br&gt;&#xA;सर्वराक्षससंहारं सर्वविघ्ननिवारणम् ॥३॥&lt;br&gt;&#xA;स्थापयाम्यग्रतो राजन्नृसिंहं वारुणीमुखम् ॥&lt;br&gt;&#xA;अन्तर्हितो हि भगवान्प्रत्यक्षोऽसौ नृकेसरी ॥४॥&lt;br&gt;&#xA;सन्निधावस्य यागस्तु फलातिशयवान्भवेत् ॥&lt;br&gt;&#xA;त्वमग्रतो गच्छ शीघ्रं प्रासादं तत्र कारय ॥ ५ ॥&lt;br&gt;&#xA;स्मरणान्मम चागत्य सुतो वै विश्वकर्मणः ॥&lt;br&gt;&#xA;प्रत्यङ्मुखं तु प्रासादं स तूर्णं घटयिष्यति ॥ ६ ॥&lt;br&gt;&#xA;दक्षिणे नीलकण्ठस्य यो महांश्चन्दनद्रुमः ॥&lt;br&gt;&#xA;धनुःशतान्तरे राजंश्चिररूढस्तु तिष्ठति ॥ ७ ॥&lt;br&gt;&#xA;तस्य पश्चिमदेशस्थं क्षेत्रं राजन्भविष्यति ॥&lt;br&gt;&#xA;वाजिमेधसहस्रेण तस्याग्रे यजतां भवान् ॥ ८ ॥&lt;br&gt;&#xA;गच्छ त्वमहमत्रैव स्थास्यामि दिनपञ्चकम् ॥&lt;br&gt;&#xA;आराध्यैनं दिव्यसिंहं ज्योतीरूपमनन्तकम् ॥ ९ ॥&lt;br&gt;&#xA;प्रत्यर्चायां प्रतिष्ठाप्य प्राणेन्द्रियमनोयुतम् ॥&lt;br&gt;&#xA;दीपाद्दीपं यथा राजन्नयिष्ये शोभनाकृतिम् ॥ 2.2.16.१० ॥&lt;br&gt;&#xA;नारदस्येति वचनं प्रतिश्रुत्य नृपोत्तमः ॥&lt;br&gt;&#xA;जगाम तत्र वेगेन चन्दनद्रुमसन्निधिम् ॥ ११ ॥&lt;br&gt;&#xA;तत्रापश्यत्सुघटकं शिल्पशास्त्रविशारदम् ॥&lt;br&gt;&#xA;नारदस्याज्ञया प्राप्तं पुत्रं वै देवशिल्पिनः ॥ १२ ॥&lt;br&gt;&#xA;मनुष्यरूपमास्थाय शस्त्रसूत्रधरं स्थितम् ॥&lt;br&gt;&#xA;राजानं स तु दृष्ट्वा वै चिकीर्षन्तं सुरालयम् ॥ १३ ॥&lt;br&gt;&#xA;कृताञ्जलिपुटः प्रोचे देवाहं शिल्पशास्त्रवित् ॥&lt;br&gt;&#xA;नरसिंहालयं तेऽद्य घटयिष्यामि शोभनम् ॥&lt;br&gt;&#xA;राजापि तमुवाचेदं प्रहसन्भो द्विजोत्तमाः ॥ १४ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;न शिल्पी त्वं हि सामान्यः शिल्पशास्त्रप्रणेतृकः ॥&lt;br&gt;&#xA;कथितो नारदेनैव त्वष्टुः पुत्रो महायशाः ॥ १५ ॥&lt;br&gt;&#xA;निर्जनेऽस्मिन्महारण्ये नेतः पूर्वं जनाश्रयः ॥&lt;br&gt;&#xA;वयमद्यागताः शिल्पिन्सम्बन्धः किन्निमित्तकः ॥ १६ ॥&lt;br&gt;&#xA;देवशिल्पी भवानेव विष्णोरमिततेजसः ॥&lt;br&gt;&#xA;सदानुध्यायिनस्तस्य निदेशवशवर्तिनः ॥ १७ ॥&lt;br&gt;&#xA;येन स्मृतस्त्वं मुनिना स एवात्रागमिष्यति ॥&lt;br&gt;&#xA;प्रत्यर्चां नरसिंहस्य गृहीत्वा तु दिनान्तरे ॥ १८ ॥&lt;br&gt;&#xA;तदाशु घटयस्वाद्य सप्राकारं सतोरणम् ॥&lt;br&gt;&#xA;प्रासादं नरसिंहस्य प्रतीचीवदनं शुभम् ॥ १९ ॥&lt;br&gt;&#xA;तं पूजयित्वा विधिवन्नियोज्य घटने नृपः ॥&lt;br&gt;&#xA;शिलासञ्चयकान्भृत्यान्बहुवित्तैरयोजयत् ॥ 2.2.16.२० ॥&lt;br&gt;&#xA;चतुर्थे दिवसे विप्राः प्रासादोऽभूदनुत्तमः ॥&lt;br&gt;&#xA;बहुकालप्रसाध्योऽपि महिम्ना देवशिल्पिनः ॥ २१ ॥&lt;br&gt;&#xA;ततः प्रभाते विमले नित्यकर्मावसानतः ॥&lt;br&gt;&#xA;प्रतिष्ठाविधिसम्भारं गृहीत्वा सपरिच्छदः ॥ २२ ॥&lt;br&gt;&#xA;नारदागमनं प्रेक्ष्य यावत्तिष्ठति भूपतिः ॥&lt;br&gt;&#xA;तावच्छुश्रुविरे शङ्खा मृदङ्गा मुरजास्तथा ॥ २३ ॥&lt;br&gt;&#xA;गीतमङ्गलवाद्यानि घण्टानां करिणां स्वनाः ॥&lt;br&gt;&#xA;तथा जय जयेत्युच्चैः शब्दा आकाशमण्डले ॥ २४ ॥&lt;br&gt;&#xA;ताञ्छ्रुत्वा विस्मयापन्ना इन्द्रद्युम्नपुरोगमाः ॥&lt;br&gt;&#xA;राजानः श्रोत्रिया विप्रा वैष्णवाश्च सहस्रशः ॥ २५ ॥&lt;br&gt;&#xA;निराधारास्त्विमे शब्दा अद्भुतानि न संशयः ॥&lt;br&gt;&#xA;विचारयन्तस्ते यावत्तावद्दक्षिणतो मरुत् ॥ २६ ॥&lt;br&gt;&#xA;गन्धान्वितद्विरेफौघशब्दिताः पुष्पवृष्टयः ॥&lt;br&gt;&#xA;आविर्भूतास्त्रिपथगा वारिणार्द्रीकृता द्विजाः ॥ २७ ॥&lt;br&gt;&#xA;तदनन्तरमेवासौ नारदो ब्रह्मणः सुतः ॥&lt;br&gt;&#xA;तपःप्रभावनिर्व्यूढ विमानवरशायिनीम् ॥ २८ ॥&lt;br&gt;&#xA;रत्नचामरहस्ताभिर्दिव्यस्त्रीभिः सुशोभिताम् ॥&lt;br&gt;&#xA;अलङ्कृतां वहुविधैर्मणिरत्नप्रसाधनैः ॥ २९ ॥&lt;br&gt;&#xA;दिव्यमाल्याम्बरधरां दिव्यगन्धानुलेपनाम् ॥&lt;br&gt;&#xA;रम्यां प्रतिष्ठितप्राणां घटितां विश्वकर्मणा ॥ 2.2.16.३० ॥&lt;br&gt;&#xA;तेजोमण्डलसंवीतां परितो हर्षदामपि ॥&lt;br&gt;&#xA;आदाय नरसिंहस्य प्रत्यर्चां प्रत्युपस्थितः ॥ ३१ ॥&lt;br&gt;&#xA;तां दृष्ट्वा हर्षिताः सर्वे राजा राजानुयायिनः ॥&lt;br&gt;&#xA;अन्तर्द्धानं गतो देवो नारदेनोद्धृतः किमु ॥ ३२ ॥&lt;br&gt;&#xA;मेनिरे हर्षितात्मानः प्रशशंसुश्च तं मुनिम् ॥&lt;br&gt;&#xA;निरूप्य सन्निधिस्थां तु नरसिंहाकृतिं द्विजाः ॥&lt;br&gt;&#xA;आद्यमूर्तेर्नृसिंहस्य प्रतिमामथ मेनिरे ॥ ३३ ॥&lt;br&gt;&#xA;प्रत्युत्थाय ततो राजा प्रहृष्टेनान्तरात्मना ॥&lt;br&gt;&#xA;प्रदक्षिणीकृत्य हरिं जगाम शिरसा महीम् ॥ ३४ ॥&lt;br&gt;&#xA;श्रद्धासम्पत्तियोग्येन सम्भारेण नृपाज्ञया ॥&lt;br&gt;&#xA;प्रस्थापयामास मुनिः प्रासादं शुभलक्षणम् ॥ ३५ ॥&lt;br&gt;&#xA;प्रतिमां देवदेवस्य सुमुहूर्ते द्विजोत्तमाः ॥&lt;br&gt;&#xA;धरारमाभ्यां सहितां रत्नवेद्यां प्रतिष्ठिताम्॥&lt;br&gt;&#xA;योगारूढतनुं राजा इन्द्रद्युम्नोऽथ तुष्टुवे ॥ ३६ ॥&lt;br&gt;&#xA;वैष्णवैर्ब्राह्मणैर्भूपैर्नारदेन च धीमता॥&lt;br&gt;&#xA;गुह्योपनिषदैः स्मार्तैः स्तोत्रैः शास्त्रैर्मुदान्वितैः ॥ ३७ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;एकानेकस्थूलसूक्ष्माणुमूर्ते व्योमातीत व्योमरूपैकरूप ॥&lt;br&gt;&#xA;व्योमाकार व्यापक व्योमसंस्थ व्योमारूढ व्योमकेशाब्जयोने ॥ ३८ ॥&lt;br&gt;&#xA;दुःखाम्भोधेस्त्राहि मां दिव्यसिम्ह प्रादुर्भूतानेककोट्यर्कधामन् ॥&lt;br&gt;&#xA;नित्यासन्नो दूरसंस्थो न दूरो नासन्नो वा बोध्यबोधात्मभाव ॥ ३९ ॥&lt;br&gt;&#xA;ज्ञेयज्ञेयो ज्ञानगम्योऽप्यगम्यो मायातीतो मानमेयोऽनुमानात् ॥&lt;br&gt;&#xA;कृत्स्नस्यादिः कृत्स्नकर्त्तानुमन्ता पाता हर्त्ता विश्वसाक्षिन्नमस्ते ॥ 2.2.16.४० ॥&lt;br&gt;&#xA;दुःखध्वंसस्यैकहेतुं न हेतुं भेत्तुं छेत्तुं संशयानग्रजातम् ॥&lt;br&gt;&#xA;ज्योतीरूप ज्ञानरूप प्रकाश स्तोमव्यूहाकार निर्माणहेतो ॥ ४१ ॥&lt;br&gt;&#xA;त्वत्पादब्जे भक्तिमग्र्यां सदा मे देहि स्वामिन्मूलभूतां चतुर्णाम् ॥&lt;br&gt;&#xA;श्रौतैः स्मार्तैर्नित्ययुक्ता जनास्ते दीनास्तिष्ठन्त्यत्र बद्धा भवाब्धौ ॥ ४२ ॥&lt;br&gt;&#xA;अनन्तपादं बहुहस्तनेत्रमनन्तकर्णं ककुभौघवस्त्रम् ॥&lt;br&gt;&#xA;दिवानिशानाथसुकुण्डलाढ्यं नक्षत्रमाला कृतचारुहारम् ॥ ४३ ॥&lt;br&gt;&#xA;त्वामद्भुतं दिव्यनृसिंहमूर्तिं भक्तेष्टपूर्तिं शरणं प्रपद्ये ॥&lt;br&gt;&#xA;यत्पादपद्म हि पितामहस्य किरीटरत्नैर्विकचत्वमेति॥४४॥&lt;br&gt;&#xA;यदीयपादाब्जयुगान्तभूमौ लुठेच्छिरो यस्य हि पाञ्चभौतम् ॥&lt;br&gt;&#xA;तद्दिव्यपादं शिरसा वहन्ति सुरेन्द्रनार्यः खलु तं नमामि ॥ ४५ ॥&lt;br&gt;&#xA;तद्दिव्यसिंहं हतपापसङ्घं पादाश्रितानां करुणाब्धिसिंहम् ॥&lt;br&gt;&#xA;पादाऽब्जसङ्घट्टविघट्टमानब्रह्माण्डभाण्डं प्रणमामि चण्डम् ॥ ४६ ॥&lt;br&gt;&#xA;सटाच्छटाकम्पनशीर्यमाणघनौघविद्रावितपापसङ्घम् ॥&lt;br&gt;&#xA;चण्डाट्टहासान्तरिताब्दशब्दं त्रिलोकगर्भं नृहरिं नमामि ॥ ४७ ॥&lt;br&gt;&#xA;नमस्ते नमस्ते नमस्तेऽद्य विष्णो परित्राहि दीनानुकम्पिन्ननाथम् ॥&lt;br&gt;&#xA;भवन्तं समासाद्य मे देहबन्धो मुरारे न संसारकारागृहेऽस्तु ॥ ४८ ॥&lt;br&gt;&#xA;हयमेधसहस्रान्ते यथा त्वां चर्मचक्षुषा ॥&lt;br&gt;&#xA;दिव्यरूपं प्रपश्यामि तथानुक्रोशय प्रभो ॥ ४९ ॥&lt;br&gt;&#xA;यथा चेज्यासहस्रं मे निर्विघ्नं तत्समाप्यते ॥&lt;br&gt;&#xA;यज्ञेश त्वत्प्रसादान्मे तथा सान्निध्यमस्तु ते ॥ 2.2.16.५० ॥&lt;br&gt;&#xA;कोटयः पापराशीनां क्षयं यान्ति यथा प्रभो ॥&lt;br&gt;&#xA;धर्मार्थकामा हस्तस्था नैषां चित्रं स्तुवन्ति ये ॥&lt;br&gt;&#xA;मोक्षस्य भाजनं विष्णो ते नरा ये तवाश्रयाः ॥ ५१ ॥&lt;br&gt;&#xA;स्तुत्वेत्थं दिव्य सिंहं तं भूपतिर्हष्टमानसः ॥&lt;br&gt;&#xA;दण्डपातप्रणामेन जगाम धरणीं मुहुः ॥ ५२ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;क्षेत्रं तन्नरसिंहस्य ब्रह्मणा निर्मितं पुरा ॥&lt;br&gt;&#xA;इन्द्रद्युम्नानुग्रहाय सर्वलोकहिताय च ॥ ५३ ॥&lt;br&gt;&#xA;पश्यन्ति ये नृसिंहं तं शम्भुना सह संस्थितम् ॥&lt;br&gt;&#xA;न देहबन्धं ते विप्राः प्राप्नुवन्ति न संशयः ॥ ॥ ५४ ॥&lt;br&gt;&#xA;मनसा वाञ्छितं यद्यत्प्राप्नुवन्ति ततोऽधिकम् ॥&lt;br&gt;&#xA;स्तोत्रेणानेन ये दिव्यसिंहरूपं स्तुवन्ति वै ॥ ५५ ॥&lt;br&gt;&#xA;सर्वकामप्रदो देवस्तस्य मुक्तिं प्रयच्छति ॥&lt;br&gt;&#xA;ज्येष्ठशुक्लद्वादशी या स्वातीनक्षत्रसंयुता ॥ ५६ ॥&lt;br&gt;&#xA;तस्यां प्रतिष्ठितः क्षेत्रे दिव्यसिंहो महर्षिणा ॥&lt;br&gt;&#xA;सुतेन ब्रह्मणः साक्षात्तत्र पश्यन्ति तं च ये ॥ ५७ ॥&lt;br&gt;&#xA;वाजिमेधसहस्रस्य फलं साग्रं लभन्ति ते ॥&lt;br&gt;&#xA;पञ्चामृतैर्वा क्षीरेण नारिकेलरसेन वा ॥ ५८ ॥&lt;br&gt;&#xA;स्नापयन्ति नरा ये वै अथवा गन्धवारिणा ॥&lt;br&gt;&#xA;पूजयित्वा महासिंहमुपचारैः सपायसैः ॥ ५९ ॥&lt;br&gt;&#xA;जपाकुसुममाल्यैश्च गन्धमाल्यैः सुशोभनैः ॥&lt;br&gt;&#xA;धूपदीपैः सकर्पूरैस्ताम्बूलैरतिशोभनैः ॥ 2.2.16.६० ॥&lt;br&gt;&#xA;सुगीर्भिः स्तुतिपाठैश्च जयशब्दैस्तथोच्चकै ॥&lt;br&gt;&#xA;प्रदक्षिणप्रणामैश्च दानैर्ब्राह्मणतर्पणैः ॥&lt;br&gt;&#xA;सन्तोष्य नरसिंहं तं ब्रह्मलोकमवाप्नुयात् ॥ ६१ ॥&lt;br&gt;&#xA;वैशाखस्य चतुर्दश्यां सौरिवारेऽनिलर्क्षके ॥&lt;br&gt;&#xA;आद्यावतारः सिंहस्य प्रदोषसमये द्विजाः ॥६२॥&lt;br&gt;&#xA;तस्यां सम्पूज्य विधिवन्नरसिंहं समाहितः ॥&lt;br&gt;&#xA;जन्मकोटिसहस्रैस्तु पापराशिः सुसञ्चितः ॥&lt;br&gt;&#xA;दह्यते तत्क्षणादेव तूलराशिरिवाग्निना ॥ ६३ ॥&lt;br&gt;&#xA;दृष्ट्वा स्पृष्ट्वा नमस्कृत्वा प्रणिपत्य च भक्तितः ॥&lt;br&gt;&#xA;स्तुत्वा विमुच्यते पापैर्निर्मोकेन भुजङ्गवत् ॥ ६४ ॥&lt;br&gt;&#xA;न तस्य व्याधयः सन्ति न शोका नाधयस्तथा ॥&lt;br&gt;&#xA;सर्वान्कामानवाप्नोति हयमेधफलं तथा ॥ ६५ ॥&lt;br&gt;&#xA;समीपे तस्य भो विप्रा यजनं दानमेव च ॥&lt;br&gt;&#xA;अन्यानि पुण्यकर्माणि कृतानि च सकृन्नरैः ॥&lt;br&gt;&#xA;कोटिकोटिगुणानि स्युर्नरसिंहप्रसादतः ॥ ६६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे षोडशोऽध्यायः ॥ १६ ॥&lt;/p&gt;</description>
    </item>
    <item>
      <title>०१७</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/017/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;प्रतिष्ठिते नारसिंहे क्षेत्रे तस्मिन्नराधिपः ॥&lt;br&gt;&#xA;किं चकार मुने ब्रूहि परं कौतूहलं तु तत् ॥ १ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इन्द्रादींस्त्रिदशान्सर्वान्न्यमन्त्रयत पूर्वतः ॥&lt;br&gt;&#xA;ततः स मन्त्रयामास ऋषीन्विप्रान्सहस्रशः ॥ २ ॥&lt;br&gt;&#xA;अध्येतॄंश्चतुरो वेदान्सषडङ्गपदक्रमैः ॥&lt;br&gt;&#xA;यज्ञविद्यासु कुशलान्मीमांसापरिनिष्ठितान् ॥ ३ ॥&lt;br&gt;&#xA;सभाष्यकल्पसूत्रैस्तु परिनिष्ठितकर्मिणः ॥&lt;br&gt;&#xA;अष्टादशसु विद्यासु कुशलान्धर्मकोविदान् ॥ ४ ॥&lt;br&gt;&#xA;सदाचारावदातांश्च कुलीनान्सत्यवादिनः ॥&lt;br&gt;&#xA;वैष्णवांश्च विशेषेण मन्त्रयामास सादरम् ॥ ५ ॥&lt;br&gt;&#xA;त्रैलोक्ये ये च राजानः सिद्धाः सप्तर्षयो द्विजाः ॥&lt;br&gt;&#xA;सच्छूद्रा वणिजो द्वीपपतयश्च निमन्त्रिताः ॥ ६ ॥&lt;br&gt;&#xA;क्रोशद्वयमिता विप्राः सभासीत्तस्य भूपतेः ॥&lt;br&gt;&#xA;पाषाणघटिता सोच्चा सुधया सानुलेपिता ॥ ७ ॥&lt;br&gt;&#xA;क्वचिद्रत्नमयी भूमिः क्वचित्काञ्चननिर्मिता ॥&lt;br&gt;&#xA;स्फाटिकी राजती चैव यथायोग्यं कृतस्थली॥ ८ ॥&lt;br&gt;&#xA;स्तम्भै रत्नमयैः प्रोच्चैर्दुकूलपरिवेष्टितैः ॥&lt;br&gt;&#xA;चारुचन्द्रातपाढ्या तु गन्धमाल्यैः सचामरैः ॥ ९ ॥&lt;br&gt;&#xA;मुक्तादामान्तरस्थैश्च चारुवातायना शुभा ॥&lt;br&gt;&#xA;कृष्णागुरुस्नेहसिक्ता श्रीखण्डसलिलोक्षिता ॥ 2.2.17.१० ॥&lt;br&gt;&#xA;सर्वर्त्तुकुसुमाकीर्णा प्रान्तोपवनसंवृता ॥&lt;br&gt;&#xA;वाप्यः स्फटिकसोपानाः पद्मकद्वारमण्डिताः ॥ ११ ॥&lt;br&gt;&#xA;चक्रवाकैः प्लवैर्हंसैः सारसैर्मधुरस्वनैः ॥&lt;br&gt;&#xA;व्याप्तान्तराः स्वच्छशीतसुगन्धमधुराम्भसः ॥ १२ ॥&lt;br&gt;&#xA;परितः शतशस्तस्याः सुखावतरणा द्विजाः ॥&lt;br&gt;&#xA;उपच्छायाविरचनाः शोभमानाः समन्ततः ॥ १३ ॥&lt;br&gt;&#xA;यज्ञशाला मरुत्तस्य यथासीद्भो द्विजोत्तमाः ॥&lt;br&gt;&#xA;तथेन्द्रद्युम्नभूपस्य रचिता विश्वकर्मणा ॥ १४ ॥&lt;br&gt;&#xA;शुभेऽह्नि शुभनक्षत्रे वासयित्वा सभासदः ॥&lt;br&gt;&#xA;राज्ञः सिंहासनासीनान्दृष्ट्वासीनानृषीनपि ॥ १५ ॥&lt;br&gt;&#xA;ससिद्धान्ब्रह्मर्षिगणान्बहुमूल्यकुथस्थितान् ॥&lt;br&gt;&#xA;देवान्काञ्चनपीठस्थान्यथायोग्यमथ द्विजान् ॥ १६ ॥&lt;br&gt;&#xA;वरासनस्थानन्यांश्च यथादेशं सुखस्थितान् ॥&lt;br&gt;&#xA;मध्ये नृपाणां देवानामृषीणां च शचीपतिम् ॥ १७ ॥&lt;br&gt;&#xA;साम्राज्यलक्षणे स्वस्य रत्नसिंहासने स्थितम् ॥&lt;br&gt;&#xA;दिव्यैर्माल्यैस्तथा गन्धैर्वासोभिर्विष्टरादिभिः ॥ १८ ॥&lt;br&gt;&#xA;पुरोधसा समं पूर्वमर्चयामास ऋद्धिमत् ॥&lt;br&gt;&#xA;विनीतो दीनवत्तस्य चक्रे पूजां तथा नृपः ॥ १९ ॥&lt;br&gt;&#xA;आश्चर्यं मन्यतेऽस्यासौ त्रैलोक्येशोऽपि तद्यथा ॥&lt;br&gt;&#xA;ततः सिद्धान्देवमुनीनचर्यन्निन्द्रवत्तदा ॥ 2.2.17.२० ॥&lt;br&gt;&#xA;विस्मयं जनयामास कुवेरस्याप्यधिश्रियः ॥&lt;br&gt;&#xA;ततो देवान्समानर्च प्रभूतस्वस्वसम्पदः ॥ २१ ॥&lt;br&gt;&#xA;उपचारैर्महीनाथः सम्यगव्यग्रमानसः ॥&lt;br&gt;&#xA;राज्ञः सम्पूजयामास राजयोग्यैः परिच्छदैः ॥ २२ ॥&lt;br&gt;&#xA;यथा ते मेनिरे भूपा भवामः साम्प्रतं वयम् ॥&lt;br&gt;&#xA;सत्यं राज्यं क्रमात्प्राप्तं नेदृशश्च परिच्छदः ॥ २३ ॥&lt;br&gt;&#xA;आनर्च वैष्णवान्भूय उपचारैः समानयन्॥&lt;br&gt;&#xA;शान्ता अपि यथा चित्रं मेनिरे विषयागमम् ॥ २४ ॥&lt;br&gt;&#xA;ततो विप्रान्बाहुजातान्वैश्यान्मुनिपुरःसरम् ॥&lt;br&gt;&#xA;सम्यक्प्रपूजयामास सत्त्वोद्रिक्तो महीपतिः ॥ २५ ॥&lt;br&gt;&#xA;अन्यांश्च सचिवद्वारा पूजयित्वा ससम्भ्रमः ॥&lt;br&gt;&#xA;दृष्टः स विनयान्नम्रः कृताञ्जलिपुटस्तथा ॥ २६ ॥&lt;br&gt;&#xA;महेन्द्रमुच्चैराहेदं नारदेन पुरोधसा ॥ २७ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;तव प्रसादाद्देवेश इच्छामीदं प्रसीद मे ॥&lt;br&gt;&#xA;क्रतुना हयमेधेन प्रयक्ष्ये यज्ञपूरुषम्॥ २८ ॥&lt;br&gt;&#xA;अनुजानीहि मां देव क्रतूनामीश्वरो भवान् ॥&lt;br&gt;&#xA;त्वदाज्ञापालकाः सर्वे त्रैलोक्ये निवसन्ति ये ॥ २९ ॥&lt;br&gt;&#xA;यावत्क्रतुसहस्रस्य संस्था च भवति प्रभो ॥&lt;br&gt;&#xA;तावत्त्वं त्रिदशैः सार्द्धं सदोमध्यगतो वस ॥ 2.2.17.३० ॥&lt;br&gt;&#xA;यष्टुमिच्छामि देवेश नाहं त्वत्पदलिप्सया ॥&lt;br&gt;&#xA;सर्वेषां वेत्सि देवेश मनोवृत्तिं सदा प्रभो ॥ ३१ ॥&lt;br&gt;&#xA;युष्माकं पूर्वदृष्टोऽत्र वपुष्मान्माधवः प्रभुः ॥&lt;br&gt;&#xA;उपासनायां सोऽयं यो वालुकाभिस्तिरोदधे ॥ ३२ ॥&lt;br&gt;&#xA;तस्य भूयः प्रकाशार्थं वाजिमेधसहस्रकम्॥&lt;br&gt;&#xA;करिष्ये वचनादिन्द्र चतुरास्यस्य शासनात् ॥&lt;br&gt;&#xA;पुनः प्रकाशिते तस्मिञ्छ्रेयो वोऽपि भविष्यति ॥ ३३ ॥&lt;br&gt;&#xA;इति विज्ञापिते राज्ञा महेन्द्रप्रमुखाः सुराः ॥&lt;br&gt;&#xA;अन्तर्द्धानोतरं या च श्रुता पूर्वं सरस्वती ॥ ३४ ॥&lt;br&gt;&#xA;अशरीरां स्मरन्तस्तामिदं प्रोचुः प्रहर्षिताः ॥&lt;br&gt;&#xA;इन्द्रद्युम्न महात्मासि सत्यं सत्यवतो भुवि ॥ ३५ ॥&lt;br&gt;&#xA;तच्चेष्टितं पुरास्माभिरन्वभावि भविष्यकम् ॥&lt;br&gt;&#xA;सहायास्ते भविष्यामः कार्ये त्रैलोक्यपावने ॥३६॥&lt;br&gt;&#xA;स्रष्टा स जगतां यत्र उद्युक्तः स्वयमेव हि ॥&lt;br&gt;&#xA;अत्रैवोवाच भगवानस्माकमपि भूतले ॥ ३७ ॥&lt;br&gt;&#xA;प्रविशंस्तदनुक्रोशवशाद्भूयः प्रकाशनम् ॥&lt;br&gt;&#xA;करिष्ये दारवं देहमित्येतत्परिनिष्ठितम् ॥ ३८ ॥&lt;br&gt;&#xA;नात्रास्माकं व्यलीकं तु नेन्द्रस्य च महीपते ॥&lt;br&gt;&#xA;अस्मद्दिष्टसमुद्योगस्तव नः प्रीतिकारकः ॥ ३९ ॥&lt;br&gt;&#xA;सुखं यजस्व राजेन्द्र वैकुण्ठं भक्तवत्सलम् ॥&lt;br&gt;&#xA;क्रतुना हयमेधेन सहस्रपरिवर्तिना ॥ 2.2.17.४० ॥&lt;br&gt;&#xA;दुराराध्यो हि भगवानस्माकं भक्तवत्सलः ॥&lt;br&gt;&#xA;वयमप्यत्र देवत्वं त्यक्त्वा भक्ति परायणाः ॥ ४१ ॥&lt;br&gt;&#xA;आराधयामः क्षेत्रेस्मिन्विनीता नररूपिणः ॥&lt;br&gt;&#xA;प्रियं हि मानुषे लोके कर्म सिद्ध्यति वै कृतम् ॥ ४२ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इत्युक्ते त्रिदशैः सेन्द्रैः परितुष्टान्तरात्मना ॥&lt;br&gt;&#xA;आरम्भार्थं क्रतो राजा भगवन्तमपूजयत् ॥ ४३ ॥&lt;br&gt;&#xA;उपचारसहस्रैस्तु यथावत्प्रतिपादितैः ॥&lt;br&gt;&#xA;ततः पितृगणान्राजा निरूप्य श्रद्धयान्वितः ॥ ४४ ॥&lt;br&gt;&#xA;सदोगृहगतान्विप्रान्याज्ञिकान्समलङ्कृतान् ॥&lt;br&gt;&#xA;कृत्वेष्टदेवं पुरतो वैकुण्ठं साग्निहोत्रकम् ॥ ४५ ॥&lt;br&gt;&#xA;आकाङ्क्षन्कल्पितं लग्नं संवृत्ते स्वस्तिवाचने ॥&lt;br&gt;&#xA;उपस्थितः सपत्नीकः शुद्धमाङ्गल्यवेषधृक् ॥ ४६ ॥&lt;br&gt;&#xA;स्वस्ति वाच्य द्विजाञ्छुद्धान्पुण्याहं वृद्धिकर्म च ॥&lt;br&gt;&#xA;ततः सम्भृतसम्भारो वरयामास ऋत्विजः ॥ ४७ ॥&lt;br&gt;&#xA;वृतास्ते तु सपत्नीकं दीक्षयन्तो नृपोत्तमम् ॥&lt;br&gt;&#xA;विहृत्य दीक्षणायेष्टान्न्ययजन्सभ्यचोदिताः ॥ ४८ ॥&lt;br&gt;&#xA;प्रणीय तं प्रज्वलन्तं वेद्यामाहवनीयकम् ॥&lt;br&gt;&#xA;त्रैलोक्यमङ्गलकरं किं साक्षाद्वैष्णवं महः ॥ ४९ ॥&lt;br&gt;&#xA;सुप्रोक्षितं चाभिमन्त्र्य अनुज्ञाप्य दिगीश्वरान् ॥&lt;br&gt;&#xA;मुमुचुस्ते हयं मुख्यमङ्गेषु शुभलक्षणम् ॥ 2.2.17.५० ॥&lt;br&gt;&#xA;ततः स दीक्षितो राजा वाग्यतो रौरवीं त्वचम् ॥&lt;br&gt;&#xA;अधिष्ठाय सदोमध्ये मृत्युञ्जय इव स्थितः ॥ ५१ ॥&lt;br&gt;&#xA;निमन्त्रितानां मुक्त्यर्थं चक्षुषा सन्दिदेश वै ॥&lt;br&gt;&#xA;सुराणां रत्नपात्राणि महार्घाणि नृपाज्ञया ॥ ५२ ॥&lt;br&gt;&#xA;सचिवः कारयामास भोजनाय समृद्धिमत् ॥&lt;br&gt;&#xA;शुद्धसौवर्णपात्राणि मुनीनां च महीक्षिताम् ॥ ५३ ॥&lt;br&gt;&#xA;द्विजानां भोजनार्थाय नवानि प्रत्यहं द्विजाः ॥&lt;br&gt;&#xA;क्षत्रियाणां विशां विप्रा राजतानि शुभानि च ॥ ५४ ॥&lt;br&gt;&#xA;कांस्यनिर्मलपात्राणि शूद्राणां भोजनाय वै ॥&lt;br&gt;&#xA;अहन्यहनि पात्राणि भोजनान्ते द्विजोत्तमाः ॥ ५५ ॥&lt;br&gt;&#xA;आकरेषु प्रपात्यन्ते प्रोच्छिष्टदलवज्जनैः ॥&lt;br&gt;&#xA;तत्र यज्ञोत्सवे ये वै भोजनाय निमन्त्रिताः ॥ ५६ ॥&lt;br&gt;&#xA;तेषां पुत्राश्च पौत्राश्च प्रपौत्राश्चैव सन्ततिः ॥&lt;br&gt;&#xA;नित्यं पञ्चरसान्नानि बहुमानपुरःसरम् ॥ ॥ ५७ ॥&lt;br&gt;&#xA;आदृतैर्भोजिता राज्ञ इन्द्रद्युम्नस्य शासनात् ॥&lt;br&gt;&#xA;कुटुम्बवत्स्थितास्तत्र संस्था यावन्महाक्रतोः ॥ ५८ ॥&lt;br&gt;&#xA;यद्देशीया जनास्तेषामधिष्ठाता च तान्नृपः ॥&lt;br&gt;&#xA;नृपाणामनुसन्धाता इन्द्रद्युम्नप्रयाचितः ॥ ५९ ॥&lt;br&gt;&#xA;नारदः समदर्शी तु परोपकृतिलोलुपः ॥&lt;br&gt;&#xA;इन्द्रादीनां सुरेन्द्राणां देवर्षीणां नृपोत्तमः ॥2.2.17.६०॥&lt;br&gt;&#xA;स्वयं नरपतिश्चर्यां चकार क्रतुपूर्त्तये ॥&lt;br&gt;&#xA;षड्विधान्यन्नपानानि संस्कृतानि द्विधा नरैः ॥ ६१ ॥&lt;br&gt;&#xA;देवानां भोजने तत्र मन्त्रतन्त्रविशारदैः ॥&lt;br&gt;&#xA;मर्त्यानां नल विद्यायां कुशलैः संस्कृतानि वै ॥ ६२ ॥&lt;br&gt;&#xA;क्षुत्पिपासानभिज्ञा हि सुधाहारा दिवौकसः ॥&lt;br&gt;&#xA;तेषामपि अपूर्वत्वादाश्चर्यं तद्धि भोजनम् ॥ ६३ ॥&lt;br&gt;&#xA;नराणां दुर्लभं मर्त्य इन्द्रद्युम्नगृहेऽशनम्॥&lt;br&gt;&#xA;इन्द्रद्युम्नस्य चेन्द्रस्य विशेषो मर्त्यवासिता ॥ ६४ ॥&lt;br&gt;&#xA;अत्यद्भुतकरं ह्येतत्प्रत्यहं च नवं नवम् ॥&lt;br&gt;&#xA;सम्माननादरावृद्धिर्भोज्यस्य द्विजसत्तमाः ॥ ६५ ॥&lt;br&gt;&#xA;अन्योन्यस्पर्द्धयैवात्र प्रवर्द्धते परस्परम् ॥&lt;br&gt;&#xA;सुगन्धसुमनोमाल्यकस्तूर्यादिप्रलेपनम् ॥ ६६ ॥&lt;br&gt;&#xA;चित्रसूक्ष्मदुकूलानि सोपधानासनानि च ॥&lt;br&gt;&#xA;रत्नपल्यङ्किका शय्या रत्नदण्डप्रकीर्णकम् ॥ ६७ ॥&lt;br&gt;&#xA;जातीलवङ्गकर्पूरैर्नागवल्लीदलानि च ॥&lt;br&gt;&#xA;मनोहराणि गीतानि नृत्यानि विविधानि च ॥ ६८॥&lt;br&gt;&#xA;भरतस्य मुनेः शिक्षापण्डितै रचितानि च ॥&lt;br&gt;&#xA;स्वस्ववंशयशोऽभिज्ञाः शतशः सूतमागधाः ॥ ६९ ॥&lt;br&gt;&#xA;एतान्यन्यानि वस्तूनि दुर्लभान्यपि यानि वै ॥&lt;br&gt;&#xA;त्रिदशाश्चापि मर्त्याश्चान्वभुज्यन्त सुसादरम् ॥ 2.2.17.७० ॥&lt;br&gt;&#xA;एकतोऽन्यत्र चित्राणि न च हीनानि कुत्रचित् ॥&lt;br&gt;&#xA;पातालवासिनां चापि भोजनं वै सुधाधिकम् ॥ ७१ ॥&lt;br&gt;&#xA;यद्भुक्त्वा नानुवाञ्छन्ति पातालगमनं हि ते ॥&lt;br&gt;&#xA;पुराणि यानि पाताले रत्नौघालोकितानि च ॥ ७२ ॥&lt;br&gt;&#xA;विना सूर्यप्रकाशेन तादृशान्येव भूपतिः ॥&lt;br&gt;&#xA;ददौ तेषां निवासाय येषु पातालबुद्धयः ॥ ७३ ॥&lt;br&gt;&#xA;सुखासीनाश्च क्रीडन्तो भुञ्जाना शेरते मुदा ॥&lt;br&gt;&#xA;देवानामपि नान्यत्र भूमिस्पर्शनमस्ति वै ॥ ७४ ॥&lt;br&gt;&#xA;इन्द्रद्युम्नपुरे तत्र स्वर्गादपि मनोहरे ॥&lt;br&gt;&#xA;यदृच्छया सुखक्रीडासक्ता नो तत्यजुर्भुवम् ॥ ॥ ७५ ॥&lt;br&gt;&#xA;अभिलाषोपजातं तु सुखं स्वर्गे वदन्ति हि ॥&lt;br&gt;&#xA;अनिच्छयापि भो विप्राः सुखं सर्वत्र तत्र वै ॥ ७६ ॥&lt;br&gt;&#xA;आदृत्य यत्नान्मन्यन्ते भोज्यं ते सादरं नराः ॥&lt;br&gt;&#xA;न याचितः कोपि जनः कुतो वा स्यात्पराङ्मुखः ॥ ७७ ॥&lt;br&gt;&#xA;राजाधिराजवेश्मानि जनानां स्वगृहैः समम् ॥&lt;br&gt;&#xA;तदासीत्स्वगृहे तेषां न सदा सर्वसम्भवः ॥ ७८ ॥&lt;br&gt;&#xA;तत्र यत्कामनातीतं तद्वस्तु सुलभं बहु ॥&lt;br&gt;&#xA;इत्थं प्रवर्तिते यज्ञे यज्ञेशप्रीतये मुदा ॥ ७९ ॥&lt;br&gt;&#xA;पृथिवी हृतसर्वस्वा वाजिमेधेस्य भूपतेः ॥&lt;br&gt;&#xA;या पूर्वं साभवद्भूयः स्वर्णवृष्टिसुभूषिता ॥ 2.2.17.८० ॥&lt;br&gt;&#xA;इत्थं प्रवृत्ते लोकानां तत्र त्रैलोक्यवासिनाम् ॥&lt;br&gt;&#xA;दानसम्मानभोज्यानां विधौ विधिवतोऽन्वहम् ॥ ८१ ॥&lt;br&gt;&#xA;अश्वमेधं प्रति जना जगुर्गाथाः परस्परम् ॥&lt;br&gt;&#xA;नेदृग्यागस्य सम्भारो विधेः शास्त्रप्रचोदितः ॥ ८२ ॥&lt;br&gt;&#xA;इन्द्रद्युम्नस्य राजर्षेर्न भूतो न भविष्यति ॥&lt;br&gt;&#xA;न याचितारोऽदातारो मिथो यत्र निमन्त्रिताः ॥ ८३ ॥&lt;br&gt;&#xA;न कामभङ्गो यत्रासीद्देवानामपि भो द्विजाः ॥&lt;br&gt;&#xA;ईदृक्समृद्धिः क्रतुराट् प्रवृत्तो भूपतेस्तदा ॥ ८४ ॥&lt;br&gt;&#xA;अधिश्रद्धः सुसम्पन्नः पूर्वस्मादपरोऽभवत् ॥&lt;br&gt;&#xA;स्मृतिकाराः कल्पकारास्तथा शास्त्रप्रणेतृकाः ॥ ८५ ॥&lt;br&gt;&#xA;यज्ञानुष्ठानकुशलाः सदाचारावतंसकाः ॥&lt;br&gt;&#xA;अग्न्याधानाद्यवभृथप्रचारमनुपूर्वशः ॥ ८६ ॥&lt;br&gt;&#xA;क्रतुः सदस्यानुमते नृपतेः प्रीतये द्विजाः ॥&lt;br&gt;&#xA;न मन्त्राः स्वरतो हीना वर्णतो वापि कर्हिचित् ॥ ८७ ॥&lt;br&gt;&#xA;ये वै विधिविधातारस्ते वै कर्मप्रचारकाः ॥&lt;br&gt;&#xA;प्रायश्चित्तनिमित्तेन प्रायश्चित्तनिबन्धनात् ॥ ८८ ॥&lt;br&gt;&#xA;कर्मोपघातो नो तत्र योगिनः कर्मयोगिनः ॥&lt;br&gt;&#xA;यत्र सप्तर्षयो दिव्याः सदस्याः क्रतुसाक्षिणः ॥६९॥&lt;br&gt;&#xA;प्रचारयन्ति कर्माणि गुणदोषविभागिनः ॥&lt;br&gt;&#xA;याज्ञवल्क्यादयस्तेऽत्र मुनयस्त्वृत्विजो वृताः ॥ 2.2.17.९० ॥&lt;br&gt;&#xA;सदोगतास्ते मुनयः परस्परकथान्तरे ॥&lt;br&gt;&#xA;वाकोवाक्यानि सूक्तानि गुह्योपनिषदानि च ॥ ९१ ॥&lt;br&gt;&#xA;गाथाः पौराणिकीर्विप्रा विष्णुभक्तिपुरःसराः ॥&lt;br&gt;&#xA;चरितानि हरेः सर्वकल्मषौघहराणि च ॥ ९२ ॥&lt;br&gt;&#xA;तत्र संवर्तयामासुस्ते सभायां महीक्षितः ॥&lt;br&gt;&#xA;तस्य यज्ञे हविः प्राशुः प्रत्यक्षं वह्निमध्यगाः ॥ ९३ ॥&lt;br&gt;&#xA;मुदितास्त्रिदशा विप्रा महेन्द्रप्रमुखामखे ॥&lt;br&gt;&#xA;चिरप्रवासिनो देवा नास्मरन्तामरावतीम् ॥ ९४ ॥&lt;br&gt;&#xA;अमृतं हि हविस्तेषां कल्पितं ब्रह्मणा पुरा ॥&lt;br&gt;&#xA;तत्प्राश्य मुदिता देवा वीर्यवन्तश्चिरायुषः ॥ ९५ ॥&lt;br&gt;&#xA;यागानुष्ठानविषयादन्यत्र विषयान्बहून् ॥&lt;br&gt;&#xA;इन्द्रद्युम्नेन रचितान्समस्तानुपभुञ्जते ॥ ९६ ॥&lt;br&gt;&#xA;तत्र ये नागराजानः पातालतलवासिनः ॥&lt;br&gt;&#xA;ततोऽधिकान्मर्त्यलोके विषयानुपभुञ्जते ॥ ९७ ॥&lt;br&gt;&#xA;पातालगमनं ते वै नेहन्ते मनसा धुवम् ॥&lt;br&gt;&#xA;इत्थं प्रवर्तितो यज्ञस्त्रैलोक्यप्रीतिकारकः ॥ ९८ ॥&lt;br&gt;&#xA;इन्द्रद्युम्नस्य नृपतेः क्षेत्रेऽस्मिन्पुरुषोत्तमे ॥&lt;br&gt;&#xA;जगदीशप्रसादाय पितामहनिदेशतः ॥ ९९ ॥&lt;br&gt;&#xA;एकोनं क्रमतः संस्थामवाप पृथिवीपतिः ॥&lt;br&gt;&#xA;सहस्रं हयमेधस्य यथावद्विधिचोदितम् ॥ 2.2.17.१०० ॥&lt;br&gt;&#xA;ततः साहस्रिके यज्ञे वाजिमेधे महीपतिः ॥&lt;br&gt;&#xA;दिनेदिने दिव्यगतिर्बभूव नृपतिस्तदा ॥ १ ॥&lt;br&gt;&#xA;सुत्यायाः सप्त दिवसाद्या रात्रिरभवत्पुरा ॥&lt;br&gt;&#xA;तस्यास्तुरीयप्रहरे दध्यौ स विष्णुमव्ययम् ॥ २ ॥&lt;br&gt;&#xA;ध्याने तस्मिन्ददर्शासौ महाभाग्यवशान्नृपः ॥&lt;br&gt;&#xA;प्रत्यक्षमिव स श्वेतद्वीपं स्फटिकनिर्मितम् ॥ ३ ॥&lt;br&gt;&#xA;समन्तात्परिवार्यैनं तिष्ठन्तं क्षीरसागरम् ॥&lt;br&gt;&#xA;महाकल्पद्रुमैः पुष्पगन्धामोदिदिगन्तरैः ॥ ४ ॥&lt;br&gt;&#xA;फलपल्लववल्केषु बहिरन्तश्च सर्वशः ॥&lt;br&gt;&#xA;शङ्खचक्राङ्कितैः शुभ्रैः सर्वालङ्कारभूषितः ॥ ५ ॥&lt;br&gt;&#xA;महामञ्जिष्ठवर्णैश्च मूर्तिभिस्तैर्मुरद्विषः ॥&lt;br&gt;&#xA;तन्मध्ये घटितं दिव्यमणिभिर्मण्डपोत्तमम् ॥ ६ ॥&lt;br&gt;&#xA;मध्यस्थसूर्यवद्भासिरत्नसिंहासनोज्ज्वलम् ॥&lt;br&gt;&#xA;क्षीराब्धिशीतकल्लोलमन्दवातमनोहरम् ॥ ॥ ७ ॥&lt;br&gt;&#xA;तन्मध्ये ददृशे देवं शङ्खचक्रगदाधरम् ॥&lt;br&gt;&#xA;नीलजीमूतसङ्काशं वनमालाविभूषितम् ॥ ८ ॥&lt;br&gt;&#xA;सर्वलावण्यभवनं सौन्दर्यश्रीनिकेतनम् ॥&lt;br&gt;&#xA;निर्भर्त्सयन्तं वपुषा पिनद्धं दिव्यभूषणम् ॥ ९ ॥&lt;br&gt;&#xA;दक्षपार्श्वे स्थितं तत्र अनन्तं धरणीधरम् ॥&lt;br&gt;&#xA;कोटिचन्द्रप्रतीकाशं हिमाद्रिसदृशप्रभम् ॥ 2.2.17.११० ॥&lt;br&gt;&#xA;फणामुकुटविस्तारच्छत्रीभूतं मनोहरम् ॥&lt;br&gt;&#xA;मणिकुण्डलयुग्माङ्कं चारुनीलनिचोलकम् ॥ ११ ॥&lt;br&gt;&#xA;हललाङ्गलशङ्खारिस्फुरद्बाहुचतुष्टयम्॥&lt;br&gt;&#xA;हारकेयूरवलय मुद्रिकाभिरलङ्कृतम् ॥ १२ ॥&lt;br&gt;&#xA;मेखलाकटिसूत्राढ्यं दिव्यरत्नप्रसाधनम् ॥&lt;br&gt;&#xA;दिव्यहालाक्षीबमूर्तिं चारुहासं सुनेत्रकम् ॥ १३ ॥&lt;br&gt;&#xA;दक्षपार्श्वस्थितां चास्य लक्ष्मीं तां शुभलक्षणाम् ॥&lt;br&gt;&#xA;वराभयाब्जहस्तां वै कुङ्कुमाभां सुलोचनाम् ॥ १४ ॥&lt;br&gt;&#xA;त्रैलोक्ययुवतीवृन्ददृष्टान्ताद्भुतविग्रहाम् ॥&lt;br&gt;&#xA;ददर्श पद्मासनगां लावण्याम्बुधिपुत्रिकाम् ॥ १५ ॥&lt;br&gt;&#xA;पितामहं च ददृशे पुरतोऽस्य कृताञ्जलिम् ॥&lt;br&gt;&#xA;वामपार्श्वस्थितं चक्रं नानामणिमयं विभोः ॥ १६ ॥&lt;br&gt;&#xA;सनकाद्यैर्मुनीन्द्रैस्तं स्तूयमानं जगद्गुरुम् ॥&lt;br&gt;&#xA;दृष्ट्वा स्वप्ने स राजा वै प्रहृष्टो द्विजसत्तमाः ॥ १७ ॥&lt;br&gt;&#xA;अदृष्टपूर्वरूपं तं ज्योतिर्मयमनन्तकम् ॥&lt;br&gt;&#xA;तुष्टाव तत्र ध्यानस्थो हर्षगद्गदया गिरा ॥ १८ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;नमस्ते जगदाधार जगदात्मन्नमोऽस्तु ते ॥&lt;br&gt;&#xA;कैवल्यत्रिगुणातीत गुणाञ्जन नमोऽस्तु ते ॥ १९ ॥&lt;br&gt;&#xA;सुशुद्धनिर्मलज्ञानस्वरूपाय नमोऽस्तु ते ॥&lt;br&gt;&#xA;शब्दब्रह्माभिधानाय जगद्रूपाय ते नमः ॥ 2.2.17.१२० ॥&lt;br&gt;&#xA;संसारपतितश्रान्त दुःखध्वम्स नमोऽस्तु ते ॥&lt;br&gt;&#xA;दुर्भेद्यहृदयग्रन्थिभेदकाय नमोऽस्तु ते ॥ २१ ॥&lt;br&gt;&#xA;द्विसप्तभुवनागारमूलस्तम्भाय ते नमः ॥&lt;br&gt;&#xA;ब्रह्माण्डकोटिघटनाशिल्पिने चक्रिणे नमः ॥२२॥&lt;br&gt;&#xA;करुणामृतपाथोधिसुधाधाम्ने नमो नमः ॥&lt;br&gt;&#xA;दीनोद्धारैकगुह्याय कृपापाथोधये नमः ॥ २३ ॥&lt;br&gt;&#xA;प्रकाशकानां सूर्यादिज्योतिषां ज्योतिषे नमः ॥&lt;br&gt;&#xA;प्रतिस्वस्वनदीप्ताय अन्तःपापाग्नये नमः ॥ २४ ॥&lt;br&gt;&#xA;पावकाय पवित्राय पवित्राणां नमो नमः ॥&lt;br&gt;&#xA;गरिष्ठाय वरिष्ठाय द्राघिष्ठाय नमो नमः ॥ २५ ॥&lt;br&gt;&#xA;नेदिष्ठाय दविष्ठाय क्षोदिष्ठाय नमो नमः ॥&lt;br&gt;&#xA;वरेण्याय सुपुण्याय नारायण नमोऽस्तु ते ॥ २६ ॥&lt;br&gt;&#xA;परित्राहि जगन्नाथ दीनबन्धो नमोऽस्तु ते ॥&lt;br&gt;&#xA;निस्तीर्णोऽहं भवाम्भोधिं प्राप्य त्वां तरणिं सुखाम् ॥ २७ ॥&lt;br&gt;&#xA;त्वयि दृष्टे रमानाथ क्लेशा व्यपगता मम ॥&lt;br&gt;&#xA;चिदानन्दस्वरूपं त्वां प्राप्तानां दुःखसङ्क्षयः ॥ २८ ॥&lt;br&gt;&#xA;ध्रुवं नाथ समुत्पन्नपरमानन्दहेतुकम् ॥&lt;br&gt;&#xA;त्राहि त्राहि भवाम्भोधिमग्नं मां दीनचेतसम् ॥ २९ ॥&lt;br&gt;&#xA;मध्याह्नार्कोदिते व्योम्नि कुतः सन्तमसोदयः ॥&lt;br&gt;&#xA;ध्यानस्थितः स्तुवन्नेवं प्रणम्य जगदीश्वरम् ॥ 2.2.17.१३० ॥&lt;br&gt;&#xA;ध्यानावसाने स पुनः स्वयं जाग्रदबुध्यत ॥&lt;br&gt;&#xA;स्वप्नान्त इन्द्रद्युम्नोऽपि सस्मारात्मानमात्मना ॥ ३१ ॥&lt;br&gt;&#xA;अत्यद्भुतमिदं स्वप्नं दृष्ट्वा च नृपकुञ्जरः ॥&lt;br&gt;&#xA;मेने कृतार्थमात्मानं हयमेधक्रतोस्तथा ॥ ३२ ॥&lt;br&gt;&#xA;सहस्रं सफलं चैव स्वभाग्यं समुपस्थितम् ॥&lt;br&gt;&#xA;न हि देवर्षिवचनं वृथा भवति कर्हिचित् ॥ ३३ ॥&lt;br&gt;&#xA;प्रत्यक्षं मे कथं नाथः स्वयमत्र भविष्यति ॥&lt;br&gt;&#xA;इति चिन्ताकुलो रात्रिशेषं नीत्वा विशाम्पतिः ॥ ३४ ॥&lt;br&gt;&#xA;शशम्स नारदस्याग्रे यथा स्वप्नोऽन्वभूयत ॥&lt;br&gt;&#xA;स चापि नारदः प्राह शोकस्ते विगतो नृप ॥ ३५ ॥&lt;br&gt;&#xA;अरुणोदयकाले हि भगवन्तं ददर्श यत् ॥&lt;br&gt;&#xA;दशाहात्फलदः स्वप्नस्तस्मिन्काले नृपोत्तम ॥ ३६ ॥&lt;br&gt;&#xA;क्रत्वन्ते भगवानत्र प्रत्यक्षस्ते भविष्यति ॥&lt;br&gt;&#xA;यदाह मद्गिरा त्वां हि चराचरगुरुर्विधिः ॥ ३७ ॥&lt;br&gt;&#xA;सोऽपि त्वया जगत्स्रष्टा स्वप्नेऽस्मिन्नवलोकितः ॥&lt;br&gt;&#xA;तदनुष्ठीयतां यज्ञः पराग्रे न प्रकाशय ॥ ३८ ॥&lt;br&gt;&#xA;स्वप्नोऽयं नृपशार्दूल दुर्बोधाचरितो हरेः ॥&lt;br&gt;&#xA;किन्तु भाग्यवतस्त्वेव स्वप्नस्तादृक्प्रजायते ॥ १३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/018/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;ततः प्रववृते सुत्या नृपतेर्वाजिमेधिका ॥&lt;br&gt;&#xA;तस्यां त्रैलोक्यमभवदेकसद्मनिभं द्विजाः ॥ १ ॥&lt;br&gt;&#xA;शास्त्रैः स्तोत्रैर्दिवस्पृग्भिर्वर्णक्रमसमुज्ज्वलैः ॥&lt;br&gt;&#xA;यथापदस्वरन्यासैरन्ये शब्दास्तिरोहिताः ॥ २ ॥&lt;br&gt;&#xA;दीनेभ्योऽवारितं तत्र दीयन्ते वाञ्छितानि वै ॥&lt;br&gt;&#xA;नटनर्त्तकसूतानां साभूत्कल्पद्रुमोपमा ॥ ३ ॥&lt;br&gt;&#xA;तन्मध्येऽवभृथे स्नातुं कृता यत्रोपकारिका ॥&lt;br&gt;&#xA;दक्षिणे तटभूदेशे बिल्वेश्वरसमीपतः ॥ ४ ॥&lt;br&gt;&#xA;नियुक्ताः सेवका राज्ञा ससम्भ्रममुपस्थिताः ॥&lt;br&gt;&#xA;न्यवेदयन्त नृपतिं कृताञ्जलिपुटा द्विजाः ॥ ५ ॥&lt;br&gt;&#xA;देव दृष्टो महान्वृक्षस्तटभूमौ महोदधेः ॥&lt;br&gt;&#xA;प्रविष्टाग्रसमुद्रान्तः कल्लोलप्लवमूलकः ॥ ६ ॥&lt;br&gt;&#xA;मञ्जिष्ठवर्णः सर्वत्र शङ्खचक्राङ्कितः प्लवन् ॥&lt;br&gt;&#xA;स्नानवेश्मसमीपेऽसौ दृष्टोऽस्माभिः परोऽद्भुतः ॥ ७ ॥&lt;br&gt;&#xA;न दृष्टपूर्वो वृक्षोऽयमुद्यत्सूर्यनिभोंऽशुना ॥&lt;br&gt;&#xA;गन्धेन वासयन्सर्वा तटभूमिं सुगन्धिना ॥ ८ ॥&lt;br&gt;&#xA;द्रुमः साधारणो नायं लक्ष्यते देवभूरुहः ॥&lt;br&gt;&#xA;कश्चिद्देवस्तरुव्याजादागतो लक्ष्यते धुवम् ॥ ९ ॥&lt;br&gt;&#xA;नियुक्तानां वचः श्रुत्वा राजा नारदमब्रवीत् ॥&lt;br&gt;&#xA;तत्किं निमित्तं यद्दृष्टं तरुश्रेष्ठं वदन्ति ते ॥ 2.2.18.१० ॥&lt;br&gt;&#xA;नारदः प्रहसन्वाक्यमुवाच नृपसत्तमम् ॥&lt;br&gt;&#xA;पूर्णाहुतिः समाप्नोतु यथा स्यात्सफलः क्रतुः ॥ ११ ॥&lt;br&gt;&#xA;उपस्थितं ते तद्भाग्यं स्वप्ने यद्दृष्टवान्पुरा ॥&lt;br&gt;&#xA;श्वेतद्वीपे विश्वमूर्तिर्दृष्टो यो विष्णुरव्ययः ॥ १२ ॥&lt;br&gt;&#xA;तदङ्गस्खलितं रोम तरुत्वमुपपद्यते ॥&lt;br&gt;&#xA;अंशावतारः स्थास्नुर्यः पृथिव्यां परमेष्ठिनः ॥ १३ ॥&lt;br&gt;&#xA;तद्रूपावतरं याति भगवान्भक्तवत्सलः ॥&lt;br&gt;&#xA;द्रुमो ह्यपौरुषो योसौ भाजनं नास्य दर्शने ॥ १४ ॥&lt;br&gt;&#xA;त्वामृते पुरुषव्याघ्र पृथिव्यां नृपसत्तम ॥&lt;br&gt;&#xA;त्वद्भाग्यवशतः सर्वलोकानां नयनातिथिः ॥ १५ ॥&lt;br&gt;&#xA;भविष्यति महाराज सर्वकल्मषनाशनः ॥&lt;br&gt;&#xA;समाप्यावभृथस्नानं तटान्ते सरितां पतेः ॥ १६ ॥&lt;br&gt;&#xA;उत्सवं सुमहत्कृत्वा कृतकौतुकमङ्गलम् ॥&lt;br&gt;&#xA;महावेद्यां स्थापयात्र यज्ञेशं तरुरूपिणम् ॥ १७ ॥&lt;br&gt;&#xA;विचार्येत्थं मुदा युक्तौ तावुभौ नृपनारदौ ॥&lt;br&gt;&#xA;सुसमृद्धौ तत्र यातौ यत्रासौ भगवद्द्रुमः ॥ ॥ १८ ॥&lt;br&gt;&#xA;तं दृष्ट्वा हर्षिताः सर्वे ब्रह्म साक्षादुपस्थितम् ॥&lt;br&gt;&#xA;मेनिरे जन्मसाफल्यं जीवन्मुक्ता महोदयाः ॥ १९ ॥&lt;br&gt;&#xA;इन्द्रद्युम्नोऽपि नृपतिर्ममज्जामृतसागरे ॥&lt;br&gt;&#xA;स्वप्ने दृष्ट्वा जगन्नाथं यथासौ भगवत्प्रियः ॥ 2.2.18.२० ॥&lt;br&gt;&#xA;तथा ददर्श तं वृक्षं चक्षुःशाखं चतुर्भुजम् ॥&lt;br&gt;&#xA;स्वकं श्रमं मन्यमानः सफलं नृपसत्तमः ॥ ॥ २१ ॥&lt;br&gt;&#xA;जहौ शोकं नीलमणिमाधवान्तर्धिजं द्विजाः ॥&lt;br&gt;&#xA;पुनः पुनः प्रणम्यैनं हर्षाश्रुनयनो नृपः ॥ २२ ॥&lt;br&gt;&#xA;द्विजैराहारयामास तरुं कल्लोललोलितम् ॥&lt;br&gt;&#xA;शङ्खकाहालमुरजढक्कापटहनिःस्वनैः ॥ २३ ॥&lt;br&gt;&#xA;गीतवादित्रनिनदैर्जयशब्दैः सहस्रशः ॥&lt;br&gt;&#xA;सुगन्धिपुष्पाञ्जलिभिराकाशात्पतितैर्मुहुः ॥ २४॥&lt;br&gt;&#xA;परितो धूपपात्रैश्च कृष्णागुरुसुधूपितैः ॥&lt;br&gt;&#xA;वेश्याभिर्यौवनोन्मत्तसुरूपाभिः प्रचालितैः ॥ २५ ॥&lt;br&gt;&#xA;रत्नदण्डप्रकीर्णैश्च वीज्यमानं समन्ततः ॥&lt;br&gt;&#xA;पताकाभिर्दिव्यपट्टदुकूलाभिः सुशोभितम् ॥ २६ ॥&lt;br&gt;&#xA;राजर्षिराजवृन्दैश्च तुरगैः पत्तिभिर्वृतम् ॥&lt;br&gt;&#xA;मागधैर्वन्द्यमानं तु स्तूयमानं महर्षिभिः ॥२७॥&lt;br&gt;&#xA;ऋत्विग्भिर्ब्राह्मणैश्चैव विद्वद्भिः श्रोत्रियैस्तथा ॥&lt;br&gt;&#xA;राजन्यैर्वैश्यकुलजैः सच्छूद्रैः परिचारितम् ॥ २८ ॥&lt;br&gt;&#xA;स्तोत्रैर्बहुविधैः श्रौतैः स्मार्तैः पौराणिकैस्तथा ॥&lt;br&gt;&#xA;स्तूयमानं तरुं विष्णोर्भूर्लोके परिवेष्टितम् ॥२९॥&lt;br&gt;&#xA;स्रग्गन्धालङ्कृतं दिव्यं महावेदीं विनिन्यतुः॥&lt;br&gt;&#xA;वितानवरचित्रायां वेष्टितायां निरन्तरम् ॥2.2.18.३०॥&lt;br&gt;&#xA;वेद्यां तं स्थापयामासुरिन्द्रद्युम्नस्य शासनात् ॥&lt;br&gt;&#xA;वचसा नारदस्यैनं पूजयामास पार्थिवः ॥ ३१ ॥&lt;br&gt;&#xA;सहस्रैरुपचाराणां दिव्यरूपैर्नृपोत्तमः ॥&lt;br&gt;&#xA;पूजावसाने पप्रच्छ नारदं मुनिसत्तमम् ॥३२॥&lt;br&gt;&#xA;कीदृश्यः प्रतिमा विष्णोर्घटयिष्यति कः पुनः ॥&lt;br&gt;&#xA;तच्छ्रुत्वा तं मुनिः प्राह अचिन्त्यमहिमा गुरुः ॥ ३३॥&lt;br&gt;&#xA;को वेद तस्य चेष्टां वै सर्वलोकोत्तरां नृप ॥&lt;br&gt;&#xA;स्रष्टा यो जगतां तस्याप्येषा संशयगोचरा ॥ ३४ ॥&lt;br&gt;&#xA;विचारयन्तौ तावित्थं यावन्नारदपार्थिवौ ॥&lt;br&gt;&#xA;अशरीरा ततो वाणी शुश्रुवे चान्तरिक्षतः ॥ ३५ ॥&lt;br&gt;&#xA;तत्र विस्मयमानानां सर्वेषामेव शृण्वताम् ॥&lt;br&gt;&#xA;अपौरुषेयो भगवानविचारपथे स्थितः ॥ ३६ ॥&lt;br&gt;&#xA;सुगुप्तायां महावेद्यां स्वयं सोऽवतरिष्यति ॥&lt;br&gt;&#xA;प्रच्छाद्यतां दिनान्येषा यावत्पञ्चदशानि वै ॥ ३७ ॥&lt;br&gt;&#xA;उपस्थितोऽयं यो वृद्धः शस्त्रपाणिस्तु वर्द्धकिः ॥&lt;br&gt;&#xA;एनमन्तः प्रवेश्यैव द्वारं बध्नन्तु यत्नतः ॥ ३८ ॥&lt;br&gt;&#xA;बहिर्वाद्यानि कुर्वन्तु यावत्तु घटना भवेत् ॥&lt;br&gt;&#xA;श्रुतो हि घटनाशब्दो बाधिर्यान्धत्वदायकः ॥ ३९ ॥&lt;br&gt;&#xA;नरके वसतिं चैव कुर्यात्सन्ताननाशनम् ॥&lt;br&gt;&#xA;नान्तःप्रवेशनं कुर्यान्न पश्येच्च कदाचन ॥2.2.18.४०॥&lt;br&gt;&#xA;नियुक्तादन्यः पश्येच्चेद्राज्ञो राष्ट्रस्य चैव ह ॥&lt;br&gt;&#xA;द्रष्टुश्चापि महाभीतिरन्धता चक्षुषोर्युगे ॥ ४१ ॥&lt;br&gt;&#xA;तस्मान्नावेक्षणं कार्यं यावत्प्रतिमनिर्मितिः ॥&lt;br&gt;&#xA;निर्व्यूढस्तु स्वयं दैवः कृत्यान्ते तु वदिष्यति ॥ ४२ ॥&lt;br&gt;&#xA;यत्कार्यं प्रयत्नेन सर्वलोकसुखावहम् ॥&lt;br&gt;&#xA;तच्छ्रुत्वा नारदाद्यास्ते यथोक्तं विष्णुना स्वयम् ॥ ४३ ॥&lt;br&gt;&#xA;चिकीर्षन्ति तथा कर्त्तुं तत्रायातश्च वर्द्धकिः ॥&lt;br&gt;&#xA;प्रोवाच नृपतिं सोऽथ स्वप्ने दृष्टास्तु यास्त्वया ॥ ॥ ४४ ॥&lt;br&gt;&#xA;ता एवाहं घटिष्यामि दारुणा दिव्यरूपिणा ॥&lt;br&gt;&#xA;इत्युक्त्वान्तर्दधे वेद्यां वृद्धवर्द्धकिरूपधृक् ॥ ४५ ॥&lt;br&gt;&#xA;वञ्चनार्थं मनुष्याणां साक्षान्नारायणो विभुः ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादेऽष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/019/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;ततः स पृथिवीपालस्तथा कृत्वांऽतरिक्षगा ॥&lt;br&gt;&#xA;यदुवाच गिरां देवी तद्वत्परिचचार ह ॥ १ ॥&lt;br&gt;&#xA;एवं दिनेदिने याते दिव्यगन्धोऽनुभूयते ॥&lt;br&gt;&#xA;पारिजातप्रसूनानां वृष्टिर्मर्त्येषु दुर्लभा ॥ २ ॥&lt;br&gt;&#xA;दिव्यसङ्गीतनादश्च गीतानि रुचिराणि च ॥&lt;br&gt;&#xA;स्वर्गङ्गाजलवृष्टिश्च सूक्ष्मबिन्दुसुशोभना ॥ ३ ॥&lt;br&gt;&#xA;ऐरावतादिनागानां मदगन्धो वनद्विपैः ॥&lt;br&gt;&#xA;दुःसहः सर्वभूतानां सुखकार्यनुभूयते ॥ ४ ॥&lt;br&gt;&#xA;यज्ञार्थमागता देवास्ते सर्वे विगतज्वराः ॥&lt;br&gt;&#xA;आविर्भूतं हरिं दृष्ट्वा उपासाञ्चक्रिरे द्विजाः ॥ ५ ॥&lt;br&gt;&#xA;यथा हि माधवं पूर्वं तथा तं विष्णुशाखिनम् ॥&lt;br&gt;&#xA;उपासनासु देवानां दिव्यचिह्नानि जज्ञिरे ॥ ६ ॥&lt;br&gt;&#xA;निर्ववाह स्वयं देवः क्रमात्पञ्चदशे दिने ॥&lt;br&gt;&#xA;चतुर्मूर्तिः स भगवान्यथा पूर्वं मयोदितः ॥ ७ ॥&lt;br&gt;&#xA;तादृगाविर्बभूवासौ युष्माकं वर्णितः पुरा ॥&lt;br&gt;&#xA;दिव्यसिंहासनगतो बलभद्रासुदर्शनैः ॥ ८ ॥&lt;br&gt;&#xA;शङ्खचक्रगदापद्मलसद्बाहुर्जनार्दनः ॥&lt;br&gt;&#xA;गदामुसलचक्राब्जं धारयन्पन्नगाकृतिः ॥ ९ ॥&lt;br&gt;&#xA;छत्राकृतिफणासप्तमुकुटोज्ज्वलकुण्डलः ॥&lt;br&gt;&#xA;सुभद्रा चारुवदना वराब्जाभयधारिणी ॥ 2.2.19.१० ॥&lt;br&gt;&#xA;लक्ष्मीः प्रादुर्बभूवेयं सर्वचैतन्यरूपिणी ॥&lt;br&gt;&#xA;इयं कृष्णावतारे हि रोहिणीगर्भसम्भवा ॥ ११ ॥&lt;br&gt;&#xA;बलभद्राकृतिर्जाता बलरूपस्य चिन्तनात् ॥&lt;br&gt;&#xA;क्षणं न सहते सा हि मोक्तुं लीलावतारिणम्॥ १२ ॥&lt;br&gt;&#xA;न भेदोऽस्तीह को विप्राः कृष्णस्य च बलस्य च ॥&lt;br&gt;&#xA;एकगर्भप्रसूतत्वाद्व्यवहारोऽथ लौकिकः ॥ १३ ॥&lt;br&gt;&#xA;भगिनी बलदेवस्येत्येषा पौराणिकी कथा ॥&lt;br&gt;&#xA;पुंरूपे स्त्रीस्वरूपेण लक्ष्मीः सर्वत्र तिष्ठति ॥ १४ ॥&lt;br&gt;&#xA;पुन्नाम्ना भगवान्विष्णुः स्त्रीनाम्ना कमलालया ॥&lt;br&gt;&#xA;देवतिर्यङ्मनुष्यादौ विद्यते न तयोः परम्॥ १५॥&lt;br&gt;&#xA;को ह्यन्यः पुण्डरीकाक्षाद्भुवनानि चतुर्दश ॥&lt;br&gt;&#xA;धारयेत्तु फणाग्रेण सोऽनन्तो बलसञ्ज्ञितः ॥ १६ ॥&lt;br&gt;&#xA;तस्य शक्तिस्वरूपेयं भगिनी श्रीः प्रकीर्तिता ॥&lt;br&gt;&#xA;सुदर्शनं तु यच्चक्रं सदा विष्णोः करे स्थितम् ॥ १७ ॥&lt;br&gt;&#xA;शाखाग्रस्तम्भमध्यस्थं तद्रूपं तत्तुरीयकम् ॥&lt;br&gt;&#xA;एवं तु मूर्त्तयस्तेन चतस्रो वै प्रकाशिताः ॥१८॥&lt;br&gt;&#xA;निर्वृत्ते भगवद्रूपे चतुर्द्धा दिव्यरूपिणि ॥&lt;br&gt;&#xA;लोकानामुपकाराय पुनराहान्तरिक्षगा ॥ १९ ॥&lt;br&gt;&#xA;पटैराच्छाद्य सुदृढं नृपते प्रतिमास्त्विमाः ॥&lt;br&gt;&#xA;स्वं स्वं वर्णं प्रापयाशु वर्णकैश्चित्रकर्मणा ॥ 2.2.19.२० ॥&lt;br&gt;&#xA;नीलाभ्रश्यामलं विष्णुं शङ्खेन्दुधवलं बलम् ॥&lt;br&gt;&#xA;रक्तं सुदर्शनं चक्रं सुभद्रां कुङ्कुमारुणाम् ॥ २१ ॥&lt;br&gt;&#xA;नानालङ्काररुचिरां नानाभङ्गिविभागशः ॥&lt;br&gt;&#xA;अमी दारुस्वरूपेण दृष्टाः पापाय हेतवे ॥ २२ ॥&lt;br&gt;&#xA;गोपनीया प्रयत्नेन पटनिर्यासवल्कलैः ॥&lt;br&gt;&#xA;तस्मात्प्रथममेवैतांस्तरोरेवास्य वल्कलैः ॥ २३ ॥&lt;br&gt;&#xA;शिल्पिभिः कर्मकुशलैर्दृढमाच्छादयाग्रतः ॥&lt;br&gt;&#xA;वर्षे वर्षे च संस्कार्याः पूर्वसंस्कार मोचनात् ॥ २४ ॥&lt;br&gt;&#xA;ऋते वल्कललेपं तु स तु दिव्यश्चिरन्तनः ॥&lt;br&gt;&#xA;प्रमादाद्य इमं लेपमपनीयेत कश्चन ॥ २५ ॥&lt;br&gt;&#xA;दुर्भिक्षं मरकं राष्ट्रे सन्ततिश्चास्य हीयते ॥&lt;br&gt;&#xA;नेक्षितव्यास्त्वया राजन्कदाचिदपवारणाः ॥ २६ ॥&lt;br&gt;&#xA;मनुष्यैश्चापि राजेन्द्र दृष्टाः स्युर्भयहेतवः ॥&lt;br&gt;&#xA;तस्मात्सचित्रा द्रष्टव्या बहुलेपविलेपिताः ॥ २७ ॥&lt;br&gt;&#xA;सुचित्रं पुण्डरीकाक्षं सविलासं सविभ्रमम् ॥&lt;br&gt;&#xA;दृष्ट्वा विमुच्यते पापैः कल्पकोटिसमुद्भवैः ॥ २८ ॥&lt;br&gt;&#xA;सुचित्रान्कुरु राजेन्द्र चित्रान्कामानवाप्स्यति ॥&lt;br&gt;&#xA;आविर्बभूव भगवांस्तवानुग्रहकाम्यया ॥ २९ ॥&lt;br&gt;&#xA;तव प्रसादाज्जन्तूनां चतुर्वर्गं प्रदास्यति ॥&lt;br&gt;&#xA;नीलाद्रौ कल्पवृक्षस्य वायव्यां शतहस्ततः ॥ 2.2.19.३० ॥&lt;br&gt;&#xA;प्रदेशे सुमहत्स्थाने प्रासादं सुदृढायतम् ॥&lt;br&gt;&#xA;उत्तरे नरसिंहस्य सहस्रकरमुच्छ्रितम् ॥ ३१ ॥&lt;br&gt;&#xA;कारयित्वा प्रतिष्ठाप्य तत्रैनं विनिवेशय ॥&lt;br&gt;&#xA;पुरा स्थितं पर्वतेऽस्मिन्योऽभ्यर्चयति माधवम् ॥ ३२ ॥&lt;br&gt;&#xA;नाम्ना विश्वावसुर्नाम शबरो वैष्णवोत्तमः ॥&lt;br&gt;&#xA;पुरोधसः सख्यमासीत्तेन सार्द्धं पुरा च ते ॥ ३३ ॥&lt;br&gt;&#xA;तयोः सन्ततिरेवास्य लेपसंस्कारकर्मणि ॥&lt;br&gt;&#xA;नियुज्यतां महाराज भविष्यत्सूत्सवेषु च ॥ ३४ ॥&lt;br&gt;&#xA;विररामैतदाभाष्य सा तु दिव्या सरस्वती ॥&lt;br&gt;&#xA;तयोपदिष्टमाकर्ण्य प्रहृष्टेनान्तरात्मना ॥ ३९ ॥&lt;br&gt;&#xA;वेष्टनं मोचयामास महावेद्या नृपोत्तमः ॥&lt;br&gt;&#xA;ददृशुस्ते तदा सर्वे रत्नसिंहासने स्थितम् ॥ ३६ ॥&lt;br&gt;&#xA;रामं कृष्णं सुभद्रां च वासुदेवं सुदर्शनम् ॥&lt;br&gt;&#xA;यथोपदिष्टलेप्यादिसंस्कारे रुचिराकृतिम् ॥ ३७ ॥&lt;br&gt;&#xA;कृपया स्मेरवदनमुन्नतायतवक्षसम् ॥&lt;br&gt;&#xA;दीनानामुद्धृतौ नाथं प्रलम्बभुजपञ्जरम् ॥ ३८ ॥&lt;br&gt;&#xA;प्रबुद्धपुण्डरीकाक्षं हासशोणायताधरम् ॥&lt;br&gt;&#xA;पश्यतां दृष्टिमात्रेण हर्तारं पापसञ्चयम् ॥ ३९ ॥&lt;br&gt;&#xA;पद्मासनस्थितं कृष्णं दिव्यालङ्कारभूषितम्॥&lt;br&gt;&#xA;स्वतेजसा परिवृतं दारुदेहेऽपि निर्मलम् ॥ 2.2.19.४० ॥&lt;br&gt;&#xA;नीलजीमूतसङ्काशं सर्वसन्तापनाशनम् ॥&lt;br&gt;&#xA;ददर्श बलदेवं च साट्टहासमुखाम्बुजम् ॥ ४१ ॥&lt;br&gt;&#xA;फणामण्डलविस्तीर्णं वारुणीघूर्णितेक्षणम् ॥&lt;br&gt;&#xA;प्रोत्थितं नागराजानं पीनोन्नतसुवक्षसम् ॥ ४२ ॥&lt;br&gt;&#xA;किञ्चिन्नतं पृष्ठदेशे कुण्डलीकृतविग्रहम् ॥&lt;br&gt;&#xA;अग्रसम्फुल्लककुभं कैलासशिखरं यथा ॥ ४३ ॥&lt;br&gt;&#xA;हलचक्राब्जमुसलधारिणं वनमालिनम् ॥&lt;br&gt;&#xA;हारकुण्डलकेयूरकिरीटमुकुटोज्ज्वलम् ॥ ४४ ॥&lt;br&gt;&#xA;तयोर्मध्ये स्थितां लक्ष्मीं सुभद्रां भद्ररूपिणीम् ॥ ४५ ॥&lt;br&gt;&#xA;सर्वदेवारणीं पापसागरोत्तारकारिणीम् ॥&lt;br&gt;&#xA;विकचाम्भोजवदनां वराब्जाभयधारिणीम् ॥ ४६ ॥&lt;br&gt;&#xA;रूपलावण्यवसतिं शोभमानां प्रसाधनैः ॥&lt;br&gt;&#xA;कुङ्कुमारुणदेहां तां साक्षाल्लक्ष्मीमिवापराम् ॥ ४७ ॥&lt;br&gt;&#xA;ददर्श विष्णोर्वामस्थां चक्रशाखाग्रनिर्मिताम् ॥&lt;br&gt;&#xA;बालार्कसदृशीं तीक्ष्णधारां तेजोमयीं द्विजाः ॥ ४८ ॥&lt;br&gt;&#xA;तां दृष्ट्वानन्दपाथोधि निमग्नः पृथिवीपतिः ॥&lt;br&gt;&#xA;कर्तव्यमूढः स्वतनौ स्वयं न प्रबभूव ह ॥ ४९ ॥&lt;br&gt;&#xA;दरमीलितनेत्रः सन्सृजन्बाष्पाम्बु केवलम् ॥&lt;br&gt;&#xA;कृताञ्जलिपुटस्तस्थौ स्थूणाकारो नृपोत्तमः ॥ 2.2.19.५० ॥&lt;br&gt;&#xA;उवाच तं मुनिवरः स्मितवक्त्रः क्षितीश्वरम् ॥&lt;br&gt;&#xA;यदर्थं श्रममापन्नस्तत्साम्प्रतमभूत्तव ॥ ५१ ॥&lt;br&gt;&#xA;प्रत्यक्षं नृपशार्दूल एकस्त्वं भाग्यवान्भुवि ॥&lt;br&gt;&#xA;अमुं पश्य जगन्नाथं पुण्डरीकायतेक्षणम् ॥ ५२ ॥&lt;br&gt;&#xA;भक्तानुग्रहपाथोधिं सर्वज्ञाननिधिं हरिम् ॥&lt;br&gt;&#xA;यं द्रष्टुं योगिनो नित्यं यतन्ति यतमानसाः ॥ ५३ ॥&lt;br&gt;&#xA;अवधानेन महता क्षणं पश्यन्ति मानवाः ॥&lt;br&gt;&#xA;सोऽयं दारुमयं देहं समास्थाय जनार्दनः ॥ ५४ ॥&lt;br&gt;&#xA;अनुग्रहीतुं त्वां भूप प्रत्यक्षत्वमुपागतः ॥&lt;br&gt;&#xA;भजैनं धरणीनाथं स्तुहि कारुण्यसागरम् ॥ ५५ ॥&lt;br&gt;&#xA;ददाति संस्तुतः कामान्सर्वान्नृप मनोगतान् ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवाद एकोनविशोऽध्यायः ॥ १९ ॥&lt;/p&gt;</description>
    </item>
    <item>
      <title>०२०</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/020/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;इत्थं प्रबोधितस्तेन नारदेन क्षितीश्वरः ॥&lt;br&gt;&#xA;तुष्टाव जगतां नाथं वचोभिः करुणान्वितम् ॥ १ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;त्वदङ्घ्रिपाथोजयुगं मुरारे नोपासितं जन्मसु पूर्वजेषु ॥&lt;br&gt;&#xA;तत्कर्मणां दारुणपाकभाजं दीनं परित्राहि कृपाम्बुधे माम् ॥ २ ॥&lt;br&gt;&#xA;क्व निर्मलं त्वच्चरणाब्जयुग्मं विरिञ्चिरुद्रेन्द्रकिरीटमग्नम् ॥&lt;br&gt;&#xA;क्वाहं कुदीनः शकृदस्रमांसमूत्रास्थिसङ्घैः पिहितस्त्वचा वै ॥ ३ ॥&lt;br&gt;&#xA;असारसंसारपरिभ्रमेण श्रमातुरस्त्वां कथमीश जाने ॥&lt;br&gt;&#xA;जानन्ति ते त्वां खलु देवदेव येषां भवो दुःखभवप्रकाशः ॥ ४ ॥&lt;br&gt;&#xA;प्रभो मया दुःखमनेकजन्मपापार्जितं भुक्तमनेकभावम् ॥&lt;br&gt;&#xA;शुभार्जितो यः सुखलेशभावो निदर्शनं यन्मधुपृक्ततिक्ते ॥ ५ ॥&lt;br&gt;&#xA;यदेव सौख्यानुभवाय देव कर्मार्जितो मे विषयोपभोगः ॥&lt;br&gt;&#xA;स एव दुःखं परिणामतो मे न मद्विधो दुःखिजनोऽस्ति चान्यः ॥ ६ ॥&lt;br&gt;&#xA;विभो यदि त्वां मनसापि पूर्वमुपास्तमन्यद्विषमेक्षणोऽहम्॥&lt;br&gt;&#xA;कथं तदालप्स्यमनेकजन्म पुनः पुनर्भोग्यमशेषदुःखम् ॥ ७ ॥&lt;br&gt;&#xA;विभुत्वदासत्वपितृत्वपुत्रप्रियत्वमातृत्वधनित्वभावैः ॥&lt;br&gt;&#xA;वध्यत्वहिंस्रत्वपतित्वजायाभावैश्च तिर्यक्त्वसुरादिभावैः ॥ ८ ॥&lt;br&gt;&#xA;नीचोर्द्धभावं बहुशः सकृद्वा भवाङ्गणेऽस्मिँन्लुठतानुभूतम् ॥&lt;br&gt;&#xA;न वा मुरारे तव पादपद्मदूरीभवस्येष्टफलं हि चैतत् ॥९॥&lt;br&gt;&#xA;कोशं बलं चैतदशेषपृथिवीधनैर्वृतं यौवनरूपरूप्यः॥&lt;br&gt;&#xA;मनोऽनुकूलाः शतशः स्त्रियश्च निष्कण्टकं मे नृपमण्डलं च॥ 2.2.20.१०॥&lt;br&gt;&#xA;साम्राज्यता चापि भरो महान्मे त्वज्ज्ञानहीस्य पशोरिवायम्॥&lt;br&gt;&#xA;भारावतारं कुरु मे कृपाब्धे सदैव तत्रोदित खेदयोगः॥११॥&lt;br&gt;&#xA;दीनानुकम्पिन्करिणो विमुक्तिः कृता विभो त्वत्स्मृतिमात्रकेण॥&lt;br&gt;&#xA;भ्रान्तं घटीयन्त्रवदत्र नाथ मां त्रातुमर्हस्यनुकम्पिभावात्॥१२॥&lt;br&gt;&#xA;न मे त्वदन्यः खलु बन्धुरत्र प्रवाहविभ्रष्टतरुस्वभावे ॥&lt;br&gt;&#xA;पापीयसी बुद्धिरुपेतभावा स्नेहानुबन्धा विषयेऽभिभेद्या ॥ १३ ॥&lt;br&gt;&#xA;अहर्निशं मे तव पादपद्मान्नापैतु मत्प्रार्थितमेतदेव ॥&lt;br&gt;&#xA;त्वां सच्चिदानन्दसुपूर्णसिन्धुं प्राप्तास्तु ये जन्मसहस्रभाग्यैः ॥ १४ ॥&lt;br&gt;&#xA;किं ते हि पश्यन्ति लवैकसौख्यमनेकदुःखं विषयेन्द्रजालम् ॥&lt;br&gt;&#xA;क्व बन्धनं कर्मभिरिष्टलेशदुःखाकरग्रन्थिशतैरभेद्यम् ॥ १५ ॥&lt;br&gt;&#xA;अनन्तमाद्यन्तविहीनमेकमानन्ददं त्वत्पदपङ्कजं क्व ॥&lt;br&gt;&#xA;मायाम्बुधौ ते ममता भ्रमौ च कुकर्मनक्रायितगर्तमध्ये ॥ १६ ॥&lt;br&gt;&#xA;निराश्रयं मे पतितं विलासकटाक्षपातेन नयाद्य तीरम् ॥&lt;br&gt;&#xA;स्वकार्यसंसाधनयाश्रितानां सम्पादनायेष्टविधेरजस्रम्॥ १७ ॥&lt;br&gt;&#xA;भ्राम्यन्तमात्मीयहितं विसृज्य मां त्राहि मूढं सहजानुकम्पिन् ॥&lt;br&gt;&#xA;क्षुद्राय कार्याय बहु भ्रमन्तमप्राप्य मूलं परमेश्वरं त्वाम्॥ १८ ॥&lt;br&gt;&#xA;ओं आयासपात्रं परमं सुदीनं मां त्राहि विष्णो जगदेकवन्द्य ॥&lt;br&gt;&#xA;वेदान्तवेद्याव्यय विश्वनाथ तत्वमीशिषे हन्तुमघौघराशीन् ॥ १९॥&lt;br&gt;&#xA;तं त्वां परित्यज्य सुखैकहेतुं क्षुद्राशयं मां परिपाहि विष्णो॥&lt;br&gt;&#xA;प्रसुप्त एषोऽखिलभूतसङ्घश्चतुर्विधो यत्कृतमोहरात्रौ॥2.2.20.२०॥&lt;br&gt;&#xA;त्वज्ञानभानूदयमेत्य चान्ते प्रबोध्यते त्वां शरणं प्रपद्ये॥&lt;br&gt;&#xA;त्वमेक एवाखिललोककर्त्ता फणासहस्रैः परिवीतमूर्तिः॥२१ ॥&lt;br&gt;&#xA;पर्यायवृत्त्या बलिनां वरिष्ठ त्वामिशितारं शरणं प्रपद्ये॥&lt;br&gt;&#xA;यया सृजस्यत्सि जगन्ति नाथ वक्षःसरोजासनया स्वशक्त्या ॥ २२ !।&lt;br&gt;&#xA;तां भद्ररूपां जगदाश्रयां ते देवारणिं पादयुगे नतोऽस्मि ॥&lt;br&gt;&#xA;यदंशुजालप्रतिसृष्टमेतद्ब्रह्माण्डजालं करसङ्गि नाथ॥२३॥&lt;br&gt;&#xA;सुदर्शनं दैत्यबलस्य हन्तृ चक्राभिधं त्वां प्रणतः सुदर्शनम्॥&lt;br&gt;&#xA;स्तुत्वेत्थं नृपतिश्रेष्ठः साष्टाङ्ग प्रणनाम सः॥ २४॥&lt;br&gt;&#xA;परित्राहि जगन्नाथ मग्नं संसारसागरे॥&lt;br&gt;&#xA;अनाथबन्धो कृपया दीनं मां तमसाकुलम्॥२५॥&lt;br&gt;&#xA;नारद उवाच॥&lt;br&gt;&#xA;जय जय नारायण अपारभवसागरोत्तारपरायण सनकसनन्दनसनातनप्रभृति योगिवरविचिन्त्यमानदिव्यतत्त्व स्वमायाविलसिताध्यासपरिण मिताशेषभूततत्त्व&lt;br&gt;&#xA;त्रितत्त्व त्रिदण्डधर त्रिणाचिकेतत्रिमधुत्रिसुपर्णोपगीयमानदिव्यज्ञान च्छन्दोमय स्वासनसुपर्णप्रिय भक्तप्रिय भक्तजनैकवत्सल स्वमायाजालव्यवहितस्वरूप विश्वरूप विश्वप्रकाश विश्वतोमुख विश्वतोक्षि विश्वतःश्रवण विश्वतःपादशिरोग्रीव विश्वहस्तनासारसनात्वक्केशलोमलिङ्ग सर्वलोकात्मक सर्वलोकसुखावह सर्वलोकोपकारक सर्वलोकनमस्कृत लीलाविलसितकोटिपद्मोद्भव रुद्रेन्द्रमरुदश्विसाध्यसिद्धगणप्रणताशेषसुरासुरत्रिभुवनगुरो न कस्यापि ज्ञानगोचर नमस्ते नमस्ते ॥ २६ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;अन्ये च ये नृपतयः श्रोत्रिया वेदपारगाः ॥&lt;br&gt;&#xA;मुनयो द्विजाः क्षत्रियाश्च विद्वांसो वैश्यजातयः ॥ २७ ॥&lt;br&gt;&#xA;अस्तुवन्पुण्डरीकाक्षं बलिनं भद्रया सह ॥&lt;br&gt;&#xA;सूक्तैः स्तोत्रैः पुराणैश्च कविताभिर्यथा तथा ॥ २८ ॥&lt;br&gt;&#xA;अथेन्द्रद्युम्नः प्रोवाच पुरोधसमकल्मषम् ॥&lt;br&gt;&#xA;पूजार्थं वासुदेवस्य उपचारोपसंस्कृतम् ॥ २९ ॥&lt;br&gt;&#xA;स्वयं स नृपतिश्रेष्ठः पूजयामास तान्क्रमात् ॥&lt;br&gt;&#xA;नारदस्योपदेशेन विधिना मन्त्रतस्तथा ॥ 2.2.20.३० ॥&lt;br&gt;&#xA;द्वादशाक्षरमन्त्रेण बलभद्रमपूजयत् ॥&lt;br&gt;&#xA;यमुपास्य ध्रुवः स्थानं प्राप्तवानुत्तमोत्तमम् ॥ ३१ ॥&lt;br&gt;&#xA;त्रयीप्रसिद्धं यत्सूक्तं पावनं पौरुषं महत् ॥&lt;br&gt;&#xA;तेन नारायणं भूपः पूजयामास शक्तितः ॥ ३२ ॥&lt;br&gt;&#xA;देव्याः सूक्तेन भद्रां तां सौदर्शन्या सुदर्शनम् ॥&lt;br&gt;&#xA;यथासमृद्धि भक्त्या तान्पूजयित्वा नृपोत्तमः ॥ ३३ ॥&lt;br&gt;&#xA;तत्प्रीत्यै द्विजमुख्येभ्यो ददौ दानानि भक्तितः ॥&lt;br&gt;&#xA;तुलापुरुषदानानि महादानानि पार्थिवः ॥ ३४ ॥&lt;br&gt;&#xA;अश्वमेधाङ्गभूताश्च कोटिशो गा ददौ तदा ॥&lt;br&gt;&#xA;अलङ्कृतास्तथान्याश्च ददौ गा बहुदक्षिणाः ॥ ३५ ॥&lt;br&gt;&#xA;तासां खुरोद्धृतेर्योगाद्गर्तोभूद्द्विजसत्तमाः ॥&lt;br&gt;&#xA;दानाम्बुना स पूर्णो वै तीर्थमासीन्महाफलम् ॥ ३६ ॥&lt;br&gt;&#xA;तस्मिन्स्नात्वा पितॄन्देवान्सन्तर्प्य विधिवन्नरः ॥&lt;br&gt;&#xA;अश्वमेधसहस्रस्य फलमाप्नोत्यसंशयः ॥ ३७ ॥&lt;br&gt;&#xA;नाम्ना ख्यातं सरस्तस्य इन्द्रद्युम्नस्य भूपतेः ॥&lt;br&gt;&#xA;निर्वपत्यत्र पिण्डांश्च पितॄनुद्दिश्य मानवः ॥ ३८ ॥&lt;br&gt;&#xA;कुलैकविंशमुद्धत्य ब्रह्मलोके महीयते ॥&lt;br&gt;&#xA;नातः परतरं तीर्थं हयमेधाङ्गसम्भवात् ॥ ३९ ॥&lt;br&gt;&#xA;इन्द्रद्युम्नस्य सरसः स्याद्वा त्रिपथगा समा ॥&lt;br&gt;&#xA;ततः प्रासादघटनामुपचक्राम भूपतिः ॥ 2.2.20.४० ॥&lt;br&gt;&#xA;शुभे काले सुनक्षत्रे दैवज्ञविधिचोदिते ॥&lt;br&gt;&#xA;समुहूर्ते नारदादीन्ब्राह्मणाग्र्यान्प्रपूज्य च ॥ ४१ ॥&lt;br&gt;&#xA;स्वस्तिवाचं च कर्मर्द्धिं वाचयित्वा नृपोत्तमः ॥&lt;br&gt;&#xA;अर्घ्यं ददौ जगन्नाथं स्मरन्प्रासादवेश्मनि ॥ ४२ ॥&lt;br&gt;&#xA;वसुधां प्रार्थयित्वा तु स्थानमाचन्द्रतारकम् ॥&lt;br&gt;&#xA;शिल्पिनः पूजयामास वास्तुयागपुरःसरम् ॥ ४३ ॥&lt;br&gt;&#xA;महोत्सवं तथा चक्रे गीतवाद्यैः प्रभूतकैः ॥&lt;br&gt;&#xA;दीनानाथविपन्नेभ्यो ददौ वस्तु यथेप्सितम् ॥ ४४ ॥&lt;br&gt;&#xA;राज्ञो विसर्जयामास बहुमानपुरःसरम् ॥&lt;br&gt;&#xA;कृतार्थानवतारं तं हरेर्दृष्ट्वा हतांहसः ॥ ४५ ॥&lt;br&gt;&#xA;ततः स कोटिशो वित्तं ददौ पाषाणदारके ॥&lt;br&gt;&#xA;आहृतौ बहुदेशेभ्यो दृषदां पार्थिवोत्तमः ॥ ४६ ॥&lt;br&gt;&#xA;उवाचेदं मुदा युक्तः सभायां पृथिवीधरः ॥&lt;br&gt;&#xA;अष्टादशभ्यो द्वीपेभ्यो यन्मया पौरुषार्जितम् ॥ ४७ ॥&lt;br&gt;&#xA;तत्सर्वं जगदीशस्य प्रासादायापवर्जितम् ॥&lt;br&gt;&#xA;जैत्रयात्राप्रसङ्गेन श्रमो लब्धस्तु यो मया ॥ ४८ ॥&lt;br&gt;&#xA;सफलोऽस्तु स मे विष्णोः प्रासादायार्थयोगतः ॥&lt;br&gt;&#xA;अतः परं मे किं भाग्यं चराचरगुरुं हरिम् ॥ ४९ ॥&lt;br&gt;&#xA;प्रसादयिष्ये सम्पत्त्या भुजद्वन्द्वार्जितश्रिया ॥&lt;br&gt;&#xA;श्रीः सदा पुण्डरीकाक्षे श्रियोनुग्रहजा मम ॥ 2.2.20.५० ॥&lt;br&gt;&#xA;किं कर्तुमीशस्तस्यां वै देवदेवस्य चक्रिणः ॥&lt;br&gt;&#xA;कटाक्षपातो यस्य स्यात्तस्य श्रीः सर्वतोमुखी ॥ ५१ ॥&lt;br&gt;&#xA;अष्टादशात्मिका देवी जिह्वाग्रे चास्य नृत्यति ॥&lt;br&gt;&#xA;यमाराध्य जगन्नाथं ब्रह्मत्वं प्राप्तवान्विधिः ॥ ५२ ॥&lt;br&gt;&#xA;रुद्रो महेश्वरत्वं च शक्रस्त्रिदिवराजताम् ॥&lt;br&gt;&#xA;लेभे तमर्च्य जगतामर्चयिष्यामि शाश्वतम्॥ ५३ ॥&lt;br&gt;&#xA;जितं तेन त्रिधा राशीभूतमंहो महात्मना ॥&lt;br&gt;&#xA;साङ्गोपाङ्गेन विधिना येन कृष्णः समर्चितः ॥ ५४ ॥&lt;br&gt;&#xA;कलेवरमिदं क्षेत्रं यत्राहङ्कारवान्विभुः ॥&lt;br&gt;&#xA;आविर्भावतिरोभावौ स्थितिर्नित्या हि यत्प्रभुः ॥ ५५ ॥&lt;br&gt;&#xA;अत्र साक्षाद्वपुष्मन्तं सम्पूज्य जगतां गुरुम् ॥&lt;br&gt;&#xA;साक्षात्कृतार्थो भवति चतुर्वर्गस्य भाजनम् ॥ ५६ ॥&lt;br&gt;&#xA;बहुव्ययाऽऽयासतो या राज्यऋद्धिर्मयार्जिता ॥&lt;br&gt;&#xA;अस्यैवानुग्रहात्सा तु सफलास्तु पदाम्बुजे ॥ ५७ ॥&lt;br&gt;&#xA;सर्वोपचारैः परिपूज्य देवं द्रव्यैर्हृतैः सागरमेखलायाः ॥&lt;br&gt;&#xA;यावत्समाप्नोति हि कर्मपाकः साम्राज्ययात्रा सफला हि मास्तु ॥ ५८ ॥&lt;br&gt;&#xA;किं द्रव्यजातं खलु येन विष्णुं नोपाहरेत्साङ्गमपेतकल्मषः ॥&lt;br&gt;&#xA;किं पौरुषेयं यदि वासुदेवपरिच्छदो येन न साधितो मे ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनि ऋषिसंवादे विंशोऽध्यायः ॥ २० ॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/021/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;इति ब्रुवाणं राजर्षिं कश्चिदृग्वेदपारगः ॥&lt;br&gt;&#xA;वेदान्तविज्ज्ञानशीलो द्विजो वाक्यं मुदा जगौ ॥ १ ॥&lt;br&gt;&#xA;अहो तवायं खलु भाग्यराशिर्येनाविरासीद्भुवि दारुमूर्तिः ॥&lt;br&gt;&#xA;यस्यात्युपास्तिं श्रुतिराह मुक्तिप्रदामनात्मज्ञविमोहितानाम्॥ २ ॥&lt;br&gt;&#xA;य एष प्लवते दारुः सिन्धोः पारे ह्यपौरुषम् ॥&lt;br&gt;&#xA;तमुपास्य दुराराध्यं मुक्तिं यान्ति सुदुर्लभाम् ॥ ३ ॥&lt;br&gt;&#xA;ब्रह्मज्ञाननिधिः साक्षान्नारदः प्रत्युवाच यत् ॥&lt;br&gt;&#xA;न हि वेदान्तवचसोऽपरस्माज्ज्ञानमस्य वै ॥ ४ ॥&lt;br&gt;&#xA;न हि प्रवृत्तिर्विष्णोस्तु विना वेदं प्रवर्तते ॥&lt;br&gt;&#xA;परेषां स्वस्य वा सृष्टौ श्रुतिप्रामाण्यवान्प्रभुः ॥ ५ ॥&lt;br&gt;&#xA;विना श्रुतिं प्रवर्तेच्चेत्कस्तत्प्रामाण्यमृच्छति ॥&lt;br&gt;&#xA;तस्माच्छ्रुतिप्रसिद्धोऽयमवतारोऽत्र भूपते ॥६॥&lt;br&gt;&#xA;वेदान्तवेद्यं पुरुषं गीतं तं सामगीतिषु ॥&lt;br&gt;&#xA;प्रतिमां न तु जानीहि निःश्रेयसकरं नृणाम् ॥ ७ ॥&lt;br&gt;&#xA;दर्शनादेव नः शान्तं सुदृढं तम उत्तमम् ॥&lt;br&gt;&#xA;सन्त्येव श्रुतयः पूर्वमेतदर्चाप्रकाशिकाः ॥ ८ ॥&lt;br&gt;&#xA;एतदर्चा प्रशस्ता वै सदर्थे विनियोजिता ॥&lt;br&gt;&#xA;अहो भारतवर्षस्था मनुष्याः क्षीणकल्मषाः ॥ ९ ॥&lt;br&gt;&#xA;अपवर्गप्रदो येषामाविरासीज्जनार्दनः ॥&lt;br&gt;&#xA;तत्राप्ययं चोढ्रदेशः सर्वेषामुत्तमोत्तमः ॥ 2.2.21.१० ॥&lt;br&gt;&#xA;यत्रस्थाश्चर्मनेत्रेण पश्यन्ति ब्रह्मरूपिणम् ॥&lt;br&gt;&#xA;श्रुतिस्मृतीनां गहनः पन्था कर्मभिराकुलः ॥ ११ ॥&lt;br&gt;&#xA;येन याता भ्रमन्तीह घटीयन्त्रवदाकुलाः ॥&lt;br&gt;&#xA;निर्व्यलीकपदप्राप्तिहेतुरेष स चिन्मयः ॥ १२ ॥&lt;br&gt;&#xA;श्रुत्यादिभिर्विनोपायैः परमानन्दमुक्तिदः ॥&lt;br&gt;&#xA;निरन्तरगतायातदुःस्थितानां दुरात्मनाम्॥ १३ ॥&lt;br&gt;&#xA;एष दारुवपुर्विष्णुः सुखदाता सुबान्धवः ॥&lt;br&gt;&#xA;श्रुतिस्मृत्युक्तनियमा वर्तन्ते नेह पार्थिव ॥ १४ ॥&lt;br&gt;&#xA;यथा तथा दृष्टिपथमाचाण्डालाद्विमुक्तिदः ॥&lt;br&gt;&#xA;अभक्तश्चेदमुं पश्येद्गतानुगतिको नरः ॥ १५ ॥&lt;br&gt;&#xA;अश्वमेधसहस्राणां फलं ह्यविकलं लभेत् ॥&lt;br&gt;&#xA;भजेच्चेन्नियमस्थो हि भक्तिमान्दृढमानसः ॥ १६ ॥&lt;br&gt;&#xA;असंशयं स सायुज्यं ब्रह्मणा लभते नरः ॥&lt;br&gt;&#xA;क्व दुःखायासबहुलमनायासविनश्वरम् ॥ १७ ॥&lt;br&gt;&#xA;अचिरस्थं क्षुद्रफलं पुनरावृत्तिलक्षणम् ॥&lt;br&gt;&#xA;क्वेदं दारुमयं ब्रह्म पापराशिदवानलम् ॥ १८ ॥&lt;br&gt;&#xA;सच्चिदानन्दकैवल्यमुक्तिदं दर्शनादपि ॥&lt;br&gt;&#xA;वेदानुवचनादीनि दुष्कराणि दुरात्मनाम् ॥ १९ ॥&lt;br&gt;&#xA;महात्मभिस्तैर्यत्प्राप्यं तदव्यग्रमयं ददेत् ॥&lt;br&gt;&#xA;अन्यक्षेत्रेषु भगवान्सुदूरो मर्त्यवासिनाम् ॥2.2.21.२०॥&lt;br&gt;&#xA;स्वक्षेत्रेऽस्मिन्निवसति नित्यं मुक्तिप्रदो विभुः ॥&lt;br&gt;&#xA;अस्मादत्र महाभाग तिष्ठ स्वबलपौरुषः ॥ २१ ॥&lt;br&gt;&#xA;विद्वत्तमोऽसि भक्तश्च साङ्गोपाङ्गममुं भज ॥ २२ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;द्विजस्य तद्वचः श्रुत्वा नारदो हृष्टमानसः ॥&lt;br&gt;&#xA;साधूक्तं द्विजवर्येण श्रौतमार्गानुसारिणा ॥ २३ ॥&lt;br&gt;&#xA;सृष्ट्यादौ ब्रह्मनिश्वासैरभवद्वेदसंहतिः ॥&lt;br&gt;&#xA;तत्रोपनिषदर्थोऽयं साम्प्रतं व्यक्तिमागतः ॥ २४ ॥&lt;br&gt;&#xA;वेत्त्येतदर्थं भगवान्पद्मयोनिः प्रजापतिः ॥&lt;br&gt;&#xA;अज्ञासिषं च भूपाल साम्प्रतं तन्मुखादहम् ॥ २५ ॥&lt;br&gt;&#xA;तस्याज्ञया कृतं सर्वं यथाभिलषितं तव ॥&lt;br&gt;&#xA;एनमाराध्य तिष्ठात्र याम्यहं ब्रह्मणोंऽतिकम् ॥ २६ ॥&lt;br&gt;&#xA;कृतं निवेदयिष्यामि प्रकाशं च मुरद्विषः ॥&lt;br&gt;&#xA;प्रासादं कुरु भूपाल धनेन महता तथा ॥ २७ ॥&lt;br&gt;&#xA;प्रासादे नरसिंहं तु प्रतिष्ठाप्य विमुच्यसे ॥ २८ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;तच्छ्रुत्वा स तु भूमीन्द्रः प्रत्युवाच मुनिं तदा ॥&lt;br&gt;&#xA;महर्षेऽहं त्वया सार्द्धं यियासुर्ब्रह्मणोंऽतिकम् ॥ २९ ॥&lt;br&gt;&#xA;यत्प्रसादाज्जगन्नाथश्चकेऽयं लोचनातिथिः ॥&lt;br&gt;&#xA;निवेद्य तं च प्रासादं प्रतिष्ठार्थं मुरद्विषः ॥ 2.2.21.३० ॥&lt;br&gt;&#xA;विज्ञापयिष्ये सान्निध्ये प्रासादस्थापनोत्सवम् ॥&lt;br&gt;&#xA;यथा स्वयं समागम्य ब्रह्मलोकात्पितामहः ॥ ३१ ॥&lt;br&gt;&#xA;महोत्सवं भगवतः प्रासादेऽत्र करिष्यति ॥&lt;br&gt;&#xA;तन्मुने मामपि विधेः सन्निधिं प्रापयस्व च ॥ ३२ ॥&lt;br&gt;&#xA;गर्भप्रतिष्ठां प्रासादे समाप्येह स्थितो मुने ॥&lt;br&gt;&#xA;पश्चादावां गमिष्यावः कञ्चित्कालं प्रतीक्ष मे ॥ ॥ ३३ ॥&lt;br&gt;&#xA;ततः स नृपतिः सर्वाञ्छिल्पशास्त्रविशारदान् ॥&lt;br&gt;&#xA;पाषाणखण्डघटनाकर्मण्येकैकयोगतः ॥ ३४ ॥&lt;br&gt;&#xA;सत्कारैर्दानमानैश्च योजयामास सादरम् ॥&lt;br&gt;&#xA;दिने दिने सुघटितः प्रासादो ववृधे द्विजाः ॥ ३५ ॥&lt;br&gt;&#xA;परितः पूर्यमाणस्तु शुक्लपक्षे यथा शशी ॥&lt;br&gt;&#xA;एवं संवर्ध्यमानोऽपि प्रासादः परिवर्द्धितः ॥ ३६ ॥&lt;br&gt;&#xA;महोच्छ्रयत्वादल्पेन न कालेनाभिलक्ष्यते ॥&lt;br&gt;&#xA;पाषाणसङ्ख्या शक्या वा कथञ्चिद्घटनाक्रमात् ॥ ३७ ॥&lt;br&gt;&#xA;वित्तव्ययस्तु कोटीनां न सङ्ख्यातुं च शक्यते ॥&lt;br&gt;&#xA;यावन्तो भारते वर्षे लोकाः समयवर्तिनः ॥ ३८ ॥&lt;br&gt;&#xA;इन्द्रद्युम्नस्य नृपतेर्नियुक्तास्ते महीभृतः ॥&lt;br&gt;&#xA;एकैकशो नियुक्ता ये परस्परसमन्विताः ॥३९॥&lt;br&gt;&#xA;तेऽपि चान्यैर्नियुक्तास्ते सर्वे तत्र प्रवर्तिताः ॥&lt;br&gt;&#xA;अजस्रं तन्नियुक्तानां यो हर्षोत्थो महारवः ॥ 2.2.21.४० ॥&lt;br&gt;&#xA;आकाशमश्नुवानोऽसौ दिशां भागानपूरयत् ॥&lt;br&gt;&#xA;नृपतेः श्रद्धया भक्त्या सात्त्विकेन प्रसादिता ॥ ४१ ॥&lt;br&gt;&#xA;श्रीः समृद्धाभवद्विप्राः कीर्त्या सह महीपतेः ॥&lt;br&gt;&#xA;क्वचित्काञ्चनविन्यस्तनानारत्नमहोज्ज्वलः ॥ ४२ ॥&lt;br&gt;&#xA;क्वचित्स्फटिकभागान्तशारदाभ्रनिभच्छविः ॥&lt;br&gt;&#xA;क्वचिन्नीलाश्मघटिता भित्तिः कालाभ्रमेदुरा ॥ ४३ ॥&lt;br&gt;&#xA;एवं सुघटिते विष्णोः प्रासादे सुमनोहरे ॥&lt;br&gt;&#xA;गर्भप्रतिष्ठां विधिवत्कृत्वा स नृपसत्तमः ॥ ४४ ॥&lt;br&gt;&#xA;वज्रपातादिभङ्गादिवारणार्थं यथोचितम् ॥&lt;br&gt;&#xA;शिल्पशास्त्रेषु मण्यादि विन्यस्य पौरुषाहृतम् ॥ ४५ ॥&lt;br&gt;&#xA;पुनः प्रासादघटनासम्भारोचितमेव वै ॥&lt;br&gt;&#xA;बहुमूल्यं वस्तुजातं यत्नात्तत्र न्यवेशयत् ॥ ४६ ॥&lt;br&gt;&#xA;ततो विरच्यमानेऽस्मिन्प्रासादे कीर्तिवर्द्धने ॥&lt;br&gt;&#xA;मनसापि न सम्भाव्ये त्रिषु लोकेषु भूभुजाम् ॥ ४७ ॥&lt;br&gt;&#xA;देवानामपि नो लक्ष्ये द्विजाः कल्पान्तवासिनाम् ॥&lt;br&gt;&#xA;प्रासाद ईदृशो भूमौ क्वचिच्च घटितो न हि ॥ ४८ ॥&lt;br&gt;&#xA;स्वर्गे वा इत्थमादित्या आलपन्ति परस्परम्॥&lt;br&gt;&#xA;अहो सुबुद्धिरस्योच्चैर्येयमीदृक्परीणता ॥ ४९ ॥&lt;br&gt;&#xA;श्रद्धया भगवत्पादपद्मयोः साभिलाषिणी ॥&lt;br&gt;&#xA;अलौकिकानि कर्माणि पश्यन्ति हि रचन्त्यपि ॥ 2.2.21.५० ॥&lt;br&gt;&#xA;के वात्र भूमौ राजानो बभूवुर्नीतिशालिनः ॥।&lt;br&gt;&#xA;सार्वभौमास्तु साम्राज्यजेतारः सर्वविद्विषाम् ॥ ५१ ॥&lt;br&gt;&#xA;वित्तानि यैः सञ्चितानि सुबहूनि च कोटिशः ॥&lt;br&gt;&#xA;अश्वमेधसहस्रं तु यत्कृतं त्रिदिवेशितुः ॥ ॥५२॥&lt;br&gt;&#xA;शक्यं वा स्याद्भूभुजां तु नातः पूर्वमनुष्ठितम्॥&lt;br&gt;&#xA;न दृष्टं न श्रुतं वापि वाजिमेधसहस्रकम्॥५३॥&lt;br&gt;&#xA;महीक्षितानुष्ठितं वै यत्र त्रैलोक्य वासिनः॥&lt;br&gt;&#xA;पृथिव्यामस्य नृपतेः सहस्था भोगभोगिनः॥५४॥&lt;br&gt;&#xA;ब्रह्मलोक इवाभाति सभ यस्य च यज्विनः॥&lt;br&gt;&#xA;मूर्तिमन्तस्त्रयो वेदाश्चतुष्पादो वृषस्तथा ॥ ५५ ॥&lt;br&gt;&#xA;सुराः सङ्कल्पकामास्तु यत्राद्भुतधियोऽभवन् ॥&lt;br&gt;&#xA;अयं प्रासादवर्यो वै बुद्धेर्विषयतां गतः ॥ ५६ ॥&lt;br&gt;&#xA;मनोऽपि यत्र भवति न वा त्रैलोक्यवासिनाम् ॥&lt;br&gt;&#xA;भूपतेर्दुर्लभं किं स्यात्सहायो यस्य नारदः ॥ ५७ ॥&lt;br&gt;&#xA;पितामहश्च जगतां स्रष्टा सर्वामरेश्वरः ॥&lt;br&gt;&#xA;अथवा विष्णुभक्तस्य नातिदूरं चिकीर्षितम् ॥ ५८ ॥&lt;br&gt;&#xA;विष्णोस्तद्भक्तलोकस्य नान्तरं विद्यते द्विजः ॥&lt;br&gt;&#xA;ततः स नारदं प्राह प्रासादान्ते मुनीश्वरम् ॥ ५९ ॥&lt;br&gt;&#xA;सर्वं सपन्नमासीन्मे यदशक्यं सुरासुरैः ॥&lt;br&gt;&#xA;साक्षाद्भगवतो विष्णोरद्वैतोपासनारतः ॥ 2.2.21.६० ॥&lt;br&gt;&#xA;भगवद्वपुराभाषि प्रासादस्तु चिरं मयि ॥&lt;br&gt;&#xA;इत्युक्त्वा पादयोर्मूर्ध्ना प्रणनाम स नारदम्॥ ६१॥&lt;br&gt;&#xA;नारदोऽपि तमुत्थाप्य परिपूज्य नृपोत्तमम्॥&lt;br&gt;&#xA;त्वत्तो न भेदो नृपते ममास्ति खलु तत्त्वतः॥६३॥&lt;br&gt;&#xA;यस्तु साक्षाज्जगन्नाथ आविर्भूतः कृतेन वा॥&lt;br&gt;&#xA;अवश्यमर्चयस्वैनं जीवन्मुक्तोऽसि साम्प्रतम्॥६३॥&lt;br&gt;&#xA;तत्पादपद्मे यादृक्ते चेतः प्र प्रवणतान्वितम्॥&lt;br&gt;&#xA;भक्त्या ह्यनन्यया पुंसः किमतः परमस्ति वै॥६४॥&lt;br&gt;&#xA;तीर्थैर्मन्त्रैर्जपैर्दानैः क्रतुभिर्भूरिदक्षिणैः॥&lt;br&gt;&#xA;व्रतैरध्ययनैर्भूप तपोभिश्च यदर्जितुम्॥ ६५॥&lt;br&gt;&#xA;न शक्यं तव राजेन्द्र भक्त्या तत्करमागतम् ॥&lt;br&gt;&#xA;अतः परं न शोचस्व भक्तियोगे नमोऽस्तु ते ॥ ६६ ॥&lt;br&gt;&#xA;प्रकर्षं बहुराजेन्द्र स्थित्वा चास्मिंश्चिरं भुवि ॥&lt;br&gt;&#xA;आराधय जगन्नाथमुपचारैर्महोत्सवैः ॥ ६७ ॥&lt;br&gt;&#xA;पितामहं द्रष्टुकामो गन्ता चेदन्तिकं विभोः ॥&lt;br&gt;&#xA;उपदेक्ष्यति सोऽप्यस्य यात्रास्तास्ता महोत्सवाः ॥ ६८ ॥&lt;br&gt;&#xA;स्वयं च भगवानेव वरं तुभ्यं प्रदास्यति ॥&lt;br&gt;&#xA;प्रतिष्ठापिते प्रासादे तस्मिन्काले स्वयम्भुवा ॥ ६९ ॥&lt;br&gt;&#xA;अहमप्यागमिष्यामि तदा सप्तर्षिभिः सह ॥&lt;br&gt;&#xA;तदावां तत्र गच्छावो ब्रह्मलोकमकल्मषम् ॥ 2.2.21.७० ॥&lt;br&gt;&#xA;त्वां विना भुवि कः शक्तो ब्रह्मलोकगतिं प्रति ॥&lt;br&gt;&#xA;इत्युक्त्वा नारदो भूपं समुत्तस्थौ नभस्तलम् ॥ ७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवाद एकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>०२२</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/022/</guid>
      <description>&lt;p&gt;॥ ॥ जैमिनिरुवाच ॥ ॥&lt;br&gt;&#xA;राजाथ तमुवाचेदं निर्लक्ष्य गमनं कथम् ॥&lt;br&gt;&#xA;अयं पुष्परथोऽस्त्येव मनसो वेगवान्मुने ॥ १ ॥&lt;br&gt;&#xA;एनमारुह्य यास्यावः क्षणं तावत्प्रतीक्ष्यताम् ॥&lt;br&gt;&#xA;यावदेताननुज्ञाप्य प्रासादे ह्यधिकारिणः ॥ २ ॥&lt;br&gt;&#xA;प्रदक्षिणीकृत्य विभुमायामि मुनिसत्तम ॥&lt;br&gt;&#xA;नारदोऽपि वचः श्रुत्वा श्रद्दधानो नृपोक्तिषु ॥ ३ ॥&lt;br&gt;&#xA;करेण धृत्वा राजानं महावेदीं प्रविश्य च ॥&lt;br&gt;&#xA;सहितं रामभद्राभ्यां नत्वा कृष्णं मुहुर्मुहुः ॥&lt;br&gt;&#xA;अनुज्ञां प्रार्थयामास ब्रह्मलोकगतिं प्रति ॥ ४ ॥&lt;br&gt;&#xA;इन्द्रद्युम्नोऽपि वचसा मनसा वपुषा हरिम् ॥&lt;br&gt;&#xA;प्रदक्षिणीकृत्य पुनर्नत्वा साष्टाङ्गमुन्मनाः ॥&lt;br&gt;&#xA;ब्रह्मलोकगतिं विप्रा याचते स्म कृताञ्जलिः ॥ ५ ॥&lt;br&gt;&#xA;उभौ तौ दिव्ययानेन जग्मतुर्मुनिभूभृतौ ॥&lt;br&gt;&#xA;प्रदक्षिणीकृत्य रविं व्योममण्डलमध्यगम् ॥&lt;br&gt;&#xA;उपर्युपरि जग्माते व्यतीत्य ध्रुवमण्डलम् ॥ ६ ॥&lt;br&gt;&#xA;जनलोकगतैः सिद्धैः सत्वरावनतोन्मुखैः ॥&lt;br&gt;&#xA;वीक्ष्यमाणौ मुदा युक्तौ संलपन्तौ परस्परम् ॥ ७ ॥&lt;br&gt;&#xA;भगवच्चरितं विप्रा मनोमलविशोधनम् ॥&lt;br&gt;&#xA;जीवन्मुक्तो मुनिश्रेष्ठः सर्वलोकान्भ्रमन्नयम् ॥&lt;br&gt;&#xA;यथानुपहतव्रज्यस्तथायं मर्त्यवास्यपि ॥ ८ ॥&lt;br&gt;&#xA;भूपतिः प्रययौ शीघ्रं विष्णुभक्तिप्रसादतः ॥&lt;br&gt;&#xA;ब्रह्माण्डविषये नैतद्दुष्प्राप्यं वस्तु विद्यते ॥ ९ ॥&lt;br&gt;&#xA;विष्णुभक्तेन यल्लभ्यमथवा मुक्तिमेति सः ॥&lt;br&gt;&#xA;महर्लोकगतैः सिद्धैः सादराभ्यर्चितौ च तौ ॥ 2.2.22.१० ॥&lt;br&gt;&#xA;इन्द्रद्युम्नो न सस्मार पार्थिवं वासमात्मनः ॥&lt;br&gt;&#xA;क्रमादूर्ध्वगतिर्गच्छन्पश्यन्सौख्यैकभाजनान् ॥ ११ ॥&lt;br&gt;&#xA;निर्द्वन्द्वानभिलाषोत्थ तत्क्षणानेकपौरुषान् ॥&lt;br&gt;&#xA;केवलं भगवत्प्रीत्यै कर्मभूमौ चकार यत् ॥ १२ ॥&lt;br&gt;&#xA;प्रासादं चिन्तयामास सम्पूर्णो वा न वा भवेत् ॥&lt;br&gt;&#xA;मय्यागते ब्रह्मलोकं शत्रुभिर्वाभिभूयते ॥ १३ ॥&lt;br&gt;&#xA;श्लथादरा वा भूयासुः सेवका द्रव्यलोभतः ॥&lt;br&gt;&#xA;गृहीतवेतनाः शिल्पिवृन्दा मन्दक्रियास्तथा ॥&lt;br&gt;&#xA;न शीघ्रं घटयिष्यन्ति मयि ब्रह्मक्षयागते ॥ १४ ॥&lt;br&gt;&#xA;यावद्गमिष्ये धातारं गृहीत्वाहं चतुर्मुखम् ॥&lt;br&gt;&#xA;तावन्न पुनरेव स्यात्प्रासादो मयि दूरगे ॥ १५ ॥&lt;br&gt;&#xA;इहायातास्तु ये पूर्वे न पुनस्ते क्षितिं गताः ॥&lt;br&gt;&#xA;मन्वाना मम सामन्ता इत्थं वा दुष्टमानसाः ॥&lt;br&gt;&#xA;राज्यं ममाहरिष्यन्ति द्विषतः किमु साम्प्रतम् ॥ १६ ॥&lt;br&gt;&#xA;इत्थं सुविग्नमनसा चिन्तयानं महीपतिम् ॥&lt;br&gt;&#xA;अतीतानागतज्ञाननिधिर्मुनिरुवाच तम् ॥ १७ ॥&lt;br&gt;&#xA;किं चिन्तयसि राजेन्द्र त्वमेवं दीनमानसः ॥&lt;br&gt;&#xA;यत्र चाभ्यागतावावां न चिन्ताविषयो ह्ययम् ॥१८॥&lt;br&gt;&#xA;नाधयो व्याधयश्चात्र प्रभवन्ति कदाचन ॥&lt;br&gt;&#xA;न जरा न च वा मृत्युः किमन्यदुःखहेतुकम् ॥ १९ ॥&lt;br&gt;&#xA;कृतार्थोऽसि महाभाग यन्मानुषवपुः स्वयम् ॥&lt;br&gt;&#xA;ब्रह्मलोकमिहायातः प्रत्यक्षं दृष्टवान्हरिम् ॥ 2.2.22.२० ॥&lt;br&gt;&#xA;इहायाता न शोचन्ति हेये संसारकल्पके ॥&lt;br&gt;&#xA;ब्रुवाणमित्थं भूपालस्तमुवाच मुनीश्वरम् ॥ २१ ॥&lt;br&gt;&#xA;शोचामि भगवन्राज्ञः स्वजनबन्धुषु॥&lt;br&gt;&#xA;समारब्धो भगवतः प्रासादो यो मयाधुना॥ २२॥&lt;br&gt;&#xA;अत्रागतं मां ते ज्ञात्वा नानुतिष्ठन्ति सेवकाः॥&lt;br&gt;&#xA;आरब्धस्य प्रतिष्ठा हि कर्तव्या निश्चिता मुने॥ २३॥&lt;br&gt;&#xA;तस्यान्तरायं सम्भाव्य दुःखितं मे मनः प्रभो॥&lt;br&gt;&#xA;तस्य तद्वचं श्रुत्वा प्रहस्य मुनिरब्रवीत्॥ २४॥&lt;br&gt;&#xA;प्रजापतिसमत्वं हि न तु सामान्यभूपतिः॥&lt;br&gt;&#xA;केनाप्यपकृतं नैव भूमौ पूर्वैरनुष्ठितम्॥ २५॥&lt;br&gt;&#xA;किं पुनस्तव कृत्यं तु यः सृष्टिस्थितिहानिकृत् ॥&lt;br&gt;&#xA;ब्रह्मलोकं गतस्याद्य प्रतापयशसा तव ॥ २६ ॥&lt;br&gt;&#xA;त्रैलोक्ये भ्रमतो नित्यं यथा सूर्यनिशाकरौ ॥&lt;br&gt;&#xA;यस्य कार्येषु भगवान्सहायोऽसौ चतुर्मुखः ॥ २७ ॥&lt;br&gt;&#xA;तेषु किं राजशार्दूल विघ्नशङ्कापि जायते ॥&lt;br&gt;&#xA;एष दूरेऽस्ति राजेन्द्र प्रत्यक्षं यस्तव द्विषाम् ॥ २८ ॥&lt;br&gt;&#xA;सदोमध्य गतः शक्रः साक्षात्त्रिजगतीपतिः ॥&lt;br&gt;&#xA;विशेषतो जगन्नाथप्रासादे कः पुमान्नृप ॥ २९ ॥&lt;br&gt;&#xA;निहन्तुं मनसापीच्छेत्तत्र शङ्कास्तु मा तव ॥&lt;br&gt;&#xA;तदग्रतः पश्य भूप चन्द्रकोटिसमत्विषा ॥ 2.2.22.३० ॥&lt;br&gt;&#xA;परितो ह्लादजनकः सुधासागरकोटिवत् ॥&lt;br&gt;&#xA;यश्चायं तेजसां राशिर्जानीहि ब्रह्मसद्मनः ॥ ३१ ॥&lt;br&gt;&#xA;इत्थमालपतस्तौ तु ब्रह्मलोकान्तिकं गतौ ॥&lt;br&gt;&#xA;शुश्रुवाते सुदूरात्तौ ब्रह्मर्षीणां मुखोद्गतम् ॥ ३२ ॥&lt;br&gt;&#xA;स्वाध्यायशब्दं सुपदं स्पष्टवर्णक्रमस्वरम् ॥&lt;br&gt;&#xA;इतिहासपुराणानि च्छन्दः कल्पानि गाथिकाः ॥ ३३ ॥&lt;br&gt;&#xA;असङ्कीर्णोज्ज्वलपदं श्रूयते प्रविभागशः ॥&lt;br&gt;&#xA;अत्रैतद्राजशार्दूल जानीहि ब्रह्मणः पुरम् ॥ ३४ ॥&lt;br&gt;&#xA;सभा हि दृश्यते चैषा यत्र लोकपितामहः ॥&lt;br&gt;&#xA;सार्द्धं ब्रह्मर्षिमुख्यैश्च सुखासीनश्चतुर्मुखः ॥ ३५ ॥&lt;br&gt;&#xA;नाना चैतन्यशबलैर्जीवन्मुक्तैरुपासितः ॥&lt;br&gt;&#xA;यत्रागतानि वर्त्तन्ते न संसाराब्धिसङ्कटे ॥ ३६ ॥&lt;br&gt;&#xA;सदिति ब्रह्मणो नाम तस्यायं भुवनोत्तमः ॥&lt;br&gt;&#xA;सत्यलोक इति ख्यातस्तदूर्ध्वं नास्ति किञ्चन ॥ ३८ ॥&lt;br&gt;&#xA;अस्यैव किञ्चिदुपरि अधश्चाण्डकपालतः ॥&lt;br&gt;&#xA;वैकुण्ठभुवनं राजन्मुक्ता यत्र वसन्ति वै ॥ ३८ ॥&lt;br&gt;&#xA;यत्र योगीश्वरः साक्षाद्योगिचिन्त्यो जनार्दनः ॥&lt;br&gt;&#xA;चैतन्यवपुरास्ते वै सान्द्रानन्दात्मकः प्रभुः ॥ ३९ ॥&lt;br&gt;&#xA;यं प्राप्य न निवर्त्तन्ते मृत्युसंसारवर्त्मनि ॥&lt;br&gt;&#xA;यमुपास्ते सदा ब्रह्मा जीवन्मुक्तैः स्वमुक्तये ॥ 2.2.22.४० ॥&lt;br&gt;&#xA;कल्पितस्यायुषोन्तेऽसावेभिः सार्द्धं प्रपद्यते ॥&lt;br&gt;&#xA;स एष स्रष्टा लोकानां मत्स्यकूर्मादिरूपधृक् ॥ ४१ ॥&lt;br&gt;&#xA;रक्षिता रौद्ररूपेण संहर्त्ता लोकभावनः ॥&lt;br&gt;&#xA;इन्द्रद्युम्नं वदन्नित्थं प्राप ब्रह्मनिकेतनम् ॥ ४२ ॥&lt;br&gt;&#xA;क्षणेन च सभाद्वारि प्रकोष्ठे स न्यवर्तत ॥&lt;br&gt;&#xA;यत्र तिष्ठन्ति दिक्पालाः शक्राद्याः परितस्तथा ॥ ४३ ॥&lt;br&gt;&#xA;चिरकालं ध्यानपरास्तथा मन्वन्तराधिपाः ॥&lt;br&gt;&#xA;पृथग्जननिभा द्वाःस्थनिषिद्धान्तः प्रवेशनाः ॥४४ ॥&lt;br&gt;&#xA;इन्द्रद्युम्नेन सहितं नारदं प्रविलोक्य सः ॥&lt;br&gt;&#xA;द्वारपालः सविनयं ननामानतकन्धरः ॥ ४५ ॥&lt;br&gt;&#xA;चतुर्दशानां लोकानां भ्रमणे रसिक प्रभो ॥&lt;br&gt;&#xA;त्वया विना शोभते नो स्वामिंस्तव पितुः सभा ॥ ४६ ॥&lt;br&gt;&#xA;सन्त्येव मुनयः श्रेष्ठा ब्राह्मणा ब्रह्मविद्वराः ॥&lt;br&gt;&#xA;गौतमाद्यास्तथाप्येषा न रम्या ब्रह्मणः सभा ॥ ४७ ॥&lt;br&gt;&#xA;बहुतारा सुरजनी चन्द्रेणेव प्रकाशते ॥&lt;br&gt;&#xA;इति स्तुवन्ददौ तस्य प्रवेशं विनयान्वितः ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/023/</guid>
      <description>&lt;p&gt;॥ नारद उवाच ॥ ॥&lt;br&gt;&#xA;दौवारिकाय राजर्षिरिन्द्रद्युम्नो महायशाः ॥&lt;br&gt;&#xA;सार्वभौमो वैष्णवाग्र्यो धातारं द्रष्टुमागतः ॥ १ ॥&lt;br&gt;&#xA;यात्वयं पुरतस्तस्य यदि त्वमनुमन्यसे ॥&lt;br&gt;&#xA;इत्युक्तस्तं पुनः प्राह नारदं मणिकोदरः ॥ २ ॥&lt;br&gt;&#xA;स्वामिंस्त्वयागतो योऽसौ न सामान्यो हि बुध्यते ॥&lt;br&gt;&#xA;यत्र पश्यसि दिक्पालान्पितॄन्मन्वन्तराधिपान् ॥ ३ ॥&lt;br&gt;&#xA;तत्रायं मर्त्त्यनिलयस्तिष्ठेदपि हि पौरुषम् ॥&lt;br&gt;&#xA;भवान्गत्वा पद्मयोनिं विज्ञाप्यैनं प्रवेशय ॥ ४ ॥&lt;br&gt;&#xA;सभाद्वारगतो योऽसौ दिक्पालैः सह यास्यति ॥&lt;br&gt;&#xA;एकाग्रचित्तो भगवान्गायने चतुराननः ॥ ५ ॥&lt;br&gt;&#xA;अस्माकं द्वारि युक्तानां प्रतीक्ष्योऽवसरो ध्रुवम् ॥&lt;br&gt;&#xA;न क्रोधो मयि कर्त्तव्यो दासे तव पितुश्च ते ॥६॥&lt;br&gt;&#xA;इत्युक्तो नारदो गत्वा ब्रह्माणं जगतां पतिम् ॥&lt;br&gt;&#xA;नत्वा साष्टाङ्गपतनं विज्ञप्तो वसुधाधिपः ॥ ७ ॥&lt;br&gt;&#xA;कटाक्षेणादिशत्सोऽथ इन्द्रद्युम्नप्रवेशनम् ॥&lt;br&gt;&#xA;नोवाच किञ्चिद्भगवान्गाने दत्तावधानतः ॥ ८ ॥&lt;br&gt;&#xA;दिव्यगायनसङ्गीते कौतुकाविष्टमानसः ॥&lt;br&gt;&#xA;ज्ञात्वेङ्गितं नारदोऽथ इन्द्रद्युम्नं नृपोत्तमम् ॥&lt;br&gt;&#xA;प्रवेशयामास ततः शक्राद्यैः सुनिरीक्षितः ॥ ९ ॥&lt;br&gt;&#xA;दृष्ट्वा पितामहं दूरात्स्रष्टारं जगतां नृपः ॥&lt;br&gt;&#xA;अमन्यत द्विजश्रेष्ठाः साक्षाद्दारुमयं हरिम् ॥ 2.2.23.१० ॥&lt;br&gt;&#xA;शनैः शनैर्ययौ भूपः प्रणमंश्च कृताञ्जलिः ॥&lt;br&gt;&#xA;स्तुवन्नमन्प्रणिपतन्साध्वसस्खलितं व्रजन् ॥&lt;br&gt;&#xA;किञ्चिद्दूरे स्थितो भूपो नारदस्य निदेशतः ॥ ११ ॥&lt;br&gt;&#xA;ततः पुण्यं गीयमानं चरितं सिन्धुजापतेः ॥&lt;br&gt;&#xA;शृण्वंश्चतुर्मुखस्तस्थौ मुहू्र्त्तं द्विजपुङ्गवाः ॥ १२ ॥&lt;br&gt;&#xA;सावित्रीशारदाभ्यां च वीज्यमानस्तु पार्श्वयोः ॥&lt;br&gt;&#xA;शुद्धदेहधरैर्वेदैः स्तूयमानः स्वयम्भुवः ॥ १३ ॥&lt;br&gt;&#xA;कलाकाष्ठानिमेषादि कल्पयन्युगपर्ययम् ॥&lt;br&gt;&#xA;न जराजन्ममरणं रूपादिपरिणामनम् ॥ १४ ॥&lt;br&gt;&#xA;यस्य लोकगतानां वै नाधयो व्याधयस्तथा ॥&lt;br&gt;&#xA;मन्वतरादयो यत्र युगावर्त्तादयस्तथा ॥ १५ ॥&lt;br&gt;&#xA;कल्पान्ताद्या न विद्यन्ते स साक्षात्परमेश्वरः ॥&lt;br&gt;&#xA;गीतावसाने तं भूपमुवाच प्रहसन्निव ॥ १६ ॥&lt;br&gt;&#xA;इन्द्रद्युम्न महासत्त्व साक्षात्त्वं भगवत्प्रियः ॥&lt;br&gt;&#xA;अन्यस्य दुर्लभो लोकः सत्याख्यो विदितस्तव ॥ १७ ॥&lt;br&gt;&#xA;अत्रागतिं हि वाञ्छन्तो मुनयः क्षीणकल्मषाः ॥&lt;br&gt;&#xA;तपोनिष्ठाश्च तिष्ठन्ति यावदाभूतसम्प्लवम् ॥ १८ ॥&lt;br&gt;&#xA;चतुर्दशसु लोकेषु सृष्टानां प्राणिनां हि यत् ॥&lt;br&gt;&#xA;चैतन्यादिविचित्राणि सर्वेषामाश्रयो ह्यसौ ॥ १९ ॥&lt;br&gt;&#xA;जानन्नपि हि तत्कार्यं मानयन्नृपसत्तमम् ॥&lt;br&gt;&#xA;उवाच परमप्रीत इन्द्रद्युम्नं पितामहः ॥ 2.2.23.२० ॥&lt;br&gt;&#xA;किमर्थमागतोस्यत्र तद्ब्रूहि हृदयस्थितम् ॥&lt;br&gt;&#xA;मयि दृष्टे न दुष्प्रापममृतं किन्नु वाञ्छितम् ॥ २१ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;अन्तर्यामिन्हि भगवंस्त्वदज्ञातं कुतो भवेत्॥&lt;br&gt;&#xA;तथापि प्रश्नो यो नाथ मय्यनुक्रोश एव सः ॥ २२ ॥&lt;br&gt;&#xA;मूर्ध्न्याधाय तवानुज्ञां कथितं तव सूनुना ॥&lt;br&gt;&#xA;इष्टाः सहस्रं क्रतवस्तदन्ते दारुदेहभृत्॥ २३ ॥&lt;br&gt;&#xA;आविर्बभूव भगवान्भूतभव्यभवत्प्रभुः ॥&lt;br&gt;&#xA;त्वदनुग्रहसम्पत्तिवशादेवावलोकयन् ॥ २४ ॥&lt;br&gt;&#xA;तादृशं पुण्डरीकाक्षं येन त्वल्लोकमागतः ॥&lt;br&gt;&#xA;यस्यारब्धो मया देव प्रासादस्तत्र चेत्स्वयम् ॥ २५ ॥&lt;br&gt;&#xA;गत्वा देवं जगन्नाथं स्थापयिष्यसि चेत्प्रभो ॥&lt;br&gt;&#xA;त्वदनुग्रहस्तु सफलो भवेन्मे लोकभावन ॥। ॥ २६ ॥&lt;br&gt;&#xA;एतदर्थं जगत्स्वामिन्नारदेन सहाधुना ॥&lt;br&gt;&#xA;त्वत्पादपद्मयुगलं द्रष्टुं त्वल्लोकमागतः ॥ २७ ॥&lt;br&gt;&#xA;प्रसीद मां कुरुष्वेदं जगन्नाथस्त्वमेव हि ॥&lt;br&gt;&#xA;त्वमेव स जगन्नाथो न भेदो युवयोर्विभो ॥२८ ॥&lt;br&gt;&#xA;स्थाप्यः स्थापयिता चासि वेद्यो वेदयिता भवान् ॥ २९ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;एवं विज्ञापनान्ते तु दुर्वासा स महामुनिः ॥&lt;br&gt;&#xA;प्रणम्य साष्टाङ्गपातं कृताञ्जलिरुपस्थितः ॥&lt;br&gt;&#xA;प्रोवाच विनयान्नीचो धातारं जगतां गुरुम् ॥ 2.2.23.३० ॥&lt;br&gt;&#xA;विभो द्वारप्रवेशेऽत्र दौवारिकनिवारिताः ॥&lt;br&gt;&#xA;लोकपालाः सपितरस्तथा मन्वन्तराधिपाः ॥ ३१ ॥&lt;br&gt;&#xA;तिष्ठन्ति दीनजनवत्सुचिराल्लोकभावन ॥&lt;br&gt;&#xA;तदाज्ञापय पश्यन्तु तव पादसरोरुहम् ॥ ३२ ॥&lt;br&gt;&#xA;तच्छ्रुत्वा देवदेवस्तु तदा दुर्वाससो वचः ॥&lt;br&gt;&#xA;प्रहस्य वचनं प्राह नैषां प्रस्ताव एव हि ॥ ३३ ॥&lt;br&gt;&#xA;इन्द्रद्युम्नेन स्पर्द्धन्ते किं तु मोहवशानुगाः ॥&lt;br&gt;&#xA;जीवन्मुक्तोऽयं नृपतिः क्षीणकर्माघसंहतिः । ३४ ॥&lt;br&gt;&#xA;मत्सन्ततेः पञ्चमोऽयं वैष्णवो विष्णुतत्परः ॥&lt;br&gt;&#xA;एते हि सुखभोगाय कर्मणा प्राप्तपौरुषाः ॥ ३५ ॥&lt;br&gt;&#xA;अत्रागतिं प्रार्थयन्तस्तपस्तप्त्वा हि देवताः ॥&lt;br&gt;&#xA;ममानुग्रहत एते आयाता मदुपासने ॥ ३६ ॥&lt;br&gt;&#xA;तथापि त्वदनुज्ञाता आयान्तु मम दर्शने ॥&lt;br&gt;&#xA;ततः प्रविष्टास्ते देवा दुर्वासोवचनेन वै ॥ ३७ ॥&lt;br&gt;&#xA;दूरात्प्रणेमुर्ब्रह्माणं गायनानां समीपतः ॥&lt;br&gt;&#xA;इन्द्रद्युम्नं नरपतिं संलपन्तं कृताञ्जलिम्॥ ३८ ॥&lt;br&gt;&#xA;ताल्ँलोकपालान्प्रणतान्कटाक्षेण जगत्प्रभुः ॥&lt;br&gt;&#xA;अनुजग्राह कथयन्निन्द्रद्युम्नं ससादरम् ॥ ३९ ॥&lt;br&gt;&#xA;राजन्कृतस्त्वया सत्यं प्रासादो भगवत्स्थितौ ॥&lt;br&gt;&#xA;नायं कालस्तथा राज्यं न वा त्वत्सन्ततिर्नृप ॥ 2.2.23.४० ॥&lt;br&gt;&#xA;गीतगानावसरतो भूयान्कालो गतस्तव ॥&lt;br&gt;&#xA;मन्वन्तरो हि दिव्यानां युगानामेकसप्ततिः ॥ ४१ ॥&lt;br&gt;&#xA;तव वंशोऽपि विच्छिन्नः कोटिशः क्षितिपा गताः ॥&lt;br&gt;&#xA;देवोंऽतिमश्च प्रासादो द्वयमत्रावशिष्यते ॥ ४२ ॥&lt;br&gt;&#xA;द्वितीयस्य मनोरादियुगं स्वारोचिषस्य तु ॥&lt;br&gt;&#xA;ममान्तिकेऽत्र वसतोमृत्युर्वा न जरा तथा ॥ ४३ ॥&lt;br&gt;&#xA;विपर्ययमृतूनां वा न कालपरिणामता ॥&lt;br&gt;&#xA;तद्गच्छ भूमौ राजेन्द्र देवं प्रासादमेव च ॥ ४४ ॥&lt;br&gt;&#xA;आत्मसम्बन्धिनं कृत्वा पुनरायाहि वेगवान् ॥&lt;br&gt;&#xA;अथवाहं प्रयास्यामि तवानुपदमेव हि ॥ ४५ ॥&lt;br&gt;&#xA;त्वमग्रतो धरां गत्वा यावत्सम्भारमृद्धिमत् ॥&lt;br&gt;&#xA;करिष्यसि महाभाग तावदेव व्रजाम्यहम् ॥ ४६ ॥&lt;br&gt;&#xA;इत्याज्ञाप्येन्द्रद्युम्नं तं भगवान्स पितामहः ॥&lt;br&gt;&#xA;देवान्पुरःस्थितानाह विनयानतकन्धरान् ॥ ४७ ॥&lt;br&gt;&#xA;बद्धाञ्जलीन्साध्वसांस्तांस्तत्पादन्यस्तवीक्षणान् ॥&lt;br&gt;&#xA;उवाच भगवान्स्निग्धगम्भीरवचसा द्विजाः ॥ ४८ ॥&lt;br&gt;&#xA;किमर्थमागताः सर्वे युगपत्तु दिवौकसः ॥&lt;br&gt;&#xA;यत्कार्यं वो मया कार्यं विज्ञापयत मा चिरम् ॥ ४९ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इति श्रुत्वा वचो धातुस्त्रिदशा विगतज्वराः ॥&lt;br&gt;&#xA;प्रत्यूचुर्हर्षिताः सर्वे भगवन्तं पितामहम् ॥ 2.2.23.५० ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;उपासितः पुरास्माभिर्यो नीलाद्रौ मणीमयः ॥&lt;br&gt;&#xA;अन्तर्हितः कथं देव इदानीं दारुदेहधृक् ॥ ५१ ॥&lt;br&gt;&#xA;आविर्भूतः क्रतोरन्त इन्द्रद्युम्नस्य भूपतेः ॥&lt;br&gt;&#xA;एतस्य कारणं ज्ञातुं भवतः पादपङ्कजम् ॥ ५२ ॥&lt;br&gt;&#xA;आराधितुमिहायाताः प्रसीद कथयस्व तत् ॥&lt;br&gt;&#xA;इत्युक्ते त्रिदशैर्देवो भगवान्पङ्कजासनः ॥ ५३ ॥&lt;br&gt;&#xA;रहस्यमेतद्भो देवाः कस्यचिन्नोदितं पुरा ॥&lt;br&gt;&#xA;सर्वे समुदिता यस्मादपृच्छत चिरागताः ॥ ५४ ॥&lt;br&gt;&#xA;ततो वः कथयिष्यामि सुराणां गुह्यमुत्तमम् ॥&lt;br&gt;&#xA;पूर्वे परार्द्धे भो देवाः क्षेत्रं श्रीपुरुषोत्तमम् ॥ ५५ ॥&lt;br&gt;&#xA;नीलाश्मवपुरास्थाय न तत्याज जनार्दनः ॥&lt;br&gt;&#xA;साम्प्रतं मे द्वितीयं तु परार्द्धं समुपस्थितम् ॥ ५६ ॥&lt;br&gt;&#xA;मनुः स्वायम्भुवो नाम श्वेतवाराहकल्पके ॥&lt;br&gt;&#xA;प्रवर्त्ततेऽयं कालो वै प्रातराद्यदिनस्य च ॥ ५७ ॥&lt;br&gt;&#xA;दारुमूर्तिरयं देवो भुवनानां हि मध्यमे ॥&lt;br&gt;&#xA;ममायुषः प्रमाणं तु स्थास्यते मानयन्प्रभुः ॥ ५८ ॥&lt;br&gt;&#xA;ममात्मा एष भगवानहमेतन्मयः सुराः ॥&lt;br&gt;&#xA;नावयोर्विद्यते किञ्चिदस्मिन्स्थावरजङ्गमे ॥ ५९ ॥&lt;br&gt;&#xA;क्षीरोदार्णवमध्ये हि श्वेतद्वीपे हि तल्पके ॥&lt;br&gt;&#xA;यः शेते योगनिद्रां तां मानयन्पुरुषोत्तमः ॥ 2.2.23.६० ॥&lt;br&gt;&#xA;स मूलं जगतामादिस्तस्य रोमाणि यानि वै ॥ तानि कल्पद्रुमाख्यानि शङ्खचक्राङ्कितानि वै ॥ ६१ ॥&lt;br&gt;&#xA;तन्मध्यस्थो ह्ययं वृक्षश्चैतन्याधिष्ठितः सुराः ॥&lt;br&gt;&#xA;स्वयमुत्पतितः सिन्धोः सलिले सत्यपूरुषः ॥ ६२ ॥&lt;br&gt;&#xA;भोगान्भोक्तुं त्रिलोकस्थान्दारुवर्ष्मा जनार्दनः ॥&lt;br&gt;&#xA;अनेकजन्मसाहस्रैर्भक्तियोगेन भावितः ॥ ६३ ॥&lt;br&gt;&#xA;घोरसंसारनाशाय मया पूर्वं प्रयाचितः ॥&lt;br&gt;&#xA;पुनः पुनः सृष्टिलीनपालनोद्विग्नचेतसा ॥ ६४ ॥&lt;br&gt;&#xA;अशेषकर्मनाशाय जगतां सर्वमुक्तये ॥&lt;br&gt;&#xA;धारणाध्यानयोगानां दुष्कराणां विनापि सः ॥ ६५ ॥&lt;br&gt;&#xA;मोक्षाय भगवानाविर्बभूव पुरुषोत्तमः ॥&lt;br&gt;&#xA;प्रच्छन्नं वपुरेतस्य क्षेत्रं नास्य विचारयेत् ॥ ६६ ॥&lt;br&gt;&#xA;धर्मिग्राहप्रमाणेन यादृग्दृष्टः स एव सः ॥&lt;br&gt;&#xA;चतुर्वर्गप्रदो देवो यो यथा तं विभावयेत् ॥ ६७ ॥&lt;br&gt;&#xA;तद्दर्शनपरिक्षीणपापसङ्घाः क्रमाद्भुवि ॥&lt;br&gt;&#xA;भवन्ति निर्मलात्मानः पुरुषा मुक्तिभाजनम् ॥ ६८ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;एतच्छ्रुत्वा तु ते देवाः पद्मयोनेर्वचोमृतम् ॥&lt;br&gt;&#xA;हृष्टाः सञ्चिन्तयामासुः प्रहृष्टेनान्तरात्मना ॥ ६९ ॥&lt;br&gt;&#xA;अचिरस्थायि देवत्वं विहायैतद्भुवं गताः ॥&lt;br&gt;&#xA;अस्मिन्क्षेत्रवरे देवमाराध्यामः सुसंयताः ॥ 2.2.23.७० ॥&lt;br&gt;&#xA;हर्षप्रफुल्लवदनान्सुरान्दृष्ट्वा पितामह ॥&lt;br&gt;&#xA;इन्द्रद्युम्नानुग्रहाय यः प्रकाशं गतः प्रभुः ॥ ७१ ॥&lt;br&gt;&#xA;याताऽत्र प्रतिमा त्वस्य स्वयमेव वदिष्यति ॥&lt;br&gt;&#xA;वरान्प्रदास्यति बहून्भगवान्भक्तवत्सलः ॥ ७२ ॥&lt;br&gt;&#xA;प्रासादमिन्द्रद्युम्नस्य प्रतिष्ठापयितुं विभुम् ॥&lt;br&gt;&#xA;अहं चापि गमिष्यामि यूयं तत्र प्रयात वै ॥ ७३ ॥&lt;br&gt;&#xA;इन्द्रद्युम्नोऽग्रतो यातु प्रतिष्ठावस्तुसम्भृतौ ॥&lt;br&gt;&#xA;सहायास्तत्र भवत यूयं क्षीणाधिकारिणः ॥ ७४ ॥&lt;br&gt;&#xA;मन्वन्तरं व्यतीतं वै प्रथमं साम्प्रतं सुराः ॥&lt;br&gt;&#xA;इन्द्रद्युम्नेन सहितास्तत्र गत्वा सुरोत्तमाः ॥ ७५ ॥&lt;br&gt;&#xA;प्रासादप्रतिमानां च विधर्ता स्वाम्यमस्य वै ॥&lt;br&gt;&#xA;तस्मात्सम्भृतसम्भारः ससहायोऽधुना ह्यसौ ॥ ७६ ॥&lt;br&gt;&#xA;अस्य सन्ततिसम्बन्धस्मरणादपि भूतले ॥&lt;br&gt;&#xA;मदाज्ञया पद्मनिधिः सह यास्यति भूतलम् ॥ ७७ ॥&lt;br&gt;&#xA;प्रतिष्ठायै भगवतः संयतौ सर्ववस्तुनः ॥&lt;br&gt;&#xA;इन्द्रद्युम्नोऽपि हृष्टात्मा दृष्ट्वा ब्राह्मीं श्रियं द्विजाः ॥ ७८ ॥&lt;br&gt;&#xA;महदाश्चर्यसम्पन्नः प्रणिपत्य जगद्गुरुम् ॥&lt;br&gt;&#xA;तदाज्ञां शिरसा धृत्वा देवैः क्षीणाधिकारिभिः ॥ ७९ ॥&lt;br&gt;&#xA;आजगाम भुवं विप्रा विधिना चानुमोदिताः ॥ 2.2.23.८० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे त्रयोविंशोऽध्यायः ॥ २३ ॥&lt;/p&gt;</description>
    </item>
    <item>
      <title>०२४</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/024/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;आगत्य च जगन्नाथं चिरादुत्कण्ठमानसः ॥&lt;br&gt;&#xA;दण्डवत्प्रणनामासौ घनरोमाञ्चकञ्चुकः ॥ १ ॥&lt;br&gt;&#xA;नमो ब्रह्मण्यदेवाय गोब्राह्मणहिताय च ॥&lt;br&gt;&#xA;प्रणतार्तिविनाशाय चतुर्वर्गैकहेतवे ॥ २ ॥&lt;br&gt;&#xA;हिरण्यगर्भपुरुषप्रधानव्यक्तरूपिणे ॥&lt;br&gt;&#xA;ॐ नमो वासुदेवाय शुद्धज्ञानस्वरूपिणे ॥ ३ ॥&lt;br&gt;&#xA;इत्युच्चरन्स्तुतिं भूपः सानन्दाश्रुविलोचनः ॥&lt;br&gt;&#xA;प्रदक्षिणं पुनः कुर्वन्ननाम च पुनःपुनः ॥ ४ ॥&lt;br&gt;&#xA;ततोऽन्या देवता या वै तत्रागच्छन्मुदान्विताः ॥&lt;br&gt;&#xA;तुष्टुवुः प्रणता देवं कृताञ्जलिपुटा मुदा ॥ ५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;सहस्रशीर्षा पुरुषः सहस्राक्षः सहस्रपात् ॥&lt;br&gt;&#xA;स भूमिं सर्वतो व्याप्य अध्यतिष्ठद्दशाङ्गुलम् ॥॥ ६ ॥&lt;br&gt;&#xA;यः पुमान्परमं ब्रह्म परमात्मेति गीयते ॥&lt;br&gt;&#xA;भूतं भव्यं भविष्यं च सर्वं पुरुष एव तत् ॥ ७ ॥&lt;br&gt;&#xA;एतावानस्य महिमा ज्यायानेष पुमान्प्रभुः ॥&lt;br&gt;&#xA;पादोऽस्य विश्वा भूतानि त्रिपादस्यामृतं दिवि ॥ ८ ॥&lt;br&gt;&#xA;छन्दांसि जज्ञिरे त्वत्तस्त्वत्तो यज्ञपुमानपि ॥&lt;br&gt;&#xA;त्वत्तोऽश्वाश्च व्यजायन्त गावो मेषादयस्तथा ॥ ९ ॥&lt;br&gt;&#xA;ब्राह्मणा मुखतो जाता बाहुजाः क्षत्रियास्तव ॥&lt;br&gt;&#xA;विशस्तवोरुजा पद्भ्यां तथा शूद्राः समागताः ॥ 2.2.24.१० ॥&lt;br&gt;&#xA;मनसश्चन्द्रमा जातश्चक्षुषस्ते दिवाकरः॥&lt;br&gt;&#xA;कर्णाभ्यां श्वसनः प्राणैर्जिह्वाया हव्यवाडपि ॥ ११ ॥&lt;br&gt;&#xA;नाभितो गगनं द्यौश्च मूर्ध्नस्ते समवर्त्तत ॥&lt;br&gt;&#xA;पादाभ्यां ते धरा जाता दिशश्चाष्टौ श्रुतेर्गताः ॥ १२ ॥&lt;br&gt;&#xA;सप्तासन्परिधयस्त्वत्त एकविंशत्समिच्च वै ॥&lt;br&gt;&#xA;चराचराः सर्वभावास्त्वत्त एव हि जज्ञिरे ॥ १३ ॥&lt;br&gt;&#xA;त्वमेव जगतां नाथस्त्वमेव परिपालकः ॥&lt;br&gt;&#xA;उग्ररूपश्च संहर्ता त्वमेव परमेश्वर ॥ १४ ॥&lt;br&gt;&#xA;त्वमेव यज्ञो यज्ञांशस्त्वं यज्ञेशः परात्परः ॥&lt;br&gt;&#xA;शब्दब्रह्मपरं त्वं हि शब्दब्रह्मासि विश्वराट् ॥ १५ ॥&lt;br&gt;&#xA;स्वराट् सम्राड्जगन्नाथ विराडसि जगत्पते ॥&lt;br&gt;&#xA;अधश्चोर्ध्वं च तिर्यक्त्वं त्वया व्याप्तं जगन्मय ॥ १६ ॥&lt;br&gt;&#xA;प्राप्नुवन्ति परं स्थानं त्वां यजन्तश्च याज्ञिकाः॥&lt;br&gt;&#xA;भोज्यं भोक्ता हविर्होता हवनं त्वं फलप्रदः ॥ १७ ॥&lt;br&gt;&#xA;समस्तकर्मभोक्ता त्वं सर्वकर्मात्मकः प्रभो ॥&lt;br&gt;&#xA;सर्वकर्मोपकरणं सर्वकर्मफलप्रदः ॥ १८ ॥&lt;br&gt;&#xA;कर्मप्रेरयिता त्वं हि धर्मकामार्थसिद्धिदः ॥&lt;br&gt;&#xA;त्वामृते मुक्तिदः कोऽन्यो हृषीकेश नमोऽस्तु ते ॥ १९ ॥&lt;br&gt;&#xA;नमोऽस्त्वनन्ताय सहस्रमूर्त्तये सहस्रपादाक्षिशिरोरुबाहवे ॥&lt;br&gt;&#xA;सहस्रनाम्ने पुरुषाय शाश्वते सहस्रकोटीयुगधारिणे नमः ॥ 2.2.24.२० ॥&lt;br&gt;&#xA;वयं च्युताधिकारास्त्वां प्रपन्नाः शरणं प्रभो ॥&lt;br&gt;&#xA;त्राहि नः पुण्डरीकाक्ष अगतीनां गतिर्भव ॥ २१ ॥&lt;br&gt;&#xA;संसारपतितस्यैको जन्तोस्त्वं शरणं प्रभो ॥&lt;br&gt;&#xA;त्वत्सृष्टौ त्वादृशो नास्ति यो दीनपरिपालकः ॥ २२ ॥&lt;br&gt;&#xA;दीनानाथैकशरणं पिता त्वं जगतः प्रभो ॥&lt;br&gt;&#xA;पाता पोष्टा त्वमेवेश सर्वापद्विनिवारकः ॥ २३ ॥&lt;br&gt;&#xA;त्राहि विष्णो जगन्नाथ त्राहि नः परमेश्वर ॥&lt;br&gt;&#xA;त्वामृते कमलाकान्त कः शक्तः परिरक्षणे ॥ २४ ॥&lt;br&gt;&#xA;अन्तर्यामिन्नमस्तेऽस्तु सर्वतेजोनिधे नमः ॥ २५ ॥&lt;br&gt;&#xA;इति स्तुवन्तस्ते देवाः प्रणिपत्य पुनःपुनः॥&lt;br&gt;&#xA;इन्द्रद्युम्नेन सहिता बहिर्भूय द्विजोत्तमाः ॥ २६ ॥&lt;br&gt;&#xA;क्षेत्रं श्रीनरसिंहस्य गत्वा तं प्रणिपत्य च ॥&lt;br&gt;&#xA;नमस्कृत्य परां भक्तिं कृत्वाभ्यर्च्य नृकेसरिम् ॥ ॥२७॥&lt;br&gt;&#xA;नीलाचलाद्रेः शिखरं यत्र प्रासाद उत्तमः ॥&lt;br&gt;&#xA;ययुस्ते पद्मनिधिना सार्द्धं सम्भारकारणात् ॥ २८ ॥&lt;br&gt;&#xA;ददृशुस्ते महाप्रांशुं व्याप्तं गगनमण्डले ॥&lt;br&gt;&#xA;उत्तिष्ठन्तं विन्ध्यगिरिं रोद्धुं भानोर्गतिं किमु ॥ २९ ॥&lt;br&gt;&#xA;व्यश्नुवानं दिशः सर्वा विचित्रघटनोज्ज्वलम् ॥&lt;br&gt;&#xA;बहुकालव्यतिक्रान्तस्वस्तिभङ्गिविचित्रकम् ॥॥ 2.2.24.३० ॥&lt;br&gt;&#xA;ततश्च चिन्तयामास इन्द्रद्युम्नः स वैष्णवः ॥&lt;br&gt;&#xA;घटनार्थे मया यातः सत्यलोकमितः पुरा ॥ ३१ ॥&lt;br&gt;&#xA;सुचिराद्दृष्टिपथगः पूर्णः प्रासाद उत्तमः ॥&lt;br&gt;&#xA;अनुग्रहाद्वै देवस्य नात्र मानुषपौरुषम् ॥ ३२ ॥&lt;br&gt;&#xA;मन्वन्तरसमाप्तिः क्व सूर्यचन्द्रेन्द्ररोधिका ॥&lt;br&gt;&#xA;तथापि तिष्ठते चायं प्रासादो ह्येष दुर्लभः ॥। ३३ ॥&lt;br&gt;&#xA;वल्मीकसदृशा ह्येते प्रासादा मानुषैः कृताः ॥&lt;br&gt;&#xA;शीर्यन्ति रोहणैर्वृक्षैः स्वल्पकालगतायुषः ॥ ३४ ॥&lt;br&gt;&#xA;मदनुक्रोशबुद्ध्या तु रक्षितं भवनं हरेः ॥&lt;br&gt;&#xA;ततस्तान्स सहायान्वै जगाद प्रश्रयं वचः ॥ ३५ ॥&lt;br&gt;&#xA;जानीत जगदीशस्य प्रासादं कारितं मया ॥&lt;br&gt;&#xA;आविर्बभूव भगवान्दारुरूपवपुः स्वयम् ॥&lt;br&gt;&#xA;तदान्तरिक्षगा वाणी मामुवाचाशरीरिणी ॥ ३६ ॥&lt;br&gt;&#xA;सहस्रपाणिसम्मितं नीलाद्रेः शिखरोपरि ॥&lt;br&gt;&#xA;प्रासादं कारयस्वेति स्थितये जगदीशितुः ॥ ३७ ॥&lt;br&gt;&#xA;एतत्प्रतिष्ठानविधौ स्वयमत्रागमिष्यति ॥&lt;br&gt;&#xA;पद्मयोनिः स्वयं सार्द्धं सिद्धब्रह्मर्षिदैवतैः ॥ ३८ ॥&lt;br&gt;&#xA;तदत्र क्रियते को वा सम्भारो ज्ञायते कथम् ॥&lt;br&gt;&#xA;इत्युक्तवन्तं ते प्रोचुर्देवा भग्नाधिकारिणः ॥ ३९ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;न जानीमो वयमपि तदस्माकं गुरुर्गुरुः ॥&lt;br&gt;&#xA;इदानीं न वशेऽस्माकं स हि स्वर्गपरो हितः ॥ 2.2.24.४० ॥&lt;br&gt;&#xA;॥ पद्मनिधिरुवाच ॥ ॥&lt;br&gt;&#xA;स्वामिन्विधेरनुज्ञानादागतोऽस्मि त्वया सह ॥&lt;br&gt;&#xA;कर्तव्यं किं मया चात्र किं वा वस्तु प्रतीक्ष्यते ॥ ४१ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इति ह्यालप्यमानानां नारदः पुरतः स्थितः ॥&lt;br&gt;&#xA;ब्रह्मणा प्रेषितः पूर्वं सर्वशास्त्रविशारदः ॥ ४२॥&lt;br&gt;&#xA;सर्वसम्भारवस्तूनि यथाशास्त्रं मुने कुरु ॥&lt;br&gt;&#xA;सम्पादयिष्यति तव शासनात्पद्मको निधिः ॥ ४३ ॥&lt;br&gt;&#xA;तं दृष्ट्वा ते मुदा युक्ता उत्तस्थुर्ब्रह्मणः सुतम् ॥&lt;br&gt;&#xA;षडर्घ्यपूजया तस्य पूजां चक्रे नृपोत्तमः ॥ ४४ ॥&lt;br&gt;&#xA;प्रणेमुस्तेऽपि तं देवा मनुष्याकारधारिणः ॥&lt;br&gt;&#xA;ऊचे तमिन्द्रद्युम्नोऽपि प्रतिष्ठाविधिवस्तुनि ॥ ॥ ४५ ॥&lt;br&gt;&#xA;नाहं वेद्मि मुनिश्रेष्ठ चिरात्त्यक्तः पुरोधसा ॥&lt;br&gt;&#xA;आदेशय क्रमाद्ब्रह्मन्सम्पाद्यं यद्यदेव हि ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/025/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;इत्युक्ते नारदः सोऽथ यथाशास्त्रं विचार्य वै ॥&lt;br&gt;&#xA;आलेख्य क्रमशः पत्रे राज्ञे तस्मै न्यवेदयत् ॥ १ ॥&lt;br&gt;&#xA;राजापि पत्रं तच्छुत्वा सोऽवधार्य पुनःपुनः ॥&lt;br&gt;&#xA;प्रददौ पद्मनिधये लिखितान्यत्र यानि वै ॥ २ ॥&lt;br&gt;&#xA;सम्पादय पद्मनिधे शालां स्वर्णमयीं कुरु ॥&lt;br&gt;&#xA;ब्रह्मणः सदनं दिव्यं ब्रह्मर्षीणां च निर्मलम् ॥ ३॥&lt;br&gt;&#xA;इन्द्रादीनां सुराणां च सिद्धानां मर्त्यवासिनाम् ॥&lt;br&gt;&#xA;मुनीन्द्राणां निवासाय राज्ञां पातालवासिनाम् ॥ ४ ॥&lt;br&gt;&#xA;तथा च नागराजानां निधे त्रैलोक्यवासिनाम् ॥&lt;br&gt;&#xA;यथायोग्यासनैर्युक्तं गृहं गृहमतन्द्रितः ॥ ५ ॥&lt;br&gt;&#xA;कारयाशु निधे द्रव्यसम्भारं यावदेव तु ॥&lt;br&gt;&#xA;विश्वकर्मापि च तव साहाय्यं रचयिष्यति ॥ ६ ॥&lt;br&gt;&#xA;इत्यादिशन्तं स मुनिरिन्द्रद्युम्नमुवाच वै ॥&lt;br&gt;&#xA;सम्भारान्पृथगेतद्धि कर्त्तव्यं व्यवधानतः ॥ ७ ॥&lt;br&gt;&#xA;स्वर्णैः सुघटितं साधुरथत्रयमलङ्कृतम् ॥&lt;br&gt;&#xA;दुकूलरत्नमालाद्यैर्बहुमूल्यैर्दृढं महत् ॥ ८ ॥&lt;br&gt;&#xA;श्रीवासुदेवस्य रथो गरुडध्वजचिह्नितः ॥&lt;br&gt;&#xA;पद्मध्वजः सुभद्राया रथमूर्द्धनि धार्यताम् ॥ ९ ॥&lt;br&gt;&#xA;रथः षोडशचक्रस्तु विष्णोः कार्यः प्रयत्नतः ॥&lt;br&gt;&#xA;चतुर्दश बलस्यैव सुभद्रायास्तु द्वादश ॥ 2.2.25.१० ॥&lt;br&gt;&#xA;हस्तषोडशविस्तारो रथश्चक्रधरस्य तु ॥&lt;br&gt;&#xA;चतुर्दश बलस्यैव सुभद्रायास्तु द्वादश ॥ ११ ॥&lt;br&gt;&#xA;आसनं जगतां भूयः स्वयं स्वासनविग्रहः ॥&lt;br&gt;&#xA;तद्याने जगतां नाशस्ततो यानं न विद्यते ॥ १२ ॥&lt;br&gt;&#xA;पश्येच्चराचरं विश्वं ज्ञानादश(थ?) सुनिर्मले ॥&lt;br&gt;&#xA;स्थितो हस्ततले नित्यं निर्मलस्तस्य दर्पणः ॥ १३ ॥&lt;br&gt;&#xA;तलस्थत्वादसौ तालः सदा तेनाङ्कितः प्रभुः ॥&lt;br&gt;&#xA;ततः स एव शेषस्य बलभद्रावतारिणः ॥ १४ ॥&lt;br&gt;&#xA;अथवा सीरिणः कार्यं सीरमेव ध्वजोत्तमम् ॥&lt;br&gt;&#xA;ध्वजः सुनिर्मलः कार्यस्तस्मात्तालध्वजो मतः ॥ १५ ॥&lt;br&gt;&#xA;न वासितव्यो देवोऽसावप्रतिष्ठे रथे नृप ॥&lt;br&gt;&#xA;प्रासादे मण्डपे वापि पुरे तन्निष्फलं भवेत् ॥ १६ ॥&lt;br&gt;&#xA;तस्मात्प्रतिष्ठा प्रथमं हरेः कार्या रथस्य वै ॥&lt;br&gt;&#xA;सम्भारः क्रियतां तस्य ह्यनुष्ठेया मया तु सा ॥ १७ ॥&lt;br&gt;&#xA;इत्याज्ञां मत्पितुर्लब्ध्वा शीघ्रमायाम्यहं नृप ॥&lt;br&gt;&#xA;तस्य तद्वचनं श्रुत्वा घटितं स्यन्दनत्रयम् ॥ १८ ॥&lt;br&gt;&#xA;निधिसम्पादितैर्द्रव्यैरेकाह्नाद्विश्वकर्मणा ॥&lt;br&gt;&#xA;स्वक्षं सुचक्रं सुस्तम्भं सुविस्तीर्णं सुतोरणम् ॥ १९ ॥&lt;br&gt;&#xA;सुध्वजं सुपताकं च नानाचित्रमनोहरम् ॥&lt;br&gt;&#xA;विचित्रबन्धमिथुनपुत्तलीवलयान्वितम् ॥ 2.2.25.२०॥&lt;br&gt;&#xA;अर्द्धहाटकनिर्व्यूढं साक्षाद्रविरथोपमम् ॥&lt;br&gt;&#xA;मेघगम्भीरनिर्घोषं दृष्ट्वा कर्षगुणैर्युतम् ॥&lt;br&gt;&#xA;वातरंहोहयैर्युक्तं शतसङ्ख्यैः सितप्रभैः ॥ २१ ॥&lt;br&gt;&#xA;यथाशास्त्रविधानेन नारदेन प्रतिष्ठितम् ॥&lt;br&gt;&#xA;सुलग्ने सुमुहूर्ते च सुतिथौ ज्योतिषोदिते ॥ २२ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;भगवञ्जैमिने ब्रूहि सर्वज्ञोसि मतो हि नः ॥२३॥&lt;br&gt;&#xA;विधिना केन हि रथः प्रतिष्ठाप्यो हरेरयम् ॥&lt;br&gt;&#xA;यथावद्वद नो येन जानीमो विधिविस्तरम् ॥ २४ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;यथा प्रतिष्ठितं तेन नारदेन महात्मना ॥&lt;br&gt;&#xA;तद्वो वदिष्यामि विधिं यथा दृष्टं पुरा मया ॥ २५ ॥&lt;br&gt;&#xA;रथस्येशानदिग्भागे शालां कृत्वा सुशोभनाम् ॥&lt;br&gt;&#xA;तन्मध्ये मण्डपं कृत्वा वेदिं तत्र सुनिर्मलाम् ॥२६॥&lt;br&gt;&#xA;चतुरस्रा चतुर्हस्तमितां हस्तोच्छ्रितां द्विजाः ॥&lt;br&gt;&#xA;प्रतिष्ठापूर्वदिवसे रात्रावुत्तरतः शुभे ॥२७॥&lt;br&gt;&#xA;मुहूर्ते स्वस्ति वाच्याथ कारयेदङ्कुरार्पणम् ॥&lt;br&gt;&#xA;द्वात्रिंशद्देवताभ्यश्च बलिं दत्त्वा यथाविधि ॥२८॥&lt;br&gt;&#xA;प्रातस्ततो वेदिकायां मध्ये मण्डलमालिखेत् ॥&lt;br&gt;&#xA;पद्मं वा स्वस्तिकं वापि कुम्भं तत्र निधापयेत् ॥ २९ ॥&lt;br&gt;&#xA;पञ्चद्रुमकषायं च तन्मध्ये पूरयेत्सुधीः ॥&lt;br&gt;&#xA;गङ्गादिपुण्यतोयानि पल्लवान्स समृत्तिकाः ॥ 2.2.25.३० ॥&lt;br&gt;&#xA;सर्वगन्धान्पञ्चरत्नसर्वौषधिगणं तथा ॥&lt;br&gt;&#xA;पूरयित्वा विधानेन आचार्यः प्राङ्मुखः शुचिः ॥ ३१ ॥&lt;br&gt;&#xA;विष्णुं स्मरन्पञ्चगव्यं पश्चादपि प्रपूरयेत् ॥&lt;br&gt;&#xA;दुकूलवेष्टितं कण्ठे माल्यैर्गन्धैः सुशोभनैः ॥ ३२ ॥&lt;br&gt;&#xA;फलपल्लवसंयुक्तं कृतकौतुकमङ्गलम् ॥&lt;br&gt;&#xA;पूरयेत्तत्र देवेशं नरसिंहमनामयम् ॥ ३३ ॥&lt;br&gt;&#xA;मन्त्रराजेनविधिवदुपचारैस्तथान्तरैः ॥&lt;br&gt;&#xA;प्रार्थयित्वा प्रसादाय तस्मिन्नावाह्य तं हरिम् ॥ ३४ ॥&lt;br&gt;&#xA;बाह्योपचारैर्विविधैः पूजयेद्विधिवद्द्विजाः ॥&lt;br&gt;&#xA;वायव्यां तस्य कुम्भस्य समिदाज्यचरुं तथा ॥ ३५ ॥&lt;br&gt;&#xA;अष्टोत्तरसहस्रं च जुहुयाद्विधिवद्गुरुः ॥&lt;br&gt;&#xA;सम्पातान्प्रापयेत्तत्र कुम्भमध्ये तदन्ततः ॥ ३६ ॥&lt;br&gt;&#xA;रथं सुशोभनं कृत्वा पताकागन्धमाल्यकैः ॥&lt;br&gt;&#xA;सर्वाङ्गं सेचयेत्तस्य गन्धचन्दनवारिभिः ॥ ३७ ॥&lt;br&gt;&#xA;धूपयेत्कालागुरुणा शङ्खकाहालनिस्वनैः ॥&lt;br&gt;&#xA;ध्वजे तस्य नृसिंहस्य प्रतिष्ठाप्य समीरणम्॥ ३८ ॥&lt;br&gt;&#xA;पूजयित्वा विधानेन रक्तस्रग्गन्धमाल्यकैः ॥&lt;br&gt;&#xA;इमं मन्त्रं समुच्चार्य सुपर्णं प्रार्थयेत्ततः ॥ ३९ ॥&lt;br&gt;&#xA;यो विश्वप्राणहेतुस्तनुरपि च हरेर्यानकेतुस्वरूपोयं सञ्चित्यैव सद्यः स्वयमुरगवधूवर्गगर्भाः पतन्ति ॥&lt;br&gt;&#xA;चञ्चच्चण्डोरुतुण्डत्रुटित फणिवसारक्तपङ्काङ्कितास्यं वन्दे छन्दोमयं तं खगपतिममलं स्वर्णवर्णं सुपर्णम् ॥ 2.2.25.४० ॥&lt;br&gt;&#xA;ब्रह्मघोषैः शङ्खनादैर्नानावाद्यसुविस्तरैः ॥&lt;br&gt;&#xA;रथमूर्ध्नि स्थापयेत्तं चारुसूक्तं समुच्चरन् ॥ ४१ ॥&lt;br&gt;&#xA;तस्योपरिष्टात्तं कुम्भं समन्तात्प्लावयन्रथम्॥&lt;br&gt;&#xA;त्रिरुच्चरन्मन्त्रराजं सेचयेद्ब्रह्मणा सह ॥ ४२ ॥&lt;br&gt;&#xA;ततः पूर्णाहुतिं दत्त्वा ब्रह्मणे दक्षिणां ददेत् ॥&lt;br&gt;&#xA;आचार्यं दक्षिणां दद्याद्येन तुष्यति तद्गुरुः ॥ ४३ ॥&lt;br&gt;&#xA;ब्राह्मणान्भोजयेदन्ते पायसैर्मधुसर्पिषा ॥&lt;br&gt;&#xA;द्वादशाक्षरमन्त्रेण बलभद्रस्य कारयेत् ॥ ४४ ॥&lt;br&gt;&#xA;लाङ्गलं च पविरवन्मन्त्रः स्याल्लाङ्गलध्वजे ॥&lt;br&gt;&#xA;अथवा द्विषड्वर्णोपि मूलमन्त्रः प्रकीर्तितः ॥ ४५ ॥&lt;br&gt;&#xA;लक्ष्मीसूक्तेन भद्रायाः प्रतिष्ठाप्यो रथस्तथा ॥&lt;br&gt;&#xA;नाभिह्रदान्मुरारेस्त्वं ब्रह्माण्डावलिरूपधृक् ॥ ४६ ॥&lt;br&gt;&#xA;आसनं चतुरास्यस्य श्रियो वास स्थिरो भव ॥&lt;br&gt;&#xA;इम मन्त्रं समुच्चार्य ध्वजपद्मं समुच्छ्रयेत् ॥ ४७ ॥&lt;br&gt;&#xA;इयान्विशेषो हविषा त्रयाणां च पृथक्पृथक् ॥&lt;br&gt;&#xA;पञ्चपञ्चभिर्होतव्यमेकैकं तु विभागशः ॥ ४८ ॥&lt;br&gt;&#xA;इत्थं रथान्प्रतिष्ठाप्य सुवर्णं गां च वस्त्रकम् ॥&lt;br&gt;&#xA;धान्यं च दक्षिणां दद्यात्सम्यग्देवस्य भक्तितः ॥ ४९ ॥&lt;br&gt;&#xA;एवं प्रतिष्ठिते तत्र स्यन्दनेऽथ सुभूषिते ॥&lt;br&gt;&#xA;आरोप्य देवं विधिवद्ब्रह्मघोषपुरःसरम् ॥ 2.2.25.५० ॥&lt;br&gt;&#xA;जयमङ्गलशब्दैश्च नानावाद्यपुरःसरैः ॥&lt;br&gt;&#xA;चामरान्दोलनैर्धूपैः पुष्पवृष्टिभिरेव च ॥ ५१ ॥&lt;br&gt;&#xA;ब्राह्मणैः क्षत्रियैर्वैश्यैर्नीयते स्म रथं प्रति ॥&lt;br&gt;&#xA;हयैः सुलक्षणैर्दान्तैर्बलीवर्दैरथापि वा ॥ ५२ ॥&lt;br&gt;&#xA;पुरुषैर्विष्णुभक्तैर्वा नेतव्या ह्यप्रमादतः ॥&lt;br&gt;&#xA;प्रीणयित्वा जनं सर्वं भक्ष्यभोज्यादिलेपनैः ॥ ५३ ॥&lt;br&gt;&#xA;रथस्योपरि देवेभ्यो बलिमन्त्रेण भो द्विजाः ॥&lt;br&gt;&#xA;बलिं गृह्णन्तु भो देवा आदित्या वसवस्तथा ॥ ५४ ॥&lt;br&gt;&#xA;मरुतश्चाश्विनौ रुद्राः सुपर्णाः पन्नगा ग्रहाः ॥&lt;br&gt;&#xA;असुरा यातुधानाश्च रथस्थाश्चैव देवताः ॥ ५५ ॥&lt;br&gt;&#xA;दिक्पाला लोकपालाश्च ये च विघ्नविनायकाः ॥&lt;br&gt;&#xA;जगतः स्वस्ति कुर्वन्तु दिव्या महर्षयस्तथा ॥ ५६ ॥&lt;br&gt;&#xA;अविघ्नमाचरन्त्वेते मा सन्तु परिपन्थिनः ॥&lt;br&gt;&#xA;सौम्या भवन्तु तृप्ताश्च दैत्या भूतगणास्तथा ॥ ५७ ॥&lt;br&gt;&#xA;ततस्तु नीयते देवः समभूमौ समुच्चरन् ॥&lt;br&gt;&#xA;मन्त्रं वैष्णवगायत्रीं विष्णोः सूक्तं पवित्रकम् ॥ ५८ ॥&lt;br&gt;&#xA;वामदेव्यैः पवित्रैश्च मानस्तोक्यै रथन्तरैः ॥&lt;br&gt;&#xA;ततः पुण्याहघोषेण कृतवादित्रनिःस्वनम् ॥ ५९ ॥&lt;br&gt;&#xA;शनैः शनैरथो नेयो रथः स्नेहात्तु चक्रिणः ॥&lt;br&gt;&#xA;तत्रोत्पातान्प्रवक्ष्यामि रथेत्र द्विजसत्तमाः ॥ 2.2.25.६० ॥&lt;br&gt;&#xA;ईषाभङ्गे द्विजभयं भग्नेऽक्षे क्षत्रियक्षयः ॥&lt;br&gt;&#xA;तुलाभङ्गे वैश्यनाशः शम्या शूद्रभयं भवेत् ॥६१॥&lt;br&gt;&#xA;धुराभङ्गे त्वनावृष्टिः पीठभङ्गे प्रजाभयम् ॥&lt;br&gt;&#xA;परचक्रागमं विद्याच्चक्रभङ्गे रथस्य तु ॥ ६२ ॥&lt;br&gt;&#xA;ध्वजस्य पतने विप्रा नृपोऽन्यो जायते धुवम् ॥&lt;br&gt;&#xA;प्रतिमाभङ्गतायां तु राज्ञो मरणमादिशेत् ॥ ६३ ॥&lt;br&gt;&#xA;पर्यस्ते तु रथे विप्राः सर्वजानपदक्षयः ॥&lt;br&gt;&#xA;उत्पन्नेष्वेवमाद्येषु उत्पातेष्वशुभेषु च ॥६४॥&lt;br&gt;&#xA;बलिकर्म पुनः कुर्याच्छान्तिहोमं तथैव च ॥&lt;br&gt;&#xA;ब्राह्मणान्भोजयेद्भूयो दद्याद्वान्नानि चैव हि ॥ ६५ ॥&lt;br&gt;&#xA;पूर्वोत्तरे च दिग्भागे रथस्याग्निं प्रकल्पयेत ॥&lt;br&gt;&#xA;समिद्भिर्घृतमध्वाज्यमूलाग्राभिश्च होमयेत् ॥ ६६ ॥&lt;br&gt;&#xA;पालाशाभिर्द्विजश्रेष्ठा मन्त्रराजेन दीक्षितः ॥&lt;br&gt;&#xA;सोमायाग्नये प्रजाभ्यः प्रजानां पतये तथा ॥ ६७ ॥&lt;br&gt;&#xA;ग्रहेभ्यश्च ब्रह्मणे च दिक्पालेभ्यस्तदन्ततः ॥&lt;br&gt;&#xA;यत्र यत्र रथे दोषास्तत्र तत्र च दीक्षितः ॥ ६८ ॥&lt;br&gt;&#xA;जुहुयात्प्रतिष्ठामन्त्रेण विशेषः सर्वतो भवेत् ॥&lt;br&gt;&#xA;ब्राह्मणैः सहितः कुर्याद्धोमान्ते शान्तिवाचनम् ॥६९॥&lt;br&gt;&#xA;स्वस्ति भवतु विप्रेभ्यः स्वस्तिराज्ञेऽस्तु नित्यशः ॥&lt;br&gt;&#xA;गोभ्यः स्वस्ति प्रजाभ्यस्तु जगतः शान्तिरस्तु वै ॥ 2.2.25.७० ॥&lt;br&gt;&#xA;स्वस्त्यस्तु द्विपदे नित्यं शान्तिरस्तु चतुष्पदे ॥&lt;br&gt;&#xA;शं प्रजाभ्यस्तथैवास्तु शं तथात्मनि चास्तु नः ॥७१॥&lt;br&gt;&#xA;शान्तिरस्तु च देवस्य भूर्भुवः स्वः शिवं तथा ॥&lt;br&gt;&#xA;शान्तिरस्तु शिवं चास्तु सर्वतः स्वस्तिरस्तु नः ॥ ७२ ॥&lt;br&gt;&#xA;त्वं देव जगतः स्रष्टा पोष्टा चैव त्वमेव हि ॥&lt;br&gt;&#xA;प्रजाः पालय देवेश शान्तिं कुरु जगत्पते ॥७३॥&lt;br&gt;&#xA;यात्राकारणभूतस्य पुरुषस्य च भूपते ॥&lt;br&gt;&#xA;दुष्टान्ग्रहांस्तु विज्ञाय ग्रहशान्तिं समाचरेत् ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/026/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;निरुत्पातं समे देशे विधिवर्त्तनयापि च ॥&lt;br&gt;&#xA;प्रासादनिकटं देवाः प्रापिताः सुमुहुर्त्तके ॥ १ ॥&lt;br&gt;&#xA;ततः शालासुमहती रत्नवर्णविनिर्मिता ॥&lt;br&gt;&#xA;निदेशादिन्द्रद्युम्नस्य निर्मिता विश्वकर्मणा ॥ २ ॥&lt;br&gt;&#xA;सभार्चनायां वस्तूनि हवींषि च समित्कुशाः ॥&lt;br&gt;&#xA;भोज्यं नानाविधं गीतनृत्यांश्च विविधांस्तथा ॥ ३ ॥&lt;br&gt;&#xA;साम्राज्ये यादृशी पूर्वं सम्पत्तिरभवत्क्षितौ ॥&lt;br&gt;&#xA;ततः श्रेष्ठतरा विप्राः प्रतिष्ठायां बभूव ह ॥ ४ ॥&lt;br&gt;&#xA;गालोनाम महीपालस्तदा क्षितितलेऽभवत् ॥&lt;br&gt;&#xA;सोप्यत्र प्रतिमां कृत्वा माधवाख्यां दृषन्मयीम् ॥ ५ ॥&lt;br&gt;&#xA;स्थापयित्वात्र प्रासादे पूजयामास ऋद्धिमत् ॥&lt;br&gt;&#xA;कनीयांसं च प्रासादं निर्माय नृपसत्तमः ॥ ६ ॥&lt;br&gt;&#xA;तत्र तां स्थापयामास ततो निष्कृष्य सादरम् ॥&lt;br&gt;&#xA;ततोऽस्य नृपतिर्दूतमुखाच्छुत्वास्य कर्म तत् ॥ ७ ॥&lt;br&gt;&#xA;गालोऽभ्यागात्ससैन्यः सन्क्रुद्धस्तं नीलपर्वतम् ॥&lt;br&gt;&#xA;दृष्ट्वा प्रतिष्ठासम्भारं मर्त्यैः स्वप्नेऽपि दुर्लभम् ॥ ८ ॥&lt;br&gt;&#xA;विस्मयाविष्टचेताः स तस्थौ गालो नराधिपः ॥&lt;br&gt;&#xA;किमेतदिति वृत्तान्तं को वा कारयतीदृशम् ॥ ॥ ९ ॥&lt;br&gt;&#xA;यत्नाद्दिव्यं स विज्ञाय इन्द्रद्युम्नं नराधिपम् ॥&lt;br&gt;&#xA;ब्रह्मलोकादागतं तं कर्त्तारं देववेश्मनः ॥ 2.2.26.१० ॥&lt;br&gt;&#xA;प्रतिष्ठापयितुं देवैः सार्द्धं सम्भारकारकम् ॥&lt;br&gt;&#xA;सहितं पद्मनिधिना गुरुणा नारदेन च ॥ ११ ॥&lt;br&gt;&#xA;ब्रह्माणं चागमिष्यन्तं प्रतिष्ठायै सुरोत्तमम् ॥&lt;br&gt;&#xA;श्रुत्वा सर्वं च वृत्तान्तं तद्राजा दिव्यचेष्टितम् ॥ ॥ १२ ॥&lt;br&gt;&#xA;मेने कृतार्थमात्मानं तद्राज्ये परमाद्भुतम् ॥&lt;br&gt;&#xA;इतः श्रेयस्करं कर्म न भूतं न भविष्यति ॥ १३ ॥&lt;br&gt;&#xA;तदस्य निकटे स्थित्वा ज्ञात्वा कर्मक्रमं विधिम् ॥&lt;br&gt;&#xA;उत्सवांश्चापि विज्ञाय करिष्ये प्रतिवत्सरम् ॥ १४ ॥&lt;br&gt;&#xA;अमुं दारुमयं साक्षाद्ब्रह्मरूपं जनार्दनम् ॥&lt;br&gt;&#xA;अभाग्योपचयादेतावन्तं कालं न जानता ॥ १५ ॥&lt;br&gt;&#xA;असेव्यमानेन कृतं जन्मैव विफलं मया ॥&lt;br&gt;&#xA;तदेनमिन्द्रद्युम्नं वै प्रणिपत्य जगद्गुरुम् ॥ १६ ॥&lt;br&gt;&#xA;महाभागवतश्रेष्ठं ब्रह्मलोकादिहागतम् ॥&lt;br&gt;&#xA;उपेत्य शरणं साक्षाद्दृष्ट्वा नारायणं विभुम् ॥ १७ ॥&lt;br&gt;&#xA;प्रतिष्ठितं वै प्रासादे मुक्तिमेष्यामि निश्चयम् ॥&lt;br&gt;&#xA;वैकुण्ठं स प्रतिष्ठाप्य मय्येवारोपयिष्यति ॥ १८ ॥&lt;br&gt;&#xA;ब्रह्मलोकं गतो यो वै किं क्षितौ सोऽवतिष्ठते ॥&lt;br&gt;&#xA;उपचारान्समादिश्य कोषं सम्भृत्य च प्रभोः॥ ॥ १९ ॥&lt;br&gt;&#xA;ब्रह्मणा सहितोऽवश्यं पुनर्यास्यति तत्क्षयम् ॥&lt;br&gt;&#xA;विचार्य मन्त्रिभिः सार्द्धं ततो गालोऽपि वैष्णवः ॥ 2.2.26.२० ॥&lt;br&gt;&#xA;इन्द्रद्युम्नस्य निकटं विनीतः प्रययौ मुदा ॥&lt;br&gt;&#xA;गत्वा तं दूरतो दृष्ट्वा प्रणिपातपुरःसरम् ॥ २१ ॥&lt;br&gt;&#xA;बद्धाञ्जलिपुटो राजा मूर्ध्नि वीक्षन्ससाध्वसम् ॥&lt;br&gt;&#xA;शनैः शनैर्ययौ तस्य निकटं गालपार्थिवः ॥ २२ ॥&lt;br&gt;&#xA;देव त्वं राजराजोऽसि मर्त्योऽसि ब्रह्मलोकगः ॥&lt;br&gt;&#xA;किं स्तौमि नृपकीटोऽहं त्वां जीवन्मुक्तमीश्वरम् ॥ २३ ॥&lt;br&gt;&#xA;अज्ञात्वा महिमानं ते सचिवैर्मन्त्रयन्मुहुः ॥&lt;br&gt;&#xA;योद्धुमभ्यागतो देव दृष्ट्वा ते पौरुषं महत् ॥ २४ ॥&lt;br&gt;&#xA;अतिमानुषमाश्चर्यं पदं चापि शचीपतेः ॥&lt;br&gt;&#xA;दृष्ट्वैतन्निश्चितं देव ब्रह्मलोकागतस्य हि ॥ २५ ॥&lt;br&gt;&#xA;ईदृशं हि महत्कर्म यदाज्ञाकृन्महानिधिः ॥&lt;br&gt;&#xA;चेतः प्रसादप्रवणं मयि धेहि सुरोत्तम ॥ २६ ॥&lt;br&gt;&#xA;त्रैलोक्यवासिनो देवा यदाज्ञावशवर्तिनः ॥ २७ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इत्थं विज्ञापयन्तं तं गालं नृपतिकुञ्जरम् ॥&lt;br&gt;&#xA;स्मयमान उवाचेदं राजन्किं बहु भाषसे ॥ २८॥&lt;br&gt;&#xA;भवानपि हरेर्भक्तः सार्वभौमो महीपतिः ॥&lt;br&gt;&#xA;सामान्यमेतद्राज्ञा वै भूस्वाम्यं भुवि वर्त्तताम् ॥ २९ ॥&lt;br&gt;&#xA;साम्प्रतं हि भवानत्र पृथिव्यामेकपार्थिवः ॥&lt;br&gt;&#xA;नृपायत्ताः क्रियाः सर्वा मर्त्यानां मरुतामपि॥2.2.26.३०॥&lt;br&gt;&#xA;अष्टदिक्पालकांशैस्तु ब्रह्मणा निर्मितो नृपः॥&lt;br&gt;&#xA;न ह्यल्पपुण्यकृद्राजा प्रजापालनतत्पर ॥ ३१ ॥&lt;br&gt;&#xA;इह कीर्तिं च धर्मश्च यत्र गच्छन्सुवर्त्मनि ॥&lt;br&gt;&#xA;प्राप्नोति राजशार्दूल विशेषात्त्वं तु वैष्णवः ॥३२॥&lt;br&gt;&#xA;प्रासादे स्थापयेद्यस्तु हरेरर्चां विधानतः॥&lt;br&gt;&#xA;न देहबन्धमाप्नोति याति विष्णोः परं पदम् ॥३३॥&lt;br&gt;&#xA;माधवप्रतिमामेतां दारवीं शुभलक्षणाम् ॥&lt;br&gt;&#xA;साक्षान्मुक्तिप्रदां भूप स्वयं स्थापितवानसि ॥३४॥&lt;br&gt;&#xA;निर्विघ्नं कर्म ते जातं मम मन्वन्तरं गतम् ॥&lt;br&gt;&#xA;भवेद्वा संशयो मेऽत्र न स्वतन्त्रश्चतुर्मुखः ॥ ३५ ॥&lt;br&gt;&#xA;प्रतिष्ठायै प्रार्थितोऽयं तदन्यः स्थापयेत्कथम् ॥&lt;br&gt;&#xA;साक्षाद्दार्ववतारस्य प्रासादस्य नृपोत्तम ॥ ३६ ॥&lt;br&gt;&#xA;सन्निधानेन चेदत्र विधातानुग्रहिष्यति ॥&lt;br&gt;&#xA;तदेनं स्थापयित्वा तु चतूरूपं जनार्दनम् ॥ ३७ ॥&lt;br&gt;&#xA;समर्प्य त्वां गमिष्यामि त्वमेवोपचरिष्यसि ॥&lt;br&gt;&#xA;नित्योपहारं यात्राश्च उत्सवांश्च जगत्पतेः ॥ ३८ ॥&lt;br&gt;&#xA;यानेवोपदिशेद्देवः स्वयं वा प्रपितामहः ॥&lt;br&gt;&#xA;तांस्तान्प्रयत्नात्कुर्वीत राजा वै धर्मपालकः ॥ ३९ ॥&lt;br&gt;&#xA;ततः स गालो नृपतिः श्रुत्वा तच्चिन्तितं स्वयम् ॥&lt;br&gt;&#xA;इन्द्रद्युम्नादिष्टमेतदिति प्राप परां मुदम् ॥ 2.2.26.४० ॥&lt;br&gt;&#xA;तस्थौ तस्यान्तिके गाल आज्ञाकार इव स्वयम् ॥&lt;br&gt;&#xA;तत्तदाशु करोत्येष इन्द्रद्युम्नो यदादिशत् ॥ ४१ ॥&lt;br&gt;&#xA;एवं सम्भृतसम्भारः सिंहासनगतः प्रभुः ॥&lt;br&gt;&#xA;देवैः परिवृतश्चेन्द्रद्युम्नः शक्र इवाबभौ ॥ ४२ ॥&lt;br&gt;&#xA;ततोऽश्रूयन्त निनदा दिव्यदुन्दुभिजाः शुभाः ॥&lt;br&gt;&#xA;मृदङ्गवेणुवीणादि तालकाहालनिःस्वनाः ॥ ४३ ॥&lt;br&gt;&#xA;ऐरावतादिकरिणां बृंहितानि बहूनि खे ॥&lt;br&gt;&#xA;समन्ताज्जयशब्दाश्च पुष्पवृष्टिविमिश्रिताः ॥ ४४ ॥&lt;br&gt;&#xA;आकाशगङ्गासलिलकणा मन्दारमिश्रिताः ॥&lt;br&gt;&#xA;दिव्य स्रग्लेपधूपानां गन्धा दिग्व्यापिनस्तथा ॥&lt;br&gt;&#xA;वैमानिकानां देवानां किङ्किणीजालनिःस्वनाः ॥ ४५ ॥&lt;br&gt;&#xA;ततश्च तेजसां राशी रोदसीमध्यपूरकः ॥&lt;br&gt;&#xA;आविरासीत्क्षितिगत नयनाच्छादको द्विजाः ॥ ४६ ॥&lt;br&gt;&#xA;उत्तोलिताक्षिमालाभिः प्रजाभिर्वीक्षितः पुरः ॥&lt;br&gt;&#xA;ततः क्रमात्स ददृशे विमानाग्र्यं प्रजापतेः ॥ ॥ ४७ ॥&lt;br&gt;&#xA;स्वर्णहंसशतैः स्कन्धेनोह्यमानः समन्ततः ॥&lt;br&gt;&#xA;दिक्पालैश्चामरव्यग्रहस्तैरासेवितः पुरः ॥ ४८ ॥&lt;br&gt;&#xA;जाह्नवीयमुनानीरप्रकीर्णककरेऽभितः ॥&lt;br&gt;&#xA;पार्श्वयोश्चन्द्रसूर्याभ्यामुभाभ्यामातपत्रके ॥ ४९ ॥&lt;br&gt;&#xA;धार्यमाणे शनैर्वायोर्गतिचञ्चलचोलके ॥&lt;br&gt;&#xA;ब्रह्मर्षिभिर्गौतमाद्यैः स्तूयमानो रहस्यकैः ॥ 2.2.26.५० ॥&lt;br&gt;&#xA;तन्मध्यस्थः प्रजानाथ इन्द्रद्युम्नादिभिः स्तुतः ॥&lt;br&gt;&#xA;आलुलोके देवगणैर्जयशब्दैरभिष्टुतः ॥ ५१ ॥&lt;br&gt;&#xA;रम्भादिकाभिर्वेश्याभिर्नृत्यते स्म ससाध्वसम् ॥&lt;br&gt;&#xA;हाहाहूहूप्रभृतिभिर्गीयमानश्च गायकैः ॥ ५२ ॥&lt;br&gt;&#xA;सिद्धविद्याधरगणैः सादरं चोपवीणितः ॥&lt;br&gt;&#xA;कृताञ्जलिपुटैर्दूरात्तपस्विभिरुपासितः ॥ ५३ ॥&lt;br&gt;&#xA;सावित्रीशारदे तस्य वाक्प्रबन्धैर्विचित्रकैः ॥&lt;br&gt;&#xA;तोषमासादयन्त्यौ च कोऽन्यस्तत्तोषणे क्षमः ॥ ५४ ॥&lt;br&gt;&#xA;जाह्नवीयमुनानीर प्रकीर्णित कलेवरः ॥&lt;br&gt;&#xA;ये च गन्धर्वसिद्धाद्या नारदप्रमुखा द्विजाः ॥ ५५ ॥&lt;br&gt;&#xA;वेत्रहस्ताः सविनया दिव्यसोपानदर्शनाः ॥&lt;br&gt;&#xA;सम्मर्दः स महानासीद्देवानां दिवि गच्छताम् ॥ ५६ ॥&lt;br&gt;&#xA;न कोऽपि गण्यते देवः को वा केन पथा व्रजेत् ॥&lt;br&gt;&#xA;अहम्पूर्विकया तेषां व्रजतां त्रिदिवौकसाम् ॥ ५७ ॥&lt;br&gt;&#xA;सम्मर्दातिशयात्तेषां विभ्रंशोऽभूत्स्ववाहनैः ॥&lt;br&gt;&#xA;स्रष्टा पाता च संहर्त्ता जगतां यो जगन्मयः ॥ ५८ ॥&lt;br&gt;&#xA;साक्षाद्व्रजति तत्रैषां सुराणां महिमा कुतः ॥&lt;br&gt;&#xA;तं दृष्ट्वा साध्वसान्नम्रो भक्त्या बद्धाञ्जलिर्नृपः ॥ ५९ ॥&lt;br&gt;&#xA;तैर्देवैर्गालराजेन नारदप्रमुखेन च ॥&lt;br&gt;&#xA;सहितो धरणीं प्रायात्साष्टाङ्गं प्रणिपत्य च ॥ 2.2.26.६० ॥&lt;br&gt;&#xA;उत्थाय परया भक्त्या प्रहृष्टेनान्तरात्मना ॥&lt;br&gt;&#xA;पुलकाङ्कितसर्वाङ्गं स्वं मन्वानः कृतार्थकम् ॥ ६१ ॥&lt;br&gt;&#xA;पुरतो जगदीशस्य पश्यञ्छुद्धं पितामहम् ॥&lt;br&gt;&#xA;कृताञ्जलिपुटो राजा ममज्जानन्दसागरे ॥ ६२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे षड्विंशोऽध्यायः ॥ २६ ॥&lt;/p&gt;</description>
    </item>
    <item>
      <title>०२७</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/027/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अथान्तरिक्षान्निःश्रेणी रत्नकाञ्चननिर्मिता ॥&lt;br&gt;&#xA;संलग्ना पादसम्पीठे पद्मयोनेर्विमानगा ॥ १ ॥&lt;br&gt;&#xA;सा क्षितिस्पृष्टमूला वै विधातुरवरोहणे ॥&lt;br&gt;&#xA;चतुर्व्यायामतापीन सोपानश्रेणिसंयुता ॥ २ ॥&lt;br&gt;&#xA;रथप्रासादयोर्मध्ये शक्रचाप इवांशुमान् ॥&lt;br&gt;&#xA;आविर्बभूव सहसा साद्भुतं वीक्षितो जनैः ॥ ३ ॥&lt;br&gt;&#xA;ततो गन्धर्वराजैस्तु रत्नवेत्रकरैर्द्विजाः ॥&lt;br&gt;&#xA;एष पन्थाः प्रभो ह्येहि इत्यादेशितमार्गकैः ॥ ॥ ४ ॥&lt;br&gt;&#xA;दुर्वाससो नारदस्य करयोर्दत्तहस्तकः ॥&lt;br&gt;&#xA;सोपानैरवतीर्णोऽथ पुनानश्चक्षुषा जगत् ॥ ५ ॥&lt;br&gt;&#xA;स्मयमानो रथान्दृष्ट्वा प्रासादं समलङ्कृतम् ॥&lt;br&gt;&#xA;दिगन्तव्यापिनीं शालां रत्नस्तम्भोपशोभिताम् ॥ ६ ॥&lt;br&gt;&#xA;शक्रस्याप्यद्भुतकरी सर्वसम्भारसम्भृताम् ॥&lt;br&gt;&#xA;अवातरद्विमानात्स देवब्रह्मर्षिराजभिः ॥ ७ ॥&lt;br&gt;&#xA;किरीटदत्ताञ्जलिभिः स्तूयमानः समन्ततः ॥&lt;br&gt;&#xA;कटाक्षेणानुगृह्णाति यां दिशं स पितामहः ॥ ८ ॥&lt;br&gt;&#xA;तत्राञ्जलीनां सम्मर्दाः कोटयः शिरसा धृताः ॥&lt;br&gt;&#xA;पादाब्ज प्रणतं दृष्ट्वा इन्द्रद्युम्नं प्रजापतिः ॥ ९ ॥&lt;br&gt;&#xA;उवाच प्रश्रयगिरा स्मितभिन्नोष्ठसम्पुटः ॥&lt;br&gt;&#xA;अङ्गुल्या निर्दिशन्देवान्पितॄन्ब्रह्मर्षितापसान् ॥ ॥ 2.2.27.१० ॥&lt;br&gt;&#xA;सिद्धविद्याधरान्यक्षगन्धर्वाप्सरसस्तथा ॥&lt;br&gt;&#xA;एकत्र मिलितान्सर्वान्युगपन्मोदनिर्भरान् ॥ ११ ॥&lt;br&gt;&#xA;पश्येन्द्रद्युम्न भाग्यं ते सर्वलोकवशीकरम् ॥&lt;br&gt;&#xA;त्वदर्थमेकदा सर्वे मां पुरस्कृत्य सङ्गताः ॥ १२ ॥&lt;br&gt;&#xA;इत्युक्त्वा प्रययौ शीघ्रं नारायणरथं ततः ॥&lt;br&gt;&#xA;प्रणिपत्य जगन्नाथं त्रिः परीत्य पितामहः ॥ १३ ॥&lt;br&gt;&#xA;आनन्दसिन्धुसम्मग्नः सरोमाञ्चवपुः स्वयम् ॥&lt;br&gt;&#xA;स्वमात्मानं नुनावाथ प्रत्यक्षं स्वरगद्गदम् ॥ १४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;नमस्तुभ्यं नमो मह्यं तुभ्यं मह्यं नमोनमः ॥&lt;br&gt;&#xA;अहं त्वं त्वमहं सर्वं जगदेतच्चराचरम् ॥ १५ ॥&lt;br&gt;&#xA;महदादि जगत्सर्वं मायाविलसितं तव ॥&lt;br&gt;&#xA;अध्यस्तं त्वयि विश्वात्मंस्त्वयैव परिणामितम् ॥ १६ ॥&lt;br&gt;&#xA;यदेतदखिलाभासं तत्त्वदज्ञानसम्भवम् ॥&lt;br&gt;&#xA;ज्ञाते त्वयि विलीयेत रज्जुसर्पादिबोधवत् ॥ १७ ॥&lt;br&gt;&#xA;अनिर्वक्तव्यमेवेदं सत्त्वात्सत्त्वविवेकतः ॥&lt;br&gt;&#xA;अद्वितीय जगद्भास स्वप्रकाश नमोऽस्तु ते ॥ १८ ॥&lt;br&gt;&#xA;विषयानन्दमखिलं सहजानन्दरूपिणः ।&lt;br&gt;&#xA;अंशं तवोपजीवन्ति येन जीवन्ति जन्तवः ॥ १९ ॥&lt;br&gt;&#xA;निष्प्रपञ्च निराकार निर्विकार निराश्रय ॥&lt;br&gt;&#xA;स्थूलसूक्ष्माणुमहिमन्स्थौल्यसूक्ष्मविवर्जित ॥ 2.2.27.२० ॥&lt;br&gt;&#xA;गुणातीत गुणाधार त्रिगुणात्मन्नमोऽस्तु ते ॥ २१ ॥&lt;br&gt;&#xA;त्वन्मायया मोहितोऽहं सृष्टिमात्रपरायणः ॥&lt;br&gt;&#xA;अद्यापि न लभे शर्म अन्तर्य्यामिन्नमोस्तु ते ॥ २२ ॥&lt;br&gt;&#xA;त्वन्नाभिपङ्कजाज्जातो नित्यं तत्रैव संस्तुवन् ॥&lt;br&gt;&#xA;नातिक्रमितुमीशोऽस्मि मायां ते कोऽन्य ईश्वरः ॥ २३ ॥&lt;br&gt;&#xA;अहं यथाण्डमध्येऽस्मिन्रचितः सृष्टिकर्मणि ॥&lt;br&gt;&#xA;तथानुलोमकलिता ब्रह्माण्डे ब्रह्मकोटयः ॥ २४ ॥&lt;br&gt;&#xA;सार्द्धत्रिकोटिसङ्ख्यानां विरिञ्चीनामपि प्रभो ॥&lt;br&gt;&#xA;नैकोऽपि तत्त्वतो वेत्ति यथाहं त्वत्पुरः स्थितः ॥ २५ ॥&lt;br&gt;&#xA;नमोचिन्त्यमहिम्ने ते चिद्रूपाय नमोनमः ॥&lt;br&gt;&#xA;नमो देवाधिदेवाय देवदेवाय ते नमः ॥ २६ ॥&lt;br&gt;&#xA;दिव्यादिव्यस्वरूपाय दिव्यरूपाय ते नमः ॥&lt;br&gt;&#xA;जरामृत्युविहीनाय मृत्युरूपाय ते नमः ॥ २७ ॥&lt;br&gt;&#xA;ज्वलदग्निस्वरूपाय मृत्योरपि च मृत्यवे ॥&lt;br&gt;&#xA;प्रपन्नमृत्युन(?)शाय सहजानन्दरूपिणे ॥&lt;br&gt;&#xA;भक्तिप्रियाय जगतां मात्रे पित्रे नमो नमः ॥ २८ ॥&lt;br&gt;&#xA;प्रणतार्तिविनाशाय नित्योद्योगिन्नमोऽस्तु ते ॥&lt;br&gt;&#xA;नमोनमस्ते दीनानां कृपासहजसिन्धवे ॥ २९ ॥&lt;br&gt;&#xA;पराय पररूपाय परम्पाराय ते नमः ॥&lt;br&gt;&#xA;अपारपारभूताय ब्रह्मरूपाय ते नमः ॥ 2.2.27.३० ॥&lt;br&gt;&#xA;परमार्थस्वरूपाय नमस्ते परहेतवे ॥&lt;br&gt;&#xA;परम्परा परिव्याप्त परतत्त्वपराय ते ॥ ३१ ॥&lt;br&gt;&#xA;प्रणतार्तिविनाशाय नमः स्वात्मैकभानवे ॥&lt;br&gt;&#xA;पुरा यत्प्रार्थितं स्वास्मिन्सृष्टिभारावतारणे ॥ ३२ ॥&lt;br&gt;&#xA;तत्कुरुष्व जगन्नाथ सहजाक्तदरूपभाक् ॥&lt;br&gt;&#xA;त्वयि प्रसन्ने किं नाथ दुर्लभं मयि विद्यते ॥ ३३ ॥&lt;br&gt;&#xA;त्वयैवाहं पृथग्लीलाभेदाद्भिन्नः कृपाम्बुधे ॥&lt;br&gt;&#xA;अज्ञानतिमिरच्छन्ने जगत्कारागृहान्तरे ॥ ३४ ॥&lt;br&gt;&#xA;भ्राम्यन्न द्वारमाप्नोति त्वामृते मुक्तिहेतवे ॥ ३५ ॥&lt;br&gt;&#xA;नमोनमस्ते जगदेकवन्द्य सुरासुराभ्यर्चितपादपद्म ॥&lt;br&gt;&#xA;नमोनमस्तापहरैकचन्द्र नमोनमः शर्मसुबोधसान्द्र ॥ ३६ ॥&lt;br&gt;&#xA;नमो नमः कल्पकदूरभूत दुष्प्राप्यकामप्रद कल्पवृक्ष ॥&lt;br&gt;&#xA;दीनाशरण्यप्रणतैकदुःखसङ्घोद्धृतौ नित्यसुबद्धपक्ष ॥ ३७ ॥&lt;br&gt;&#xA;प्रसीद जगतां नाथ मग्नानां दुःखसागरे ॥&lt;br&gt;&#xA;कटाक्षलीलापातेन त्रायस्व करुणाकर ॥ ॥ ३८ ॥&lt;br&gt;&#xA;स्तुत्वेत्थं श्रीजगन्नाथं वेदार्थः स पितामहः ॥&lt;br&gt;&#xA;जगाम सीरिणं द्रष्टुमवतीर्णं धराधरम् ॥ ३९ ॥&lt;br&gt;&#xA;प्रणम्य परया भक्त्या तुष्टाव बलिनं मुदा ॥&lt;br&gt;&#xA;नभः शिरस्ते देवेश आपस्ते विग्रहः प्रभो ॥ 2.2.27.४० ॥&lt;br&gt;&#xA;पादौ क्षितिर्मुखं वह्निः श्वसितानि समीरणः ॥&lt;br&gt;&#xA;मनस्ते ह्योषधीनाथश्चक्षुषी ते दिवाकरः ॥ ४१ ॥&lt;br&gt;&#xA;बाहवः ककुभो नाथ नमस्ते ज्ञानदर्पण ॥&lt;br&gt;&#xA;चतुर्दशानां लोकानां मूलस्तम्भाय सीरिणे ॥ ४२ ॥&lt;br&gt;&#xA;पदाम्भोजप्रपन्नानां नमः पापौघदारिणे ॥&lt;br&gt;&#xA;अनन्तवक्त्रनयनश्रोत्रपादाक्षिबाहवे ॥ ४३ ॥&lt;br&gt;&#xA;नमो नादिमहामूलतमःस्तोमौघभानवे ॥&lt;br&gt;&#xA;त्रयीमय त्रिधादोषनाशाय त्र्यवतारिणे ॥४४॥&lt;br&gt;&#xA;फणामणिफणाकार क्षितिमण्डलधारिणे ॥&lt;br&gt;&#xA;नमः कालाग्निरुद्राय महारुद्राय ते नमः ॥ ४५ ॥&lt;br&gt;&#xA;भोगतल्पफणाच्छत्रमध्यसुप्ताय ते नमः ॥&lt;br&gt;&#xA;महार्णवजले वृद्ध एकीभूते जगत्त्रये ॥ ४६ ॥&lt;br&gt;&#xA;त्वमेव शेषो भगवन्सहस्रफणमण्डितः ॥&lt;br&gt;&#xA;फणामणिगणव्याजसम्भृताखिलभौतिकः ॥ ४७ ॥&lt;br&gt;&#xA;त्वमेव नाथः सर्वेषां स्रष्टा पालयिता विभो ॥&lt;br&gt;&#xA;अत्ता धारयिता नित्यं मदाद्यास्त्वन्निमित्तकाः ॥ ४८ ॥&lt;br&gt;&#xA;एष नारायणो देवो वेदान्तेषूपगीयते ॥&lt;br&gt;&#xA;त्वत्तो न भिन्नो भगवन्कारणाद्भेदभागसि ॥ ४९ ॥&lt;br&gt;&#xA;शय्या त्वं शयिता ह्येष छाद्यः सञ्छादको भवान् ॥&lt;br&gt;&#xA;यो वै विष्णुः स वै रामो यो रामः कृष्ण एव सः ॥ 2.2.27.५० ॥&lt;br&gt;&#xA;युवयोरन्तरं नास्ति प्रसीद त्वं जगन्मय ॥&lt;br&gt;&#xA;इति स्तवान्ते बलिनं प्रणम्य परमेश्वरम् ॥ ५१ ॥&lt;br&gt;&#xA;ईश्वरीं जगतां द्रष्टुं सुभद्रास्यन्दनं ययौ ॥&lt;br&gt;&#xA;जय देवि जगन्मातः प्रसीद परमेश्वरि ॥ ५२ ॥&lt;br&gt;&#xA;कार्यकारणकर्त्री त्वं सर्वशक्त्यै नमोऽस्तु ते ॥&lt;br&gt;&#xA;सर्वस्य हृदि संविष्टे ज्ञानमोहात्मिके सदा ॥ ५३ ॥&lt;br&gt;&#xA;कैवल्यमुक्तिदे भद्रे त्वां नमामि सुरारणिम्॥&lt;br&gt;&#xA;देवि त्वं विष्णुमायासि मोहयन्ती चराचरम्॥ ५४ ॥&lt;br&gt;&#xA;हृत्पद्मासनसंस्थासि विष्णुभावानुसारिणी॥&lt;br&gt;&#xA;त्वमेव लक्ष्मीर्गौरी च शची कात्यायनी तथा ॥५५॥&lt;br&gt;&#xA;यच्च किञ्चित्क्वचिद्वस्तु सदसद्वाखिलात्मिके ॥&lt;br&gt;&#xA;तस्य सर्वस्य शक्तिस्त्वं स्तोतुं त्वां कस्तु शक्तिमान् ॥ ॥५६॥&lt;br&gt;&#xA;जय भद्रे सुभद्रे त्वं सर्वेषां भद्रदायिनि ॥&lt;br&gt;&#xA;भद्राभद्रस्वरूपे त्वं भद्रकालि नमोऽस्तु ते॥५७॥&lt;br&gt;&#xA;त्वं माता जगतां देवि पिता नारायणो हि सः॥&lt;br&gt;&#xA;स्त्रीरूपं त्वं सर्वमेव पुंरूपो जगदीश्वरः ॥ ५८ ॥&lt;br&gt;&#xA;युवयोर्न हि भेदोऽस्ति नास्त्यन्यत्परमेव हि ॥&lt;br&gt;&#xA;यथा वयं नियुक्ता हि त्वया वै विष्णुमायया ॥ ५९ ॥&lt;br&gt;&#xA;निदेशकारिणो नित्यं भ्रमामः परमेश्वरि ॥&lt;br&gt;&#xA;वृत्तिः प्रवृत्तिः परमा क्षुधा निद्रा त्वमेव च ॥ 2.2.27.६० ॥&lt;br&gt;&#xA;आशा त्वमाशापूर्णा च सर्वाशा परिपूरिका॥&lt;br&gt;&#xA;मुक्तिहेतुस्त्वमेवेशि बन्धहेतुस्त्वमेह हि॥ ६१॥&lt;br&gt;&#xA;सर्वज्ञानप्रदे नित्ये भक्तानां कल्पवल्लरी॥&lt;br&gt;&#xA;त्राहि पादाब्जनम्रं मां कृपापाङ्गविलोकनैः॥ ६२॥&lt;br&gt;&#xA;स्तुत्वेत्थं भद्ररूपां तां तत्समीपस्थितं रथे॥&lt;br&gt;&#xA;चक्रं सुदर्शनं विष्णोश्चतुर्थं वपुरास्थितम्॥६३॥&lt;br&gt;&#xA;प्रणम्य परया भक्त्या इमां स्तुतिमुदाहरत्॥&lt;br&gt;&#xA;सुदर्शन महाज्वाल कोटिसूर्यसमप्रभ॥६४॥&lt;br&gt;&#xA;अज्ञानतिमिरान्धानां वैकुण्ठाध्वप्रदर्शकः॥&lt;br&gt;&#xA;नमस्ते नित्यविलसद्वैष्णवस्वनिकेतन ॥ ६५॥&lt;br&gt;&#xA;अवार्यवीर्यं यद्रूपं विष्णोस्तत्प्रणमाम्यहम् ॥&lt;br&gt;&#xA;प्रणम्य स्तुत्वा देवान्स रथेभ्यः परिवृत्य च ॥ ६६ ॥&lt;br&gt;&#xA;इन्द्रद्युम्ननारदाभ्यामादिष्टपदपद्धतिः ॥&lt;br&gt;&#xA;नीलाचलमथारोहत्प्रासादं द्रष्टुमुत्सुकः ॥ ६७ ॥&lt;br&gt;&#xA;ततः स गत्वा प्रासादसमीपं दैवतैः सह ॥&lt;br&gt;&#xA;ददर्श शालां-रुचिरां स्वचित्ताभिमता द्विजाः ॥ ६८ ॥&lt;br&gt;&#xA;तन्मध्ये स्थापयामास दैवतोरगभूपतीन् ॥&lt;br&gt;&#xA;ब्रह्मर्षीन्योगिनो विप्रान्वैष्णवांश्च तपस्विनः ॥ ६९ ॥&lt;br&gt;&#xA;दिव्यसिंहासनवरे नृपेण प्रतिपादिते ॥&lt;br&gt;&#xA;स पादपीठे भगवानुपविष्टः स्वयं विभुः ॥ 2.2.27.७० ॥&lt;br&gt;&#xA;शान्तिकं पौष्टिकं कर्तुं भारद्वाजं महामुनिम् ॥&lt;br&gt;&#xA;पितामहाज्ञया भूपो वरयामास ऋद्धिमत् ॥७१॥&lt;br&gt;&#xA;प्रतिष्ठायां तु ये देवा बलिपूजाविधौ मताः ॥&lt;br&gt;&#xA;होमेषु च तथा ते वै ध्यानरूपमुपाश्रिताः॥७२॥&lt;br&gt;&#xA;आज्ञया पद्मयोनेस्तु चतुर्दिग्भागमाश्रिताः ॥&lt;br&gt;&#xA;सुपूजिता गन्धपुष्पमालालङ्कारभूषणैः ॥ ७३ ॥&lt;br&gt;&#xA;ततः कर्म प्रववृते भारद्वाजेन धीमता ॥&lt;br&gt;&#xA;प्रत्यक्षं देवदेवस्य सर्वेषां च दिवौकसाम् ॥ ७४ ॥&lt;br&gt;&#xA;त्रैलोक्यवासिनां पूजां चकार नृपतिर्मुदा ॥&lt;br&gt;&#xA;साङ्गोपाङ्गं समभ्यर्च्य जगत्स्रष्टारमग्रतः ॥ ७५ ॥&lt;br&gt;&#xA;ततः सम्पूजिताः सर्वे तेन त्रैलोक्यवासिनः ॥&lt;br&gt;&#xA;पश्यन्तोऽवस्थितं मध्ये साक्षाद्ब्रह्माणमव्ययम् ॥ ७६ ॥&lt;br&gt;&#xA;वपुष्मन्तं जगन्नाथं प्रत्यक्षं ब्रह्मरूपिणम् ॥&lt;br&gt;&#xA;इन्द्रद्युम्नप्रसादेन जीवन्मुक्तत्वमाप्नुवन् ॥ ७७ ॥&lt;br&gt;&#xA;कलेवरं भगवतः प्रासादं सुमनोहरम् ॥&lt;br&gt;&#xA;प्रतिष्ठाय भरद्वाजः समुच्छ्रितमहाध्वजम् ॥ ७८ ॥&lt;br&gt;&#xA;व्यज्ञापयतत्प्रतिष्ठायै जीवस्याथ पितामहम् ॥&lt;br&gt;&#xA;समुत्तस्थौ ततो ब्रह्मा कृतस्वस्त्ययनः स्वयम् ॥ ७९ ॥&lt;br&gt;&#xA;ऋषिभिर्नारदाद्यैश्च विद्वद्भिर्ब्राह्मणैस्तथा ॥&lt;br&gt;&#xA;राजभिः क्षत्रियैर्नागैः सहितः परमर्षिभिः ॥ 2.2.27.८०॥&lt;br&gt;&#xA;गन्धर्वैर्गायमानेषु दिव्यगानेषु सुस्वरम् ॥&lt;br&gt;&#xA;माङ्गल्योचितरागेषु नृत्यन्तीष्वप्सरःसु च ॥ ८१ ॥&lt;br&gt;&#xA;शाकुनेषु च सूक्तेषु पठ्यमानेषु च द्विजैः ॥&lt;br&gt;&#xA;शङ्खकाहालमुरजभेरीवादित्रवैणवे ॥ ८२ ॥&lt;br&gt;&#xA;शब्दे प्रमूर्च्छति ततः सर्वे ते स्यन्दनोपरि ॥&lt;br&gt;&#xA;गत्वावतारयामासू रथात्सोपानवर्त्मनि ॥ ८३ ॥&lt;br&gt;&#xA;सावधानाः समाधिस्था भक्त्या संयमितात्मकाः ॥&lt;br&gt;&#xA;पार्श्वयोर्भुजयोर्मूर्ध्नि पादयोर्न्यस्तपाणयः ॥ ८४ ॥&lt;br&gt;&#xA;शनैः शनैः सलीलं ते नारायणमनामयम् ॥&lt;br&gt;&#xA;वासं वासं तूलिकासु निन्युः प्रासादसन्निधिम् ॥ ८५ ॥&lt;br&gt;&#xA;उपर्युपरि सन्तानवृष्टिपूत्पतितासु च ॥&lt;br&gt;&#xA;जय कृष्ण जगन्नाथ जय सर्वाऽघनाशन ॥ ८६ ॥&lt;br&gt;&#xA;जय लीलादारुतनो जय वाञ्छाफलप्रद ॥&lt;br&gt;&#xA;जय संसारसम्मग्नलीलोद्धार जयाव्यय ॥ ८७ ॥&lt;br&gt;&#xA;जयानुकम्पापाथोधे जय दीनपरायण ॥&lt;br&gt;&#xA;जयाच्युत जयानन्त जयेशान नमोऽस्तु ते ॥८८॥&lt;br&gt;&#xA;एभिः स्तवैः स्तूयमानो ब्रह्मणा च स्वयम्भुवा ॥&lt;br&gt;&#xA;तुष्टाव स मुदा युक्तो नारदश्चोपवीणयन् ॥ ८९ ॥&lt;br&gt;&#xA;रत्नच्छत्रयुगे मूर्ध्नि धार्यमाणेऽथ पृष्ठतः ॥&lt;br&gt;&#xA;शशिना भास्वता भक्त्या दिव्यधूपेन धूपिता ॥2.2.27.९०॥&lt;br&gt;&#xA;श्रेणीकृता ह्युभयतः पार्श्वयोश्चामरग्रहाः ॥&lt;br&gt;&#xA;सलीलान्दोलनव्यग्रा यौवनालङ्कृतास्तथा ॥ ९१ ॥&lt;br&gt;&#xA;एवं च सहिताः सर्वे कौतूहलसमन्विताः ॥&lt;br&gt;&#xA;सुदर्शनं सुभद्रां च बलभद्रमनैषिषुः ॥ ९२ ॥&lt;br&gt;&#xA;प्रासादद्वारि रचिते रत्नस्तम्भेऽथ मण्डपे ॥&lt;br&gt;&#xA;वासयित्वाभिषेकाय सम्मुखादर्शमण्डले ॥ ९३ ॥&lt;br&gt;&#xA;अधिवासितै रत्नकुम्भैस्तीर्थवार्युपसम्भृतैः ॥&lt;br&gt;&#xA;सूक्ताभ्यां श्रीपुरुषयोरभिषेकं पितामहः ॥&lt;br&gt;&#xA;चकार भगवाल्ँलोकसङ्ग्रहार्थं द्विजोत्तमाः ॥ ९४ ॥&lt;br&gt;&#xA;ततो ह्यलङ्कृतान्देवान्गन्धमाल्योपशोभितान् ॥&lt;br&gt;&#xA;नीराजयित्वा भगवान्स स्वयं लोकभावनः ॥&lt;br&gt;&#xA;रत्नसिंहासने रम्ये स्थापयामास मन्त्रतः ॥ ९५ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अशेषजगदाधार सर्वलोकप्रतिष्ठित ॥&lt;br&gt;&#xA;सुप्रतिष्ठाखिलव्यापिन्प्रासादे सुस्थिरो भव ॥ ९६ ॥&lt;br&gt;&#xA;त्वयि प्रतिष्ठिते नाथ वयं सर्वे प्रतिष्ठिताः ॥&lt;br&gt;&#xA;त्वदाज्ञया प्रतिष्ठेयं पूर्णाऽऽस्तां त्वत्प्रसादतः ॥ ९७ ॥&lt;br&gt;&#xA;स्थापयित्वा जगन्नाथं स्पृष्ट्वा तस्य हृदम्बुजम् ॥&lt;br&gt;&#xA;आनुष्टुभं मन्त्रराजं सहस्रं स जजाप ह ॥ ९८ ॥&lt;br&gt;&#xA;वैशाखस्यामले पक्षे अष्टम्यां पुष्ययोगतः ॥&lt;br&gt;&#xA;कृता प्रतिष्ठा भो विप्राः शोभने गुरुवासरे ॥ ९९ ॥&lt;br&gt;&#xA;तद्दिनं सुमहत्पुण्यं सर्वपापप्रणाशनम् ॥&lt;br&gt;&#xA;स्नानं दानं तपो होमः सर्वमक्षय्यमश्नुते ॥ 2.2.27.१०० ॥&lt;br&gt;&#xA;तस्मिन्दिने ये पश्यन्ति मानवा भक्तिभाविताः ॥&lt;br&gt;&#xA;कृष्णं रामं सुभद्रां च मुक्तिभाजो न संशयः ॥ १०१ ॥&lt;br&gt;&#xA;शुक्लाष्टमी या वैशाखे गुरुपुष्ययुता यदा ॥&lt;br&gt;&#xA;तस्यामभ्यर्चनं विष्णोः कोटिजन्माघनाशनम् ॥ १०२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/028/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;ततः स भगवान्मन्त्रमहिम्ना नरकेसरी ॥&lt;br&gt;&#xA;इन्द्रद्युम्नादिभिः सर्वैददृशेऽद्भुतदर्शनः ॥ १ ॥&lt;br&gt;&#xA;लेलिहानो जगत्सर्वं समन्ताज्ज्वलजिह्वया ॥&lt;br&gt;&#xA;कालाग्निरुद्रं सकलं ग्रसन्तमिव चोत्थितम् ॥ २ ॥&lt;br&gt;&#xA;रोदसीकन्दरं व्याप्य तेजसा तपता भृशम् ॥&lt;br&gt;&#xA;अनेकाक्षिमुखग्रीवाकरपादश्रुतिर्विभुः ॥ ३ ॥&lt;br&gt;&#xA;सर्वाश्चर्यमयो देवः केवलं तेजसो निधिः ॥&lt;br&gt;&#xA;भयत्रस्ताः समुद्विग्ना नेशाः स्तोतुमपि प्रभुम् ॥ ४ ॥&lt;br&gt;&#xA;तं तथाविधमालोक्य नारदः पितरं तदा ॥&lt;br&gt;&#xA;पप्रच्छ भगवन्नित्थं कथमेष प्रकाशते ॥ ५ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अनुग्रहायावतरत्प्रत्युतैष भयप्रदः ॥&lt;br&gt;&#xA;सर्वे भयात्स्थिरतराः प्रलयाशङ्किनोऽधुना ॥ ६ ॥&lt;br&gt;&#xA;त्वमेव भगवल्लीलां जानासि जगतां पते ॥ ७ ॥&lt;br&gt;&#xA;तच्छ्रुत्वा नारदवचः पद्मयोनिः स्मिताननः ॥&lt;br&gt;&#xA;उवाच कौतुकं वाक्यं सर्वेषामुपकारकम् ॥ ८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अवतीर्णं जगन्नाथं दृष्ट्वा दारुवपुर्धरम् ॥ ९ ॥&lt;br&gt;&#xA;अवज्ञास्यन्ति वै लोकाः साक्षाद्ब्रह्मस्वरूपिणम् ॥&lt;br&gt;&#xA;अतत्त्ववेदिनो मूढा महिमानं विदन्त्विति ॥ 2.2.28.१० ॥&lt;br&gt;&#xA;मन्त्रितो मन्त्रराजेन येनासौ परमेष्ठिना ॥&lt;br&gt;&#xA;पुराभिमन्त्रितो येन विददार महासुरम् ॥ ११ ॥&lt;br&gt;&#xA;तादृग्रूपं सुदुर्दर्शं प्राप्यमेति भयप्रदम् ॥&lt;br&gt;&#xA;मूर्तिरेषा परा काष्ठा विष्णोरमिततेजसः ॥ ॥ १२ ॥&lt;br&gt;&#xA;यामभ्यर्च्य गतिं यान्ति पुनरावृत्तिदुर्लभाम् ॥&lt;br&gt;&#xA;नृसिंहाभिमुखः स्तोत्रमिदमाह मुदान्वितः ॥ १३ ॥&lt;br&gt;&#xA;नमोऽस्तु ते देववरैकसिम्ह नमोऽस्तु पापौघगजैकसिम्ह ॥&lt;br&gt;&#xA;नमोऽस्तु दुःखार्णवपारसिम्ह नमोऽस्तु तेजोमय दिव्यसिम्ह ॥ १४ ॥&lt;br&gt;&#xA;नमोऽस्तु सर्वाकृतिचित्रसिम्ह नमोऽस्तु ते क्लेशविमुक्तिसिम्ह ॥&lt;br&gt;&#xA;नमोऽस्तु ते दिव्यवपुर्नृसिम्ह नमोऽस्तु ते वीरवरैकसिम्ह ॥ १५ ॥&lt;br&gt;&#xA;नमोऽस्तु ते दैत्यविदारसिम्ह नमोऽस्तु देवेष्वधि देवसिम्ह ॥&lt;br&gt;&#xA;नमोऽस्तु वेदान्तवनैकसिम्ह नमोऽस्तु ते योगिगुहैकसिम्ह ॥ १६ ॥&lt;br&gt;&#xA;नमोऽस्तु ते सिम्ह वृषैकसिम्ह नमोऽस्तु नीलाचलशृङ्गसिम्ह ॥ १७ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;स्तुत्वेत्थं दिव्यसिंहं तमिन्द्रद्युम्नं प्रजापतिः ॥&lt;br&gt;&#xA;सिंहयन्त्रं समालेख्य तस्योपरि निवेश्य च ॥ १८ ॥&lt;br&gt;&#xA;दीक्षयित्वा मन्त्रराजं साक्षादाथर्वणोदितम् ॥&lt;br&gt;&#xA;आहुर्वैष्णवनिर्वाणं यं वेदान्तपरायणाः ॥ १९ ॥&lt;br&gt;&#xA;यत्र वेदाश्च चत्वारः साक्षान्नित्यं प्रतिष्ठिताः ॥&lt;br&gt;&#xA;यमधीत्य महामन्त्रं मनुः स्वायम्भुवः पुरा ॥ 2.2.28.२० ॥&lt;br&gt;&#xA;सृष्टिं चकार भगवान्प्राप्तमस्माच्चतुर्मुखात् ॥&lt;br&gt;&#xA;अणिमादिगुणा यस्य फलं स्यादानुषङ्गिकम् ॥ २१ ॥&lt;br&gt;&#xA;एक एव महामन्त्रः पुरुषार्थचतुष्टयम् ॥&lt;br&gt;&#xA;प्राप्तुं कारणभूतो हि किं पुनः क्षुद्रकामनाम् ॥ २२ ॥&lt;br&gt;&#xA;एक एव महामन्त्रः सर्वक्रतुफलप्रदः ॥&lt;br&gt;&#xA;सर्वतीर्थप्रदः सर्वदानव्रतफलप्रदः ॥ २३ ॥&lt;br&gt;&#xA;यथायं सर्वपापौघतूलराशेर्दवानलः ॥&lt;br&gt;&#xA;दिव्यसिंहाकृतिर्देवो मन्त्रराज्ञस्तथा ह्ययम् ॥ २४ ॥&lt;br&gt;&#xA;एनमभ्यस्य यतयो भवरोग त्यजन्ति हि ॥&lt;br&gt;&#xA;यस्य ग्रहणमात्रेण ग्रहापस्मारराक्षसाः ॥ २५ ॥&lt;br&gt;&#xA;डाकिन्यो भूतवेतालपिशाचा उरगा ग्रहाः ॥&lt;br&gt;&#xA;दूरादेव पलायन्ते नेशते वीक्षितुं च तम् ॥ २६ ॥&lt;br&gt;&#xA;मन्त्रराजं ततो लब्ध्वा इन्द्रद्युम्नश्चतुर्मुखात् ॥&lt;br&gt;&#xA;नृसिंहं शातवपुषं लक्ष्मीसंश्रितवक्षसम् ॥ २७ ॥&lt;br&gt;&#xA;चक्रं पिनाकं दधतं चन्द्रसूर्याग्निचक्षुषम् ॥&lt;br&gt;&#xA;जानुप्रसारितकरसरोजद्वन्द्वमुन्नसम् ॥ २८ ॥&lt;br&gt;&#xA;योगपट्टासनारूढद्वात्रिंशद्दलपद्मके ॥&lt;br&gt;&#xA;मन्त्रवर्णमये मध्ये कर्णिकाप्रणवोज्ज्वले ॥ २९ ॥&lt;br&gt;&#xA;सुखासीनं साट्टहासं वीक्षन्तं श्रीमुखाम्बुजम् ॥&lt;br&gt;&#xA;सटामण्डितवक्त्राब्जं दिव्यरत्नोज्ज्वलाकृति ॥ 2.2.28.३० ॥&lt;br&gt;&#xA;फणासहस्रं विस्तार्य पश्चाच्छत्राकृतिं विभोः ॥&lt;br&gt;&#xA;ददर्श बलभद्रं तं हललाङ्गलधारिणम् ॥ ३१ ॥&lt;br&gt;&#xA;प्रजहर्ष नृपो दृष्ट्वा तादृशं पुरुषोत्तमम् ॥&lt;br&gt;&#xA;विस्मयाविष्टचेताश्च पप्रच्छ कमलासनम् ॥ ३२ ॥&lt;br&gt;&#xA;भगवंश्चित्रमेतद्वै चरितं मधुघातिनः ॥&lt;br&gt;&#xA;विज्ञातुं कथमस्माभिः शक्यः स्याल्लोकभावन ॥ ३३ ॥&lt;br&gt;&#xA;यज्ञान्ते तादृशं रूपं बभार दारुनिर्मितम् ॥&lt;br&gt;&#xA;रथस्थं भगवानेव प्रासादान्तर्न्यवेशयत् ॥ ३४ ॥&lt;br&gt;&#xA;मामाह पूर्वं वाणी सा गगनान्तरिता तदा ॥&lt;br&gt;&#xA;अपौरुषेयतरुणा चतुर्मूर्तिर्भविष्यति ॥ ३५ ॥&lt;br&gt;&#xA;इदानीमेक एवासौ दृश्यते सुप्रतिष्ठितः ॥&lt;br&gt;&#xA;माया वा तत्त्वमथ वा तत्त्वतो मे वद प्रभो ॥ ३६ ॥&lt;br&gt;&#xA;श्रवणे यदि मां वेत्सि भाजनं भवभावन ॥&lt;br&gt;&#xA;श्रुत्वैतत्प्रत्युवाचाथ संशयानं नृपोत्तमम् ॥ ३७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;आद्या मूर्तिर्भगवतो नारसिंहाकृतिर्नृप ॥&lt;br&gt;&#xA;नारायणेन प्रथिता मदनुग्रहतस्त्वयि ॥ ३८ ॥&lt;br&gt;&#xA;दारवी मूर्तिरेषेति प्रतिमाबुद्धिरत्र वै ॥&lt;br&gt;&#xA;मा भूत्ते नृपशार्दूल परं ब्रह्माकृतिस्त्वियम् ॥ ३९ ॥&lt;br&gt;&#xA;खण्डनात्सर्वदुःखानामखण्डानन्ददानतः ॥&lt;br&gt;&#xA;स्वभावाद्दारुरेषो हि परं ब्रह्माभिधीयते ॥ 2.2.28.४० ॥&lt;br&gt;&#xA;इत्थं दारुमयो देवश्चतुर्वेदानुसारतः ॥&lt;br&gt;&#xA;स्रष्टा स जगतां तस्मादात्मानं चापि सृष्टवान् ॥ ४१ ॥&lt;br&gt;&#xA;शब्दब्रह्म परम्ब्रह्म नानयोर्भेद इष्यते ॥&lt;br&gt;&#xA;लये तु एकमेवेदं सृष्टौ भेदः प्रवर्त्तते ॥ ४२ ॥&lt;br&gt;&#xA;अन्योन्यापेक्षिणौ भूप शब्दार्थौ हि परस्परम्॥&lt;br&gt;&#xA;अर्थाभावेन शब्दोऽस्ति शब्दाभावेन बुद्ध्यते ॥ ४३ ॥&lt;br&gt;&#xA;अर्थस्तस्माच्चतुर्वेदाः शब्दा ह्यर्थाश्च तादृशाः ॥&lt;br&gt;&#xA;ऋग्वेदरूपी हलधृक्सामवेदो नृकेसरी ॥ ४४ ॥&lt;br&gt;&#xA;यजुर्मूर्त्तिस्त्वियं भद्रा चक्रमाथर्वणं स्मृतम् ॥&lt;br&gt;&#xA;वेदश्चतुर्द्धा भेदोऽयमेकराशिरभेदतः ॥ ४५ ॥&lt;br&gt;&#xA;अतस्ते संशयो मा भूदेकस्तु बहुधा विभुः ॥&lt;br&gt;&#xA;अवतारेषु चान्येषु न्यायेनैतेन वर्त्तते ॥ ४६ ॥&lt;br&gt;&#xA;भेदाभेदौ तथा ख्यातौ जगन्नाथस्य ते नृप ॥&lt;br&gt;&#xA;येन ते मनसस्तुष्टिस्तेन भक्त्या समाचर ॥ ४७ ॥&lt;br&gt;&#xA;सर्वरूपमयो ह्येष सर्वमन्त्रमयः प्रभुः ॥&lt;br&gt;&#xA;आराध्यते यथा येन तथा तस्य फलप्रदः ॥ ४८ ॥&lt;br&gt;&#xA;यथा सुशुद्धं कनकं स्वेच्छया घटितं नृप ॥&lt;br&gt;&#xA;तत्तत्सञ्ज्ञामवाप्येह तत्तत्सन्तोषकारकम् ॥ ४९ ॥&lt;br&gt;&#xA;एवं महिम्ना भगवानत्राविरभवन्नृप ॥&lt;br&gt;&#xA;यस्य यावांस्तु विश्वासस्तस्य सिद्धिस्तु तावती ॥ 2.2.28.५० ॥&lt;br&gt;&#xA;कर्मणा मनसा वाचा विशुद्धेनान्तरात्मना ॥&lt;br&gt;&#xA;समाराधय गोविन्दमत्र दारुवपुर्द्धरम् ॥ ५१ ॥&lt;br&gt;&#xA;चतुर्वर्गफलावाप्त्यै यथाभिलषितं तव ॥&lt;br&gt;&#xA;अनेन मन्त्रराजेन विष्णुमेनं समर्चय ॥ ५२ ॥&lt;br&gt;&#xA;नातः परतरो मन्त्रो न भूतो न भविष्यति ॥&lt;br&gt;&#xA;अनेनाभ्यर्चितो विष्णुः प्रीतो भवति तत्क्षणात् ॥ ५३ ॥&lt;br&gt;&#xA;ददाति स्वपुरं चापि भगवान्भक्तवत्सलः ॥&lt;br&gt;&#xA;यज्ञैस्तीर्थैर्व्रतैर्दानैस्तपोभिश्चापि तस्य किम् ॥ ५४ ॥&lt;br&gt;&#xA;नीलाचलस्थं यो विष्णुं दारुमूर्तिमुपास्ति वै ॥&lt;br&gt;&#xA;तत्त्वं ब्रवीमि ते भूप श्रुत्वैतदवधारय ॥ ५५ ॥&lt;br&gt;&#xA;न्यग्रोधमूले कूलेऽस्य सिन्धोर्नीलाचले स्थितम् ॥&lt;br&gt;&#xA;दारुव्याजामृतं ब्रह्म दृष्ट्वा मुच्येन्न संशय ॥ ५६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादेऽष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/029/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;इत्युक्त्वा नृपशार्दूलं लोकसङ्ग्रहणाय वै ॥&lt;br&gt;&#xA;सिंहाकृति स हृदये उद्वास्य कमलासनः ॥१॥&lt;br&gt;&#xA;पूर्वं प्रकाशरूपं यद्विष्णोस्तु प्रकटीकृतम् ॥&lt;br&gt;&#xA;रथावरोहणे दृष्टाश्चतस्रो मूर्त्तयः पुरा ॥ २ ॥&lt;br&gt;&#xA;ता एव सिंहासनगाः सर्वे ते ददृशुः पुनः ॥&lt;br&gt;&#xA;द्विषडक्षरमन्त्रेण बलभद्रमपूजयत् ॥ ३ ॥&lt;br&gt;&#xA;सूक्तेन पौरुषेणैनं नारायणमनामयम् ॥&lt;br&gt;&#xA;देवीसूक्तेन चक्रं च द्वादशाक्षरकेण च ॥&lt;br&gt;&#xA;पूजयित्वानुग्रहाय पार्थिवस्य न्यवेदयत् ॥ ४ ॥ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;भगवन्देवदेवेश भक्तानुग्रहकारक ॥&lt;br&gt;&#xA;इन्द्रद्युम्नस्य जन्मानि त्वयि भक्तिं प्रकुर्वतः ॥&lt;br&gt;&#xA;सहस्रं समतीतानि तदन्ते त्वामलोकयत् ॥ ५ ॥&lt;br&gt;&#xA;त्वद्दर्शनं हि भगवंस्त्वयि सायुज्यकारणम् ॥&lt;br&gt;&#xA;यद्यप्ययं भक्तियोगेनेच्छति त्वां समर्चितुम् ॥ ६ ॥&lt;br&gt;&#xA;तदाज्ञापय येन त्वां भक्तियोगेन भावयेत् ॥&lt;br&gt;&#xA;देशकालव्रताद्यैस्तु तथा नानोपचारकैः ॥ ७ ॥&lt;br&gt;&#xA;त्वन्मुखाम्भोजगलितमाज्ञामृतरसं नृपः ॥&lt;br&gt;&#xA;पिपासुस्त्वां जगन्नाथ पश्यत्येषोऽनिमेषकम्॥८ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इति विज्ञापितो देवः साक्षात्कमलयोनिना ॥&lt;br&gt;&#xA;दारुदेहोऽपि विहसन्प्राह गम्भीरया गिरा ॥ ९ ॥&lt;br&gt;&#xA;॥ श्रीप्रतिमोवाच ॥ ॥&lt;br&gt;&#xA;इन्द्रद्युम्न प्रसन्नस्ते भक्त्या निष्कामकर्मभिः ॥&lt;br&gt;&#xA;त्वदन्येनेदृशी सम्पन्न केनाप्यपवर्जिता ॥ 2.2.29.१० ॥&lt;br&gt;&#xA;वरं ददामि ते भूप मयि भक्तिः स्थिराऽस्तु ते ॥&lt;br&gt;&#xA;उत्सृज्य वित्तकोटीस्तु यन्ममायतनं कृतम् ॥ ११ ॥&lt;br&gt;&#xA;भङ्गेप्येतस्य राजेन्द्र स्थानं न त्यज्यते मया ॥&lt;br&gt;&#xA;कालान्तरेऽपि योऽप्यन्यः प्रासादं कारयिष्यति ॥ १२ ॥&lt;br&gt;&#xA;तवैव कीर्त्तिः सा नूनं त्वत्प्रीत्या तत्र मे स्थितिः ॥&lt;br&gt;&#xA;सत्यं सत्यं पुनः सत्यं सत्यमेव ब्रवीमि ते ॥ १३ ॥&lt;br&gt;&#xA;प्रासाद भङ्गे तत्स्थानं न त्यक्ष्यामि कदाचन ॥&lt;br&gt;&#xA;अनेन दारुवपुषा स्थास्याम्यत्र परार्द्धकम् ॥ १४ ॥&lt;br&gt;&#xA;द्वितीयं पद्मयोनेस्तु यावत्परिसमाप्यते ॥&lt;br&gt;&#xA;मनोः स्वायम्भुवस्यास्य द्वितीये च चतुर्युगे ॥ १५ ॥&lt;br&gt;&#xA;कृतस्य प्रथमे ज्येष्ठे दशेति क्रतुसंस्थितिः ॥&lt;br&gt;&#xA;ज्यैष्ठ्यामहं चावतीर्णस्तत्पुण्यजन्मवासरम् ॥ १६ ॥&lt;br&gt;&#xA;तस्यां मे स्नपनं कुर्यान्महास्नानविधानतः ॥&lt;br&gt;&#xA;प्रत्यर्चायां महाराज साधिवासं समृद्धिमत् ॥१७॥&lt;br&gt;&#xA;पापं विनाशयिष्यामि कोटिजन्मभिरर्जितम् ॥&lt;br&gt;&#xA;सर्वतीर्थक्रतुफलं सर्वदानफलं तथा ॥ १८ ॥&lt;br&gt;&#xA;पश्यतां चापि राजेन्द्र फलं तावत्प्रपद्यते ॥&lt;br&gt;&#xA;न्यग्रोधादुत्तरे कूपः सर्वतीर्थमयोऽस्ति हि ॥ १९ ॥&lt;br&gt;&#xA;स्नानाय पूर्वं निर्माय किञ्चिदाच्छादितं भुवा ॥&lt;br&gt;&#xA;अवतीर्णस्त्वहं पश्चात्तं विविच्य प्रकाशय ॥ 2.2.29.२० ॥&lt;br&gt;&#xA;संस्कार्यः स चतुर्दश्यां बलिं दत्त्वा विधानतः ॥&lt;br&gt;&#xA;रक्षकक्षेत्रपालाय दिशाम्पालेभ्य एव च ॥ २१ ॥&lt;br&gt;&#xA;कम्बुकाहालमुरजध्वनिषु सुस्वरेषु च ॥&lt;br&gt;&#xA;द्विजातयः स्वर्णकुम्भैरुद्धरेयुस्ततो जलम् ॥२२॥&lt;br&gt;&#xA;ज्यैष्ठ्यां प्रातस्तने काले ब्रह्मणा सहितं च माम् ॥&lt;br&gt;&#xA;रामं सुभद्रां संस्नाप्य मम लोकमवाप्नुयात् ॥ २३ ॥&lt;br&gt;&#xA;स्नाप्यमानं तु यः पश्येन्मां तदा नृपसत्तम ॥&lt;br&gt;&#xA;देहबन्धं च नाप्नोति स पुनर्न तु पूरुषः ॥ २४ ॥&lt;br&gt;&#xA;कारयित्वा दृढं मञ्चमैशान्यां दिशि मण्डितम् ॥&lt;br&gt;&#xA;वितानशोभारचितं चन्दनाम्भः समुक्षितम् ॥ २५ ॥&lt;br&gt;&#xA;तत्र मां रामभद्राभ्यां स्नापयित्वा पुनर्नयेत् ॥ २६ ॥&lt;br&gt;&#xA;दक्षिणाभिमुखं यान्तं यो मां पश्यति भक्तितः ॥&lt;br&gt;&#xA;तत्तद्ध्रुवमवाप्नोति मनसा यद्यदिच्छति ॥ २७ ॥&lt;br&gt;&#xA;ततः पञ्चदशाहानि स्थापयित्वा तु मां नृप ॥&lt;br&gt;&#xA;विरूपमभिरूपं वा न पश्येत्तु कदाचन ॥ २८ ॥&lt;br&gt;&#xA;ज्येष्ठस्नानमिदं कृत्वा सर्वपापैः प्रमुच्यते ॥ २९ ॥&lt;br&gt;&#xA;गुण्डिचाख्यां महायात्रां प्रकुर्वीयाः क्षितीश्वर ॥&lt;br&gt;&#xA;यस्याः सङ्कीर्तनादेव नरः पापाद्विमुच्यते ॥ 2.2.29.३० ॥&lt;br&gt;&#xA;माघमासस्य पञ्चम्यामष्टम्यां चैत्रशुक्लके ॥&lt;br&gt;&#xA;एते कालाः प्रशस्ता हि गुण्डिचाख्यमहोत्सवे ॥ ३१ ॥&lt;br&gt;&#xA;विशेषान्मोक्षदाषाढद्वितीया पुष्यसंयुता ॥&lt;br&gt;&#xA;ऋक्षाभावे तिथौ कार्या सदा सा प्रीतये मम ॥ ३२ ॥&lt;br&gt;&#xA;आषाढस्य सिते पक्षे द्वितीया पुष्यसंयुता ॥&lt;br&gt;&#xA;तस्यां रथे समारोप्य रामं मां भद्रया सह ॥ ३३ ॥&lt;br&gt;&#xA;महोत्सवप्रवृत्त्यर्थं प्रीणयित्वा द्विजान्बहून् ॥&lt;br&gt;&#xA;गुण्डिचामण्डपन्नाम यत्राहमजनं पुरा ॥ ३४ ॥&lt;br&gt;&#xA;अश्वमेधसहस्रस्य महावेदी तदाभवत् ॥&lt;br&gt;&#xA;तस्याः पुण्यतमं स्थानं पृथिव्यां नेह विद्यते ॥ ३५ ॥&lt;br&gt;&#xA;यत्राजुहोः पञ्चशतवर्षाणि प्रीतये मम ॥&lt;br&gt;&#xA;मम प्रीतिकरं स्थानं तस्मान्नान्यद्धरागतम् ॥ ३६ ॥&lt;br&gt;&#xA;यथेयं नीलशिखरा प्रासादेन तवाधुना ॥&lt;br&gt;&#xA;चतुर्मुखानुरोधेन महाप्रीतिकरी मम ॥ ३७ ॥&lt;br&gt;&#xA;तथा नृसिंहक्षेत्रे वै महावेदी तव क्रतोः ॥&lt;br&gt;&#xA;ममोत्पत्तेश्च निलयं प्रीतिकृन्मम शाश्वतम् ॥ ३५ ॥&lt;br&gt;&#xA;बहुकालं स्थितश्चाहं तस्यां मे प्रीतिरुत्तमा ॥&lt;br&gt;&#xA;आत्मा मे पद्मभूरेष प्रासादे स्थापितोऽमुना ॥ ३९ ॥&lt;br&gt;&#xA;अस्यानुरोधात्त्वद्भक्त्या ह्यवतिष्ठेऽत्र नित्यदा ॥&lt;br&gt;&#xA;दिनानि नव यास्यामि तथा तस्मादिहागतः ॥ 2.2.29.४० ॥&lt;br&gt;&#xA;तत्रास्ति ते महाराज सर्वतीर्थमयं सरः ॥&lt;br&gt;&#xA;तत्तीरे सप्तदिवसान्स्थास्याम्यनुजिघृक्षया ॥ ४१ ॥&lt;br&gt;&#xA;तत्र स्थितं मां पश्यन्तो यान्ति मर्त्या ममालयम् ॥&lt;br&gt;&#xA;तिस्रः कोट्योऽर्द्धकोटी च तीर्थानां भुवनत्रये ॥ ४२ ॥&lt;br&gt;&#xA;तानि सर्वाणि सरसि मत्सान्निध्याद्व्रजन्ति ते ॥&lt;br&gt;&#xA;तत्र स्नात्वा च विधिवद्दृष्ट्वा मां भक्तिभावतः ॥ ४३ ॥&lt;br&gt;&#xA;जननीजठरे क्लेशं पुनर्नानुभवन्ति हि ॥&lt;br&gt;&#xA;नवमेऽह्नि समायातं दक्षिणाशामुखं तदा ॥ ४४ ॥&lt;br&gt;&#xA;ये पश्यन्ति प्रतिपदमश्वमेधक्रतोः फलम् ॥&lt;br&gt;&#xA;प्राप्य भोगानिन्द्रसमान्भुक्त्वान्ते मां विशन्ति ते ॥ ४५॥&lt;br&gt;&#xA;ममोत्थानं मम स्वापं मत्पार्श्वपरिवर्त्तनम् ॥&lt;br&gt;&#xA;मार्गप्रावरणं चैव पुष्यस्नानमहोत्सवम् ॥४६ ॥&lt;br&gt;&#xA;फाल्गुन्यां क्रीडनं कुर्याद्दोलायां मम भूमिप ॥&lt;br&gt;&#xA;दोलायां येऽपि पश्यन्ति दक्षिणामुखपूजितम् ॥ ४७ ॥&lt;br&gt;&#xA;ब्रह्महत्यादिभिः पापैर्मुच्यते नात्र संशयः ॥ ४८ ॥&lt;br&gt;&#xA;अनयोर्मां समभ्यर्च्य दृष्ट्वा मां प्रणिपत्य च ॥&lt;br&gt;&#xA;प्रत्येकमष्टसाहस्रं वाजिमेधफलं लभेत् ॥ ४९ ॥&lt;br&gt;&#xA;चैत्रे सितत्रयोदश्यां कुर्यात्कर्मप्रपूरणम् ॥&lt;br&gt;&#xA;चैत्रे मासि चतुर्दश्यां दमनैर्मे प्रपूजनम् ॥&lt;br&gt;&#xA;शुक्लपक्षे तु ये लोकाः सर्वपापक्षयो भवेत् ॥ 2.2.29.५० ॥&lt;br&gt;&#xA;वैशाखस्य सिते पक्षे तृतीयाऽक्षयसञ्ज्ञिता ॥&lt;br&gt;&#xA;तत्र मां लेपयेद्गन्धलेपनैरतिशोभनैः ॥ ५१ ॥&lt;br&gt;&#xA;प्रीतये मम ये कुर्युरुत्सवान्मम शाश्वतान् ॥&lt;br&gt;&#xA;चतुर्वर्गप्रदा ह्येते प्रत्येकं परिकीर्तिताः ॥ ५२ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इति दत्त्वा वरं तस्मा इन्द्रद्युम्नाय भो द्विजाः ॥&lt;br&gt;&#xA;ब्रह्माणमाह भगवान्स्मेराम्भोरुहसन्मुखः॥ ५३ ॥&lt;br&gt;&#xA;चतुर्मुख तव प्रीत्यै सर्वं सम्पादितं मया ॥&lt;br&gt;&#xA;त्वदिच्छा हि ममैवेच्छा न भेदो ह्यावयोर्ध्रुवम् ॥ ५४ ॥&lt;br&gt;&#xA;यन्मां माधवमूर्तिं त्वं पुरा प्रार्थितवानसि ॥&lt;br&gt;&#xA;तस्यैव परिपाकोऽयमवतारः कृतो मया ॥ ५५ ॥&lt;br&gt;&#xA;मामत्र दृष्ट्वा त्वभ्यर्च्य प्राणान्सन्त्यज्य मुच्यते ॥&lt;br&gt;&#xA;क्रमात्सर्वे त्वया सार्द्धं भूयः सायुज्यमेव च ॥ ५६ ॥&lt;br&gt;&#xA;यद्वाचाभिलपन्मर्त्यो मामत्र हि निषेवते ॥&lt;br&gt;&#xA;अवश्यं तदवाप्नोति सङ्गत्या चात्र भूपतिः ॥ ५७ ॥&lt;br&gt;&#xA;व्रजेदानीं सत्यलोकं त्रिदिवं यान्तु देवताः॥&lt;br&gt;&#xA;तवायुःपूर्णिपर्यन्तमहमत्र स्थितो ध्रुवम् ॥ ५८ ॥&lt;br&gt;&#xA;ततस्ते हर्षिताः सर्वे ब्रह्मर्षिसुरसत्तमाः ॥&lt;br&gt;&#xA;प्रणम्य शिरसा देवं जग्मुस्ते निलयं स्वकम् ॥ ५९ ॥&lt;br&gt;&#xA;देवोऽपि च जगन्नाथः प्रतिमारूपधृक्तदा ॥&lt;br&gt;&#xA;तूष्णीं तिष्ठति सर्वेषां हर्षमापादयन्नृणाम्॥ 2.2.29.६० ॥&lt;br&gt;&#xA;इन्द्रद्युम्नोऽपि धर्मात्मा विष्णुभक्तो दृढव्रतः ॥&lt;br&gt;&#xA;अनुव्रजन्पद्मयोनिं तेनादिष्टो न्यवर्तत ॥ ६१ ॥&lt;br&gt;&#xA;यात्राः सर्वा भगवता आज्ञप्ताः साधु कारय ॥&lt;br&gt;&#xA;अस्मिंस्तुष्टे जगन्नाथे सन्तुष्टं वै चराचरम्॥६२॥&lt;br&gt;&#xA;इत्याज्ञां पद्मयोनेस्तु मूर्ध्न्याधाय क्षितीश्वरः ॥&lt;br&gt;&#xA;नारदेन सह श्रीमान्निधिना च समृद्धिमत् ॥&lt;br&gt;&#xA;ज्येष्ठस्नानादिकं सर्वमुत्सवं निरवर्तयत् ॥ ६३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्य एकोनत्रिंशोऽध्यायः ॥ २९ ॥&lt;/p&gt;</description>
    </item>
    <item>
      <title>०३०</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/030/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;चकार केन विधिना जन्मस्नानं श्रियः पतेः ॥&lt;br&gt;&#xA;अन्यानप्युत्सवान्सर्वान्विधिवद्ब्रूहि नो मुने ॥ १ ॥&lt;br&gt;&#xA;नारदेन पुरा प्रोक्तं सर्वं ते मुनिसत्तम ॥&lt;br&gt;&#xA;स हि वेद तमःपारे ब्रह्म ब्रह्मसुतो मुनिः ॥ २ ॥&lt;br&gt;&#xA;तत्सर्वं ब्रूहि तत्त्वेन मुने क्रौतूहलं हि नः ॥&lt;br&gt;&#xA;अहो भाग्यं नरपतेरिन्द्रद्युम्नस्य भो मुने ॥ ३ ॥&lt;br&gt;&#xA;तस्य तावति कर्मान्ते अत्यद्भुतमिदं महत् ॥&lt;br&gt;&#xA;न श्रुता हि न दृष्टा हि प्रतिमा दारुनिर्मिता ॥ ४ ॥&lt;br&gt;&#xA;सजीवतनुवत्साक्षाद्वारं दद्यान्मनुष्यवत् ॥&lt;br&gt;&#xA;स्मारंस्मारं भगवतश्चरितं पापनाशनम् ॥ ५ ॥&lt;br&gt;&#xA;चरितं तस्य नृपतेर्दुर्लभं मर्त्यवासिनाम् ॥&lt;br&gt;&#xA;न सन्तोषोऽस्ति भगवञ्शृण्वतां नो महामुने ॥ ६ ॥&lt;br&gt;&#xA;तद्वदानुक्रमेणास्मान्यात्राः सर्वाघनाशनाः ॥&lt;br&gt;&#xA;यासां सन्दर्शनाद्वासो वैकुण्ठ इति निश्चितम् ॥ ७ ॥&lt;br&gt;&#xA;यात्रामाहात्म्यवक्तासौ यत्साक्षान्मधुसूदनः ॥&lt;br&gt;&#xA;तन्नो वद महाभाग जगतां हितकाम्यया ॥ ८ ॥ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;ज्येष्ठस्नानं प्रवक्ष्यामि शृणुध्वं मुनयोऽधुना ॥&lt;br&gt;&#xA;ज्येष्ठशुक्लदशम्यां तु व्रतं सङ्कल्प्य वाग्यतः ॥ ९ ॥&lt;br&gt;&#xA;प्रातरुत्थाय कुर्वीत पञ्चतीर्थविधानतः ॥&lt;br&gt;&#xA;मार्कण्डेय वटं गत्वा आचम्य प्रयतः पुमान् ॥ 2.2.30.१० ॥&lt;br&gt;&#xA;प्रार्थयेच्छङ्करं नत्वा कृताञ्जलिपुटोऽग्रतः ॥ ११ ॥&lt;br&gt;&#xA;अतितीक्ष्ण महाकाय कल्पान्तदहनोपम ॥&lt;br&gt;&#xA;भैरवाय नमस्तुभ्यमनुज्ञां दातुमर्हसि ॥ १२ ॥&lt;br&gt;&#xA;ततः प्रविश्य तीर्थं तु वैदिकैः पञ्च वारुणैः ॥&lt;br&gt;&#xA;अघमर्षणसूक्तेन त्रिरावृत्तेन वा द्विजाः ॥&lt;br&gt;&#xA;स्नात्वा यथावत्स्नायीत मन्त्रेणानेन चान्ततः ॥ १३ ॥&lt;br&gt;&#xA;नमः शिवाय शान्ताय सर्वपापहराय च ॥&lt;br&gt;&#xA;स्नानं करोमि देवेश मम नश्यतु पातकम् ॥ १४ ॥&lt;br&gt;&#xA;संसारसागरे मग्नं पापग्रस्तमचेतनम् ॥&lt;br&gt;&#xA;त्राहि मां भगनेत्रघ्न त्रिपुरारे नमोऽस्तु ते ॥ १५ ॥&lt;br&gt;&#xA;एवं स्नात्वा बहिर्गत्वा धौतवासा सपुण्ड्रकः ॥&lt;br&gt;&#xA;देवानृषीन्पितॄंश्चैव तर्पयित्वा यथाविधि ॥ १६ ॥&lt;br&gt;&#xA;प्रविश्य शङ्करागारं स्पृष्ट्वा वृषणयोर्वृषम् ॥&lt;br&gt;&#xA;मन्त्रेणानेन भो विप्राः सर्वक्रतुफलं लभेत् ॥ १७ ॥&lt;br&gt;&#xA;धर्मश्चतुष्पाद्यज्ञस्त्वं स्वर्णशृङ्गस्त्रयीवपुः ॥&lt;br&gt;&#xA;गोपते वाहरूपस्त्वं शूलिनं त्वां नमाम्यहम् ॥ १८ ॥&lt;br&gt;&#xA;अघोरमन्त्रेण ततः पूजयेद्वृषवाहनम् ॥&lt;br&gt;&#xA;पञ्चब्रह्मभिर्ऋग्भिस्तु संस्पृशेल्लिङ्गमुत्तमम् ॥ १९ ॥&lt;br&gt;&#xA;अङ्गुष्ठेन स्पृशेल्लिगं मुष्टिना शक्तिमेव च ॥&lt;br&gt;&#xA;पूजयित्वा तु विधिवत्स्तुत्वा देवं पुरद्विषम् ॥ 2.2.30.२० ॥&lt;br&gt;&#xA;दशानामश्वमेधानां फलं प्राप्नोत्यनुत्तमम् ॥&lt;br&gt;&#xA;मार्कण्डेयवटे स्नात्वा दृष्ट्वा देवं तु शङ्करम् ॥ २१ ॥&lt;br&gt;&#xA;फलं प्राप्नोत्यविकलं राजसूयाश्वमेधयोः ॥&lt;br&gt;&#xA;अन्ते शिवस्य सालोक्यं प्राप्य ज्ञानं ततो नरः ॥ २२ ॥&lt;br&gt;&#xA;क्रमाच्च लभते मुक्तिं जगन्नाथप्रसादतः ॥&lt;br&gt;&#xA;ततो मौनी व्रजेद्देवं नारायणमनामयम् ॥ २३ ॥&lt;br&gt;&#xA;तद्दक्षिणस्थितं विष्णुरूपं न्यग्रोधमुत्तमम् ॥&lt;br&gt;&#xA;दर्शनादपि पापानां पापसंहतिनाशनम् ॥ २४ ॥&lt;br&gt;&#xA;तं दृष्ट्वा प्रणमेद्दूराद्भावयन्पुरुषोत्तमम् ॥&lt;br&gt;&#xA;प्रदक्षिणं ततः कुर्यादिमं मन्त्रमुदीरयन् ॥ २५ ॥&lt;br&gt;&#xA;अमरस्त्वं सदा कल्प विष्णोरायतनं महत् ॥&lt;br&gt;&#xA;न्यग्रोध हर मे पापं विष्णुरूप नमोऽस्तु ते ॥ २६ ॥&lt;br&gt;&#xA;नमोऽस्त्वव्यक्तरूपाय महाप्रलयस्थायिने ॥&lt;br&gt;&#xA;एकाश्रयाय जगतां कल्पवृक्षाय ते नमः ॥ २७ ॥&lt;br&gt;&#xA;स्तुवञ्जपेत्तु तद्भक्त्या मूले तस्य जनार्दनम् ॥&lt;br&gt;&#xA;कोटिजन्मशतोद्भूतपापादेव विमुच्यते ॥ २८ ॥&lt;br&gt;&#xA;तच्छायाक्रमणेनापि निष्पापो जायते नरः ॥&lt;br&gt;&#xA;ततः सुपर्णं प्रणमेद्यानरूपं हरेः पुरः ॥ २९ ॥&lt;br&gt;&#xA;स्थितो भक्तिनतो विष्णोः कृताञ्जलिपुटो मुदा ॥&lt;br&gt;&#xA;छन्दोमय जगद्धामन्यानरूप त्रिवृद्वपुः ॥ 2.2.30.३० ॥&lt;br&gt;&#xA;यज्ञरूप जगद्व्यापिन्प्रीयमाणाय ते नमः ॥&lt;br&gt;&#xA;स्तुत्वेत्थं गरुडं पापान्मुच्यतेऽनेकजन्मजात् ॥ ३१ ॥&lt;br&gt;&#xA;वाङ्मनःकर्मनियतो गच्छेदेवं विचिन्तयन् ॥&lt;br&gt;&#xA;प्रविश्य देवतागारं कृत्वा तं त्रिः प्रदक्षिणम् ॥ ३२ ॥&lt;br&gt;&#xA;पूजयेन्मन्त्रराजेन सूक्तेन पुरुषस्य वा ॥&lt;br&gt;&#xA;द्वादशाक्षरमन्त्रेण यत्र वा जायते रुचिः ॥ ३३ ॥&lt;br&gt;&#xA;पूजाधिकारिणः सर्वे ब्रह्मक्षत्रविशस्ततः ॥&lt;br&gt;&#xA;अन्येषां दर्शन भक्त्या तयोर्नामानुकीर्तनात् ॥ ३४ ॥&lt;br&gt;&#xA;पञ्चोपचारविधिना पूजयेत्परमेश्वरम् ॥&lt;br&gt;&#xA;कृताञ्जलिपुटो भूत्वा इदं स्तोत्रमुदीरयेत् ॥ ३५ ॥&lt;br&gt;&#xA;देवदेव जगन्नाथ संसारार्णवतारक ॥&lt;br&gt;&#xA;भक्तानुग्राहक सदा रक्ष मां पादयोर्नतम् ॥ ३६ ॥&lt;br&gt;&#xA;जय कृष्ण जगन्नाथ जय सर्वाघनाशन ॥&lt;br&gt;&#xA;जयाशेषजगद्वन्द्य पादाम्भोज नमोऽस्तु ते ॥ ३७ ॥&lt;br&gt;&#xA;जय ब्रह्माण्डकोटीश वेदनिःश्वासवातक ॥&lt;br&gt;&#xA;अशेषजगदाधार परमात्मन्नमोऽस्तु ते ॥३८॥&lt;br&gt;&#xA;जय ब्रह्मेन्द्ररुद्रादि देवौघप्रणतार्तिनुत् ॥&lt;br&gt;&#xA;जयाखिलजगद्धामन्नन्तर्यामिन्नमोऽस्तु ते ॥ ३९ ॥&lt;br&gt;&#xA;जय निर्व्याजकरुणापाथोधे दीनवत्सल ॥&lt;br&gt;&#xA;दीनानाथैकशरण विश्वसाक्षिन्नमोऽस्तु ते ॥ 2.2.30.४० ॥&lt;br&gt;&#xA;संसारसिन्धुसलिले मोहावर्त्ते सुदुस्तरे ॥&lt;br&gt;&#xA;षडूर्मिकुलदुष्पारे कुकर्मग्राहदारुणे ॥ ४१ ॥&lt;br&gt;&#xA;निराश्रये निरालम्बे निःसारे दुःखफेनिले ॥&lt;br&gt;&#xA;तव मायागुणैर्बद्धमवशं पतितं ततः ॥ ४२ ॥&lt;br&gt;&#xA;मां समुद्धर देवेश कृपापाङ्गविलोकनैः ॥&lt;br&gt;&#xA;तत्र मग्नं सुरश्रेष्ठ सुप्रसादप्रकाशक ॥ ४३ ॥&lt;br&gt;&#xA;एक एव जगन्नाथ बन्धुस्त्वं भवभीरुणाम् ॥&lt;br&gt;&#xA;बुभुक्षा च पिपासा च प्राणस्य मनसः स्मृतौ ॥ ४४ ॥&lt;br&gt;&#xA;शोकमोहौ शरीरस्य जरा मृत्युर्वपुर्भवः ॥&lt;br&gt;&#xA;त्वत्सृष्टौ तादृशो नास्ति यो दीनपरिपालकः ॥ ४५ ॥&lt;br&gt;&#xA;अवतीर्णोसि लोकानामनुग्रहधिया विभो ॥&lt;br&gt;&#xA;पूर्णकामस्य ते नाथ किमन्यत्कारणं क्षितौ ॥ ४६ ॥&lt;br&gt;&#xA;त्वत्पादपद्ममासाद्य न चिन्तास्ति जगत्पते ॥&lt;br&gt;&#xA;यतस्ते चरणाम्भोजं चतुर्वर्गेकसाधनम् ॥ ४७ ॥&lt;br&gt;&#xA;दर्शनात्सर्वलोकानां सर्ववाञ्छा फलप्रदम् ॥&lt;br&gt;&#xA;ततः सीरध्वजं शेषमन्त्रेण परिपूजयेत् ॥ ४८ ॥&lt;br&gt;&#xA;द्वादशाक्षरमन्त्रेण नाम्ना वा प्रणवादिना ॥&lt;br&gt;&#xA;एकाग्रमानसो भूत्वा प्रणिपत्य प्रसादयेत् ॥ ४९ ॥&lt;br&gt;&#xA;जय राम सदाराम सच्चिदानदविग्रह ॥&lt;br&gt;&#xA;अविद्यापङ्करहित निर्मलाकृतये नमः ॥ 2.2.30.५० ॥&lt;br&gt;&#xA;जयाखिलजगद्भारधारणश्रमवर्जित ॥&lt;br&gt;&#xA;तापत्रयविकर्षाय हलं कलयसे सदा ॥ ५१ ॥&lt;br&gt;&#xA;प्रपन्नदीनत्राणाय स्फुटनेत्रसरोरुह ॥&lt;br&gt;&#xA;त्वमेवेश पराशेषकलुषक्षालनप्रभुः ॥ ५२ ॥&lt;br&gt;&#xA;प्रसन्नकरुणासिन्धो दीनबन्धो नमोऽस्तु ते ॥&lt;br&gt;&#xA;चराचराफणाग्रेण धृता येन वसुन्धरा ॥ ५३ ॥&lt;br&gt;&#xA;मामुद्धरास्माद्दुष्पाराद्भवाम्भोधेरपारतः ॥&lt;br&gt;&#xA;परापराणां परमपरमेश नमोऽस्तु ते ॥ ५४ ॥&lt;br&gt;&#xA;स्तुत्वैवं नागराजानं बलं मुसलधारिणम् ॥&lt;br&gt;&#xA;पूजयेज्जगतामादिकारणां भद्रलोचनाम् ॥ ५५ ॥&lt;br&gt;&#xA;स्तुत्वा जयां तां भो विप्राः प्रणिपत्य प्रसादयेत् ॥&lt;br&gt;&#xA;जय देवि महादेवि प्रसीद भवतारिणि ॥ ५६ ॥&lt;br&gt;&#xA;सुखारणि श्रितवतां जय सन्तुष्टिकारिणि॥&lt;br&gt;&#xA;कार्यं कार्यस्वरूपाणां कारणानां च कारणम् ॥ ९७ ॥&lt;br&gt;&#xA;धारणां धार्यमाणानां त्वामादिं प्रणमाम्यहम् ॥&lt;br&gt;&#xA;वक्षःस्थलस्थितां विष्णोः शम्भोरर्द्धाङ्गधारिणीम्॥ ५८ ॥&lt;br&gt;&#xA;पद्मयोनि मुखाब्जस्थां प्रणमामि जगत्प्रियाम् ॥&lt;br&gt;&#xA;सृष्टिस्थितिविनाशादिकर्मणां परमात्मनः ॥ ५९ ॥&lt;br&gt;&#xA;त्वमेका शक्तिरतुला त्वां विना सोऽपि नेश्वरः ॥&lt;br&gt;&#xA;त्वां सर्वलोकजननीं विष्णुमायां तपस्विनीम् ॥ 2.2.30.६० ॥&lt;br&gt;&#xA;सुभद्रां भद्ररूपां तां मूलभूतां नमाम्यहम् ॥&lt;br&gt;&#xA;ततः सागरस्नानाय प्रार्थयेत्पुरुषोत्तमम् ॥ ६१ ॥&lt;br&gt;&#xA;नमस्ते भगवन्विष्णो जगद्व्यापिंश्चराचर ॥&lt;br&gt;&#xA;निर्विघ्नं सिद्धिमायातु सिन्धुस्नानं मम प्रभो ॥ ६२ ॥&lt;br&gt;&#xA;नमस्ते जगतामीश शङ्खचक्रगदाधर ॥&lt;br&gt;&#xA;देहि देव ममानुज्ञां तव तीर्थनिषेवणात् ॥ ६३ ॥&lt;br&gt;&#xA;ततो मौनं व्रजेद्विष्णुं चिन्तयन्सरितां पतिम् ॥&lt;br&gt;&#xA;उग्रसेनं स्थितं मार्गे अनुज्ञाप्य समाहितः ॥ ६४ ॥&lt;br&gt;&#xA;उग्रसेन महाबाहो वलवन्नुग्रविक्रम ॥&lt;br&gt;&#xA;लब्ध्वा वरं सुप्रसन्नात्समुद्रतटमास्थितः ॥ ६५ ॥&lt;br&gt;&#xA;तीर्थराजकृतस्नानसुसम्पूर्णफलप्रद ॥&lt;br&gt;&#xA;सिन्धुस्नानं करिष्यामि अनुज्ञां दातुमर्हसि ॥ ६६ ॥&lt;br&gt;&#xA;ततो गच्छेद्द्विजश्रेष्ठाः स्वर्गद्वारं ततः परम् ॥&lt;br&gt;&#xA;येन देवाः समायान्ति क्षेत्रेऽस्मिन्पुरुषोत्तमे ॥ ६७ ॥&lt;br&gt;&#xA;भूस्वर्गे जगदीशस्य दर्शनाय दिनेदिने ॥&lt;br&gt;&#xA;स्वर्गावतारमार्गेण तत्रस्थौ वां नमाम्यहम् ॥ ६८ ॥&lt;br&gt;&#xA;मामप्यूर्ध्वं नयेतां वै साक्षिणौ कर्मणां सताम् ॥&lt;br&gt;&#xA;सागराम्भः समुत्पन्नौ श्रेष्ठौ सर्वगुणान्वितौ ॥ ६९ ॥&lt;br&gt;&#xA;मध्येन युवयोर्यामि स्वर्गद्वारमपावृतम् ॥&lt;br&gt;&#xA;प्रार्थयित्वा ततो गच्छेत्तीर्थराजस्य सन्निधिम् ॥ 2.2.30.७० ॥&lt;br&gt;&#xA;यं दृष्ट्वा दूरतः पापान्मुच्यते महतो धुवम् ॥&lt;br&gt;&#xA;प्रक्षालितकराङ्घ्रिक आचान्तः शुचिविष्टरे ॥ ७१ ॥&lt;br&gt;&#xA;आसीनः प्राङ्मुखोभूत्वा लिखेन्मण्डलमग्रतः ॥&lt;br&gt;&#xA;चतुरस्रं चतुर्द्वारं चतुःस्वस्तिककोणकम्॥७२॥&lt;br&gt;&#xA;तन्मध्ये विलिखेत्पद्ममष्टपत्रं सुशोभनम्॥&lt;br&gt;&#xA;ततोऽष्टाक्षरमन्त्रं तु करयोश्च तनौ न्यसेत्॥७३॥&lt;br&gt;&#xA;षड्भिर्वर्णैः षडङ्गानां न्यासः प्रोक्तो मनीषिभिः॥&lt;br&gt;&#xA;शेषौ कुक्षौ च पृष्ठे च न्यस्तव्यौ च ततः पुनः ॥७४॥&lt;br&gt;&#xA;पादयोर्जङ्घयोरूर्वोः स्फिचोश्च पार्श्वयोः पुनः ॥&lt;br&gt;&#xA;नाभौ पृष्ठे बाहुयुग्मे हृदि कण्ठे च कक्षयोः ॥ ७५ ॥&lt;br&gt;&#xA;ओष्ठयोः कर्णयोरक्ष्णोर्गण्डयोर्नासयोस्तथा ॥&lt;br&gt;&#xA;भ्रुवोर्ललाटे शिरसि मन्त्रवर्णान्यथाक्रमम्॥ ७६ ॥&lt;br&gt;&#xA;विन्यस्य व्यापकं सर्वैर्न्यासं कुर्यात्समाहितः ॥&lt;br&gt;&#xA;प्राणायामत्रयं कुर्यान्मूलेन पञ्चविंशतिम्॥ ७७॥&lt;br&gt;&#xA;बध्नीयात्कवचं दिव्यं सर्वपापापनोदनम् ॥&lt;br&gt;&#xA;पूर्वे मां पातु गोविन्दो वारिजाक्षस्तु दक्षिणे ॥ ७८ ॥&lt;br&gt;&#xA;प्रद्युम्नः पश्चिमे पातु हृषीकेशस्तथोत्तरे ॥&lt;br&gt;&#xA;आग्नेय्यां नरसिंहस्तु नैर्ऋत्यां मधुसूदनः ॥ ७९ ॥&lt;br&gt;&#xA;वायव्यां श्रीधरः पातु ऐशान्यां च गदाधरः ॥&lt;br&gt;&#xA;ऊर्ध्वं त्रिविक्रमः पातु अधो वाराहरूपधृक् ॥ 2.2.30.८० ॥&lt;br&gt;&#xA;सर्वत्र पातु मां देवः शङ्खचक्रगदाधरः ॥&lt;br&gt;&#xA;नारायणो मनः पातु चैतन्यं गरुडध्वजः ॥ ८१ ॥&lt;br&gt;&#xA;पातु मे बुद्ध्यहङ्कारौ त्रिगुणात्मा जनार्दनः ॥&lt;br&gt;&#xA;इन्द्रियाणि सदा पातु दैत्यवर्गनिकृन्तनः ॥ ८२ ॥&lt;br&gt;&#xA;एवं बद्ध्वा च कवचं निष्पापो जायते पुमान् ॥&lt;br&gt;&#xA;षोडशैरुपचारैश्च मनसा कल्पितैर्नरः ॥ ८३ ॥&lt;br&gt;&#xA;पुरुषोत्तमं पूजयित्वा यथावद्विधितो द्विजाः ॥&lt;br&gt;&#xA;आवाह्य मण्डले तस्मिन्देवदेवमनामयम्॥ ८४ ॥&lt;br&gt;&#xA;पूजयित्वा विधानेन यथाशक्त्युपबृंहितैः ॥&lt;br&gt;&#xA;आत्मानं तीर्थराजस्य देवदेवस्य चिन्तयन् ॥ ८५ ॥&lt;br&gt;&#xA;एवं बद्धाञ्जलिपुटमिमं मन्त्रमुदीरयेत् ॥&lt;br&gt;&#xA;सुदर्शन नमस्तेऽस्तु कोटिसूर्यसमप्रभ ॥ ८६ ॥&lt;br&gt;&#xA;अज्ञानतिमिरान्धस्य विष्णोर्मार्गं प्रदर्शय ॥&lt;br&gt;&#xA;एवं सम्प्रार्थ्य भो विप्रास्तीर्थराजजलान्तिके ॥ ८७ ॥&lt;br&gt;&#xA;जानुभ्यामवनिं गत्वा प्रणमेद्भक्तिभावितः ॥&lt;br&gt;&#xA;तीर्थराज नमस्तुभ्यं जलरूपाय विष्णवे ॥ ८८ ॥&lt;br&gt;&#xA;जीवनाय च जन्तूनां परं निर्वाणहेतवे ॥ ८९ ॥&lt;br&gt;&#xA;अग्निश्च ते योनिरिला च देहे रेतोधा विष्णोरमृतस्य नाभिः ॥&lt;br&gt;&#xA;उपैमि ते रूपमनन्यहेतुमानन्दसम्पन्नमप्रनुप्रविश्य ॥ 2.2.30.९० ॥&lt;br&gt;&#xA;इति मन्त्रं पठन्विप्राः प्रविशेज्जलमध्यतः ॥&lt;br&gt;&#xA;आवाहयेत्तीर्थराजं भावयञ्जगताम्पतिम् ॥ ९१ ॥&lt;br&gt;&#xA;जलाधीशं कृतस्नानफलदानेऽतः स्थितम् ॥&lt;br&gt;&#xA;अघमर्षणसूक्तेन नारायणयुतेन च ॥ ९२ ॥&lt;br&gt;&#xA;त्रिरावृत्तेन कुर्वीत पञ्चवारुणकेन च ॥&lt;br&gt;&#xA;सकृदावाहनादीनि षडङ्गान्यभिषेचने ॥॥ ९३ ॥&lt;br&gt;&#xA;आवाहनं पुर प्रोक्तं सन्निधानमथोच्यते ॥&lt;br&gt;&#xA;स्नातुरिष्टफलप्राप्तौ सान्निध्यपरिकल्पनम् ॥ ९४ ॥&lt;br&gt;&#xA;अन्तःशुद्ध्यर्थमाचामेत्पीत्वा तदभिमन्त्रितम्॥&lt;br&gt;&#xA;बाह्यावयवशुद्ध्यर्थं मार्जयेत्कुशवारिणा ॥ ९५ ॥&lt;br&gt;&#xA;अन्तर्बहिर्विशुद्ध्यर्थं मन्त्रपूतेन वारिणा ॥&lt;br&gt;&#xA;त्रीनञ्जलीन्मूर्ध्नि सिञ्चेत्सिन्धौ नान्तर्जले जपः ॥ ९६ ॥&lt;br&gt;&#xA;त्रिः स्नानायात्स्वकृताघानि कोटिजन्मकृतानि च ॥&lt;br&gt;&#xA;प्लावितानि जले तस्मिन्भावयन्नघनाशनम् ॥ ९७ ॥&lt;br&gt;&#xA;उत्थायाचम्य विधिवत्प्रार्थयेन्मन्त्रमुच्चरन् ॥&lt;br&gt;&#xA;त्वमग्निर्जगतां नाथ रेतोधाः कामदीपनः ॥ ९८ ॥&lt;br&gt;&#xA;प्रधानं सर्वभूतानां जीवानां प्रभुरव्यय ॥&lt;br&gt;&#xA;अमृतस्यारणिस्त्वं हि देवयोनिरपाम्पते ॥ ९९ ॥&lt;br&gt;&#xA;वृजिनं हर मे सर्वं तीर्थराज नमोस्तु ते ॥&lt;br&gt;&#xA;जन्मकोटिसहस्रेषु यत्पापं पूर्वमर्जितम् ॥ 2.2.30.१०० ॥&lt;br&gt;&#xA;तदशेषं लयं यातु देहि मे ब्रह्म शाश्वतम्॥&lt;br&gt;&#xA;स्नात्वापि च ततस्तीरमुत्तीर्याचम्य वाग्यतः ॥ १०१ ॥&lt;br&gt;&#xA;धारयेद्वाससी शुक्ले पुण्ड्रकानुज्ज्वलाकृतीन् ॥&lt;br&gt;&#xA;शङ्खचक्रगदापद्मतिलकानि च भक्तितः ॥ २ ॥&lt;br&gt;&#xA;देवान्पितॄन्यथान्यायं चिन्तयन्भगवद्धिया ॥&lt;br&gt;&#xA;तर्प्पयेद्विधिवद्विप्राः सम्यगव्यग्रमानसः ॥ ३ ॥&lt;br&gt;&#xA;ततः पूर्ववदालिख्य मण्डलं चोत्तरामुखः ॥&lt;br&gt;&#xA;पूजयेन्मूलमन्त्रेण मन्त्रैरेभिश्च भक्तितः ॥ ४ ॥&lt;br&gt;&#xA;नारायणं चतुर्बाहुं शङ्खचक्रगदाधरम् ॥&lt;br&gt;&#xA;धरारमाभ्यां सहितं केवलं वा द्विजोत्तमाः ॥&lt;br&gt;&#xA;ध्यात्वान्तर्यागसन्तुष्टं बहिरावाहयेत्ततः ॥ ५ ॥&lt;br&gt;&#xA;आगच्छ परमानन्द जगद्व्यापिञ्जगन्मय ॥&lt;br&gt;&#xA;अनुग्रहाय देवेश मण्डले सन्निधिं कुरु ॥ ६ ॥&lt;br&gt;&#xA;चराचरमिदं सर्वं जगदत्र प्रतिष्ठितम्॥&lt;br&gt;&#xA;तदन्तस्थस्त्वमेवेश आसनं कल्पयामि ते ॥ ७ ॥&lt;br&gt;&#xA;यस्य पादाम्बुजे धौते धर्मेण ब्रह्मरूपिणा ॥&lt;br&gt;&#xA;पुनाति तद्भवा गङ्गा जगत्पाद्यं ददाम्यहम् ॥ ८ ॥&lt;br&gt;&#xA;अनर्घ्यरत्नघटितचूडामणिकरोत्करैः ॥&lt;br&gt;&#xA;ब्रह्मादयः पादपद्मं चिन्तयन्ति दिने दिने ॥&lt;br&gt;&#xA;अनर्घ्यायजगद्धाम्ने अर्घ्यमेतद्ददाम्यहम् ॥ ९ ॥&lt;br&gt;&#xA;आचान्तस्तीर्थराजो वै येनागस्त्यस्वरूपिणा ॥&lt;br&gt;&#xA;तस्मै सुवासितं वारि ददाम्याचमनीयकम् ॥ 2.2.30.११० ॥&lt;br&gt;&#xA;यः प्राप्य मधुसम्पर्कं चकर्ष जलरूपिणम् ॥&lt;br&gt;&#xA;अशेषाघविकर्षाय मधुपर्कं ददाम्यहम् ॥ ११ ॥&lt;br&gt;&#xA;यः क्रोडरूपमास्थाय प्रलयार्णवविप्लुताम् ॥&lt;br&gt;&#xA;उज्जहार धरामेतां स्नपयामि तमम्भसा ॥ १२ ॥&lt;br&gt;&#xA;ब्रह्माण्डकोटयो यस्य विश्वरूपस्य संवृतिः ॥&lt;br&gt;&#xA;आच्छादनाय सर्वेषां प्रददे वाससी शुभे ॥ ॥ १३ ॥&lt;br&gt;&#xA;विना येनानुष्ठितोऽपि यज्ञः स्यादकृतो ध्रुवः ॥&lt;br&gt;&#xA;तस्मै यज्ञेश्वरायेदमुपवीतं प्रकल्पये ॥ १४ ॥&lt;br&gt;&#xA;यदङ्गसङ्गमासाय शोभन्ते भूषणानि वै ॥&lt;br&gt;&#xA;विश्वालङ्कृतये तस्मै भूषणानि प्रकल्पये ॥ १५ ॥&lt;br&gt;&#xA;यदङ्गसंस्पर्शिमरुत्सङ्गान्मलयजा द्रुमाः ॥&lt;br&gt;&#xA;सुगन्धरससम्पन्नास्तस्मै गन्धानुलेपनम् ॥ १६ ॥&lt;br&gt;&#xA;यस्य सञ्चितनादेव सौमनस्यं हतांहसाम् ॥&lt;br&gt;&#xA;तस्मै सुमनसां मालां सुगन्धां परिकल्पये ॥ १७ ॥&lt;br&gt;&#xA;यं चित्ते स्थिरमादाय भवाग्निपरिधूपनम् ॥&lt;br&gt;&#xA;जहाति तस्मै प्रददे सुगन्धं धूपमुत्तमम्॥ १८ ॥&lt;br&gt;&#xA;स्वतेजसाखिलमिदं दीपितं यस्य भासतः ॥&lt;br&gt;&#xA;तस्मै दीपप्रदीप्ताय दीपमेतं ददाम्यहम् ॥ १९ ॥&lt;br&gt;&#xA;चराचरं जगत्सर्वमत्ति यो यश्च भावयेत् ॥&lt;br&gt;&#xA;अनेन च पुनः पुष्टौ तस्मादन्नं निवेदये ॥ 2.2.30.१२० ॥&lt;br&gt;&#xA;यदीयमुखरागेण सहजावासितेन च ॥&lt;br&gt;&#xA;मोहिताः सुरसुन्दर्यस्तस्मै ताम्बूलमुत्तमम् ॥ २१ ॥&lt;br&gt;&#xA;प्रदक्षिणप्रकमणाद्भवाङ्गणविवर्त्तनम् ॥&lt;br&gt;&#xA;हन्ति यः करुणाम्भोधिस्तं नमामि जगद्गुरुम् ॥ २२ ॥&lt;br&gt;&#xA;मन्त्रास्तु कथिता ह्येत उपचारैः पृथक्पृथक् ॥&lt;br&gt;&#xA;आवाह्य चिन्तयेद्देवं बहिःसंस्थितमात्मनः ॥ २३ ॥&lt;br&gt;&#xA;रत्नसिहासनं दत्त्वा तत्रासीनं विचिन्तयेत् ॥&lt;br&gt;&#xA;पादपद्मद्वये दद्यात्पाद्यं श्यामाकपङ्कजैः ॥ २४ ॥&lt;br&gt;&#xA;दूर्वापराजिताभ्यां च संस्कृतं मूलमन्त्रणात् ॥&lt;br&gt;&#xA;सौवर्णे राजते वापि ताम्रे वा शङ्ख एव वा ॥ २५ ॥&lt;br&gt;&#xA;अर्घ्यं संस्कृत्य विधिवद्वारिचन्दनपुष्पकैः ॥&lt;br&gt;&#xA;यवदूर्वाकुशाग्रैश्च फलसिद्धार्थकैस्तिलैः ॥ २६ ॥&lt;br&gt;&#xA;दूर्वाकुशाग्रैर्देवस्य मूर्ध्नि सिञ्चेत्तदग्रतः ॥&lt;br&gt;&#xA;सावशेषं क्षिपेद्भूमावेषोऽर्घविधिरीरितः ॥ २७ ॥&lt;br&gt;&#xA;जातीफलैर्वा कङ्कोलैर्लवङ्गैः संस्कृतं जलम् ॥&lt;br&gt;&#xA;दद्यादाचमनार्थं तु मधुपर्कं ततो ददेत् ॥ ॥ २८ ॥&lt;br&gt;&#xA;मधुसर्पिर्युतं गव्यं दधि कांस्ये हि निर्मले ॥&lt;br&gt;&#xA;पात्रे स्थितं च पिहितं पात्रेणान्येन तादृशा ॥&lt;br&gt;&#xA;सुसंस्कृतं फलयुतं स्नपने जलमुच्यते ॥ ॥ २९ ॥&lt;br&gt;&#xA;पट्टकौशेयकापासनिर्मिते वाससी शुभे ॥&lt;br&gt;&#xA;यथाशक्ति प्रदेये च वित्तशाठ्यं न कारयेत् ॥ 2.2.30.१३० ॥&lt;br&gt;&#xA;हारकेयूरमुकुटग्रैवेयादिकभूषणम् ॥&lt;br&gt;&#xA;यथाशक्ति यथास्थानं देवस्याङ्गे निवेशयेत् ॥ ३१ ॥&lt;br&gt;&#xA;उपवीतं हरेर्दद्यात्पट्टसूत्रविनिर्मितम् ॥&lt;br&gt;&#xA;कार्पासमथवा विप्रा गन्धचन्दनसंस्कृतम् ॥ ३२ ॥&lt;br&gt;&#xA;चन्द्रचन्दनकस्तूरीकुङ्कुमैरनुलेपनम् ॥ ३३ ॥&lt;br&gt;&#xA;तुलसीदलमालां च जातीपङ्कजचम्पकैः ॥&lt;br&gt;&#xA;अशोकच्छुरपुन्नागनागकेसरकेसरैः ॥ ३४ ॥&lt;br&gt;&#xA;अन्यैः सुगन्धैः कुसुमैर्माला माल्यमथापि वा ॥&lt;br&gt;&#xA;मुक्तकानि च पुष्पाणि दद्याद्देवस्य मूर्द्धनि ॥ ३५ ॥&lt;br&gt;&#xA;माला सा प्रपदीनातु माल्यं कण्ठोरुसम्मितम् ॥&lt;br&gt;&#xA;गर्भकं केशमध्ये तु मूर्ध्नि पुष्पाञ्जलिं क्षिपेत् ॥ ३६ ॥&lt;br&gt;&#xA;सगुग्गुल्वगुरूशीरसिताज्यमधुचन्दनैः ॥&lt;br&gt;&#xA;धूपं दद्यात्सुगन्धाढ्यं दीपं गोसर्पिषा शुभम् ॥&lt;br&gt;&#xA;कर्पूरगर्भया वर्त्या तिलतैलेन वा ददेत्॥ ३७ ॥&lt;br&gt;&#xA;अखण्डितसमुद्धौतं शालितण्डुलनिर्मितम् ॥&lt;br&gt;&#xA;सुपक्वमन्नं सुरभि सर्पिषा च सुवासितम् ॥ ३८ ॥&lt;br&gt;&#xA;सौरभेयदधिक्षीरपक्वरम्भासितायुतम् ॥&lt;br&gt;&#xA;नानाव्यञ्जनसङ्कीर्णं सोपदंशं सपूपकम् ॥ ३९ ॥&lt;br&gt;&#xA;नानाफलयुतं हृद्यं सुगन्धं सुरसं नवम् ॥&lt;br&gt;&#xA;नैवेद्यं देवदेवस्य प्रस्थादूनं न शस्यते ॥ 2.2.30.१४० ॥&lt;br&gt;&#xA;धूपे दीपे च नैवेद्ये स्नानेऽर्घे मधुपर्कके ॥&lt;br&gt;&#xA;वस्त्रे यज्ञोपवीते च दद्यादाचमनीयकम् ॥ ४१ ॥&lt;br&gt;&#xA;अन्यत्र केवलं वारि संस्कृतं त्वौपचारिकम्।&lt;br&gt;&#xA;नैवेद्यान्ते त्वाचमनं दद्याच्च करघृष्टिकम्॥४२॥&lt;br&gt;&#xA;सगन्धचन्दनं विप्रास्ताम्बूलं च ददेत्ततः॥&lt;br&gt;&#xA;सकर्पूरलवङ्गैलाजातीक्रमुकसंयुतम्॥४३॥&lt;br&gt;&#xA;अष्टोत्तरशतं जप्त्वा मूलमन्त्रमनन्यधीः ॥&lt;br&gt;&#xA;स्तुत्वा प्रदक्षिणं कृत्वा प्रार्थयेत्पुरुषोत्तमम् ॥ ४४ ॥&lt;br&gt;&#xA;देवदेव जगन्नाथ सर्वतीर्थप्रवर्त्तक ॥&lt;br&gt;&#xA;सर्वतीर्थमयश्चासि सर्वदेवमय प्रभो ॥४५॥&lt;br&gt;&#xA;त्वत्प्रसादान्मया तीर्थराजे स्नानं हि यत्कृतम् ॥&lt;br&gt;&#xA;तदस्तु सफलं देव यथोक्तफलदो भव ॥४६॥&lt;br&gt;&#xA;सिन्धुराजस्त्वं च विभो द्रवरूपोऽस्यसंशयम् ॥&lt;br&gt;&#xA;पापालये निमग्नं मां परित्राहि नमोऽस्तु ते ॥ ४७ ॥&lt;br&gt;&#xA;इत्थं प्रपूज्य देवेशं नारायणमनामयम् ॥&lt;br&gt;&#xA;तीर्थराजकृतस्नानः सर्वतीर्थफलं लभेत् ॥४८॥&lt;br&gt;&#xA;गवां कोटिप्रदानेन क्रतुकोटिकृतेन च ॥&lt;br&gt;&#xA;कोटिब्राह्मणभोज्येन महादानैश्च कोटिशः ॥&lt;br&gt;&#xA;यत्पुण्यं कर्मिणां प्रोक्तं तदनेन हि लभ्यते ॥ ४९ ॥&lt;br&gt;&#xA;ध्यानं दानं तपो जाप्यं श्राद्धं च सुरपूजनम् ॥&lt;br&gt;&#xA;सिन्धुराजे कृतं सर्वं कोटिकोटिगुणं भवेत् ॥ 2.2.30.१५० ॥&lt;br&gt;&#xA;अपि नः स कुले कश्चित्सिन्धुस्नायी भविष्यति ॥&lt;br&gt;&#xA;देवेभ्यश्च पितृभ्यश्च दास्यते च तिलोदकम् ॥ ५१ ॥&lt;br&gt;&#xA;क्रन्दन्ति सर्वपापानि सम्भ्रान्ताः सर्वपातकाः ॥&lt;br&gt;&#xA;अनिष्टानि पलायन्ते सिन्धुस्नानोद्यतस्य वै ॥ ५२ ॥&lt;br&gt;&#xA;अन्यतीर्थे कृतं पापं सिन्धुतीरे विनश्यति ॥&lt;br&gt;&#xA;सिन्धुतीरे कृतं पापं सिधुस्नाने विनश्यति ॥ ५३ ॥&lt;br&gt;&#xA;सिन्धुस्नानरतं नित्यं दृष्ट्वैव यमकिङ्कराः ॥&lt;br&gt;&#xA;दिशो दश पलायन्ते सिंहं दृष्ट्वा यथा मृगाः ॥ ५४ ॥&lt;br&gt;&#xA;यमोऽपि भीतस्तं दृष्ट्वा प्रणिपत्य प्रपूज्य च ॥&lt;br&gt;&#xA;न शक्नोति तदा स्थातुं तस्याग्रे पुण्यकर्मिणः ॥ ५५ ॥&lt;br&gt;&#xA;वाञ्छन्ति देवता नित्यं मानुष्यं प्राप्नुयामहे ॥&lt;br&gt;&#xA;सम्यक्छु(छ्रु?)द्धतन्वो भूत्वा सिन्धुस्नानं लभेमहि ॥ ५६ ॥&lt;br&gt;&#xA;मेरुमन्दरमात्रोऽपि राशिः पापस्य कर्मणः ॥&lt;br&gt;&#xA;सिन्धुस्नानेन दग्धः स्यात्तूलराशिरिवानलात् ॥ ५७ ॥&lt;br&gt;&#xA;अप्सु नारायणं देवं स्नानकाले स्मरेत्सदा ॥&lt;br&gt;&#xA;साक्षाद्विष्णुस्वरूपेऽत्र सिन्धौ चैव विशेषतः ॥ ५८ ॥&lt;br&gt;&#xA;ब्रह्मघ्नो वा सुरापो वा गोघ्नो वा पञ्चपातकी ॥&lt;br&gt;&#xA;सर्वे ते निष्कृतिं यान्ति सिन्धुस्नानान्न संशयः ॥ ५९ ॥&lt;br&gt;&#xA;कपिलाकोटिदानाच्च सिन्धुस्नानं विशिष्यते ॥&lt;br&gt;&#xA;सकृत्सिन्ध्ववगाहेन कुलकोटिं समुद्धरेत् ॥2.2.30.१६०॥&lt;br&gt;&#xA;सर्वतीर्थेषु यत्पुण्यं सर्वेष्वायतनेषु च॥&lt;br&gt;&#xA;तत्फलं लभते सर्वं सिन्धुस्नानान्न संशयः ॥ ६१ ॥&lt;br&gt;&#xA;य इच्छेत्सफलं जन्म जीवितं श्रुतमेव वा ॥&lt;br&gt;&#xA;स पितॄंस्तर्पयेत्सिन्धुमभिगम्य सुरांस्तथा ॥ ६२ ॥&lt;br&gt;&#xA;चत्वारः सुलभा वेदाः सषडङ्ग पदक्रमाः ॥&lt;br&gt;&#xA;सुलभानि कुरुक्षेत्रे दानानि विविधानि च ॥ ६३ ॥&lt;br&gt;&#xA;चान्द्रायणानि कृच्छ्राणि तपांसि सुलभान्यपि ॥&lt;br&gt;&#xA;अग्निष्टोमादयो यज्ञाः सुलभा बहुदक्षिणाः ॥ ६४ ॥&lt;br&gt;&#xA;सिन्धुतोयैश्च सलिलैर्दुर्लभं पितृतर्पणम् ॥&lt;br&gt;&#xA;मासं तर्पणमात्रेण पिण्डानां पातनेन च ॥ ६५ ॥&lt;br&gt;&#xA;सिन्धौ वै पितरः सर्वे विमानान्सूर्यवर्चसः ॥&lt;br&gt;&#xA;सिन्धुतर्पणसन्तुष्टाः श्राद्धपिण्डसुतर्पिताः ॥&lt;br&gt;&#xA;आरुह्य सहसा यान्ति ब्रह्मलोकं सनातनम् ॥ ६६ ॥&lt;br&gt;&#xA;आद्यन्तयोर्जगन्नाथं पूजयित्वा यथाविधि ॥&lt;br&gt;&#xA;तीर्थराजेऽभिषिच्य स्वं नरः स्यान्मुक्तिभाजनम् ॥ ६७ ॥&lt;br&gt;&#xA;ततस्तीर्थविसर्गं च कृत्वा शुद्धमनाः पुमान् ॥&lt;br&gt;&#xA;रामं कृष्णं सुभद्रां च नत्वा रूपं विचिन्तयेत् ॥ १६८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>०३१</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/031/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;कृतकृत्यं तदात्मानं मन्यमानस्ततो व्रजेत् ॥&lt;br&gt;&#xA;अश्वमेधाङ्गसम्भूतमिन्द्रद्युम्नसरः प्रति ॥ १ ॥&lt;br&gt;&#xA;यस्य तीरे निवसति नरसिंहाकृतिर्हरिः ॥&lt;br&gt;&#xA;नरसिंहमनुप्रार्थ्य तत्र स्नायाद्यथाविधि ॥ २ ॥&lt;br&gt;&#xA;नरसिम्ह नमस्तुभ्यं यस्य ते क्षेत्र उत्तमे ॥&lt;br&gt;&#xA;सहस्रं वाजिमेधस्य क्रतोश्चक्रे नृपोत्तमः ॥ ३ ॥&lt;br&gt;&#xA;इन्द्रद्युम्नः प्रसादात्ते तस्य क्रत्वङ्गसम्भवे ॥&lt;br&gt;&#xA;सरसि स्नातुमायातो मामनुज्ञापय प्रभो ॥ ४ ॥&lt;br&gt;&#xA;ततस्तीर्थतटं गत्वा कृतशौचाचमक्रियः ॥&lt;br&gt;&#xA;प्रार्थयेदञ्जलिं कृत्वा इमं मन्त्रमुदीरयेत् ॥ ५ ॥&lt;br&gt;&#xA;अश्वमेधाङ्गगोकोटिखुरक्षुण्णमहीतलः ॥&lt;br&gt;&#xA;तन्मूत्रफेनादानाम्भः पूरिताखिलपावनः ॥६॥&lt;br&gt;&#xA;स्नातुं तवागतः पुण्ये सर्वतीर्थमये जले ॥&lt;br&gt;&#xA;पूर्वजन्मसहस्रोत्थं पापं स्नानाद्विमोचय ॥ ७ ॥&lt;br&gt;&#xA;अन्तः प्रविश्य च ततो वारुणैः पञ्चभिर्द्विजाः ॥&lt;br&gt;&#xA;स्नायादन्तर्जले जप्यात्त्रिरावृत्त्याघमर्षणम् ॥ ८ ॥&lt;br&gt;&#xA;अश्वमेधाङ्गसम्भूत तीर्थ सर्वाघनाशन ॥&lt;br&gt;&#xA;जन्मकोटिभवं पापं त्वयि स्नानाद्विनश्यतु ॥ ९ ॥&lt;br&gt;&#xA;इमं मन्त्रं त्रिरुच्चार्य त्रिः स्नायात्तज्जले द्विजाः ॥&lt;br&gt;&#xA;संस्मरेद्विष्णुगायत्र्या नरसिंहाकृतिं हरिम् ॥ 2.2.31.१० ॥&lt;br&gt;&#xA;आपो नारा इति प्रोक्ता यस्मात्ता नरसूनवः ॥&lt;br&gt;&#xA;अयनं प्रथमं चास्य तस्मादप्सु हरिं स्मरेत् ॥११॥&lt;br&gt;&#xA;देवानृषीन्पितॄंश्चैव तर्पयेद्विधिवन्नरः ॥&lt;br&gt;&#xA;नरसिंहं ततो गच्छेत्पश्चिमाभिमुखं स्थितम् ॥ १२ ॥&lt;br&gt;&#xA;सिद्धं शम्भुं कृत्रिमं वा पश्चिमाभिमुखं हरिम् ॥&lt;br&gt;&#xA;दृष्ट्वा विमुच्यते पापैर्जन्मकोटिसमुद्भवैः ॥ १३ ॥&lt;br&gt;&#xA;तमाथर्वणमन्त्रेण यजेच्च नरकेसरिम् ॥&lt;br&gt;&#xA;नारदेन पुरा ह्येष मन्त्रराजः प्रतिष्ठितः ॥ १४ ॥&lt;br&gt;&#xA;इन्द्रद्युम्नेन तेनैव चिरादेष उपासितः ॥&lt;br&gt;&#xA;नरसिंहाकृतौ नान्यो मन्त्रस्तत्सदृशो द्विजाः ॥ १५ ॥&lt;br&gt;&#xA;यस्योच्चारणमात्रेण तुष्टो भवति केसरी ॥&lt;br&gt;&#xA;अनेन दारुवर्ष्मापि ब्रह्मणा सम्प्रतिष्ठितः ॥ १६ ॥&lt;br&gt;&#xA;पूर्वोक्तैरुपचारैस्तु पूजयेन्नरकेसरिम् ॥&lt;br&gt;&#xA;जपाप्रसूनैररुणैरन्यैश्चैव सुगन्धिभिः ॥ १७ ॥&lt;br&gt;&#xA;चन्दनागरुकर्पूरैर्लेपयेन्नरकेसरिम् ॥&lt;br&gt;&#xA;पायसं सितया युक्तं सौरभेयेण सर्पिषा ॥ १८ ॥&lt;br&gt;&#xA;कर्पूरखण्डसंयुक्तान्मोदकान्घृतपाचितान् ॥&lt;br&gt;&#xA;संयावान्घृतपूपांश्च फलं नानाविधं तथा ॥ १९ ॥&lt;br&gt;&#xA;शर्करादधिसंयुक्तं शाल्यन्नं विनिवेदयेत् ॥&lt;br&gt;&#xA;दृष्ट्वा स्पृष्ट्वा नमस्कृत्वा सम्पूज्य नरकेसरिम् ॥ 2.2.31.२० ॥&lt;br&gt;&#xA;स्वान्स्वानभीष्टानाप्नोति नरो वै नात्र संशयः ॥&lt;br&gt;&#xA;देवत्वममरेशत्वं गन्धर्वत्वं च भो द्विजाः ॥२१॥&lt;br&gt;&#xA;ईशित्वं च वशित्वं च सार्वभौमत्वमेव वा ॥&lt;br&gt;&#xA;यद्यत्कामयते चित्ते तत्तदाप्नोत्यसंशयम् ॥ २२ ॥&lt;br&gt;&#xA;पञ्चतीर्थीविधानं च कथितं पृच्छतां द्विजाः ॥&lt;br&gt;&#xA;दिनानि पञ्च कृत्वैतां पञ्चभूतमये पुनः ॥२३॥&lt;br&gt;&#xA;न देहे प्रविशेन्मर्त्यो व्रती विष्णुपरायणः ॥&lt;br&gt;&#xA;पौर्णमास्यां प्रत्युषसि तीर्थराजजले पुनः ॥ २४ ॥&lt;br&gt;&#xA;पूर्वोक्तविधिना स्नात्वा शुद्धाहारो जितेन्द्रियः ॥&lt;br&gt;&#xA;एकभक्तव्रतेनैव वर्त्तते प्रीतये नरः ॥&lt;br&gt;&#xA;यावत्पञ्च दिनानि स्युस्तावत्कालं द्विजोत्तमाः ॥ २५ ॥&lt;br&gt;&#xA;ततः प्रविश्यप्रासादं मञ्चस्थं पुरुषोत्तमम् ॥&lt;br&gt;&#xA;रामं सुभद्रां दृष्ट्वा च मुच्यते पापकञ्चुकैः ॥ २६ ॥&lt;br&gt;&#xA;सर्वतीर्थमयात्कूपादुद्धृतेन सुगन्धिना ॥&lt;br&gt;&#xA;वारिणा स्नाप्यमानं तु यो ज्यैष्ठ्यां पश्यते हरिम् ॥ २७ ॥&lt;br&gt;&#xA;न तस्य पापसम्बन्ध आत्मनि प्रभविष्यति ॥&lt;br&gt;&#xA;यात्राकर्तृविधिं वक्ष्ये शृणुध्वं मुनयः परम् ॥ २८ ॥&lt;br&gt;&#xA;चतुर्दश्यां दृढं मञ्चं कारयित्वा सुशोभनम् ॥&lt;br&gt;&#xA;तृणकाष्ठमयं लिप्तं सुधया बहुलं शुभम् ॥ २९ ॥&lt;br&gt;&#xA;अथवा दार्षदं कुर्याच्चिरस्थायि द्विजोत्तमाः ॥&lt;br&gt;&#xA;स्नानार्थं देवदेवस्य वित्तशाठ्यं न कारयेत् ॥ 2.2.31.३० ॥&lt;br&gt;&#xA;नानाद्रुमगणाकीर्णं दक्षिणानिलशीतलम् ॥&lt;br&gt;&#xA;उल्लसत्सिन्धुकल्लोलशाड्वलोपरि संस्कृतम् ॥ ३१ ॥&lt;br&gt;&#xA;समुच्छ्रितमहामूल्यवितानवरशोभितम् ॥&lt;br&gt;&#xA;विरलाच्छादनं कुर्याद्देवानां दर्शनाय वै ॥ ३२ ॥&lt;br&gt;&#xA;आयान्ति ब्रह्मणा सार्द्धं स्नपनाय जगत्पतेः ॥&lt;br&gt;&#xA;स्वर्गङ्गाम्भः समादाय पारिजातविभूषितम् ॥ ३३ ॥&lt;br&gt;&#xA;ब्रह्मर्षयश्च त्रिदशा ब्रह्मणा सहिता विभुम् ॥&lt;br&gt;&#xA;मञ्चस्थं स्नापयन्तीह वचनात्परमेष्ठिनः ॥ ३४ ॥&lt;br&gt;&#xA;जयशब्दैश्च स्तुतिभिर्वन्द्योऽयं त्रिदिवौकसाम् ॥&lt;br&gt;&#xA;तस्मान्मञ्चस्तु कर्तव्यो मण्डितो माल्यचामरैः ॥ ३५ ॥&lt;br&gt;&#xA;नानामणिस्रजा हारिदुकूलकृततोरणम् ॥&lt;br&gt;&#xA;सुगन्धधूपसुरभिचन्दनाभः समुक्षितम् ॥ ३६ ॥&lt;br&gt;&#xA;एवं मञ्चं प्रतिष्ठाप्य तस्य दक्षिणतो द्विजाः ॥&lt;br&gt;&#xA;कूपाद्वारि समुद्धृत्य कलशान्स्वर्णनिर्मितान् ॥ ३७ ॥&lt;br&gt;&#xA;शालायां शास्त्रदृष्टेन विधिना त्वधिवासयेत्॥ ३८ ॥&lt;br&gt;&#xA;सुवासितं जलं तेषु पावमान्या प्रपूरयेत् ॥&lt;br&gt;&#xA;चतुर्दशीनिशामध्ये कर्मैतत्समुदाहृतम् ॥ ३९ ॥&lt;br&gt;&#xA;शनैः शनैश्च नीयासुर्हरिं हलि पुरःसरम् ॥&lt;br&gt;&#xA;ब्राह्मणाः क्षत्रिया वैश्या राज्ञा सम्मानितादृताः ॥ 2.2.31.४० ॥&lt;br&gt;&#xA;चामरैस्तालवृन्तैश्च वीज्यमानं निरन्तरम् ॥&lt;br&gt;&#xA;पुराकृतामलेपं तं विष्णोरङ्गान्न हापयेत् ॥ ४१ ॥&lt;br&gt;&#xA;यथा सुगन्धलेपेन सुपुष्टाङ्गो दिने दिने ॥&lt;br&gt;&#xA;तथा प्रयत्नतः कार्यः कृशाङ्गो न हि पुष्टिकृत् ॥ ४२ ॥&lt;br&gt;&#xA;नयेयुरप्रमाद्यन्तो भगवन्तमानदिताः ॥&lt;br&gt;&#xA;प्रमादतो यदि भवेत्पतनं मुरवैरिणः ॥ ४३ ॥&lt;br&gt;&#xA;बलस्य वा सुभद्राया राज्ञो राज्यस्य भीतिकृत् ॥&lt;br&gt;&#xA;अपि पातयतां हानिः सन्ततेर्बहुदुःखिता ॥ ४४ ॥&lt;br&gt;&#xA;नरके नियतं वासो भवेत्तेषां दुरात्मनाम् ॥&lt;br&gt;&#xA;विमुह्यन्तश्चिराद्दारुमयीयं प्रतिमा कथम् ॥ ४५ ॥&lt;br&gt;&#xA;तिष्ठेदविश्वसन्तो ये भगवद्द्रोहिणस्तु ते ॥&lt;br&gt;&#xA;नरकं प्रतिपद्यन्ते सर्वकर्मबहिष्कृताः ॥४६॥&lt;br&gt;&#xA;मूढानां नास्तिकानां च कृतघ्नानां हतात्मनाम् ॥&lt;br&gt;&#xA;धर्मकृत्येषु जायन्ते अविश्वासस्य युक्तयः॥४७॥&lt;br&gt;&#xA;अदृष्टं यस्य यावद्धि स तु तेन विनिर्मितः ॥&lt;br&gt;&#xA;तदन्ते तस्य क्षीयन्ते प्रासादप्रतिमादयः ॥४८॥&lt;br&gt;&#xA;न चायं निर्मितः केन द्रुमः सोऽपि प्रवर्द्धितः ॥&lt;br&gt;&#xA;वरं ददाति या नूनं न चासौ प्रतिमा मता ॥ ४९ ॥&lt;br&gt;&#xA;निर्मितायां प्रतिकृतौ पुरा मन्वन्तरादिषु ॥&lt;br&gt;&#xA;व्यतीतेष्वपि वर्द्धन्ते जनानां च सुपर्वणाम् ॥ 2.2.31.५० ॥&lt;br&gt;&#xA;भक्तयस्तादृशो विप्राः सर्वेषां पृथिवीक्षिताम् ॥&lt;br&gt;&#xA;स्वारोचिषेंऽतरे चैव आविर्भूतः कृपानिधिः ॥ ५१ ॥&lt;br&gt;&#xA;वैवस्वतेंऽतरे सप्तविंशे चैव चतुर्युगे ॥&lt;br&gt;&#xA;द्वापरान्ते समायातौ तदा कृष्णार्जुनावुभौ ॥ ५२ ॥&lt;br&gt;&#xA;त्रिदिनानि स्थितावत्र व्रतस्थौ मधुसूदनम् ॥&lt;br&gt;&#xA;भक्त्या सम्पूज्य तं स्तुत्वा जग्मतुर्द्वारकां पुनः ॥ ५३ ॥&lt;br&gt;&#xA;न केऽपि तत्त्वं जानन्ति मानुषीं तनुमास्थिताः ॥&lt;br&gt;&#xA;अवताराः प्रवर्तन्ते विष्णोरस्य युगेयुगे ॥ ५४ ॥&lt;br&gt;&#xA;धर्मस्थापनया विप्रा लीयन्ते स्वपदे पुनः ॥&lt;br&gt;&#xA;पूर्वं च ब्रह्मणा प्रोक्तः स चानेन परस्परम् ॥ ५५ ॥&lt;br&gt;&#xA;स्थाता परार्द्धपर्यन्तं भगवान्दारुरूपधृक् ॥&lt;br&gt;&#xA;सदायं वरदो विष्णुः शुद्धसत्त्वेन भावितः ॥ ५६ ॥&lt;br&gt;&#xA;यस्य यावांस्तु विश्वासस्तस्य सिद्धिस्तु तावती ॥&lt;br&gt;&#xA;प्रमादीकृतविश्वासो भक्तो दृढमतिः पुमान् ॥ ५७ ॥&lt;br&gt;&#xA;यत्नानुरूपं लभते फलमस्मात्सुदुर्लभम् ॥&lt;br&gt;&#xA;पुरा वः कथितं सर्वमम्बरीषविमोचनम् ॥ ५८ ॥&lt;br&gt;&#xA;ततस्तस्मिञ्जगन्नाथे परमात्मस्वरूपिणि ॥&lt;br&gt;&#xA;विधाय सुदृढां भक्तिं वसध्वं पुरुषोत्तमे ॥५९ ॥&lt;br&gt;&#xA;अतोऽयं भक्तितो नेयः श्रीकृष्णमञ्च उत्तमः ॥&lt;br&gt;&#xA;सुभद्राबलभद्रौ च राजवत्परिचर्य वै ॥ 2.2.31.६० ॥&lt;br&gt;&#xA;उत्तोलितेषु च्छत्रेषु चामरैर्वीजितेषु च ॥&lt;br&gt;&#xA;कालागुरुसुधूपासु दिक्षु गम्भीरनादिषु ॥ ६१ ॥&lt;br&gt;&#xA;नानाविधेषु वाद्येषु त्वगारे परिपूरिते ॥&lt;br&gt;&#xA;तौर्यत्रिके साधुवृत्ते दीपिका श्रेणिराजिते ॥ ६२ ॥&lt;br&gt;&#xA;अन्धकारेऽथ सर्वेषां वर्द्धमाने महोत्सवे ॥&lt;br&gt;&#xA;आच्छन्ने श्रीपतेरङ्गे प्रमादपरिशङ्कया ॥ ६३ ॥&lt;br&gt;&#xA;पटुपट्टदुकूलेषु नीयमानेषु दूरतः ॥&lt;br&gt;&#xA;गतेर्वेगात्तदोत्तानीकृतास्ये जगतां गुरौ ॥ ६४ ॥&lt;br&gt;&#xA;आवर्त्तदृष्टयो देवा दिवारोहणशङ्किनः ॥&lt;br&gt;&#xA;जयस्व राम कृष्णेति जय भद्रेति चोचिरे ॥ ६५ ॥&lt;br&gt;&#xA;एवं सलीलं भगवाञ्जन्मज्यैष्ठ्याभिषेचने ॥&lt;br&gt;&#xA;नीयते मञ्चदेशं तु निशीथे ब्राह्मणादिभिः ॥ ६६ ॥&lt;br&gt;&#xA;अहम्पूर्विकशब्दस्तु देवानां श्रूयते दिवि ॥&lt;br&gt;&#xA;देवदुन्दुभयश्चैव जयशब्दविमिश्रिताः ॥ ६७ ॥&lt;br&gt;&#xA;ततो मञ्चस्थितं ब्रह्मरूपं प्रत्यर्चया सह ॥&lt;br&gt;&#xA;आच्छाद्य सर्वाण्यङ्गानि मुखवर्जं सुचेलकैः ॥ ६८ ॥&lt;br&gt;&#xA;विना निवेद्यं सम्पूज्य उपचारैः पुरोदितैः ॥&lt;br&gt;&#xA;अधिवासितकुम्भैश्च शान्तिघोषपुरःसरम् ॥ ६९ ॥&lt;br&gt;&#xA;समुदज्येष्ठामन्त्रेण स्नापयेत्सुरपुङ्गवान् ॥&lt;br&gt;&#xA;पश्यतामभिषेक्तॄणां कृतकृत्यत्वहेतवे ॥ 2.2.31.७० ॥&lt;br&gt;&#xA;स्नाप्यमानं तु पश्यन्ति ये नरास्तत्र संस्थिताः ॥&lt;br&gt;&#xA;गर्भोदकेन स्नपनं न ते पुनरवाप्नुयुः ॥ ७१ ॥&lt;br&gt;&#xA;ज्येष्ठस्नानं भगवतो ये पश्यन्ति मुदान्विताः ॥&lt;br&gt;&#xA;न ते भवाब्धौ मज्जन्ति यात्रामुत्कण्ठमानसाः ॥ ७२ ॥&lt;br&gt;&#xA;बुद्ध्यबुद्धिकृतः पुंसामनादिः पापसञ्चयः ॥&lt;br&gt;&#xA;तत्क्षणान्नाशमायाति पश्यतां स्नपनं हरेः ॥ ७३ ॥&lt;br&gt;&#xA;सत्यं सत्यं पुनः सत्यं ब्रवीमि द्विजपुङ्गवाः ॥&lt;br&gt;&#xA;सर्वसन्तापशमनमशेषमलनाशनम् ॥ ७४ ॥&lt;br&gt;&#xA;स्नपनं श्रीपतेर्ज्यैष्ठ्यां यदि भक्त्या विलोकनम् ॥&lt;br&gt;&#xA;प्रायश्चित्तनिमित्तानि यानि पापानि सन्ति वै ॥ ७५ ॥&lt;br&gt;&#xA;तानि सर्वाणि क्षीयन्ते पश्यतां स्नपनं हरेः ॥&lt;br&gt;&#xA;नातः परतरं कर्म ह्यनायासेन मोचनम् ॥ ७६ ॥&lt;br&gt;&#xA;ज्येष्ठजन्मदिने स्नानं हरेर्यदवलोकितम् ॥&lt;br&gt;&#xA;स्नानदानतपःश्राद्धजपयज्ञादयस्तु ये ॥ ७७ ॥&lt;br&gt;&#xA;विधयः कोटिगुणिताः कोटिजन्मोपपादिताः ॥&lt;br&gt;&#xA;स्नानदर्शनपुण्यस्य हरेस्ते न तुलां गताः ॥ ७८ ॥&lt;br&gt;&#xA;भक्त्या यः स्नपनं विष्णोरेकस्मिन्वत्सरेऽपि वा ॥&lt;br&gt;&#xA;पश्येन्न शोचते विप्रा इह संसारमोचने ॥ ७९ ॥&lt;br&gt;&#xA;तेनेष्टं क्रतुभिः पुण्यैः श्रद्धाविपुलदक्षिणैः ॥&lt;br&gt;&#xA;महादानानि दत्तानि भोजिताः कोटिशो द्विजाः ॥ 2.2.31.८० ॥&lt;br&gt;&#xA;श्राद्धानि गयशीर्षादौ कोटिशश्च कृतानि वै ॥&lt;br&gt;&#xA;पुण्यकाले च तीथार्दौ तपांसि चरितानि च ॥ ८१ ॥&lt;br&gt;&#xA;अर्धोदयादियोगेषु कोटितीर्थेषु कोटिशः ॥&lt;br&gt;&#xA;स्नातानि तेन भो विप्रा यः पश्येत्स्नपनं हरेः ॥ ८२ ॥&lt;br&gt;&#xA;सत्यं सत्यं पुनः सत्यं ब्रवीमि द्विजपुङ्गवाः ॥&lt;br&gt;&#xA;नातः श्रेयस्करं कर्म शास्त्रदृष्टपथिस्थितम् ॥ ८३ ॥&lt;br&gt;&#xA;मञ्चस्थं स्नाप्यमानं हि यः पश्येत्पुरुषोत्तमम् ॥&lt;br&gt;&#xA;स्नानाच्छतगुणं पुण्यं लभते वै न संशयः ॥ ८४ ॥&lt;br&gt;&#xA;मञ्चस्थितं जगन्नाथं स्नानार्द्रं यस्तु पश्यति ॥&lt;br&gt;&#xA;सान्द्रानन्दार्द्रचित्तोऽसौ न किञ्चित्पापमश्नुते ॥ ८५ ॥&lt;br&gt;&#xA;यदेव पुण्यमुदितं स्नानदर्शनकर्मणि ॥&lt;br&gt;&#xA;तत्तत्फलमवाप्नोति दृष्ट्वा मञ्चस्थमच्युतम् ॥ ८६ ॥&lt;br&gt;&#xA;एक एव जगन्नाथस्त्रिधा तत्र स्थितो द्विजाः ॥&lt;br&gt;&#xA;एकैकस्यापि स्नपनदर्शनं भुक्तिमुक्तिदम् ॥ ८७ ॥&lt;br&gt;&#xA;जयस्व रामभद्रेति जय भद्रेति यो वदेत् ॥&lt;br&gt;&#xA;जय कृष्ण जगन्नाथ जयेत्युच्चारयेन्मुदा ॥ ८८ ॥&lt;br&gt;&#xA;स्नानकाले स वै मुक्तिं प्रयाति द्विजसत्तमाः ॥&lt;br&gt;&#xA;अधिवासादिकं तत्र यैः कृतं स्नानकर्मणि ॥ ८९ ॥&lt;br&gt;&#xA;तेषां श्रद्धामुदायुक्तः प्रदद्याद्दक्षिणाः पृथक् ॥&lt;br&gt;&#xA;ब्राह्मणेभ्यश्च मिष्टान्नं वस्त्रालङ्करणानि च ॥ 2.2.31.९० ॥&lt;br&gt;&#xA;प्रदद्याच्छ्रद्धया युक्तो दीनानाथांश्च तर्पयेत् ॥&lt;br&gt;&#xA;ये द्रष्टुमागताः स्नानं जीवन्मुक्तास्तु ते ध्रुवम् ॥ ९१ ॥&lt;br&gt;&#xA;तान्यथाशक्ति वै राजा मानयेत्प्रीतये हरेः ॥&lt;br&gt;&#xA;स्नानावशेषतोयेन स्नायाद्भद्रासनस्थितः ॥ ९२ ॥&lt;br&gt;&#xA;नारी वा पुरुषो वापि तस्य पुण्यं वदामि वः ॥&lt;br&gt;&#xA;कल्पः स्याच्चिररोगार्तो ह्यपमृत्युं जयेदसौ ॥ ९३ ॥&lt;br&gt;&#xA;अपुत्रा मृतवत्सा वा वन्ध्या वापि लभेत्सुतम् ॥&lt;br&gt;&#xA;सुभगः सर्वलोकानां निर्धनो धनवान्भवेत् ॥ ९४ ॥&lt;br&gt;&#xA;गुर्विणी लभते पुत्रं दीर्घायुर्गुणवत्तरम्॥&lt;br&gt;&#xA;गङ्गादिसर्वतीर्थानां स्नानजं फलमुच्यते ॥ ९५ ॥&lt;br&gt;&#xA;स्नानदर्शनजं पुण्यं धर्मात्मा लभते ध्रुवम् ॥९६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्य एकत्रिंशोऽध्यायः ॥ ३१ ॥&lt;/p&gt;</description>
    </item>
    <item>
      <title>०३२ ज्येष्ठपञ्चकव्रतवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/032_jyeShThapanchakavratavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/032_jyeShThapanchakavratavarNanam/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अतः परं प्रवक्ष्यामि दक्षिणामूर्तिदर्शनम् ॥&lt;br&gt;&#xA;पदेपदेश्वमेधस्य फलं यत्रोपलभ्यते ॥ १ ॥&lt;br&gt;&#xA;ततो नानाविधैर्दिव्यैर्भक्ष्यभोज्यादिकैस्तथा ॥&lt;br&gt;&#xA;यथाशक्त्युपचारैस्तु गन्धैर्माल्यैश्च पूजयेत् ॥ २ ॥&lt;br&gt;&#xA;रामं कृष्णं सुभद्रां च गीतनृत्यादिकैस्तथा ॥&lt;br&gt;&#xA;प्रेक्षणीयैश्च विविधैः श्रद्धया चोपपादितैः ॥ ३ ॥&lt;br&gt;&#xA;वस्त्रचन्दनमाल्याद्यैः पूजयित्वा द्विजोत्तमान् ॥&lt;br&gt;&#xA;भगवद्ब्राह्मणांश्चैतान्महाभागवतांस्तथा ॥ ४ ॥&lt;br&gt;&#xA;ततो नयेद्दक्षिणाभिमुखांस्तांस्त्रिदशेश्वरान् ॥&lt;br&gt;&#xA;उत्सवं च महत्कृत्वा पूर्वानयनवद्धरेः ॥ ५ ॥&lt;br&gt;&#xA;तस्मिन्काले हरिं पश्येद्व्रजन्तं दक्षिणामुखम् ॥&lt;br&gt;&#xA;समं सुभद्रां यो मर्त्यो न स प्राकृतमानुषः ॥ ६ ॥&lt;br&gt;&#xA;स्नानार्थमागता देवाः स्नापयित्वा जगद्गुरुम् ॥&lt;br&gt;&#xA;आकाशेऽपि ससम्बाधास्तावत्कालं स्थिता हरिम् ॥&lt;br&gt;&#xA;द्रष्टुं व्रजन्तं याम्याशावदनं भवनाशनम् ॥ ७ ॥&lt;br&gt;&#xA;धर्मशास्त्रेषु यावन्ति धर्मकर्माणि सन्ति वै ॥&lt;br&gt;&#xA;तानि सर्वाणि सन्द्रष्टुं व्रजन्तं दक्षिणामुखम् ॥ ८ ॥&lt;br&gt;&#xA;स्नानदर्शनजं पुण्यं समग्रं लभते तु सः ॥&lt;br&gt;&#xA;स्नातं मुरारिं यः पश्येद्व्रजन्तं दक्षिणामुखम्॥ ९ ॥&lt;br&gt;&#xA;नीराजयित्वा देवेशं रामेण सह भद्रया ॥&lt;br&gt;&#xA;प्रासादान्तः प्रवेश्याथ न पश्येद्वै कथञ्चन ॥ 2.2.32.१० ॥&lt;br&gt;&#xA;एतत्तु विस्तरेणोक्तं पूर्वमेव मया द्विजाः ॥ ११ ॥ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;भगवन्यत्त्वया प्रोक्तं ज्येष्ठास्नानप्रदर्शनात् ॥&lt;br&gt;&#xA;फलं प्राप्नोति नियतं तन्नो बूहि विदांवर॥१२॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;हन्त वः कथयिष्यामि तद्व्रतं ज्येष्ठपञ्चकम् ॥&lt;br&gt;&#xA;नातः परतरं प्रोक्तमृषिभिः शास्त्रपारगैः ॥१३॥&lt;br&gt;&#xA;श्रौतस्मार्तपुराणोक्त व्रतानामिदमुत्तमम्॥&lt;br&gt;&#xA;इदं प्रथमतः प्रोक्तं ब्रह्मणा परमेष्ठिना ॥ १४ ॥&lt;br&gt;&#xA;ज्येष्ठत्वाद्व्रतमुख्यानां ख्यातं तज्जयेष्ठपञ्चकम् ॥&lt;br&gt;&#xA;समुद्रो ज्येष्ठफलदः प्रभुर्ज्येष्ठफलप्रदः ॥ १५ ॥&lt;br&gt;&#xA;वर्षसन्दर्शनात्पुण्यं मञ्चकेनैव लभ्यते ॥&lt;br&gt;&#xA;मञ्चकेन तु यल्लभ्यं महाज्यैष्ठ्यां तु तल्लभेत् ॥ १६ ॥&lt;br&gt;&#xA;यन्मयोक्तं पुरा विप्राः स्नानदर्शनजं फलम् ॥&lt;br&gt;&#xA;समग्रं तदवाप्नोति महाज्यैष्ठ्यां न संशयः ॥ १७ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;महाज्यैष्ठीं समाचक्ष्व यत्र स्नानं महाफलम् ॥&lt;br&gt;&#xA;तत्र नः कौतुकं ब्रह्मन्महद्वै सम्प्रवर्त्तते ॥ १८ ॥ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;ज्येष्ठस्य विमले पक्षे या वै पञ्चदशी भवेत् ॥&lt;br&gt;&#xA;शक्रर्क्षैकांशगौ चन्द्रगुरू च गुरुवासरे ॥ १९ ॥&lt;br&gt;&#xA;शुभे योगे महाज्यैष्ठी सर्वपापप्रणाशिनी ॥&lt;br&gt;&#xA;सर्वक्षेत्रं सर्वतीर्थं सप्त वै सागरास्तथा ॥ 2.2.32.२० ॥&lt;br&gt;&#xA;क्रतवश्च महादानसमूहश्च तपांसि च ॥&lt;br&gt;&#xA;विद्याश्चाष्टादशविधा व्रतानि विविधानि च ॥ २१ ॥&lt;br&gt;&#xA;शान्तिपौष्टिककर्माणि साङ्ख्ययोगस्तथैव च ॥&lt;br&gt;&#xA;सर्वे सम्भूय गच्छन्ति क्षेत्रं श्रीपुरुषोत्तमम्॥ २२ ॥&lt;br&gt;&#xA;वृन्दशः प्रविभक्तास्त एकैकं क्षेत्रगं प्रति ॥&lt;br&gt;&#xA;कस्मै वयं भाग्यवते ज्येष्ठस्नानावलोकने ॥ २३ ॥&lt;br&gt;&#xA;महाज्यैष्ठ्यां प्रवेक्ष्यामः परस्परमहम्मया ॥&lt;br&gt;&#xA;तत्र यान्ति महायोगे भगवत्क्षेत्रमुत्तमम् ॥ २४ ॥&lt;br&gt;&#xA;महाज्यैष्ठी महापुण्या भगवत्प्रीतिवर्द्धनी ॥&lt;br&gt;&#xA;तस्यां सम्पूज्य देवेशं जगन्नाथं कृपार्णवम् ॥&lt;br&gt;&#xA;दृष्ट्वा च स्नाप्यमानं तं पापकोशाद्विमुच्यते ॥ २५ ॥&lt;br&gt;&#xA;अत ऊर्ध्वं प्रवक्ष्यामि व्रतं तज्ज्येष्ठपञ्चकम् ॥&lt;br&gt;&#xA;व्रतेनानेन लभ्यं यत्तत्तदेव ब्रवीमि वः ॥ २६ ॥&lt;br&gt;&#xA;दशम्यां नियमं कुर्यात्प्रातः स्नात्वा यथाविधि ॥&lt;br&gt;&#xA;आचार्यं वृणुयात्तत्र वैष्णवं द्विजपुङ्गवम् ॥ २७ ॥&lt;br&gt;&#xA;इत्थं सङ्कल्पममलं गृह्णीयाद्व्रतमुत्तमम् ॥ २८ ॥&lt;br&gt;&#xA;देवदेवजगन्नाथ संसारार्णवतारक ॥&lt;br&gt;&#xA;अद्यारभ्य व्रतं देव यावज्ज्यैष्ठी च सा तिथिः ॥&lt;br&gt;&#xA;तावद्व्रतं करिष्यामि प्रीतये तव केशव ॥२९॥&lt;br&gt;&#xA;सर्वतीर्थाभिषेकं च प्रत्यहं व्रतभोजनम् ॥&lt;br&gt;&#xA;मूर्तीनां तव पञ्चानामेकस्यापि प्रपूजनम् ॥ 2.2.32.३० ॥&lt;br&gt;&#xA;एकस्मिन्दिवसे देव त्रिसन्ध्यं त्वत्प्रसादतः ॥&lt;br&gt;&#xA;समाप्यतां व्रतमिदं सफलं चास्तु ते प्रभो ॥॥ ३१ ॥&lt;br&gt;&#xA;ततः पञ्चसु तीर्थेषु स्नात्वा च गृहमेत्य च ॥&lt;br&gt;&#xA;स्थण्डिले विलिखेत्पद्ममष्टपत्रं सकर्णिकम् ॥ ३२ ॥&lt;br&gt;&#xA;तन्मध्ये स्थापयेत्कुम्भं तीर्थाम्भोभिः प्रपूरितम् ॥&lt;br&gt;&#xA;सचन्दनफलैर्युक्तं तन्मुखे ताम्रभाजनम् ॥ ३३ ॥&lt;br&gt;&#xA;वाससा वेष्टितं कण्ठे पात्रं चाक्षतपूरितम् ॥&lt;br&gt;&#xA;तन्मध्ये स्थापयेद्देवं सौवर्णं मधुसूदनम् ॥ ॥ ३४ ॥&lt;br&gt;&#xA;शुभाङ्गावयवं शान्तं वामे श्रीयुतमीश्वरम् ॥ ३५ ॥&lt;br&gt;&#xA;दक्षिणे च गरुत्मन्तं स्पृशन्तं पृष्ठदेशतः ॥&lt;br&gt;&#xA;शङ्खचक्रधरं चोर्ध्वे पद्मासनगतं विभुम् ॥ ॥ ३६ ॥&lt;br&gt;&#xA;पूजयेदुपचारैस्तमाचार्यो वापि भो द्विजाः ॥&lt;br&gt;&#xA;नीलोत्पलानां मालां तु भक्त्या देवाय दापयेत् ॥ ३७ ॥&lt;br&gt;&#xA;दशम्यां पूजयित्वैवं दशकोट्यघनाशनम् ॥&lt;br&gt;&#xA;प्रार्थयेत्प्राञ्जलिर्भूत्वा मन्त्रमेतं समुच्चरन् ॥ ३८ ॥ ॥&lt;br&gt;&#xA;मधुसूदन देवेश नमस्ते माधवीप्रिय ॥&lt;br&gt;&#xA;कृपावारान्निधे पाहि पतितं मां भवार्णवे ॥ ३९ ॥&lt;br&gt;&#xA;एकादश्यां चतुर्बाहुं शङ्खचक्रगदाधरम् ॥&lt;br&gt;&#xA;नारायणं पद्मसंस्थं पञ्चनिष्कविनिर्मितम् ॥&lt;br&gt;&#xA;तदर्द्धं निर्मितं वापि पूजयेत्पद्ममालया ॥ 2.2.32.४० ॥&lt;br&gt;&#xA;नैवेद्यं पायसं दद्यात्सितां रम्भाफलानि च ॥&lt;br&gt;&#xA;नानाविधं च नैवेद्यं दत्त्वा सम्प्रार्थयेन्मुदा ॥ ४१ ॥&lt;br&gt;&#xA;नारायण नमस्तेऽस्तु भवसागरतारण ॥&lt;br&gt;&#xA;त्राहि मां पुण्डरीकाक्ष शरणागतवत्सल ॥ ४२ ॥&lt;br&gt;&#xA;एकादशेन्द्रियकृतं पापराशिमनुत्तमम् ॥&lt;br&gt;&#xA;अनादिभवनिर्व्यूढं नाशयेत्पूजितः प्रभुः ॥ ४३ ॥&lt;br&gt;&#xA;द्वादश्यां यज्ञवाराहं पूजयेत्स्वर्णनिर्मितम् ॥&lt;br&gt;&#xA;चन्दनागुरुकर्पूरलेपनैश्चम्पकस्रजा ॥ ४४ ॥&lt;br&gt;&#xA;नानाविधापूपसारा भक्ष्यभोज्यफलान्विताः ॥&lt;br&gt;&#xA;निवेद्य प्रार्थयेद्देवं स्तुतिमेतां समुच्चरन् ॥ ४५ ॥&lt;br&gt;&#xA;प्रलयार्णवसम्मग्नां धरणीं धृतवानसि ॥&lt;br&gt;&#xA;किन्न शक्तो ममोद्धारे पतितस्याङ्घ्रिपङ्कजे ॥&lt;br&gt;&#xA;तन्मामुद्धर गोविन्द निमग्नं शोकसागरे ॥ ४६ ॥&lt;br&gt;&#xA;अब्दो द्वादशमासो वै यावदब्दकृतानि तु ॥&lt;br&gt;&#xA;पापानि महदल्पानि इतः पूर्वेषु जन्मसु ॥&lt;br&gt;&#xA;तद्विनाशयते देवो द्वादश्यामर्चितो नृणाम् ॥ ४७ ॥&lt;br&gt;&#xA;त्रयोदश्यां तु प्रद्युम्नं शङ्खचक्रवराभयान् ॥&lt;br&gt;&#xA;धारयन्तं पद्मगतं चतुर्निष्कविनिर्मितम् ॥ ४८ ॥&lt;br&gt;&#xA;उपचारैर्यथाप्रोक्तैः पूजयेद्भक्तितो नरः ॥&lt;br&gt;&#xA;अशोकपाटलीमालां चन्द्रपूर्णां समुज्ज्वलाम् ॥ ४९ ॥&lt;br&gt;&#xA;नैवेद्यं चैव पक्वान्नं फलं पक्वं मनोहरम् ॥&lt;br&gt;&#xA;दत्त्वा नमस्कृतिं कुर्वन्प्रार्थयेत्प्राञ्जलिः शुचिः ॥ 2.2.32.५० ॥&lt;br&gt;&#xA;देव प्रद्युम्न कामानां पूरक कामरूपधृक् ॥&lt;br&gt;&#xA;कामाश्च सफलाः सन्तु कामपाल नमोऽस्तु ते ॥ ५१ ॥&lt;br&gt;&#xA;चतुर्दश्यां नरहरिं पूजयेत्कनकाकृतिम् ॥&lt;br&gt;&#xA;वक्षःस्थलस्थया लक्ष्म्या प्रीयमाणं सटोज्ज्वलम् ॥ ५२ ॥&lt;br&gt;&#xA;व्यात्ताननं साट्टहासं योगपट्टाब्जसंस्थितम् ॥&lt;br&gt;&#xA;सुतीक्ष्णनखरं देवं सर्वापद्विनिवारणम् ॥ ५३ ॥&lt;br&gt;&#xA;चतुर्भिर्हेमनिष्कैश्च घटितं शुभलक्षणम् ॥&lt;br&gt;&#xA;पूजयेत्पूर्ववद्देवं सोपहारं सुभक्तितः ॥ ५४ ॥&lt;br&gt;&#xA;जपाकुसुममालां च जातीपुष्पस्रजं तथा ॥&lt;br&gt;&#xA;दत्त्वा पुष्पाञ्जलीन्पादे प्रणम्य सप्रदक्षिणम् ॥ ५५ ॥&lt;br&gt;&#xA;यथा हिरण्यकशिपुं लोकानां हितकाम्यया ॥&lt;br&gt;&#xA;व्यदारयस्तथा पापसङ्घं नाशय पूजितः ॥ ५६ ॥&lt;br&gt;&#xA;एवं सम्प्रार्थ्य नृहरिं प्रणम्य दण्डवत्क्षितौ ॥&lt;br&gt;&#xA;निर्वर्त्य व्रतमेवं तद्व्रती पञ्चदिनात्मकम् ॥&lt;br&gt;&#xA;पञ्च पञ्च प्रदीपांस्तु दिवारात्रौ प्रदापयेत् ॥ ५७ ॥&lt;br&gt;&#xA;वस्त्रयुग्मान्पञ्च पञ्च च्छत्रोपानद्युगं तथा ॥&lt;br&gt;&#xA;सयज्ञसूत्रान्कलशान्पञ्च पञ्च फलान्वितान् ॥ ५८ ॥&lt;br&gt;&#xA;भोजनान्ते द्विजेभ्यश्च प्रदद्याच्छ्रद्धयान्वितः ॥ ५९ ॥&lt;br&gt;&#xA;रात्रौ जागरगीताद्यैस्तथा नानोपहारकैः ॥&lt;br&gt;&#xA;तोषयेद्वासुदेवं तु पुराणपठनेन तु ॥ 2.2.32.६० ॥&lt;br&gt;&#xA;पौर्णमास्युषसि स्नात्वा श्रीकृष्णस्यान्तिकं व्रजेत् ॥ ६१ ॥&lt;br&gt;&#xA;रामं कृष्णं सुभद्रां च पूजयित्वा यथाविधि ॥&lt;br&gt;&#xA;स्नपनं कारयित्वाथ दृष्ट्वा वा शास्त्रचोदितम् ॥ ६२ ॥&lt;br&gt;&#xA;स्नानं कृत्वा पुनः सिन्धौ गृहमागत्य तत्र वै ॥&lt;br&gt;&#xA;यत्र विष्णोर्मूर्त्तयस्ताः कुम्भस्था मन्त्रपूजिताः ॥ ६३ ॥&lt;br&gt;&#xA;तासां पश्चिमतो वह्निं समाधाय यथाविधि ॥&lt;br&gt;&#xA;अग्निकार्यं प्रकुर्वीत स्वैः स्वैर्मन्त्रैः पुरोहितः ॥६४॥&lt;br&gt;&#xA;प्रणवादिचतुर्थ्यन्तं नमोन्तं नाम ईरयेत् ॥&lt;br&gt;&#xA;देवानां मूलमन्त्रस्तु स्वाहान्तो होमकर्मणि ॥ ॥ ६५ ॥&lt;br&gt;&#xA;चरोराज्यस्य समिधां पलाशानां पृथक्पृथक् ॥&lt;br&gt;&#xA;एकैकं देवमुद्दिश्य जुहुयाच्च शतं शतम् ॥ ६६ ॥&lt;br&gt;&#xA;तस्य पुष्पशतं चैव जुहुयात्तदनन्तरम् ॥&lt;br&gt;&#xA;पूर्णाहुतिं ततो हुत्वा ब्रह्मणे दक्षिणां ददेत् ॥ ६७ ॥&lt;br&gt;&#xA;आचार्ये दक्षिणां दद्यात्सुवर्णं धेनुमेव च ॥&lt;br&gt;&#xA;स्वर्णशृङ्गीं रौप्यखुरां नानोपकरणैर्युताम् ॥ ॥ ६८ ॥&lt;br&gt;&#xA;महार्घ्यवस्त्रदानानि येन तुष्यति वा गुरुः ॥&lt;br&gt;&#xA;सर्वोपकरणैर्युक्ताः प्रतिमाश्च निवेदयेत् ॥ ६९ ॥&lt;br&gt;&#xA;ब्राह्मणान्भोजयेत्सर्पिः खण्डयुक्तैश्च पायसैः ॥&lt;br&gt;&#xA;एतद्व्रतं समाख्यातं ज्येष्ठपञ्चकमुत्तमम् ॥ 2.2.32.७० ॥&lt;br&gt;&#xA;अनुष्ठाय नरो भक्त्या स्नानदर्शनजं फलम् ॥&lt;br&gt;&#xA;समग्रं लभते विप्रास्तदा नैवात्र संशयः ॥ ७१ ॥&lt;br&gt;&#xA;एकादशी या तु मध्ये निर्जला सा प्रकीर्तिता ॥&lt;br&gt;&#xA;एकां तां भक्तियुक्ता ये यथाविधि उपासते ॥ ७२ ॥&lt;br&gt;&#xA;यावज्जीवकृताः सर्वा एकादश्यो न संशयः ॥&lt;br&gt;&#xA;व्रतराजमिमं कृत्वा सर्वव्रतफलं लभेत् ॥ ७३ ॥&lt;br&gt;&#xA;यान्यान्समीहते कामांस्तांस्तानाप्नोत्यसंशयः ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये ज्येष्ठपञ्चकव्रतवर्णनन्नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३ गुण्डिचायात्राकथनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/033_guNDichAyAtrAkathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/033_guNDichAyAtrAkathanam/</guid>
      <description>&lt;p&gt;॥ ॥ जैमिनिरुवाच ॥ ॥&lt;br&gt;&#xA;अत ऊर्ध्वं प्रवक्ष्यामि महावेदीमहोत्सवम् ॥&lt;br&gt;&#xA;अज्ञानतिमिरान्धोऽपि येन भास्वत्पदं व्रजेत् ॥१॥&lt;br&gt;&#xA;वैशाखस्यामले पक्षे तृतीया पापनाशिनी ॥&lt;br&gt;&#xA;स्वयमाविष्कृता चैषा प्राजापत्यर्क्षसंयुता ॥ २ ॥&lt;br&gt;&#xA;तस्यां सङ्कल्प्य नृपतिराचार्यं वरयेच्छुचिः ॥&lt;br&gt;&#xA;एकं त्रीनथ तक्षाणं दृष्टकर्माणमादरात्॥३॥&lt;br&gt;&#xA;वृणुयाद्वनयागाय वस्त्रालङ्करणादिभिः ॥&lt;br&gt;&#xA;तक्ष्णा सार्द्धं वनं गत्वा साधुवृक्षगणाकुलम् ॥४॥&lt;br&gt;&#xA;तन्मध्ये वह्निमाधाय मन्त्रराजेन मन्त्रवित्॥&lt;br&gt;&#xA;अष्टोत्तरशतं हुत्वा सम्पाताज्यविमिश्रितम् ॥ ५ ॥&lt;br&gt;&#xA;आज्यं तरूणां मूले तु प्रत्येकमभिघारयेत् ॥&lt;br&gt;&#xA;दिक्पालेभ्यो बलिं दत्त्वा क्षेत्रपालपशूंस्तथा ॥ ६ ॥&lt;br&gt;&#xA;वनस्पतये जुहुयात्क्षीरोदनशताहुतिम् ॥&lt;br&gt;&#xA;ततः परशुमादाय वृक्षमूलेषु दिक्षु वै ॥ ७ ॥&lt;br&gt;&#xA;आज्यसंस्कृतिदेशेषु आचार्यो मन्त्रमुच्चरन् ॥&lt;br&gt;&#xA;किञ्चित्किञ्चिच्छेदयेद्वै चिन्तयन्गरुडध्वजम् ॥ ८ ॥&lt;br&gt;&#xA;नदत्सु तूर्यघोषेषु गीतमङ्गलवादिषु ॥&lt;br&gt;&#xA;नियोज्य वर्द्धकिं तत्र आचार्यः स्वगृहं व्रजेत् ॥ ९ ॥&lt;br&gt;&#xA;अथवा स्थान लब्धानि दारूणि रथकर्मणि ॥&lt;br&gt;&#xA;उक्तसंस्कारविधिना संस्कुर्यात्कल्पितेनले ॥ 2.2.33.१० ॥&lt;br&gt;&#xA;आरभेत रथं कृत्वा विघ्रराजमहोत्सवम् ॥&lt;br&gt;&#xA;षोडशारैः षोडशभिश्चक्रैर्लोहमयैर्दृढैः ॥ ११ ॥&lt;br&gt;&#xA;युक्तं विष्णो रथं कुर्याद्दृढाक्षं दृढकूबरम् ॥&lt;br&gt;&#xA;विचित्रघटनाकक्षपुत्तलीपरिवेष्टितम् ॥ १२ ॥&lt;br&gt;&#xA;नानाविचित्रबहुलमिक्षुखण्डविराजितम्॥&lt;br&gt;&#xA;चतुस्तोरणसंयुक्तं चतुर्द्वारं सुशोभनम् ॥ १३ ॥&lt;br&gt;&#xA;नानाविचित्रबहुलं हेमपट्टविराजितम् ॥&lt;br&gt;&#xA;द्वाविंशतिकरोच्छ्रायं पताकाभिरलङ्कृतम् ॥ १४ ॥&lt;br&gt;&#xA;गारुडं च ध्वजं कुर्याद्रक्तचन्दननिर्मितम् ॥&lt;br&gt;&#xA;दीर्घनासं स्थूलदेहं कुण्डलाभ्यां विभूषितम् ॥ १५ ॥&lt;br&gt;&#xA;चञ्च्वग्रदष्टभुजगं सर्वालङ्कारभूषितम् ॥&lt;br&gt;&#xA;वितत्य पक्षती व्योम्नि उड्डीयन्तमिवोदितम् ॥ १६ ॥&lt;br&gt;&#xA;दैत्यदानवसङ्घस्य बलदर्पविनाशनम् ॥&lt;br&gt;&#xA;सर्वाङ्गं तस्य कनकैराच्छाद्य परिशोभयेत् ॥ १७ ॥&lt;br&gt;&#xA;रथमेव हरेः कुर्यात्स्वासनं सुपरिष्कृतम् ॥&lt;br&gt;&#xA;चतुर्दशरथाङ्गैस्तं रथं कुर्याच्च सीरिणः ॥ १८ ॥&lt;br&gt;&#xA;चक्रैर्द्वादशभिः कुर्यात्सुभद्राया रथोत्तमम् ॥&lt;br&gt;&#xA;सप्तच्छदमयं कुर्यात्सीरिणो लाङ्गलध्वजम् ॥ १९ ॥&lt;br&gt;&#xA;देव्याः पद्मध्वजं कुर्यात्पद्मकाष्ठविनिर्मितम् ॥&lt;br&gt;&#xA;विरचय्य रथान्राजा प्रतिष्ठां पूर्ववच्चरेत् ॥ 2.2.33.२० ॥&lt;br&gt;&#xA;यथामन्त्रं यथाशास्त्रं विश्वसेद्ब्राह्मणेषु च ॥&lt;br&gt;&#xA;ब्राह्मणा जगदीशस्य जङ्गमास्तनवः स्मृताः ॥ २१ ॥&lt;br&gt;&#xA;इत्थं सुघटितं चक्रित्रयं देवत्रयस्य वै ॥&lt;br&gt;&#xA;आषाढस्य सिते पक्षे दिने विष्णोः शुभप्रदे ॥ २२ ॥&lt;br&gt;&#xA;प्रतिष्ठाप्य समृद्धेन विधिना पूर्ववद्विजाः ॥&lt;br&gt;&#xA;रक्षणीयं तथा तत्र नारोहेत्कश्चनाशुभः ॥ २३ ॥&lt;br&gt;&#xA;पक्षी वा मानुषो वापि मार्जारनकुलादयः ॥&lt;br&gt;&#xA;ततो दिनत्रयादर्वाग्रथानामुत्तरे कृते ॥ २४ ॥&lt;br&gt;&#xA;मण्डपे उत्सवाङ्गे वा प्रकुर्यादङ्कुरार्पणम् ॥&lt;br&gt;&#xA;अद्भुतेष्वथ जातेषु शान्तिं कुर्यात्पुरोदिताम् ॥ २५ ॥&lt;br&gt;&#xA;रथ्या सुसंस्कृता कार्या महावेदीं यथा व्रजेत् ॥&lt;br&gt;&#xA;पार्श्वयोर्मण्डलं कुर्यात्पथि गुल्मादिभिः फलैः ॥ २६ ॥&lt;br&gt;&#xA;सुमनस्तबकैर्माल्यैर्दुकूलैश्चामरैस्तथा ॥&lt;br&gt;&#xA;यथा सुपुष्पितारण्यराजी तत्र विराजते ॥ २७ ॥&lt;br&gt;&#xA;भूमिः समा च कार्या वै निष्पङ्का सुखचारणा ॥&lt;br&gt;&#xA;निर्मला च सुगन्धा च सुदूराद्वर्जितोत्करा ॥ २८ ॥&lt;br&gt;&#xA;धूपपात्राण्यनुपदं दिगामोदकराणि च ॥&lt;br&gt;&#xA;चन्दनाम्भः परिक्षेपो यन्त्रपातोत्करस्तथा ॥ २९ ॥&lt;br&gt;&#xA;बहूनि ऋतुपुष्पाणि पुष्पवृष्ट्यर्थमेव हि ॥&lt;br&gt;&#xA;नटनर्त्तकमुख्याश्च गायना बहवस्तथा ॥ 2.2.33.३० ॥&lt;br&gt;&#xA;वेश्या यौवनगर्वाढ्याः रूपालङ्कारभूषिताः ॥&lt;br&gt;&#xA;मृदङ्गा पणवाश्चैव भेरीढक्कादयस्तथा ॥ ३१ ॥&lt;br&gt;&#xA;बहवो बहुधा तत्र पताकाश्चित्रितान्तराः ॥&lt;br&gt;&#xA;ध्वजाश्च बहवस्तत्र स्वर्णराजतनिर्मिताः ॥ ॥ ३२ ॥&lt;br&gt;&#xA;वैजयन्त्यो बहुविधा भूमिगा वाहनास्तथा ॥&lt;br&gt;&#xA;हस्तिनश्च हयाश्चैव सुसन्नद्धाः स्वलङ्कृताः ॥ ३३ ॥&lt;br&gt;&#xA;एवं सम्भृतसम्भारः क्षितिपालः शुचिव्रतः ॥&lt;br&gt;&#xA;मुदा भक्त्या च परया युक्तः कुर्यान्महोत्सवम् ॥ ३४ ॥&lt;br&gt;&#xA;आषाढस्य सिते पक्षे द्वितीया पुष्यसंयुता ॥&lt;br&gt;&#xA;अरुणोदयवेलायां तस्यां देवं प्रपूजयेत् ॥ ३५ ॥&lt;br&gt;&#xA;ब्राह्मणैर्वैष्णवैः सार्द्धं यतिभिश्च तपस्विभिः ॥&lt;br&gt;&#xA;विज्ञापयेद्देवदेवं यात्रायै संस्कृताञ्जलिः ॥ ३६ ॥&lt;br&gt;&#xA;इन्द्रद्युम्नं क्षितिभुजं यथाज्ञासीः पुरा विभो ॥&lt;br&gt;&#xA;विजयस्व रथे नाथ गुण्डिचामण्डपं प्रति ॥ ३७ ॥&lt;br&gt;&#xA;तवापाङ्गविलोकेन प्रपुनन्तु दिशो दश ॥&lt;br&gt;&#xA;निःश्रेयसपदं यान्तु स्थावराणि चराणि च ॥ ३८ ॥&lt;br&gt;&#xA;अवतारः कृतो ह्येष लोकानुग्रहकाम्यया ॥&lt;br&gt;&#xA;तदेहि भगवन्प्रीत्या चरणं न्यस्य भूतले ॥ ३९ ॥&lt;br&gt;&#xA;ततः कर्पूरचूर्णैश्च सुमनोभिरवाकिरेत् ॥&lt;br&gt;&#xA;पथि शाकुनसूक्तानि प्रपठन्ति द्विजातयः ॥ 2.2.33.४० ॥&lt;br&gt;&#xA;केचिन्मङ्गलगाथाश्च केचिज्जय जयेति च ॥&lt;br&gt;&#xA;जितं त इति मन्त्रं वै केचिदुच्चैर्जपन्ति च ॥ ४१ ॥&lt;br&gt;&#xA;सूतमागधमुख्याश्च कीर्तिं पुण्यां मुदा जगुः ॥&lt;br&gt;&#xA;स्वर्णदण्डप्रकीर्णानां श्रेणी चोभयपार्श्वयोः ॥ ४२ ॥&lt;br&gt;&#xA;लीलयान्दोलयन्ति स्म रणत्कङ्कणमञ्जुलम् ॥&lt;br&gt;&#xA;स्वर्णपात्रपरिक्षिप्तकृष्णागुरुसुधूपितैः ॥ ४३ ॥&lt;br&gt;&#xA;सुरभीकृतसर्वाशा मुखे व्योमाङ्गणे तथा ॥&lt;br&gt;&#xA;चर्चरीझर्झरीवेणुवीणामाधुरिकादयः ॥&lt;br&gt;&#xA;शब्दायन्ते सुमधुरं गोविन्दविजयान्तरे ॥ ४४ ॥&lt;br&gt;&#xA;एवं प्रवृत्ते समये कृष्णं रामपुरःसरम्॥&lt;br&gt;&#xA;नयन्ति विप्रा भद्रां च क्षत्रियाश्च विशस्तथा ॥ ४५ ॥&lt;br&gt;&#xA;छत्रमाला समुदिता मुक्तास्रक्चीनतोरणा ॥&lt;br&gt;&#xA;रत्नध्वजा हेमदण्डाः पार्श्वयोर्मुरवैरिणः ॥ ४६ ॥&lt;br&gt;&#xA;राजा चतुर्विधा वर्णा अन्ये ये च पृथग्जनाः ॥&lt;br&gt;&#xA;दीना महान्तश्च तदा समानास्तत्र भान्ति वै ॥ ४७ ॥&lt;br&gt;&#xA;सलीलचरणन्यासं तूलिकास्तरणेषु तान् ॥&lt;br&gt;&#xA;वासयन्तः क्वचित्छान्ता देवांस्ते रथमन्वियुः ॥ ४८ ॥&lt;br&gt;&#xA;महोत्सवं समासाद्य गीतकोलाहलानि च ॥&lt;br&gt;&#xA;करे कृत्वा जगन्नाथं भ्रामयित्वा रथोत्तमम् ॥ ४९ ॥&lt;br&gt;&#xA;रामं कृष्णं सुभद्रां च रथमध्ये निवेशयेत् ॥&lt;br&gt;&#xA;चारुचन्द्रातपाढ्येन मण्डपेन विराजिते ॥ 2.2.33.५० ॥&lt;br&gt;&#xA;किङ्किणीमालिकाभिश्च माल्यचामरभूषिते ॥&lt;br&gt;&#xA;ससारकृष्णागुरुजधूपपूरितगर्भके ॥ ५१ ॥&lt;br&gt;&#xA;ततस्तान्वासयित्वा तु तूलिकासु सुरोत्तमान् ॥&lt;br&gt;&#xA;भूषयेद्विविधैर्भक्त्या वस्त्रालङ्कार माल्यकैः ॥ ५२ ॥&lt;br&gt;&#xA;पूजयेदुपचारैस्तैः समृद्धैर्भक्तिभावितैः ॥&lt;br&gt;&#xA;नातः परतरं विष्णोर्यात्रान्तरमवेक्ष्यते ॥ ५३ ॥&lt;br&gt;&#xA;यत्र स्वयं त्रिलोकेशः स्यन्दनेन कुतूहलात् ॥&lt;br&gt;&#xA;मानयन्पूर्वमाज्ञां तां वर्षे वर्षे व्रजेदसौ ॥ ५४ ॥&lt;br&gt;&#xA;रथस्थितं व्रजन्तं तं महावेदीमहोत्सवे ॥&lt;br&gt;&#xA;ये पश्यन्ति मुदा भक्त्या वासस्तेषां हरेः पदे ॥ ॥ ५५ ॥&lt;br&gt;&#xA;सत्यं सत्यं पुनः सत्यं प्रतिजाने द्विजोत्तमाः ॥&lt;br&gt;&#xA;नातः श्रेयः परं विष्णोरुत्सवः शास्त्रसम्मतः ॥ ५६ ॥&lt;br&gt;&#xA;यथा रथविहारोऽयं महावेदीमहोत्सवः ॥&lt;br&gt;&#xA;यत्रागत्य दिवो देवाः स्वर्गं यान्त्यधिकारिणः ॥ ५७ ॥&lt;br&gt;&#xA;किं वच्मि तस्य माहात्म्यमुत्सवस्य मुरद्विषः ॥&lt;br&gt;&#xA;यस्य सङ्कीर्तनात्पापं नश्येज्जन्म शतोद्भवम् ॥ ५८ ॥&lt;br&gt;&#xA;महावेदीं व्रजन्तं तं रथस्थं पुरुषोत्तमम् ॥&lt;br&gt;&#xA;बलभद्रं सुभद्रां च जन्मकोटिसमुद्भवम् ॥ ५९ ॥&lt;br&gt;&#xA;दृष्ट्वा पापं नाशयति नात्र कार्या विचारणा ॥&lt;br&gt;&#xA;रथच्छायां समाक्रम्य ब्रह्महत्या व्यपोहति ॥ 2.2.33.६० ॥&lt;br&gt;&#xA;तद्रेणुसंसक्तवपुस्त्रिविधां पापसंहतिम् ॥&lt;br&gt;&#xA;नाशयेत्स्वर्गगङ्गायाः स्नानजं फलमाप्नुयात् ॥ ६१ ॥&lt;br&gt;&#xA;घनाम्बुवृष्टियोगेन रथमार्गे तु पङ्किले ॥&lt;br&gt;&#xA;दिव्यदृष्ट्या च कृष्णस्य समस्तमलहारिणि ॥ ६२ ॥&lt;br&gt;&#xA;तत्र ये प्रणिपातांस्तु कुर्वते वैष्णवोत्तमाः ॥&lt;br&gt;&#xA;अनादिव्यूढपङ्कांस्ते हित्वा मोक्षमवाप्नुयुः ॥ ६३ ॥&lt;br&gt;&#xA;गवां कोटिप्रदानस्य कन्यानामयुतस्य च ॥&lt;br&gt;&#xA;वाजिमेधसहस्रस्य फलं प्राप्नोत्यसंशयः ॥ ६४ ॥&lt;br&gt;&#xA;अनुगच्छन्ति कृष्णं ये यात्राकौतूहलादपि ॥&lt;br&gt;&#xA;अनुव्रजन्ति नित्यं वै देवाः शक्रपुरोगमाः ॥ ६५ ॥&lt;br&gt;&#xA;पश्यन्ति ये रथं यान्तं दारुब्रह्म सनातनम् ॥&lt;br&gt;&#xA;पदे पदेऽश्वमेधस्य फलं तेषां प्रकीर्तितम् ॥ ६६ ॥&lt;br&gt;&#xA;वेदैः स्तुवन्ति वेदानां वक्तारो मोक्षदायिनम्॥&lt;br&gt;&#xA;इतिहासपुराणाद्यैः स्तोत्रैर्वापि स्वयङ्कृतैः ॥ ६७ ॥&lt;br&gt;&#xA;स्तुवन्ति पुण्डरीकाक्षं ये वै विगतकल्मषाः ॥&lt;br&gt;&#xA;वैष्णवं योगमास्थाय मोदन्ते नारदादिभिः ॥ ६८ ॥&lt;br&gt;&#xA;कुर्वन्ति वासुदेवाग्रे जयशब्देन वा स्तुतिम् ॥&lt;br&gt;&#xA;ते वै जयन्ति पापानि विविधानि न संशयः ॥ ६९ ॥&lt;br&gt;&#xA;लयतालानभिज्ञोपि गीतमाधुर्यवर्जितः ॥&lt;br&gt;&#xA;नर्त्तनं कुरुते वापि गायत्यथ नरोत्तमः॥&lt;br&gt;&#xA;वैष्णवोत्तमसंसर्गान्मुक्तिं प्राप्नोत्यसंशयः ॥2.2.33.७०॥&lt;br&gt;&#xA;नामानि कीर्तयन्नस्य तेन याति सहैव यः ॥&lt;br&gt;&#xA;अनुव्रज्यात्तत्फलं वै प्राप्नोत्यत्र न संशयः ॥ ७१ ॥&lt;br&gt;&#xA;जय कृष्ण जय कृष्ण जय कृष्णेति यो वदेत् ॥&lt;br&gt;&#xA;गुण्डिचानगरं यान्तं कृष्णं भक्तिसमन्वितः ॥&lt;br&gt;&#xA;न मातृगर्भवासस्य स च दुःखमवाप्नुयात् ॥७२॥&lt;br&gt;&#xA;चामरैर्व्यजनैः पुष्पस्तबकैर्नीलचोलकैः॥&lt;br&gt;&#xA;रथस्याग्रस्थितो यो वै वीजयेत्पुरुषोत्तमम्॥७३॥&lt;br&gt;&#xA;स वीज्यमानोप्सरोभिर्गन्धर्वैरुपशोभितः॥&lt;br&gt;&#xA;अनुव्रजद्भिस्त्रिदशैर्महेन्द्रासनसंस्थितः ॥ ७४ ॥&lt;br&gt;&#xA;भुनक्ति भोगानतुलान्यावदाभूतसम्प्लवम् ॥&lt;br&gt;&#xA;तदन्ते च ब्रह्मलोकं प्राप्य मुक्तिमवाप्नुयात् ॥७५ ॥&lt;br&gt;&#xA;कृष्णस्य पुरतो ये वै पुष्पवृष्टिं प्रकुर्वते ॥&lt;br&gt;&#xA;ते वै मनोगतान्सर्वान्प्राप्नुवन्ति मनोरथान् ॥ ७६ ॥&lt;br&gt;&#xA;सहस्रनामभिः पुण्यैः पर्यटन्ति रथं तु ये ॥&lt;br&gt;&#xA;तेषां प्रदक्षिणं कुर्युस्त्रिदशानतकन्धराः ॥ ७७ ॥&lt;br&gt;&#xA;वसन्ति वैकुण्ठगृहे विष्णुतुल्यपराक्रमाः ॥ ७८ ॥&lt;br&gt;&#xA;तस्मिन्काले महापुण्ये देवर्षिपितृसेविते ॥&lt;br&gt;&#xA;एकं ब्रह्म त्रिधाभूतं माययानुगतं स्वया ॥ ७९ ॥&lt;br&gt;&#xA;साक्षाद्दारुस्वरूपेण महावेदीमहोत्सवम्॥2.2.33.८०॥&lt;br&gt;&#xA;रथारूढः कौतुकवान्यत्रयाति जगत्प्रभुः॥&lt;br&gt;&#xA;तस्मिन्काले पृथिव्यां तु चरेत्तत्र महोत्सवम् ॥ ८१ ॥&lt;br&gt;&#xA;देवा अप्युत्सवे तस्मिन्पुरुहूतपुरोगमाः ॥&lt;br&gt;&#xA;अभिमानं परित्यज्य श्रेणीभूता हि पार्श्वयोः ॥ ८२ ॥&lt;br&gt;&#xA;प्रकुर्वते महायात्रां तैस्तैर्दिव्यैः परिच्छदैः ॥ ८३ ॥&lt;br&gt;&#xA;तेषामग्रेसरस्तत्र देवोपि प्रपितामहः ॥&lt;br&gt;&#xA;चतुर्दशानां जगतां कर्त्ता यः परमेश्वरः ॥ ८४ ॥&lt;br&gt;&#xA;सोऽपि तत्र जगन्नाथं रथे यान्तं महोत्सवे ॥&lt;br&gt;&#xA;ब्रह्मलोकात्परावृत्य स्तुवन्वेदमयैः स्तवैः ॥&lt;br&gt;&#xA;पदे पदे प्रणमति भगवन्तं सनातनम् ॥ ८५ ॥&lt;br&gt;&#xA;यद्यप्यब्जनिधेः कृष्णान्न भेदोऽस्ति तथाप्ययम् ॥&lt;br&gt;&#xA;महोत्सवस्य महिमा यत्र सर्वेऽनुयायिनः ॥ ८६ ॥&lt;br&gt;&#xA;नातः परतरो लोके महावेदीमहोत्सवात् ॥&lt;br&gt;&#xA;सर्वपापहरो योगः सर्वतीर्थफलप्रदः ॥ ८७ ॥&lt;br&gt;&#xA;कृष्णमुद्दिश्य यस्तत्र दानं ददाति वै नरः ॥&lt;br&gt;&#xA;यत्किञ्चिदक्षयफलं मेरुदानेन तत्समम् ॥८८॥&lt;br&gt;&#xA;तस्याग्रे देवदेवस्य व्रजतो गुण्डिचालयम् ॥&lt;br&gt;&#xA;यत्किञ्चित्कुरुते कर्म तत्तदक्षयमश्नुते ॥ ८९ ॥&lt;br&gt;&#xA;उपायनानि नाना वै भक्ष्यभोज्यानि चैव हि ॥&lt;br&gt;&#xA;समर्पयन्ति देवाय तत्प्रीत्यै वा द्विजन्मने ॥&lt;br&gt;&#xA;तेषामक्षयपुण्यानि सर्वकामप्रदानि च ॥ 2.2.33.९० ॥&lt;br&gt;&#xA;हरेरग्रेसरा ये वै पश्यन्तस्तन्मुखाम्बुजम् ॥&lt;br&gt;&#xA;पदे पदे नमन्तश्च पङ्कधूलिपरिप्लुताः ॥ ९१ ॥&lt;br&gt;&#xA;विहाय पाप कवचमभेद्यं कोटिजन्मभिः ॥&lt;br&gt;&#xA;क्षणान्मुक्तिफलं प्राप्य यान्ति विष्णोः शुभालयम् ॥ ९२ ॥&lt;br&gt;&#xA;सर्वक्रतूनां तीर्थानां दानानां यान्ति ते फलम् ॥&lt;br&gt;&#xA;भगवद्भक्तिभावानां नातः पुण्यतमो महः ॥ ९३ ॥&lt;br&gt;&#xA;एवं स भगवान्कृष्णः सुभद्रारामसङ्गतः ॥&lt;br&gt;&#xA;व्रजन्स्यन्दनश्रेष्ठस्थो द्योतयंश्च चतुर्दिशः ॥ ९४ ॥&lt;br&gt;&#xA;श्रीमदङ्गोपसृष्टेन मरुता सर्वदेहिनाम् ॥&lt;br&gt;&#xA;पापानि नाशयञ्छ्रीमान्दयालुर्भक्तभावनः ॥ ९५ ॥&lt;br&gt;&#xA;अज्ञानामप्यविश्वासभाजां विश्वासहेतवे ॥&lt;br&gt;&#xA;निसर्गमुक्तिदोऽप्येष यात्रारम्भान्करोति वै ॥ ९६ ॥&lt;br&gt;&#xA;व्रजन्समृद्ध्या देवानां मर्त्यानां च जनार्दनः ॥&lt;br&gt;&#xA;सूर्ये ललाटं तपति मध्याह्ने मार्गमध्यतः ॥ ९७ ॥&lt;br&gt;&#xA;श्रान्ता कर्षजनस्तस्थौ म्लायन्वै तद्रजोवृतः ॥&lt;br&gt;&#xA;तत्रातपस्य शान्त्यर्थं दर्पणेष्वभिषेचयेत् ॥ ९८ ॥&lt;br&gt;&#xA;पञ्चामृतैः शीततोयैः पुष्पकर्पूरवासितैः ॥&lt;br&gt;&#xA;चामरैश्च जलार्द्रान्तैः शीतलैर्व्यजनैस्तथा ॥ ९९ ॥&lt;br&gt;&#xA;वीजयेत्पुण्डरीकाक्षं सुभद्रां राममेव च ॥&lt;br&gt;&#xA;शीतैश्च पानकैर्हद्यैस्तथा खण्डविकारकैः ॥ 2.2.33.१०० ॥&lt;br&gt;&#xA;खर्जूरैर्नारिकेलैश्च नानारम्भाफलैस्तथा ॥&lt;br&gt;&#xA;तथा क्षीरविकारैश्च पनसैस्तृणराजकैः ॥ १ ॥&lt;br&gt;&#xA;इक्षुभिः स्वादुहृद्यैश्च फलैर्नानाविधैस्तथा ॥&lt;br&gt;&#xA;वासितैः शीततोयैश्च पक्वताम्बूलपत्रकैः ॥ २ ॥&lt;br&gt;&#xA;सकर्पूरलवङ्गाद्यैः पूजयेत्पुरुषोत्तमम् ॥ ३ ॥&lt;br&gt;&#xA;तस्मिन्काले द्विजश्रेष्ठा ये पश्यन्ति जनार्दनम् ॥&lt;br&gt;&#xA;पूजयन्ति यथाशक्ति न ते संसारजं श्रमम् ॥ ४ ॥&lt;br&gt;&#xA;प्राप्नुवन्ति द्विजश्रेष्ठा ब्रह्मलोकनिवासिनः ॥ ५ ॥&lt;br&gt;&#xA;रथत्रयस्थितं देवत्रयं ये पुरुषर्षभाः ॥&lt;br&gt;&#xA;प्रदक्षिणं प्रकुर्वन्ति त्रिश्चतुः सप्त एव वा ॥ ६ ॥&lt;br&gt;&#xA;दशप्रणामान्कृत्वान्ते स्थिताः प्राञ्जलयोऽग्रतः ॥&lt;br&gt;&#xA;पुरारथस्थितान्ब्रह्मा स्तुतिभिर्याभिरब्जभूः ॥७॥&lt;br&gt;&#xA;तुष्टाव ताभिर्देवेशं स्तुवन्ति परमेश्वरम् ॥&lt;br&gt;&#xA;ये नरा ब्रह्मलोकं ते प्रयान्ति नियतं द्विजाः ॥ ८ ॥&lt;br&gt;&#xA;ततोऽपराह्णे देवेशं दक्षिणानिलवीजितम् ॥&lt;br&gt;&#xA;शनैः शनैर्नयेद्गीतैवेण्णुवीणादिनादितैः ॥ ९ ॥&lt;br&gt;&#xA;बन्दिनः स्तुतिपाठैश्च कलैर्मधुरिकास्वनैः ॥&lt;br&gt;&#xA;निरन्तरैः पुष्पवर्षैश्चामरान्दोलनैस्तथा ॥ 2.2.33.११० ॥&lt;br&gt;&#xA;एवं व्रजति देवेशे सूर्यश्चास्तङ्गतो भवेत् ॥&lt;br&gt;&#xA;दीपिकानां सहस्राणि ज्वालितानि सहस्रशः ॥ १११ ॥&lt;br&gt;&#xA;तदालोकप्रकाशेन मार्गशेषश्च नीयते ॥&lt;br&gt;&#xA;रथावरोहणेनैषां मण्डपारोहणेन च ॥ ११२ ॥&lt;br&gt;&#xA;सम्मर्दः सुमहांस्तत्र दिदृक्षूणां कुतूहलात् ॥&lt;br&gt;&#xA;मण्डपे वासयेद्देवं गुण्डिचाख्ये मनोहरे ॥ ११३ ॥&lt;br&gt;&#xA;चारुचन्द्रातपे चारुमाल्यचामरभूषिते ॥&lt;br&gt;&#xA;रत्नस्तम्भमये स्वर्णवेदिकोपस्कृतान्तरे ॥ ११४ ॥&lt;br&gt;&#xA;प्राचीरवलयावीते सुधालेपसमुज्ज्वले ॥&lt;br&gt;&#xA;साधुसोपानघटिते चतुर्द्वारोपशोभिते ॥ ११५ ॥&lt;br&gt;&#xA;त्रैलोक्याण्डबरयुते महावेद्यां महाक्रतोः ॥&lt;br&gt;&#xA;प्रादुर्भावो महेशस्य यत्राभूद्दारुवर्ष्मणः ॥ ११६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णव खण्डे पुरुषोत्तमक्षेत्रमाहात्म्ये गुण्डिचायात्राकथनन्नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/034/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अश्वमेधाङ्गसरसो नृसिंहस्य च दक्षिणे ॥&lt;br&gt;&#xA;तत्रासीनश्च भगवान्पुनश्चावतरन्निव ॥ १ ॥&lt;br&gt;&#xA;बभासे दिव्यरूपोऽसौ दुर्विभाव्यः सुरासुरैः ॥&lt;br&gt;&#xA;तदा पूजोपहारैश्च भक्ष्यभोज्यादिकैस्तथा ॥ ॥ २ ॥&lt;br&gt;&#xA;पूजयित्वा जगन्नाथं तोषयेद्गीतनृत्यकैः ॥&lt;br&gt;&#xA;पुष्पोपहारैर्विविधैः सुगन्धैरनुलेपनैः ॥ ३ ॥&lt;br&gt;&#xA;कृष्णागुरुजधूपैश्च गन्धतैलप्रदीपकैः ॥&lt;br&gt;&#xA;तोषयेज्जगतां नाथमनेकैरुपहारकैः ॥ ४ ॥&lt;br&gt;&#xA;बिन्दुतीर्थतटे तस्मिन्सप्ताहानि जनार्दनः ॥&lt;br&gt;&#xA;तिष्ठेत्पुरा स्वयं राज्ञे वरमेतत्समादिशत् ॥ ५ ॥&lt;br&gt;&#xA;त्वत्तीर्थतीरे राजेन्द्र स्थास्यामि प्रतिवत्सरम् ॥&lt;br&gt;&#xA;सर्वतीर्थानि तस्मिंश्च स्थास्यन्ति मयि तिष्ठति ॥ ६ ॥&lt;br&gt;&#xA;तत्र स्नात्वा विधानेन तीर्थे तीर्थोघपावने ॥&lt;br&gt;&#xA;सप्ताहं ये प्रपश्यन्ति गुण्डिचामण्डपे स्थितम् ॥ ७ ॥&lt;br&gt;&#xA;मां च रामं सुभद्रां च मत्सायुज्यमवाप्नुयुः ॥&lt;br&gt;&#xA;ततस्तस्मिन्महापुण्ये सर्वपापप्रणाशने ॥ ८ ॥&lt;br&gt;&#xA;सर्वतीर्थैकफलदे विष्णु प्रीतिकरे शुभे ॥&lt;br&gt;&#xA;स्नात्वा सन्तर्प्य विधिवत्पितॄन्देवानतन्द्रितः ॥ ९ ॥&lt;br&gt;&#xA;तटस्थं नरसिंहं तं पूजयित्वा प्रणम्य च ॥&lt;br&gt;&#xA;महावेदीं नरो गत्वा कृतशौचाचमक्रियः ॥ 2.2.34.१० ॥&lt;br&gt;&#xA;पूजयेत्पूर्ववद्विप्राः प्रणमेद्वापि भक्तितः ॥&lt;br&gt;&#xA;सप्ताहं यो नरो नारी न सा प्राकृतमानुषी ॥ ११ ॥&lt;br&gt;&#xA;विष्णुसायुज्यमाप्नोति शासनान्मुरवैरिणः ॥&lt;br&gt;&#xA;दिवा तदृर्शनं पुण्यं रात्रौ दशगुणं भवेत् ॥ १२ ॥&lt;br&gt;&#xA;यत्किञ्चित्क्रियते कर्म सन्निधौ जगदीशितुः ॥&lt;br&gt;&#xA;स्वल्पं वाप्यथवा भूरि कोटिकोटिगुणं भवेत्॥ १३ ॥&lt;br&gt;&#xA;तुलापुरुषदानानि महादानानि यो ददेत् ॥&lt;br&gt;&#xA;एके प्रदत्ते दानेपि सर्वं दत्तं भवेद्द्विजाः ॥ १४ ॥&lt;br&gt;&#xA;सर्वं मेरुसमं दानं सर्वे व्याससमा द्विजाः ॥&lt;br&gt;&#xA;महावेद्यां गते कृष्णे योगोऽयं खलु दुर्लभः ॥ १५ ॥&lt;br&gt;&#xA;अर्द्धोदयादिका योगाः स्कन्देन परिभाषिताः ॥&lt;br&gt;&#xA;महावेद्याख्ययोगस्य कला नार्हन्ति षोडशीम् ॥ १६ ॥&lt;br&gt;&#xA;अतः परं प्रवक्ष्यामि पितॄणां कार्यमुत्तमम् ॥&lt;br&gt;&#xA;यावज्जीवं गयाश्राद्धैरलभ्यं भुवि यत्फलम् ॥ १७ ॥&lt;br&gt;&#xA;दिविस्था नरकस्था वा तिर्यग्योनिगतास्तथा ॥&lt;br&gt;&#xA;तथा मनुष्यजातिस्थाः सर्वे पितृपितामहाः ॥ १८ ॥&lt;br&gt;&#xA;शतं पुरुषविख्याता यं वाञ्छन्ति सुतैः कृतम्॥&lt;br&gt;&#xA;तं वो विधिं प्रवक्ष्यामि शृणुध्वं मुनयो वरम् ॥ १९ ॥&lt;br&gt;&#xA;मघा वै पितृनक्षत्रं पितॄणा प्रीतिदं परम् ॥&lt;br&gt;&#xA;तत्र श्राद्धं तु प्रीणाति दत्तं पुत्रैर्मुदान्वितैः ॥ 2.2.34.२० ॥&lt;br&gt;&#xA;पञ्चमी च तिथिः श्रेष्ठा श्राद्धेभ्युदयकारिणी ॥&lt;br&gt;&#xA;उभयोर्यदि संयोगो महापुण्यतमा तिथिः ॥ २१ ॥&lt;br&gt;&#xA;यस्यां श्राद्धे कृते पुत्रैः पितॄणामुद्धृतिर्भवेत् ॥&lt;br&gt;&#xA;सर्वतीर्थमये तस्मिन्सन्निधौ मुरवैरिणः ॥२२॥&lt;br&gt;&#xA;श्राद्धं चेच्छ्रद्धया कुर्यान्नीलकण्ठनृसिंहयोः ॥&lt;br&gt;&#xA;मध्ये मेध्यतमे देशे योगे परमदुर्लभे ॥ २३ ॥&lt;br&gt;&#xA;पुरुषाञ्छतमुद्धृत्य ब्रह्मलोके महीयते ॥&lt;br&gt;&#xA;प्रशस्यः कुतपः कालो मन्दीभूतदिवाकरः ॥ २४ ॥&lt;br&gt;&#xA;पितॄनुद्दिश्य वा दद्यादशक्तः कनकं शुचिः ॥&lt;br&gt;&#xA;तर्पयित्वा तिलैः सम्यक्पैतृकीं प्रीतिमुत्तमाम् ॥ २५ ॥&lt;br&gt;&#xA;अथवा भोजयैद्विप्रान्भोज्यमूल्यानि वा ददेत् ॥&lt;br&gt;&#xA;एकस्मै वा गुणवते सहस्रं भोजनं ददेत् ॥ २६ ॥&lt;br&gt;&#xA;गुणागुणविवेकस्तु नात्र योगे विधीयते ॥&lt;br&gt;&#xA;तस्मिन्सुदुर्लभे योगे सर्वे मुनिसमा द्विजाः ॥ २७ ॥&lt;br&gt;&#xA;आषाढस्य सिते पक्षे पञ्चमी पितृदैवतम् ॥&lt;br&gt;&#xA;नक्षत्रं जगदीशस्य महावेदीसमागमः ॥ २८ ॥&lt;br&gt;&#xA;एते यदा त्रयः स्युश्चेदिन्द्रद्युम्नसरोवरे ॥&lt;br&gt;&#xA;चतुष्पादः स्मृतो योगः पितॄणामक्षयप्रदः ॥२९॥&lt;br&gt;&#xA;पितृकार्ये न सीदन्ति निरूप्य श्राद्धमत्र वै ॥&lt;br&gt;&#xA;शृणुध्वमन्यद्विप्रा वै प्रसङ्गाच्च ब्रवीमि वः ॥ 2.2.34.३० ॥&lt;br&gt;&#xA;नभस्य दर्शे यः कुर्याच्चतुर्ष्वपि युगादिषु ॥&lt;br&gt;&#xA;श्राद्धं पितॄन्समुद्दिश्याऽश्वमेधाङ्गसम्भवे ॥ ३१ ॥&lt;br&gt;&#xA;गयाश्राद्धसहस्रस्य श्रद्धया विहितस्य वै ॥&lt;br&gt;&#xA;फलं यद्धि समं त्वस्य नात्र कार्या विचारणा ॥ ३२ ॥&lt;br&gt;&#xA;दानं होमो जपश्चापि सर्वपापापनोदनः॥&lt;br&gt;&#xA;दिनानि सप्त यान्यत्र कृष्णे वसति मण्डपे ॥ ३३ ॥&lt;br&gt;&#xA;एकस्मादुत्तरं श्रेयो यत्तस्मादुत्तरोत्तरम् ॥&lt;br&gt;&#xA;आषाढशुक्ल तृतीयायां प्रातःस्नानं समाचरेत् ॥ ३४ ॥&lt;br&gt;&#xA;इन्द्रद्युम्नतटे देशे नृसिंहक्षेत्र उत्तमे ॥&lt;br&gt;&#xA;व्रतमेतत्तु गृह्णीयात्सङ्कल्प्य विधिवन्नरः ॥ ३५ ॥&lt;br&gt;&#xA;वनजागरणं नाम भगवत्प्रीतिवर्द्धनम् ॥&lt;br&gt;&#xA;सर्वपापप्रशमनं सर्वव्रतफलप्रदम् ॥ ३६ ॥&lt;br&gt;&#xA;दिनानि सप्त मौनी स्यात्कृतत्रिषवणक्रियः ॥&lt;br&gt;&#xA;कुम्भे च पूजयेद्देवं त्रिसन्ध्यं भक्तिभावितः ॥ ३७ ॥&lt;br&gt;&#xA;गोघृतेनाथ तैलेन तिलजेन प्रदीपयेत् ॥&lt;br&gt;&#xA;अहर्निशं हरेरग्रे रक्षेत्तं यत्नतो व्रती ॥ ॥ ३८ ॥&lt;br&gt;&#xA;दिवा दिवा वसेन्मौनी रात्रौ रात्रौ च जागृयात् ॥&lt;br&gt;&#xA;मन्त्रं भागवतं जप्यान्नित्यकृत्यान्तरे व्रती ॥ ३९ ॥&lt;br&gt;&#xA;उपवासपरो भूत्वा सप्ताहानि नयेद्व्रती ॥&lt;br&gt;&#xA;अष्टमे प्रातरुत्थाय प्रतिष्ठां कारयेद्दिने ॥ 2.2.34.४० ॥&lt;br&gt;&#xA;तस्मिन्नेव तीर्थवरे स्नात्वागत्य गृहं पुनः ॥&lt;br&gt;&#xA;मण्डले सर्वतोभद्रे पूर्वे कुम्भं निवेशयेत ॥ ४१ ॥&lt;br&gt;&#xA;तत्रावाह्य हृषीकेशं पूजयेदुपचारकैः ॥&lt;br&gt;&#xA;तस्य पश्चिमदेशे च स्थण्डिले विधिसंस्कृते ॥ ४२ ॥&lt;br&gt;&#xA;अग्निं प्रणीय गृह्योक्तविधिना ब्राह्मणावृतः ॥&lt;br&gt;&#xA;अग्निकार्यं प्रकुर्वीत समिदाज्यचरूंस्तथा ॥ ४३ ॥&lt;br&gt;&#xA;सहस्रं जुहुयादग्नौ प्रत्येकं वा शतं शतम् ॥&lt;br&gt;&#xA;गायत्री वैष्णवी या वै तया होमविधिः स्मृतः ॥ ॥ ४४ ॥&lt;br&gt;&#xA;सम्प्राश्य दक्षिणां दयाद्धेनुं वस्त्रं हिरण्यकम् ॥&lt;br&gt;&#xA;विप्रांश्च भोजयेदन्ते प्रीतये विश्वसाक्षिणः ॥ ४५ ॥&lt;br&gt;&#xA;व्रतराजमिमं कृत्वा विधिनानेन भो द्विजाः ॥&lt;br&gt;&#xA;चतुर्वर्गानवाप्नोति यो यः कामानभीप्सति ॥ ४६ ॥&lt;br&gt;&#xA;नारी वा श्रद्धया युक्ता कुर्याद्वेदीमहोत्सवम् ॥&lt;br&gt;&#xA;सापि तत्फलमाप्नोति या कुर्याद्व्रतमुत्तमम् ॥ ४७ ॥&lt;br&gt;&#xA;यात्राकर्तुः फलं यादृग्व्रतकर्तुश्च तत्फलम् ॥&lt;br&gt;&#xA;भवते वै द्विजश्रेष्ठाः कथितं वो मुदान्विताः ॥ ४८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे चतुस्त्रिंशोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/035/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अतः परं प्रवक्ष्यामि रथरक्षाकरं विधिम्॥&lt;br&gt;&#xA;भूतप्रेतादयो घोरा दारुणान्यद्भुतानि च ॥ १ ॥&lt;br&gt;&#xA;न बाधन्ते रथान्येन मुनयो वश्च यन्मतम् ॥&lt;br&gt;&#xA;प्रत्यहं पूजयेद्देवान्कृष्णादीन्ध्वजसंस्थितान् ॥ २ ॥&lt;br&gt;&#xA;गन्धपुष्पाक्षतैर्माल्यैरुपहारैरनुत्तमैः ॥&lt;br&gt;&#xA;गीतनृत्तादिकैश्चैव धूपदीपनिवेदनैः ॥ ॥ ३ ॥&lt;br&gt;&#xA;दिक्पालेभ्यो बलिं दद्यात्पायसान्नेन चान्वहम् ॥&lt;br&gt;&#xA;भूतप्रेतपिशाचेभ्यो दद्याच्च बलिमुत्तमम् ॥ ४ ॥&lt;br&gt;&#xA;रक्षेच्च यत्नतस्तान्वै रथानारोहणोचितान् ॥&lt;br&gt;&#xA;यथा न कश्चिदारोहेन्नरो ग्राम्यपशुस्तथा ॥&lt;br&gt;&#xA;पक्षिणश्च विशेषेण येषां वासो न शोभनः ॥ ५ ॥&lt;br&gt;&#xA;अष्टमेऽह्नि पुनः कृत्वा दक्षिणाभिमुखान्रथान्॥&lt;br&gt;&#xA;विभूषयेद्वस्त्रमाल्यपताकैश्चामरादिभिः ॥ ६ ॥&lt;br&gt;&#xA;नवम्यां वासयेद्देवांस्तेषु प्रातः समृद्धिमत् ॥ ७ ॥&lt;br&gt;&#xA;दक्षिणाभिमुखा यात्रा विष्णोरेषा सुदुर्लभा ॥&lt;br&gt;&#xA;यात्रा प्रयत्नतः सा हि भक्तिश्रद्धासमन्वितैः ॥ ८ ॥&lt;br&gt;&#xA;यथा पूर्वा तथा चेयं द्वे च मुक्तिप्रदायिके ॥&lt;br&gt;&#xA;यात्राप्रवेशौ देवस्य एक एवोत्सवो मतः ॥ ९ ॥&lt;br&gt;&#xA;पुराविदो वदन्त्येतां यात्रां नवदिनात्मिकाम् ॥&lt;br&gt;&#xA;एषा त्र्यवयवा यात्रा सम्पूर्णा यैरुपासिता ॥ 2.2.35.१० ॥&lt;br&gt;&#xA;सुसम्पूर्णफलस्तेषां महावेदीमहोत्सवः ॥ ११ ॥&lt;br&gt;&#xA;गुण्डिचामण्डपात्कृष्णमायान्तं दक्षिणामुखम् ॥&lt;br&gt;&#xA;रथस्थं बलिनं भद्रां पश्यन्तो मुक्तिभागिनः । १२ ॥&lt;br&gt;&#xA;उत्तराभिमुखान्दृदृष्ट्वा लभन्ते यादृश फलम् ॥&lt;br&gt;&#xA;रामादीन्स्यन्दनस्थान्ये पश्यन्त्येवं महोदयान् ॥&lt;br&gt;&#xA;यादृशं फलमाप्नुयुस्तादृशं दक्षिणामुखान् ॥ ॥ १३ ॥&lt;br&gt;&#xA;पदा यान्तं रथे यान्तं यः पश्येद्दक्षिणामुखम् ॥&lt;br&gt;&#xA;तस्य जन्म कृतार्थं स्याद्वाजिमेधः पदे पदे ॥ १४ ॥&lt;br&gt;&#xA;स्तुतिभिः प्रणिपातैश्च पुष्पवृष्टिभिरेव च ॥&lt;br&gt;&#xA;नानानृत्तोपहारैश्च व्यजनच्छत्रचामरैः ॥&lt;br&gt;&#xA;उपायनैर्बहुविधैरुपतिष्ठेद्रथाग्रतः ॥ १५ ॥&lt;br&gt;&#xA;नीलाचलं समायान्तं रथस्थं दक्षिणामुखम्।&lt;br&gt;&#xA;ये पश्यन्ति हृषीकेशं सुभद्रां लाङ्गलायुधम् ॥ १६ ॥&lt;br&gt;&#xA;कामकल्पतरुं पुंसां दर्शनादेव मुक्तिदम् ॥&lt;br&gt;&#xA;ते व्रजन्ति महात्मानो वैकुण्ठ भवनं हरेः ॥ १७ ॥&lt;br&gt;&#xA;रथेन विचरन्तं तं सिन्धुतीरे जनार्दनम् ॥&lt;br&gt;&#xA;पश्यन्तं करुणापाङ्गैः प्रणतान्पुरतो नरान् ॥ १८ ॥&lt;br&gt;&#xA;दक्षिणाभिमुखं यान्तं प्रासादं नीलभूधरे ॥&lt;br&gt;&#xA;सर्वतीर्थनिधिं सर्वदानकल्पतरुं हरिम् ॥ १९ ॥&lt;br&gt;&#xA;स्तुवन्तः प्रणमन्तश्च श्रद्दधानाश्च ये नराः ॥&lt;br&gt;&#xA;न ते पुनरिहायान्ति ब्रह्मलोकस्थिता ध्रुवम्॥ 2.2.35.२० ॥&lt;br&gt;&#xA;मुनयः कथितो वोऽयं महावेदीमहोत्सवः ॥&lt;br&gt;&#xA;यस्य सङ्कीर्त्तनादेव निर्मलो जायते नरः ॥ २१ ॥&lt;br&gt;&#xA;यश्चेदं कीर्तयेन्नित्यं प्रातरुत्थाय मानवः ॥&lt;br&gt;&#xA;शृणुयादपि बुद्धिस्थः शक्रलोकं व्रजेदसौ ॥ २२ ॥&lt;br&gt;&#xA;प्रत्यर्चारूपमपि वा रथमास्थाप्य यो हरेः ॥&lt;br&gt;&#xA;कुर्याद्यात्रामिमां श्रद्धाभक्तिभावेन मानवः ॥ २३ ॥&lt;br&gt;&#xA;सोऽपि विष्णोः प्रसादेन गुण्डिचोत्सवजं फलम्॥&lt;br&gt;&#xA;प्राप्य वैकुण्ठभवनं याति नात्र विचारणा ॥ २४ ॥&lt;br&gt;&#xA;पश्य श्रीर्यावती विप्रा भक्तिर्वा श्रद्धयान्विता ॥&lt;br&gt;&#xA;तावतीयं महायात्रा यो यथा कर्तुमिच्छति ॥ २५ ॥&lt;br&gt;&#xA;इदं पवित्रं परमं रहस्यं वेधसोदितम् ॥&lt;br&gt;&#xA;कारयित्वाथवा दृष्ट्वा यन्नरो नावसीदति ॥ २६ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/036/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अतः परं प्रवक्ष्यामि शयनोत्सवमुत्तमम् ॥&lt;br&gt;&#xA;आषाढीमवधिं कृत्वा हरेः स्वापस्तु कर्कटे ॥ १ ॥&lt;br&gt;&#xA;वार्षिकांश्चतुरो मासान्यावत्स्यात्कार्त्तिकी द्विजाः ॥&lt;br&gt;&#xA;अयं पुण्यतमः कालो हरेराराधनं प्रति ॥ २ ॥&lt;br&gt;&#xA;काश्यां बहुयुगं वासान्नियमव्रतसंस्थितेः ॥&lt;br&gt;&#xA;फलं यदुक्तं तद्विद्यात्क्षेत्रे श्रीपुरुषोत्तमे ॥ ३ ॥&lt;br&gt;&#xA;चातुर्मास्यदिनैकेन वसतः सन्निधौ हरेः ॥&lt;br&gt;&#xA;वार्षिकाणां चतुर्णां तु यान्यहानि वसन्नयेत् ॥ ४ ॥&lt;br&gt;&#xA;पुण्यक्षेत्रे जगन्नाथसन्निधौ निर्मलान्तरे ॥&lt;br&gt;&#xA;प्रत्यक्षं वाजिमेधस्य सहस्रस्य लभेत्फलम् ॥ ५ ॥&lt;br&gt;&#xA;स्नात्वा सिन्धुजले पुण्ये दृष्ट्वा श्रीपुरुषोत्तमम् ॥&lt;br&gt;&#xA;चातुर्मास्यव्रते तिष्ठन्न शोचति कुतश्चन ॥ ६ ॥&lt;br&gt;&#xA;चातुर्मास्ये निवसति क्षेत्रे श्रीपुरुषोत्तमे ॥&lt;br&gt;&#xA;साक्षाद्दृष्टिर्भगवतस्तद्द्वयं मुक्तिसाधनम् ॥ ७ ॥&lt;br&gt;&#xA;तस्मात्सर्वाणि सन्त्यज्य श्रौतस्मार्त्तानि मानवः ॥&lt;br&gt;&#xA;प्रयत्नान्निवसेत्पुण्ये क्षेत्रे श्रीपुरुषोत्तमे ॥ ८ ॥&lt;br&gt;&#xA;भोगिभोगासने सुप्तश्चातुर्मास्येषु वै प्रभुः ॥&lt;br&gt;&#xA;सर्व क्षेत्रेषु सान्निध्यं न करोति जगद्गुरुः ॥ ९ ॥&lt;br&gt;&#xA;अत्र साक्षान्निवसति यथा वैकुण्ठवेश्मनि ॥&lt;br&gt;&#xA;द्वादशस्वपि मासेषु भगवानत्र मूर्तिमान् ॥&lt;br&gt;&#xA;मुक्तिदश्चक्षुषा दृष्टश्चातुर्मास्ये विशेषतः ॥ 2.2.36.१० ॥&lt;br&gt;&#xA;अष्टमासनिवासेन दृष्ट्वा विष्णुं दिने दिने ॥&lt;br&gt;&#xA;यदाप्नोति फलं तद्धि चातुर्मास्यदिनैकतः ॥ ११ ॥&lt;br&gt;&#xA;चातुर्मास्यनिवासेन क्षेत्रे श्रीपुरुषोत्तमे ॥&lt;br&gt;&#xA;दिनं दिनं महापुण्यं सर्वक्षत्रनिवासजम् ॥&lt;br&gt;&#xA;फलं ददाति भगवान्क्षेत्रे वर्षनिवासतः ॥ १२ ॥&lt;br&gt;&#xA;सर्वपापप्रसक्तोऽपि सर्वाचारच्युतोऽपि च ॥&lt;br&gt;&#xA;सर्वधर्मबहिर्भूतो निवसेत्पुरुषोत्तमे ॥ १३ ॥&lt;br&gt;&#xA;चातुर्मास्यमथेकं यः कुर्याद्वै पापकृन्नरः ॥&lt;br&gt;&#xA;विहाय सर्वपापानि बहिरन्तश्च निर्मलः ॥ १४ ॥&lt;br&gt;&#xA;नरसिंहप्रसादेन वैकुण्ठभवनं व्रजेत् ॥ १५ ॥&lt;br&gt;&#xA;तस्मान्नरः सर्वभावैर्विष्णोः शयनभावितान् ॥&lt;br&gt;&#xA;वार्षिकांश्चतुरो मासान्निवसेत्पुरुषोत्तमे ॥ १६ ॥&lt;br&gt;&#xA;कुर्यादन्यन्न वा कुर्याज्जन्मसाफल्यमृच्छति ॥ १७ ॥&lt;br&gt;&#xA;आषाढशुक्लैकादश्यां कुर्यात्स्वापमहोत्सवम् ॥&lt;br&gt;&#xA;मण्डपं रचयेत्तत्र शयनागारमुत्तमम् ॥ १८ ॥&lt;br&gt;&#xA;देवस्य पुरतः शय्यां रत्नपल्यङ्किकोपरि ॥&lt;br&gt;&#xA;स्वास्तीर्य सोपधानां तु मृदुचीनोत्तरच्छदाम् ॥ १९ ॥&lt;br&gt;&#xA;कर्पूरधूलिविक्षिप्तां साधुचन्द्रातपां शुभाम् ॥&lt;br&gt;&#xA;सर्वतो वेष्टितां छिद्ररहितां चदनोक्षिताम् ॥ 2.2.36.२० ॥&lt;br&gt;&#xA;साधुद्वारां समां स्निग्धां नानाचित्रोपशोभिताम्॥&lt;br&gt;&#xA;एकं स्वापगृहं कृत्वा निशीथे प्रतिमात्रयम् ॥ २१ ॥&lt;br&gt;&#xA;सौवर्णं राजतं वापि रीतिजं दार्षदं तथा ॥&lt;br&gt;&#xA;यथाश्रद्धं प्रकुर्वीत प्रशस्तं चोत्तरोत्तरम्॥ २२ ॥&lt;br&gt;&#xA;तत्त्रयाणां सुराणां वै पादमूले यथातथम् ॥&lt;br&gt;&#xA;निधाय पूजूयेद्देवांस्तच्छेषं तेषु निक्षिपेत् ॥ २३ ॥&lt;br&gt;&#xA;पूजान्ते भावयेदैक्य तेषां कृष्णादिभिः सह ॥&lt;br&gt;&#xA;एह्येहि भगवन्देव सर्वलोकैकजीवन ॥ २४ ॥&lt;br&gt;&#xA;स्वापार्थं चतुरो मासान्सर्वकल्याणवृद्धये ॥&lt;br&gt;&#xA;इति सम्प्रार्थ्य देवेशांस्तदङ्गात्तत्स्रजां त्रयम् ॥ २५ ॥&lt;br&gt;&#xA;प्रत्यर्चासु विनिक्षिप्य माङ्गल्यस्तुतिगीतिभिः ॥&lt;br&gt;&#xA;नयेच्छय्यागृहद्द्वारं वासयेद्धटिकात्रये ॥२६॥&lt;br&gt;&#xA;पञ्चामृतैः स्नापयेत्तान्पृथक्पलशताधिकैः ॥&lt;br&gt;&#xA;सुगन्धचन्दनैर्लिप्तान्वस्त्रालङ्करणादिभिः ॥ २७ ॥&lt;br&gt;&#xA;पूजयित्वा यथान्यायं प्राञ्जलिर्मन्त्रमुच्चरेत् ॥&lt;br&gt;&#xA;जगद्वन्द्य जगन्नाथ जगत्त्राणपरायण ॥२८ ॥&lt;br&gt;&#xA;हिताय जगतामीश चातुर्मास्यान्घनागमान् ॥&lt;br&gt;&#xA;सुप्त्वा प्रशमयारिष्टाञ्छक्रेण सह पूजितः ॥ २९ ॥&lt;br&gt;&#xA;एह्येहि शयनागारं सुखमत्र स्वप प्रभो ॥&lt;br&gt;&#xA;इति सम्प्रार्थ्य देवेशं स्वापयेत्पुरुषोत्तमम् ॥ 2.2.36.३० ॥&lt;br&gt;&#xA;सुदृढं बन्धयेद्द्वारं विष्णोः शयनवेश्मनः ॥&lt;br&gt;&#xA;स्वापयित्वा जगन्नाथं लभते सुखमुत्तमम् ॥ ॥ ३१ ॥&lt;br&gt;&#xA;वार्षिकांश्चतुरो मासान्प्रसुप्ते वै जनार्दने ॥&lt;br&gt;&#xA;व्रतैरनेकैर्नियमैर्मासान्वै चतुरः क्षिपेत् ॥ ३२ ॥&lt;br&gt;&#xA;कल्पस्थायी विष्णुलोके नरो भक्तो भवेद्ध्रुवम्॥&lt;br&gt;&#xA;नियमव्रतानि गदतः शृणुध्वं मुनयो मम ॥ ३३ ॥&lt;br&gt;&#xA;मञ्चखट्वादिशयनं वर्जयेद्भक्तिमान्नरः ॥&lt;br&gt;&#xA;अनृतौ न व्रजेद्भार्यां मासं मधु परौदनम् ॥ ॥ ३४ ॥&lt;br&gt;&#xA;पटोलं मूलकं चैव वार्ताकं च न भक्षयेत् ॥&lt;br&gt;&#xA;अभक्ष्यं वर्जयेद्दूरान्मसूरं सितसर्षपम् ॥ ३५ ॥&lt;br&gt;&#xA;राजमाषान्कुलत्थांश्च आशुधान्यं च सन्त्यजेत्॥&lt;br&gt;&#xA;शाकं दधि पयो माषाच्छ्रावणादौ क्रमादिमान् ॥ ३६ ॥&lt;br&gt;&#xA;राजगोपयतींस्त्यक्त्वा नारोहेच्चर्मपादुके ॥&lt;br&gt;&#xA;वार्षिकांश्चतुरो मासानव्रतेन नयेद्यदि ॥&lt;br&gt;&#xA;तस्य पापस्य शान्त्यर्थं कार्तिके वा व्रती भवेत् ॥ ३७ ॥&lt;br&gt;&#xA;नमः कृष्णाय हरये केशवाय नमोनमः ॥&lt;br&gt;&#xA;नमोऽस्तु नारसिंहाय विष्णवे पापजिष्णवे ॥ ३८ ॥&lt;br&gt;&#xA;सायं प्रातर्दिवामध्ये कर्मान्तेषु च योजयेत् ॥ ३९ ॥&lt;br&gt;&#xA;तस्य पापानि घोराणि चितानि बहुजन्मसु ॥&lt;br&gt;&#xA;निर्दहत्येव सर्वाणि तूलराशिमिवानलः ॥ 2.2.36.४० ॥&lt;br&gt;&#xA;एकाहारो यताहारो विष्णुनिर्माल्यभोजनः ॥&lt;br&gt;&#xA;आषाढीमवधिं कृत्वा कार्तिक्यवधि यो भवेत् ॥&lt;br&gt;&#xA;नक्तभोजी भवेद्वापि स्वर्गस्तस्याल्पकं फलम्॥ ४१ ॥&lt;br&gt;&#xA;तैलाभ्यङ्गं दिवास्वापं मृषावादं च वर्जयेत् ॥&lt;br&gt;&#xA;आषाढशुक्लैकादश्यां सङ्क्रान्तौ कर्कटस्य वा ॥ ४२ ॥&lt;br&gt;&#xA;आषाढ्यां वा नरो भक्त्या गृह्णीयान्नियमं व्रती ॥&lt;br&gt;&#xA;सर्वपापहरं देवं प्रपूज्य मधुसूदनम् ॥ ४३ ॥&lt;br&gt;&#xA;तदग्रे प्रतिसङ्कल्प्य व्रतार्चनजपादिकम् ॥&lt;br&gt;&#xA;प्रार्थयेत्परमानन्दं कृताञ्जलिपुटो व्रती ॥ ४४ ॥&lt;br&gt;&#xA;चातुर्मास्यव्रतं देव गृहीतं त्वत्प्रसादतः ॥&lt;br&gt;&#xA;तव प्रसादान्निर्विघ्नं सिद्धिमायातु केशव ॥ ४५ ॥&lt;br&gt;&#xA;व्रतेस्मिन्यद्यसम्पूर्णे परलोकगतिर्भवेत्॥&lt;br&gt;&#xA;तन्मे भवतुसम्पूर्णं त्वत्प्रसादादधोक्षज ॥ ४६ ॥&lt;br&gt;&#xA;इति सम्प्रार्थ्य देवेशं पूर्वोक्तनियमे स्थितः ॥&lt;br&gt;&#xA;यापयेच्चतुरो मासान्विष्ण्वर्पित मतिर्व्रती॥४७॥&lt;br&gt;&#xA;पारणं प्रतिमासान्ते प्रीत्यै कृष्णस्य कारयेत् ॥४८॥&lt;br&gt;&#xA;मिष्टान्नैर्भोजयेद्विप्रान्पूजयित्वा जगत्पतिम् ॥&lt;br&gt;&#xA;असमर्थस्तु कार्तिक्यां पारयेद्व्रतमुत्तमम्॥४९॥&lt;br&gt;&#xA;तस्यां पूज्य जगन्नाथं वह्निस्थं तर्पयेत्ततः ॥&lt;br&gt;&#xA;द्विजाग्र्यान्पायसैर्मिष्टैर्विष्णुभक्त्या प्रपूजयेत् ॥2.2.36.५०॥&lt;br&gt;&#xA;यथाशक्त्या प्रदद्याद्वै कनकं वस्त्रमेव च ॥&lt;br&gt;&#xA;अशक्तः कार्तिके मासि व्रतं कुर्यात्पुरोदितम् ॥५१॥&lt;br&gt;&#xA;व्रतं च विविधं विष्णोः कृच्छ्रचान्द्रायणं तथा ॥५२॥&lt;br&gt;&#xA;पयः पीत्वा नयेद्यस्तु शाकाहारेण वा पुनः ॥&lt;br&gt;&#xA;भुक्त्वात्र विपुलान्भोगान्परं निर्वाणमृच्छति॥५३॥&lt;br&gt;&#xA;तत्रापि चेदशक्तः स्याद्भीष्मपञ्चकमुत्तमम्॥&lt;br&gt;&#xA;प्रीतये देवदेवस्य वन्यवृत्तिर्भवेद्व्रती ॥५४॥&lt;br&gt;&#xA;एतद्व्रतं समाख्यातं भगवत्प्रीतिकारकम् ॥&lt;br&gt;&#xA;सर्वपापप्रशमनं विष्णुलोकगतिप्रदम् ॥&lt;br&gt;&#xA;धन्यं यशस्यमायुष्यं सर्वकामप्रसाधनम् ॥५५॥&lt;br&gt;&#xA;मुनयः प्रोक्तमेतद्वो रहस्यं शृणुतापरम् ॥&lt;br&gt;&#xA;एतद्व्रतानि चान्यानि व्रतानि सबहूनि च ॥ ५६ ॥&lt;br&gt;&#xA;भगवद्भक्तिहीनानां जानीध्वं विफलानि वै ॥&lt;br&gt;&#xA;फलं महाक्रतूनां यत्तीर्थानां फलमुत्तमम् ॥ ५७ ॥&lt;br&gt;&#xA;दानानां तपसां चैव सात्त्विकानां च यत्फलम् ॥&lt;br&gt;&#xA;एकया विष्णुभक्त्या तत्समग्रं फलमश्नुते ॥ ५८ ॥&lt;br&gt;&#xA;ये पश्यन्ति महात्मानः शयनोप्सवमुत्तमम्॥&lt;br&gt;&#xA;मातुर्गर्भे न स्वपन्ति कारयन्ति च ये महम् ॥ ५९ ॥&lt;br&gt;&#xA;उत्सवान्ते व्रतं चेदं प्रतिज्ञाय तदग्रतः ॥&lt;br&gt;&#xA;पर्याप्तं पारयित्वा तु ब्रह्मलोके महीयते ॥ 2.2.36.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये षट्त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>०३७</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/037/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अतः परं प्रवक्ष्यामि दक्षिणायनमुत्तमम् ॥&lt;br&gt;&#xA;सङ्क्रान्तेः पूर्वकाले याः कला वै विंशतिर्मताः ॥ १ ॥&lt;br&gt;&#xA;अयनं पुण्यकालोऽयं पुण्यकर्मसु कर्मिणाम् ॥&lt;br&gt;&#xA;पञ्चामृतैस्तत्र देवं स्नापयेत्स्वापवद्द्विजाः ॥ २ ॥&lt;br&gt;&#xA;सर्वाङ्गं लेपयेदस्यागुरुकर्पूरचन्दनैः ॥&lt;br&gt;&#xA;सुगन्ध माल्यालङ्कारैश्चारुवस्त्रैश्च दीपकैः ॥ ३ ॥&lt;br&gt;&#xA;नानाभक्ष्योपहारैश्च पूजयेत्परमेश्वरम् ॥&lt;br&gt;&#xA;कर्पूरालतिकामुच्चैर्मुखाभ्याशे हरेर्ददेत् ॥ ४ ॥&lt;br&gt;&#xA;दूर्वाङ्कुराक्षतैर्नीराजनेनाथ प्रवन्दयेत् ॥&lt;br&gt;&#xA;माङ्गल्यगीतनृत्ताद्यैर्नारी हुलुहुलां वदेत् ॥ ५ ॥&lt;br&gt;&#xA;पूजितं पूज्यमानं च यः पश्येत्पुरुषोत्तमम् ॥&lt;br&gt;&#xA;पूजाशतगुणं पुण्यं तस्मै दद्याज्जनार्दनः ॥ ६ ॥&lt;br&gt;&#xA;अयने दक्षिणे तस्मिन्नर्च्यमानं श्रियः पतिम् ॥&lt;br&gt;&#xA;विहाय सर्वपापानि विष्णुलोकं व्रजन्ति ते ॥ ७ ॥&lt;br&gt;&#xA;स्वल्पा वा महती यात्रा सर्वा मुक्तिप्रदा हरेः ॥&lt;br&gt;&#xA;तस्मिंस्तस्मिन्दिने दृष्टो भगवान्मुक्तिदो ध्रुवम् ॥ ८ ॥&lt;br&gt;&#xA;विश्वासहेतोर्मूर्खाणां यात्रा ह्येताः कृपावता ॥&lt;br&gt;&#xA;विष्णुना कथिता विप्राः पापिनां किल्बिषापहाः ॥ ९ ॥&lt;br&gt;&#xA;आयासजनितं पुण्यं मन्यन्ते ये नराधमाः ॥&lt;br&gt;&#xA;लक्ष्मीपतेर्भोजनाय संस्कार्योऽत्र महानसः ॥ 2.2.37.१० ॥&lt;br&gt;&#xA;वैष्णवाग्निं समाधाय निरुप्य चरुमुत्तमम् ॥&lt;br&gt;&#xA;वैश्वदेवं प्रकुर्वीत भगवत्पाकसाधनम् ॥११॥&lt;br&gt;&#xA;ब्रह्मणे वास्तुपतये प्रजानां पतये तथा ॥&lt;br&gt;&#xA;विष्णवे विश्वकर्त्रे च शुच्यग्नौ जुहुयाच्छुचिः ॥ १२ ॥&lt;br&gt;&#xA;राज्ञा नियुक्त आचार्यः श्रौतस्मार्तक्रियापरः ॥&lt;br&gt;&#xA;द्वारपालप्रचण्डाभ्यामैशान्यां क्षेत्रपालिने ॥ १३ ॥&lt;br&gt;&#xA;दक्षिणे च विरूपाय खगानां पतये तथा ॥&lt;br&gt;&#xA;दुर्गासरस्वतीभ्यां च नैर्ऋत्यां विनिवेदयेत् ॥ १४ ॥&lt;br&gt;&#xA;महालक्ष्मीमहेन्द्राभ्यां प्राच्यां दिशि बलिः स्मृतः ॥&lt;br&gt;&#xA;विष्णु पारिषदेभ्योऽथ पशूनां पतये तथा ॥ १५ ॥&lt;br&gt;&#xA;उदीच्यां बलिदानं तु नारदायाथ पश्चिमे ॥&lt;br&gt;&#xA;आग्नेय्यामग्नये दद्याद्वायव्यां विश्वसाक्षिणे ॥ १६ ॥&lt;br&gt;&#xA;पञ्चश्वसनरूपेभ्यो विश्वकर्त्रेऽथ मध्यतः ॥&lt;br&gt;&#xA;आद्यन्तयोर्जलं दद्यात्प्रत्येकं बलिकर्मणि ॥ ३७ ॥&lt;br&gt;&#xA;दत्त्वा वलिं तदग्नौ तु कारयेत्पाकमुत्तमम् ॥&lt;br&gt;&#xA;सन्ध्यात्रये भगवतः पूजायै चरुकारणात् ॥ १८ ॥&lt;br&gt;&#xA;चरुसंस्कारकाङ्गानि भक्ष्यभोज्यादिकानि वै ॥&lt;br&gt;&#xA;न दीप्तान्योजयेत्तत्र लोके त्रैवर्णिको नृपः ॥ ॥ १९ ॥&lt;br&gt;&#xA;आर्यान्पवित्राञ्छूद्रान्वा वर्णांश्च परिसेवकान् ॥&lt;br&gt;&#xA;लौकिकव्यवहारोऽयं पचति श्रीः स्वयं ध्रुवम् ॥ 2.2.37.२० ॥&lt;br&gt;&#xA;भुङ्क्ते नारायणो नित्यं तया पक्वं शरीरवान् ॥&lt;br&gt;&#xA;अमृतं तद्धि नैवेद्यं पापघ्नं मूर्ध्नि धारणात् ॥ २१ ॥&lt;br&gt;&#xA;भक्षणान्मद्यपानादिमहादुरितनाशनम् ॥&lt;br&gt;&#xA;आघ्राणान्मानसं पापं दर्शनाद्दृष्टिजं तथा ॥ २२ ॥&lt;br&gt;&#xA;आस्वादात्तु कृतं पापं श्रावणं च व्यपोहति ॥&lt;br&gt;&#xA;स्पर्शनात्त्वक्कृतं पापं मिथ्याभाषणजं तथा ॥ २३ ॥&lt;br&gt;&#xA;गात्रलेपाद्दहेत्पापं शारीरं वै न संशयः ॥ २४ ॥&lt;br&gt;&#xA;महापवित्रं हि हरेर्निवेदितं नियोजयेद्यः पितृदेवकर्मसु ॥&lt;br&gt;&#xA;तृप्यन्ति तस्मै पितरः सुरास्तथा प्रयान्ति लोकं मधुसूदनस्य ते ॥ २५ ॥&lt;br&gt;&#xA;नात्ः पवित्रं वस्त्वस्ति हव्यकव्येषु भो द्विजाः ॥&lt;br&gt;&#xA;नराणां रूपमास्थाय तदश्नन्ति दिवौकसः ॥ २६ ॥&lt;br&gt;&#xA;अभिमानो महांस्तत्र देवदेवस्य चक्रिणः ॥&lt;br&gt;&#xA;श्वेतो नाम महाराजः पुरा त्रेतायुगेऽभवत् ॥ २७ ॥&lt;br&gt;&#xA;व्रतस्थोऽपि महाभक्तिं चकार पुरुषोत्तमे ॥&lt;br&gt;&#xA;इन्द्रद्युम्नेन रचितभोगमात्रानुसारतः ॥ २८ ॥&lt;br&gt;&#xA;भोगान्प्रकल्पयामास प्रत्यहं श्रीपतेर्मुदा ॥&lt;br&gt;&#xA;भक्ष्यभोज्यान्यनेकानि षड्रसांश्च सुसंस्कृतान् ॥ २९ ॥&lt;br&gt;&#xA;माल्यानि च विचित्राणि सुगन्धमनुलेपनम् ॥&lt;br&gt;&#xA;गीतवादित्रनृत्यानि दिव्यानि सुबहूनि च ॥ 2.2.37.३० ॥&lt;br&gt;&#xA;राजोपचारा बहुशोऽवसरेऽवसरे हरेः ॥&lt;br&gt;&#xA;बहुवित्तव्ययायास भक्तिभावनिरूपकाः ॥ ३१ ॥&lt;br&gt;&#xA;तत्तद्वैष्णवशास्त्रोक्तचित्रभोगाः पृथग्विधाः ॥&lt;br&gt;&#xA;कल्पितास्तेन भूपेन विद्वत्पङ्कजभानुना ॥ ३२ ॥&lt;br&gt;&#xA;प्रातः पूजनवेलायां हरिं द्रष्टुं जगाम सः ॥&lt;br&gt;&#xA;कस्मिंश्चिद्दिवसे राजा पूज्यमानं ददर्श तम् ॥ ३३ ॥&lt;br&gt;&#xA;प्रणम्य देवदेवं तु बद्धाञ्जलिपुटो मुदा ॥&lt;br&gt;&#xA;प्रासादद्वारनिकटे तस्थिवानृपसत्तमः ॥ ३४ ॥&lt;br&gt;&#xA;दृष्ट्वा स्वयं विरचितानुपचाराननुत्तमान् ॥&lt;br&gt;&#xA;उपायनसहस्रं च हरेरग्रे प्रकल्पितम् ॥ ३५ ॥&lt;br&gt;&#xA;चिन्तयामास मनसा किञ्चिद्ध्यानावलम्बितः ॥&lt;br&gt;&#xA;मनुष्यकल्पितम्भोगं ग्रहीष्यति हरिः किमु ॥ ३६ ॥&lt;br&gt;&#xA;देवैर्दिव्योपचारैर्यो शक्यते नार्चनाविधौ ॥&lt;br&gt;&#xA;मानसैरुपहारैर्यं पूजयन्ति यतव्रताः ॥ ३७ ॥&lt;br&gt;&#xA;भावदुष्टो बहिर्यागो न मुदे तस्य निश्चितम् ॥&lt;br&gt;&#xA;इत्थं सञ्चितयन्राजा दिव्यासनगतं विभुम् ॥ ३८ ॥&lt;br&gt;&#xA;भुञ्जानमन्नपानाढ्यं श्रिया सुपरिवेषितम् ॥&lt;br&gt;&#xA;दिव्यस्रजालङ्कृतया दिव्यगन्धदुकूलया ॥ ३९ ॥&lt;br&gt;&#xA;अनर्घ्यरत्नमञ्जीरसिञ्जितेन सुरालयम् ॥&lt;br&gt;&#xA;पूरयन्त्या स्वर्णदर्व्या ददत्या सादरं रसान् ॥ 2.2.37.४० ॥&lt;br&gt;&#xA;भगवत्प्रतिरूपैश्च भुञ्जानैः परिवेष्टितम् ॥&lt;br&gt;&#xA;दृष्ट्वा कृतार्थमात्मानं मन्यमानस्तदद्भुतम् ॥ ४१ ॥&lt;br&gt;&#xA;प्रोन्मीलिताक्षः स पुनः प्राग्दृष्टं समवैक्षत ॥&lt;br&gt;&#xA;अतः प्रभृति राजासौ परां निर्वृतिमाप्तवान् ॥ ४२ ॥&lt;br&gt;&#xA;निवेदिताशीर्व्रतवांश्चचार सुमहत्तपः ॥&lt;br&gt;&#xA;अकालमृत्युनाशाय स्वराज्ये मृतमुक्तये ॥ ४३ ॥&lt;br&gt;&#xA;मन्त्रराजं जपन्नित्यं श्रितानां कल्पपादपम् ॥&lt;br&gt;&#xA;ददर्श शतवर्षान्ते नृहरिं दुरितापहम् ॥ ४४ ॥&lt;br&gt;&#xA;योगासनाब्जनिलयं वामाङ्गावस्थितश्रियम् ॥&lt;br&gt;&#xA;दिव्यालङ्कृतसर्वाङ्गं स्फटिकामलविग्रहम् ॥ ४५ ॥&lt;br&gt;&#xA;त्रिदशैः सिद्धमुक्तैश्च स्तूयमानं स्मिताननम् ॥&lt;br&gt;&#xA;भ्रान्तो विस्मयभीतिभ्यां हर्षगद्गदया गिरा ॥&lt;br&gt;&#xA;प्रसीद नाथेति लपन्पपात धरणीतले ॥ ४६ ॥&lt;br&gt;&#xA;तपःकृशं तं प्रणतं दृष्ट्वा मनुजकेसरी ॥&lt;br&gt;&#xA;अकल्मषं क्षितिपतिं विवक्षुर्भक्तवत्सलः ॥ ४७ ॥ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;उत्तिष्ठ वत्स भक्त्या ते प्रसन्नं विद्धि मां प्रभुम् ॥&lt;br&gt;&#xA;मयि प्रसन्ने नालभ्यं वरं तत्प्रार्थ्यतां भवान् ॥४८॥&lt;br&gt;&#xA;श्रुत्वेत्थं भगवद्वाक्यं समुत्तस्थौ ततो नृपः ॥&lt;br&gt;&#xA;बद्धाञ्जलिपुटो नम्रो भक्त्योवाच जनार्दनम् ॥ ४९ ॥&lt;br&gt;&#xA;॥ श्वेत उवाच ॥ ॥&lt;br&gt;&#xA;स्वामिन्यदि प्रसादस्ते मयि जातः सुदुर्लभः ॥&lt;br&gt;&#xA;सारूप्यमथ सम्प्राप्य स्थास्यामि तव सन्निधौ ॥ 2.2.37.५० ॥&lt;br&gt;&#xA;स्थास्ये यावन्नृपत्वेऽहं मद्राज्ये नो जनः क्वचित् ॥&lt;br&gt;&#xA;अकाले म्रियतां जन्तुः काले चेन्मुक्तिमाप्नुयात् ॥५१॥&lt;br&gt;&#xA;तच्छ्रुत्वा भगवान्प्राह श्वेतराजानमुत्तमम् ॥५२॥&lt;br&gt;&#xA;श्वेत ते वाञ्छितं भूयात्तिष्ठ त्वं मम दक्षिणे ॥&lt;br&gt;&#xA;भुक्त्वा वर्षसहस्रं तु स्वराज्यं सुसमृद्धिमत् ॥५३॥&lt;br&gt;&#xA;मम निर्माल्यभोगेन क्षीणशेषाघसञ्चयः ॥&lt;br&gt;&#xA;सुनिर्मलान्तःकरणो मत्सायुज्यमवाप्स्यसि ॥ ५४ ॥&lt;br&gt;&#xA;वटसागरयोर्मध्ये मुक्तिस्थाने सुदुर्लभे ॥&lt;br&gt;&#xA;मदीयाऽऽद्यावतारस्य विष्णोर्मत्स्यस्वरूपिणः॥५५॥&lt;br&gt;&#xA;सम्मुखीनो वस त्वं हि स्फटिकामलविग्रहः ॥&lt;br&gt;&#xA;ख्यातिं यास्यसि भूर्लोके श्वेतमाधवसञ्ज्ञया॥५६॥&lt;br&gt;&#xA;युवयोरन्तराले ये प्राणांस्त्यक्ष्यन्ति मानवाः ॥&lt;br&gt;&#xA;तिर्यञ्चोऽपि च कीटा वा ध्रुवं ते मुक्तिमाप्नुयुः ॥५७॥&lt;br&gt;&#xA;अमरा यत्र मरणमिच्छन्ति किमु मानवाः ॥&lt;br&gt;&#xA;तवोत्तरस्यां दिशि यत्सरः पापनिबर्हणम् ॥५८॥&lt;br&gt;&#xA;तत्र स्नात्वा उपस्पृश्य तदीये दक्षिणे तटे ॥&lt;br&gt;&#xA;उभयोर्दृष्टिपूतःसन्त्यक्त्वा प्राणान्विमुच्यते ॥ ॥५९॥&lt;br&gt;&#xA;आसमन्तादिदं क्षेत्रं यत्रतत्रापि मुक्तिदम् ॥&lt;br&gt;&#xA;मूढात्मनां विश्वसितुं प्रधानं स्थानमीरितम्॥2.2.37.६०॥&lt;br&gt;&#xA;तव राज्ये तु ये लोका मम निर्माल्यभोजिनः॥&lt;br&gt;&#xA;मृतिराकालिकी तेषां न कदाचिद्भविष्यति ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये सप्तत्रिंशोऽध्यायः॥३७॥&lt;/p&gt;</description>
    </item>
    <item>
      <title>०३८ दमनकचरितम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/038_damanakacharitam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/038_damanakacharitam/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;इति दत्त्वा वरं तस्मै श्वेतराजाय वै पुरा ॥&lt;br&gt;&#xA;जगामान्तर्हितो विप्राः प्रासादान्तः स्थितो हरिः॥१॥&lt;br&gt;&#xA;समस्तजगतां या श्रीः सृष्टिस्थितिविनाशकृत् ॥&lt;br&gt;&#xA;वैष्णवीशक्तिरतुला परिवेषणकारिणी ॥ २ ॥&lt;br&gt;&#xA;सुधोपमं सुपक्वान्नं भुङ्क्ते नारायणः प्रभुः ॥&lt;br&gt;&#xA;तदुच्छिष्टोपभोगो हि सर्वाघक्षयकारकः ॥ ३ ॥&lt;br&gt;&#xA;न तादृशसमं पुण्यं वस्त्वस्ति पृथिवीतले ॥&lt;br&gt;&#xA;पापसंस्कारकर्तॄणां सम्पर्कात्तु न दुष्यति ॥ ४ ॥&lt;br&gt;&#xA;पद्मायाः सन्निधानेन सर्वे ते शुचयः स्मृताः ॥&lt;br&gt;&#xA;विष्ण्वालयगतं तद्धि निर्माल्यं पतितादयः ॥ ५ ॥&lt;br&gt;&#xA;स्पृशन्ति चेन्न दुष्टं तद्यथा विष्णुस्तथैव तत् ॥&lt;br&gt;&#xA;व्रतस्था विधवाश्चैव सर्वे वर्णाश्रमास्तथा ॥ ६ ॥&lt;br&gt;&#xA;तत्प्राशनेन पूयन्ते दीक्षिताश्चाग्निहोत्रिणः ॥&lt;br&gt;&#xA;दरिद्रः कृपणो वापि गृहस्थः प्रभुरेव वा ॥७॥&lt;br&gt;&#xA;स्वदेश्याः परदेश्या वा सर्वे तत्र समागताः ॥&lt;br&gt;&#xA;नाभिमानं प्रकुर्वीरन्विष्णोर्निर्माल्यभक्षणे ॥ ८ ॥&lt;br&gt;&#xA;भक्त्या लोभात्कौतुकाद्वा क्षुधासंशमनेन वा ॥&lt;br&gt;&#xA;आकण्ठभक्षितं तद्धि पुनाति सकलांहसः ॥ ९ ॥&lt;br&gt;&#xA;सर्वरोगोपशमनं पुत्रपौत्रप्रवर्द्धनम् ॥&lt;br&gt;&#xA;दारिद्र्यहरणं श्रेष्ठं विद्यायुःश्रीप्रदं शुभम् ॥ 2.2.38.१० ॥&lt;br&gt;&#xA;पक्षपातो महांस्तत्र विष्णोरमिततेजसः ॥&lt;br&gt;&#xA;निन्दन्ति ये तदमृतं मूढाः पण्डितमानिनः ॥ ११ ॥&lt;br&gt;&#xA;स्वयं दण्डधरस्तेषु सहते नापराधिनः ॥&lt;br&gt;&#xA;येषामत्र स दण्डश्चेद्ध्रुवा तेषां हि दुर्गतिः ॥ १२ ॥&lt;br&gt;&#xA;कुम्भीपाके महाघोरे पच्यन्ते तेऽतिदारुणे&lt;br&gt;&#xA;तं न विक्रयः क्रयो वापि प्रशस्तस्तस्य भो द्विजाः ॥ १३ ॥&lt;br&gt;&#xA;निर्माल्यं जगदीशस्य नाशित्वाश्नामि किञ्चन ॥&lt;br&gt;&#xA;इति सत्यप्रतिज्ञो यः प्रत्यहं तच्च भक्षयेत् ॥ १४ ॥&lt;br&gt;&#xA;सर्वपापविनिर्मुक्तः शुद्धान्तःकरणो नरः ॥&lt;br&gt;&#xA;स शुद्धं वैष्णव स्थानं क्रमाद्याति न संशयः ॥ १५ ॥&lt;br&gt;&#xA;चिरस्थमपि संशुष्कं नीतं वा दूरदेशतः ॥&lt;br&gt;&#xA;यथातथोपयुक्तं तत्सर्वं पापापनोदनम् ॥ १६ ॥&lt;br&gt;&#xA;कुक्कुरस्य मुखाद्भ्रष्टं तदन्नं पतितं यदि ॥&lt;br&gt;&#xA;ब्राह्मणेनापि भोक्तव्यमितरेषां तु का कथा ॥ १७ ॥&lt;br&gt;&#xA;उपोष्य तिष्ठता वापि नोपवासं च कुर्वता ॥&lt;br&gt;&#xA;अशुचिर्वाप्यनाचारो मनसा पापमाचरन् ॥&lt;br&gt;&#xA;प्राप्तमात्रेण भोक्तव्यं नात्र कार्या विचारणा ॥ १८ ॥&lt;br&gt;&#xA;नैवेद्यान्नं जगद्भर्त्तुर्गाङ्गं वारि समं द्वयम् ॥&lt;br&gt;&#xA;दृष्टेः स्वर्गादि सम्प्राप्तिर्भक्षणाच्चाघनाशनम् ॥ १९ ॥&lt;br&gt;&#xA;जगद्धात्र्या हि यत्पक्वं वैष्णवेऽग्नौ सुसंस्कृते ॥&lt;br&gt;&#xA;भुक्तेऽन्वहं चक्रपाणिर्युगमन्वन्तरादिषु ॥ 2.2.38.२० ॥&lt;br&gt;&#xA;सप्तद्वीप धरामध्ये सान्निध्यं नेदृशं हरेः ॥&lt;br&gt;&#xA;यादृशं नीलगोत्रेऽस्मिन्व्याजमानुषचेष्टितम् ॥ २१ ॥&lt;br&gt;&#xA;दारुरूपं परं ब्रह्म सर्वचाक्षुषगोचरम् ॥&lt;br&gt;&#xA;प्रकाशते भो मुनयो न दृष्टं न श्रुतं क्वचित् ॥ २२ ॥&lt;br&gt;&#xA;तस्मै प्रवृत्तिरूपाय ब्रह्मणे परमात्मने ॥&lt;br&gt;&#xA;प्रवृत्तिरूपा शक्तिः श्रीः प्रवर्तयति यद्धविः ॥ २३ ॥&lt;br&gt;&#xA;तदश्नाति जगन्नाथस्तच्छेषं दुरितापहम् ॥&lt;br&gt;&#xA;किमत्र चित्रं भो विप्रा यदुक्तं मुक्तिकारणम् ॥ २४ ॥&lt;br&gt;&#xA;नाल्पपुण्यवतां तत्र विश्वासश्च प्रजायते ॥&lt;br&gt;&#xA;वेदाचारप्रधानेषु युगे ह्येतत्प्रकीर्तितम् ॥ २५ ॥&lt;br&gt;&#xA;महिमानं न वेदास्य विशेषाच्छ्रूयतां कलौ ॥&lt;br&gt;&#xA;घोरे कलियुगे तस्मिंस्त्रिपादो धर्मविप्लवः ॥ २६ ॥&lt;br&gt;&#xA;धर्मः स्यादेकपादस्तु क्वचित्तस्य भयाच्चरेत् ॥&lt;br&gt;&#xA;सर्वेनृतप्रधाना हि दाम्भिकाः शब्दवृत्तयः ॥ २७ ॥&lt;br&gt;&#xA;प्रायश्च धर्मविमुखा जिह्वोपस्थपरायणाः ॥&lt;br&gt;&#xA;न ध्यायन्ति तपस्यन्ति व्रतयन्ति कदाचन ॥ २८ ॥&lt;br&gt;&#xA;अधर्मबहुलाः सर्वे हिंसका लोलुपाः परम् ॥&lt;br&gt;&#xA;परेषां परिवादेन तुष्यन्ति स्वकृतं विना ॥ २९ ॥&lt;br&gt;&#xA;प्रसङ्गात्कौतुकाद्वापि निघ्नन्ति परकर्म वै ॥&lt;br&gt;&#xA;क्षुद्रकार्याशयात्स्वस्य परकार्यप्रबाधकाः ॥ 2.2.38.३० ॥&lt;br&gt;&#xA;धर्मलब्धां स्त्रियं रम्यामवज्ञाय स्ववेश्मनि ॥&lt;br&gt;&#xA;परयोषिति निन्द्यायां प्रसक्ताः पशुचेष्टिताः ॥ ३१ ॥&lt;br&gt;&#xA;अग्निहोत्रादिकं वापि व्रतं नान्यत्क्वचित्क्वचित् ॥&lt;br&gt;&#xA;जीविका तद्द्विजातीनां येषां वा पारलौकिकम्॥३२॥&lt;br&gt;&#xA;अव्रताधीतवेदेन अन्यायाप्तधनेन च ॥&lt;br&gt;&#xA;वित्तशाठ्येन च कृतं न तथा फलदायि तत् ॥ ३३ ॥&lt;br&gt;&#xA;प्रायः कलियुगे भूपाः प्रजावनपराङ्मुखाः ॥&lt;br&gt;&#xA;करादानपरा नित्यं पापिष्ठाश्चौर्यवृत्तयः ॥ ३४ ॥&lt;br&gt;&#xA;वर्णसङ्करिणः सर्वे शूद्रप्रायाः कलौ युगे ॥&lt;br&gt;&#xA;हर्तारः पार्थिवा एव शूद्राश्च नृपसेवकाः ॥ ३५ ॥&lt;br&gt;&#xA;श्रौतस्मार्तादिकं कर्म न तथा सदनुष्ठितम् ॥&lt;br&gt;&#xA;युगे चतुर्थे भो विप्राः परलोकाय कल्पिते ॥ ३६ ॥&lt;br&gt;&#xA;दानधर्मः परो ह्येष नान्यो धर्मः प्रशस्यते ॥&lt;br&gt;&#xA;कर्मणा मनसा वाचा हितमिच्छेद्द्विजन्मनाम् ॥ ३७ ॥&lt;br&gt;&#xA;इति होवाच भगवान्ब्राह्मणो मामकी तनुः ॥&lt;br&gt;&#xA;ब्राह्मणा यस्य सन्तुष्टाः सन्तुष्टस्तस्य चाप्यहम् ॥ ३८ ॥&lt;br&gt;&#xA;उभयत्र समो भूयाद्ब्राह्मणे च जनार्दने ॥&lt;br&gt;&#xA;यद्वदन्ति द्विजा वाक्यं तत्स्वयं भगवान्वदेत् ॥ ३९ ॥&lt;br&gt;&#xA;यथातथा वर्तमानो वर्णानां ब्राह्मणो गुरुः ॥&lt;br&gt;&#xA;भगवानपि देवेशः स साक्षाद्ब्राह्मणप्रियः ॥ 2.2.38.४० ॥&lt;br&gt;&#xA;सदावतारं कुरुते ब्राह्मणार्थं जनार्दनः ॥&lt;br&gt;&#xA;तत्पालनार्थं दुष्टान्वै निगृह्णाति युगे युगे ॥ ४१ ॥&lt;br&gt;&#xA;ससर्ज ब्राह्मणानग्रे सृष्ट्यादौ स चतुर्मुखः ॥&lt;br&gt;&#xA;सर्वे वर्णाः पृथक्पश्चात्तेषां वंशेषु जज्ञिरे ॥ ४२ ॥&lt;br&gt;&#xA;तस्मात्कलियुगे तस्मिन्ब्राह्मणो विष्णुरेव च ॥&lt;br&gt;&#xA;उभौ गतिश्च सर्वेषां ब्राह्मणानां हरिर्गतिः ॥ ४३ ॥&lt;br&gt;&#xA;हरिरेवात्र सर्वेषां गतिः प्राप्ते कलौ युगे ॥&lt;br&gt;&#xA;शालग्रामादिके क्षेत्रे स्मर्यते कीर्त्यतेऽपि च ॥ ॥ ४४ ॥&lt;br&gt;&#xA;तस्मिन्नीलाचले पुण्ये क्षेत्रे क्षेत्रज्ञवर्ष्मणि ॥&lt;br&gt;&#xA;जीवभूतः स सर्वेषां दारुव्याजशरीरभृत् ॥ ४५ ॥&lt;br&gt;&#xA;कलिकल्मषनाशाय प्रायो दुष्कृतकर्मणाम् ॥&lt;br&gt;&#xA;दर्शनस्तवनोच्छिष्टभोजनैर्मुक्तिदायकः ॥ ४६ ॥&lt;br&gt;&#xA;उच्छिष्टेन सुरेशस्य व्याप्तं यस्य कलेवरम् ॥&lt;br&gt;&#xA;तदाहारस्तदात्मा हि लिप्यते न स पातकैः ॥ ४७ ॥&lt;br&gt;&#xA;निवेदनीयमन्यासु मूर्तिष्वीशस्य वर्तते ॥&lt;br&gt;&#xA;पावनं तदपि प्रोक्तमुच्छिष्टं तु विमोचकम् ॥ ४८ ॥&lt;br&gt;&#xA;भुङ्क्ते त्वत्रैव भगवान्पश्यत्यन्यत्र चक्षुषा ॥&lt;br&gt;&#xA;पुरायं प्रार्थितो देवो योगिभिः परिवेष्टितैः ॥ ४९ ॥&lt;br&gt;&#xA;निर्माल्योच्छिष्टभोगेन तव मायां जयेमहि ॥&lt;br&gt;&#xA;अत्यन्तस्तिमिताक्षाणामनायासेन मुक्तिदः ॥ 2.2.38.५० ॥&lt;br&gt;&#xA;शयनासनभोगाद्यै रमते च श्रिया सह ॥&lt;br&gt;&#xA;अत्र चेष्टा भगवतो वेदार्थ इति धार्यताम् ॥ ५१ ॥&lt;br&gt;&#xA;समतिक्रान्तवेदो हि न कदाचित्प्रवर्तते ॥&lt;br&gt;&#xA;वेदरक्षार्थमेवास्य सम्भवो हि युगे युगे ॥ ५२ ॥&lt;br&gt;&#xA;प्रमाणभूतो भगवान्विरुद्धं कथमाचरेत् ॥&lt;br&gt;&#xA;तस्मिन्विरुद्धं चरति जगदेव तथा भवेत् ॥ ५३ ॥&lt;br&gt;&#xA;आचारेण हि वेदार्थो नियतो धामतां गतः ॥&lt;br&gt;&#xA;मध्यदेशभवः पूर्वमत्रागच्छद्द्विजोत्तमः ॥ ५४ ॥&lt;br&gt;&#xA;शिष्टाचारैः सुविमलः शास्त्रार्थपरिनिष्ठितः ॥&lt;br&gt;&#xA;सदा शान्तः सदा दान्तः कायवाङ्मनसैर्गृही ॥ ५५ ॥&lt;br&gt;&#xA;स तीर्थविधिना देवं समभ्यर्च्य च साग्निकः ॥&lt;br&gt;&#xA;त्रिरात्रमत्रोषितवान्विष्ण्वर्चनपरः शुचिः ॥ ॥ ५६ ॥&lt;br&gt;&#xA;यज्ञशेषं गृहस्थानां भोक्तव्यमिति शास्त्रतः ॥&lt;br&gt;&#xA;देवोच्छिष्टं न जग्राह अन्यपाकाभिशङ्कया ॥ ५७ ॥&lt;br&gt;&#xA;दैवतैरत्र संस्कार्यो देवयोग्यः कथं भवेत् ॥&lt;br&gt;&#xA;अयोग्यत्वाच्च नैवेद्यमग्राह्यं च भवेद्ध्रुवम् ॥५८॥&lt;br&gt;&#xA;अगृहीते च नैवेद्ये श्रोत्रियेण तदा द्विजाः ॥&lt;br&gt;&#xA;सर्वे च तस्यानुचरा नाभुञ्जन्त निवेदितम् ॥ ॥ ५९ ॥&lt;br&gt;&#xA;ततः स व्याधिसम्मग्नो विह्वलीभूतविग्रहः ॥&lt;br&gt;&#xA;सकुटुम्बोऽभवन्मूको भगवद्द्रोहसंयुतः ॥ 2.2.38.६० ॥&lt;br&gt;&#xA;मनसा चिन्तयत्येवं निर्निमित्तं कथं नु मे ॥&lt;br&gt;&#xA;कुटुम्बसहितस्याभूत्पीडा सर्वाङ्गभञ्जिनी ॥ ६१ ॥&lt;br&gt;&#xA;एवं चिन्तयमानस्य त्रिरात्रान्तेऽभवन्मतिः ॥&lt;br&gt;&#xA;नेदृशी व्याधिपीडा च सर्वेषामेकदा भवेत् ॥ ॥ ६२ ॥&lt;br&gt;&#xA;को वा द्रोहः कृतोऽस्माभिरेतस्मिन्पुरुषोत्तमे ॥&lt;br&gt;&#xA;न बुद्धिपूर्वकः किं स्यात्ततो मे व्याधिकारणम् ॥ ६३ ॥&lt;br&gt;&#xA;मुहुरित्थं चिन्तयित्वा दध्यौ नारायणं प्रभुम् ॥&lt;br&gt;&#xA;ध्यानावसाने तुष्टाव शास्त्रतत्त्वार्थदर्शकः ॥ ६४ ॥&lt;br&gt;&#xA;॥ शाण्डिल्य उवाच ॥ ॥&lt;br&gt;&#xA;चतुर्दशापि या विद्या धर्मनिर्णयहेतवः ॥&lt;br&gt;&#xA;ताः सर्वास्तव वाक्यानि मुखपद्मविनिर्गताः ॥ ६५ ॥&lt;br&gt;&#xA;ताभिरेवाचरेद्धर्ममिति शास्त्रार्थनिश्चयः ॥&lt;br&gt;&#xA;तस्य धर्मस्य रक्षार्थमवतारो युगे युगे ॥ ६६ ॥&lt;br&gt;&#xA;तमुल्लङ्घ्य वर्त्तमानो भवद्द्रोहकरो ध्रुवम् ॥&lt;br&gt;&#xA;अहं ते देवदेवेश कर्मणा मनसा गिरा ॥ ६७ ॥&lt;br&gt;&#xA;धर्मशास्त्रमतिक्रम्य न वर्त्तेऽप्यर्थकामयोः ॥&lt;br&gt;&#xA;अनेक जन्मसाहस्रैः सञ्चितं पापसञ्चयम् ॥ ६८ ॥&lt;br&gt;&#xA;दग्धुमत्रागतो देव त्वद्दर्शनदवाग्निना ॥&lt;br&gt;&#xA;कोऽपराधः कृतो देव त्वच्छास्त्रपथि वर्तिना ॥&lt;br&gt;&#xA;सर्वाङ्गं वाधते यस्मादुग्रो व्याधिरहेतुकः ॥ ६९ ॥&lt;br&gt;&#xA;ज्ञानतोऽज्ञानतो वापि त्वत्पादसरसीरुहे ॥&lt;br&gt;&#xA;कृतोऽपराधो यो देव तं क्षमस्व कृपाम्बुधे ॥&lt;br&gt;&#xA;भूमौ स्खलितपादानां भूमिरेवावलम्बनम् ॥ 2.2.38.७० ॥&lt;br&gt;&#xA;त्वयि जातापराधानां त्वमेव शरणं प्रभो ॥&lt;br&gt;&#xA;तवापराधजं पापं त्वमेव च क्षमस्व मे ॥ ७१ ॥&lt;br&gt;&#xA;वह्निसन्तापतो नश्येद्वह्निसन्तापजो व्रण ॥&lt;br&gt;&#xA;तदिमां दुर्दशां देव प्रारब्धां पापबीजजाम् ॥ ७२ ॥&lt;br&gt;&#xA;लीलापाङ्गेन शमय अपवर्गैकहेतुना ॥&lt;br&gt;&#xA;मामुद्धर जगन्नाथ पतितं शोकसागरे ॥ ७३ ॥&lt;br&gt;&#xA;त्वद्दर्शनपथं यातः किं नु शोच्यो भवेन्नरः ॥&lt;br&gt;&#xA;निसर्गकरुणाम्भोधे यस्त्वद्दृष्टिपथं गतः ॥ ७४ ॥&lt;br&gt;&#xA;सदानन्दाब्धिसम्मग्नो न शोचति न काङ्क्षति ॥&lt;br&gt;&#xA;नाल्पभाग्यो ह्यहं देव त्वामद्राक्षं स्वचक्षुषा ॥ ७५ ॥&lt;br&gt;&#xA;अपवर्गान्तरायो मे ध्रुवमेषा विभीषिका ॥&lt;br&gt;&#xA;तत्प्रसीद जगन्नाथ सेवकं द्रोहिणं सदा ॥ ७६ ॥&lt;br&gt;&#xA;सेव्यसेवकसम्बन्धादपराधं क्षमस्व मे ॥&lt;br&gt;&#xA;इति स्तवान्ते तस्याशु देहपीडागमत्तदा ॥ ७७ ॥&lt;br&gt;&#xA;ददर्श सोथ गोविन्दं नृसिंहं भक्तवत्सलम् ॥&lt;br&gt;&#xA;दिव्यसिंहासनारूढं दिव्यालङ्कारभूषितम् ॥ ७८ ॥&lt;br&gt;&#xA;आददानं श्रिया दत्तं परमान्नं कराम्बुजे ॥&lt;br&gt;&#xA;ग्रासावशेषं पात्रेषु क्षिपन्तं च मुहुर्मुहुः ॥ ७९॥&lt;br&gt;&#xA;यावद्दत्तं वस्तुजातं तावदश्नन्तमत्वरम् ॥&lt;br&gt;&#xA;विलाससस्मितापाङ्गं हस्ते लक्ष्म्यापवर्जितम् ॥ 2.2.38.८० ॥&lt;br&gt;&#xA;तं दृष्ट्वा विस्मयाविष्टः शाण्डिल्यः स द्विजोत्तमः ॥&lt;br&gt;&#xA;सस्मारात्मकृतं द्रोहं नैवेद्याग्रहणे स्थितम् ॥ ८१ ॥&lt;br&gt;&#xA;क्वाहं प्रादेशिकः प्राज्ञः सर्वज्ञाननिधिर्भवान् ॥&lt;br&gt;&#xA;क्व त्वं महदहङ्कारभूततत्त्व विसर्जकः ॥ ८२ ॥&lt;br&gt;&#xA;त्वन्मायामूढमनसो जानीयुः कथमीश ते ॥&lt;br&gt;&#xA;निरङ्कुशामनिर्वाच्यामिच्छां सृष्टिलयात्मिकाम् ॥ ८३ ॥&lt;br&gt;&#xA;इति स्तुवन्तं नृहरिस्तेनैवोच्छिष्टपाणिना ॥&lt;br&gt;&#xA;सिषेच ग्रासशिष्टांश्च सर्वाङ्गे द्विजसत्तमम् ॥ ८४ ॥&lt;br&gt;&#xA;तैः सिक्तैर्ब्राह्मणः सद्यः सुधासेकोपमैर्मुदा ॥&lt;br&gt;&#xA;बभौ दिव्यवपुः श्रीमाञ्ञ्जीवन्मुक्तो यथा मुनिः ॥ ८५ ॥&lt;br&gt;&#xA;महिमानं हि भक्तेस्तु भक्ता एव विजानते ॥&lt;br&gt;&#xA;महतीं सूतिपीडां तु वन्ध्या नानुभवेत्क्वचित्॥ ८६ ॥&lt;br&gt;&#xA;इत्युदीर्य स्वयं गात्रादुच्छिष्टं परमात्मनः ॥&lt;br&gt;&#xA;भुक्त्वा कृतार्थमात्मानं मेने श्रोत्रियपुङ्गवः ॥ ८७ ॥&lt;br&gt;&#xA;साधारणं धर्मशास्त्रं क्षेत्रेऽस्मिन्न विचार्यते ॥&lt;br&gt;&#xA;अयं तु परमो धर्मो यो देवेन प्रकीर्तितः ॥ ८८ ॥&lt;br&gt;&#xA;आचारप्रभवो धर्मो धर्मस्य प्रभुरच्युतः ॥&lt;br&gt;&#xA;इत्थं सञ्चितयन्विप्रः कुटुम्बार्थेऽवशेषितम् ॥ ८९ ॥&lt;br&gt;&#xA;आजहार स्वयं मुष्ट्या ध्यानभङ्गमवाप च ॥&lt;br&gt;&#xA;प्रबुद्धश्चिन्तयामास स्वप्नं तं विस्मिताशयः ॥ 2.2.38.९० ॥&lt;br&gt;&#xA;अयमेव मम द्रोहो ह्यवज्ञासिषमीश्वरम् ॥&lt;br&gt;&#xA;नैवेद्याशन माहात्म्यमजानन्परमाद्भुतम् ॥ ९१ ॥&lt;br&gt;&#xA;अष्टादश चतुर्दश ब्रह्माण्डं यत्पदाम्बुजम् ॥&lt;br&gt;&#xA;धर्मद्रवेण प्रक्षाल्य अपुनात्स्वं तदम्बुना ॥ ९२ ॥&lt;br&gt;&#xA;यमर्चयन्ति शक्राद्या दिव्यभोगैरनुत्तमैः ॥&lt;br&gt;&#xA;स मानुष्यकृतं भुङ्क्ते क्षेत्रेस्मिन्महदद्भुतम् ॥ ९३ ॥&lt;br&gt;&#xA;इत्याश्चर्यपरस्तेन स्वप्नलब्धेन वै द्विजाः ॥&lt;br&gt;&#xA;नैवेद्येन कुटुम्बं स्वं मार्जयामास सादरम् ॥ ९४ ॥&lt;br&gt;&#xA;ततः सर्वे नीरुजास्ते सुवाक्याहृष्टमानसाः ॥&lt;br&gt;&#xA;पुनर्जन्म मन्यमानाः शशंसुः क्षेत्रमुत्तमम् ॥ ९५ ॥&lt;br&gt;&#xA;नास्त्यस्य सदृशं क्षेत्रं सप्तद्वीपावनीतले ॥&lt;br&gt;&#xA;यत्र स्वोच्छिष्टदानेन पापान्मोचयते नरान् ॥ ९६ ॥&lt;br&gt;&#xA;पुरुषोत्तममाहात्म्यं क्षेत्रं परमदुर्लभम् ॥&lt;br&gt;&#xA;यतः स्वर्गश्च भोगश्च मुक्तिश्चैव करे स्थिता ॥९७ ॥&lt;br&gt;&#xA;आर्तानां भवकान्तारे भाग्यादत्र समीयुषाम् ॥&lt;br&gt;&#xA;नानाभोगोपतृप्तानां मुक्तिमार्गः सुखं भवेत् ॥ ९८ ॥&lt;br&gt;&#xA;इत्थं ते हर्षमापन्नाः प्रलपन्तः परस्परम् ॥&lt;br&gt;&#xA;यथेष्टं भोजयामासुरन्योन्यं च निवेदितम् ॥९९॥&lt;br&gt;&#xA;ततस्ते निर्मला विप्रास्तरुणादित्यवर्चसः॥&lt;br&gt;&#xA;देवा इव बभुः सर्वे निष्पापा निर्गतज्वराः ॥2.2.38.१००॥&lt;br&gt;&#xA;नैवेद्याशनमाहात्म्यं कथितं वो द्विजोत्तमाः ॥&lt;br&gt;&#xA;श्रुत्वापि महतः पापान्मुच्यते पापकृत्तमः॥१॥&lt;br&gt;&#xA;निर्माल्यग्रहणस्यास्य फलं वक्तुं न शक्नुमः॥&lt;br&gt;&#xA;साक्षाद्ब्रह्मस्वरूपेण ध्रियते वपुषा हि तत् ॥ २ ॥&lt;br&gt;&#xA;पुष्पचन्दनमाल्यादि यदङ्गैरुपधार्यते॥&lt;br&gt;&#xA;अपनीतं यथाकाले निर्माल्यं तत्प्रकीर्तितम् ॥३॥&lt;br&gt;&#xA;धारणं शिरसा तस्य तेनाङ्गे चापि मार्जनम् ॥&lt;br&gt;&#xA;सार्द्धानां कोटितीर्थानामभिषेकफलप्रदम् ॥&lt;br&gt;&#xA;भक्षणं गुरुतल्पादि पातकौघविनाशनम् ॥ ४ ॥&lt;br&gt;&#xA;लेप्या मूर्त्तिरियं विष्णोरन्येभ्यो लेप उत्तमः ॥&lt;br&gt;&#xA;श्रीखण्डागुरुकर्पूरकस्तूरीकुङ्कुमादिभिः ॥५ ॥&lt;br&gt;&#xA;प्रपिष्टलेपस्नेहेन चन्दनागुरुदारुणा ॥&lt;br&gt;&#xA;शरीरे वासुदेवस्य इन्द्रद्युम्नेन कारितः ॥ ६ ॥&lt;br&gt;&#xA;प्रत्यहं भो द्विजश्रेष्ठा वर्षान्ते चापनीयते ॥&lt;br&gt;&#xA;लेप्यानां लेपनिर्मोके दर्शनं न प्रशस्यते ॥ ७ ॥&lt;br&gt;&#xA;अन्तरा चेत्पतेल्लेपः पिष्टं लिम्पेत्पुनश्च तम् ॥&lt;br&gt;&#xA;नान्यलेपः प्रशस्यो हि स विष्णोरङ्गसम्मतः ॥ ८ ॥&lt;br&gt;&#xA;चन्दनार्द्रशरीरं च दृष्ट्वा विष्णुं पुरा किल ॥&lt;br&gt;&#xA;सौगन्ध्याल्लोभयामास नृपपुत्रः स मूढधीः ॥ ९ ॥&lt;br&gt;&#xA;तस्य प्रीत्यै नियुक्तस्तु आकृष्याङ्गात्प्रलेपनम् ॥&lt;br&gt;&#xA;ददौ नृपकुमाराय स लिलिम्पे हृदि स्वके ॥ 2.2.38.११० ॥&lt;br&gt;&#xA;तावत्प्रदेशं कुष्ठं वै श्वेतं तस्याभवत्क्षणात् ॥&lt;br&gt;&#xA;स आसीत्कुष्ठपाणिस्तु तस्मै यो दत्तवान्किल ॥ ११ ॥&lt;br&gt;&#xA;ततो वर्षावधिष्ठायी लेपः पुण्यतमः स्मृतः ॥&lt;br&gt;&#xA;निर्माल्यानां प्रधानं तद्घ्राणादंहोविनाशनम् ॥१२॥&lt;br&gt;&#xA;पुरा दमनकं दैत्यं समुद्रोदकचारिणम् ॥&lt;br&gt;&#xA;बाधितारं जनानां वै मायाबलपराक्रमम्॥१३॥&lt;br&gt;&#xA;भगवानपि मायावी पितामहनिदेशतः ॥&lt;br&gt;&#xA;मत्स्यावतारेण विभुः प्रविश्य वरुणालयम् ॥ १४ ॥&lt;br&gt;&#xA;अन्विष्याकृष्य वेलायां निष्पिपेष महीतले ॥&lt;br&gt;&#xA;मधोः शुक्लचतुर्दश्यां पतितो दानवोत्तमः ॥ १५ ॥&lt;br&gt;&#xA;भगवत्करसम्पर्कात्सुगन्धिरभवत्तृणम् ॥&lt;br&gt;&#xA;तस्यैव नाम्ना त सम्यग्जग्राहाश्चर्यमानसः ॥ १६ ॥&lt;br&gt;&#xA;मालां कृत्वा हृत्प्रदेश मिलितं वनमालया ॥&lt;br&gt;&#xA;अचिन्तयत्तस्य गन्धं यावद्वस्तु चिरस्थितम् ॥ १७ ॥&lt;br&gt;&#xA;तस्यापि गन्धः सर्वेषां पुष्पाणां सौरभापहः ॥&lt;br&gt;&#xA;वर्णस्तु भगवन्मूर्तेस्तुल्योऽभूत्स सुशोभनः ॥ १८ ॥&lt;br&gt;&#xA;तस्य माला भगवतः परमप्रीतिकारिणी ॥&lt;br&gt;&#xA;शुष्का पर्युषिता वापि न दुष्टा भवति क्वचित् ॥ १९ ॥&lt;br&gt;&#xA;तस्य सुग्रथितां मालां दत्त्वा दमनकारये ॥&lt;br&gt;&#xA;उत्पादयेन्महाप्रीतिं विष्णोर्या मुक्तिदायिनी ॥ 2.2.38.१२० ॥&lt;br&gt;&#xA;अङ्गापकर्षितां मालां भक्त्या यो धारयेन्नरः ॥&lt;br&gt;&#xA;हयमेधसहस्रस्य फलं प्राप्नोत्यसंशयम् ॥ २१ ॥&lt;br&gt;&#xA;तुलसीकल्पितां मालां विष्णोरङ्गापकर्षिताम् ॥&lt;br&gt;&#xA;धारयेन्मूर्ध्नि कण्ठे च भक्तो यो विन्यसेद्धदि ॥&lt;br&gt;&#xA;तावत्सङ्ख्यं वाजिमेधफलमव्यग्रमश्नुते ॥ २२ ॥&lt;br&gt;&#xA;निर्माल्यतुलसीपत्रं यावद्भक्षयते हरेः ॥&lt;br&gt;&#xA;तावज्जन्मसहस्रं तु विष्णुलोके महीयते ॥ २३ ॥&lt;br&gt;&#xA;हरेर्नैवेद्यमन्नं च तुलसीदलमिश्रितम् ॥&lt;br&gt;&#xA;प्रतिग्रासं सोमपानं फलं तत्सममश्नुते ॥२४॥&lt;br&gt;&#xA;यावज्जीवं तु भुञ्जानो ध्रुवं मोक्षमवाप्नुयात् ॥२५॥&lt;br&gt;&#xA;अर्घ्यशेषादिकं विष्णोस्तथा चाचमनोदकम् ॥&lt;br&gt;&#xA;पादोदकं स्नानवारि प्रत्येकं पापनाशनम् ॥ २६ ॥&lt;br&gt;&#xA;सर्वतीर्थाभिषेकाणां फलदं ग्रहनाशनम् ॥&lt;br&gt;&#xA;अलक्ष्मीपापरक्षोघ्नं भूतवेतालनाशनम् ॥ ॥ २७ ॥&lt;br&gt;&#xA;शवाद्यमेध्यसंस्पर्शदोषनाशनमुत्तमम् ॥&lt;br&gt;&#xA;सर्वदीक्षाव्रतफलप्रदमैश्वर्यवर्द्धनम् ॥ २८ ॥&lt;br&gt;&#xA;अकालमृत्युहरणं व्याधिव्यूहनिबर्हणम् ॥&lt;br&gt;&#xA;सुरोपमांसभक्ष्यादि पापसङ्घविनाशनम् ॥ २९ ॥&lt;br&gt;&#xA;एतैराप्लुतदेहस्तु शृणुयाद्यदि सूतकम् ॥&lt;br&gt;&#xA;नाशौचं विद्यते तस्य सर्वकर्माधिकारिणः ॥ 2.2.38.१३० ॥&lt;br&gt;&#xA;यावज्जीवं प्रतिज्ञाय यस्त्वेतान्येकमेव वा ॥&lt;br&gt;&#xA;गृह्णीयाद्भूरि वा स्वल्पं मुच्येद्विष्णोः प्रसादतः ॥ ३१ ॥&lt;br&gt;&#xA;एवं तत्र वसन्देवो लोकानुग्रहकाङ्क्षया ॥&lt;br&gt;&#xA;रममाणः श्रिया सार्द्धमनायासविमोचकः ॥ ३२ ॥&lt;br&gt;&#xA;निर्माल्यपादाम्बुनि वेदनीयदानैस्तदालोकनतत्प्रणामैः ॥&lt;br&gt;&#xA;पूजोपहारैश्च विमुक्तिदाता क्षेत्रोत्तमेस्मिन्पुरुषोत्तमाख्ये ॥ १३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये जैमिनिऋषिसंवादे दमनकचरितन्नामाष्टत्रिंशोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९ चातुर्मास्यव्रतविधिः</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/039_chAturmAsyavratavidhiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/039_chAturmAsyavratavidhiH/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;मुने त्वत्तः श्रुतं सम्यङ्माहात्म्यं जगदीशितुः ॥&lt;br&gt;&#xA;निर्माल्यप्रभृतीनां च यथावदनुपूर्वशः ॥ १ ॥&lt;br&gt;&#xA;श्रोतुमिच्छामहे ब्रह्मन्यात्रां तरफलानि वै ॥&lt;br&gt;&#xA;शृण्वतां तत्त्वतो ब्रूहि यथोद्देशः कृतः पुरा ॥ २ ॥&lt;br&gt;&#xA;॥ जैमिनिरुवाच ॥&lt;br&gt;&#xA;सर्वथा वर्त्तते लोकहिताय पुरुषोत्तमः ॥&lt;br&gt;&#xA;नानागुणविकासैश्च नानारूपविचेष्टितैः ॥ ३ ॥&lt;br&gt;&#xA;नानारूपविलासेन नानात्मा च जगन्मयः॥&lt;br&gt;&#xA;अहङ्कारं विना कर्मफलं नो द्विजसत्तमाः॥४॥&lt;br&gt;&#xA;अहङ्कारेण बध्यन्ते कारागारे भवाभिधे ॥&lt;br&gt;&#xA;बुद्ध्यहङ्कारयुक्तस्तु यत्कर्मारभते नरः ॥ ५ ॥&lt;br&gt;&#xA;तस्य सद्गुणमाप्नोति फलं शुभमथापरम् ॥&lt;br&gt;&#xA;बुद्धिस्तु त्रिविधा तेषां गुणभेदेन भाविता ॥ ६ ॥&lt;br&gt;&#xA;तत्र ये सात्त्विकाः सन्तः फलावाप्तिपराङ्मुखाः ॥&lt;br&gt;&#xA;भगवत्प्रीतये कर्म कुर्वते ते मुमुक्षवः ॥ ७ ॥&lt;br&gt;&#xA;परस्य स्पर्द्धया कीर्त्यै फलमुद्दिश्य वा पुनः॥&lt;br&gt;&#xA;बहुवित्तव्ययायासै राजसं कर्म तन्वते ॥ ८ ॥&lt;br&gt;&#xA;गतानुगतिका ये च दृष्टार्थैकपरायणाः ॥&lt;br&gt;&#xA;प्रसङ्गात्फलमिच्छन्तस्तामसं कर्म कुर्वते ॥ ९ ॥&lt;br&gt;&#xA;सात्त्विकानां जगन्नाथः सर्वदा सर्वभावनः ॥&lt;br&gt;&#xA;ध्यातो दृष्टः स्मृतो वापि मुक्तिदाता न संशयः ॥ 2.2.39.१० ॥&lt;br&gt;&#xA;राजसास्तामसा ये वै मूढात्मानः फलैषिणः ॥&lt;br&gt;&#xA;उत्सवादिकृतं कर्म मन्यन्ते फलदायि ते ॥ ११ ॥&lt;br&gt;&#xA;सम्भूय बहवो विप्रा आरभन्तेऽल्पकं विधिम् ॥&lt;br&gt;&#xA;बहुलायासदुःखं यत्कर्म तेषां फलप्रदम् ॥ १२ ॥&lt;br&gt;&#xA;तेषामुद्धरणार्थाय विश्वासाय दुरात्मनाम् ॥&lt;br&gt;&#xA;यात्रा नानाविधा विप्रा वर्षे वर्षे प्रवर्तयेत् ॥ १३ ॥&lt;br&gt;&#xA;जन्मस्नानं महावेद्या उत्सवश्च प्रकीर्तितः ॥&lt;br&gt;&#xA;महायात्राद्वयं पुंसां कीर्तनात्पापनाशनम् ॥ १४ ॥&lt;br&gt;&#xA;दर्शनं दक्षिणामूर्तेस्तथा च शयनोत्सवः ॥&lt;br&gt;&#xA;सर्वपापहरश्चैषामुत्सवो दक्षिणायने ॥ १५ ॥&lt;br&gt;&#xA;अतः परं प्रवक्ष्यामि पार्श्वस्य परिवर्तनम् ॥&lt;br&gt;&#xA;शयितस्य जगद्भर्तुः परिवर्तयितुर्युगम् ॥१६॥&lt;br&gt;&#xA;नभस्य विमले पक्षे सम्प्राप्ते हरिवासरे ॥&lt;br&gt;&#xA;विष्णोः स्वापगृहद्वारि शनैर्गत्वा प्रविश्य च ॥१७॥&lt;br&gt;&#xA;नमस्कृत्वा जगन्नाथं पर्यङ्के शयितं मुदा ॥&lt;br&gt;&#xA;अवच्छाद्य शनैर्गत्वा पूजयेदुपचारकैः ॥ १८ ॥&lt;br&gt;&#xA;प्रणम्य भक्त्या तत्पादौ गुह्योपनिषदैः स्तुवन् ॥&lt;br&gt;&#xA;मन्त्रं चेमं पठन्देवं स्वापयेदुत्तरामुखम् ॥ १९ ॥&lt;br&gt;&#xA;देवदेव जगन्नाथ कल्पानां परिवर्तक ॥&lt;br&gt;&#xA;परिवृत्तमिदं सर्वं येन स्थावरजङ्गमम् ॥ 2.2.39.२० ॥&lt;br&gt;&#xA;यदिच्छाचेष्टितैरेव जाग्रत्स्वप्नसुषुप्तिभिः ॥&lt;br&gt;&#xA;जगद्धिताय सुप्तोऽसि पार्श्वेन परिवर्त्तय ॥ २१ ॥&lt;br&gt;&#xA;परिवर्त्तनकालोऽयं जगतः पालनाय ते ॥&lt;br&gt;&#xA;तवाज्ञयाऽयं शक्रोऽपि ध्वजे तिष्ठन्समुत्सुकः ॥ २२ ॥&lt;br&gt;&#xA;द्रष्टुं त्वत्पादकमलं विमुचञ्जलदैर्जलम् ॥&lt;br&gt;&#xA;महीतलं प्लावयति प्रजापालनहेतुकम् ॥ २३ ॥&lt;br&gt;&#xA;इति सम्प्रार्थ्य देवेशं वीप्सया तोषयेत्ततः ॥&lt;br&gt;&#xA;व्यजनैश्चामरैश्चैव वीजयेदनुकल्पकृत् ॥ २४ ॥&lt;br&gt;&#xA;सुगन्धचन्दनैरस्य सर्वाङ्गं परिलेपयेत् ॥&lt;br&gt;&#xA;स्वादूनिक्षुविकारांश्च विकृतैः पायसैस्तथा ॥ २५ ॥&lt;br&gt;&#xA;यावकानि च हृद्यानि फलानि विविधानि वै ॥&lt;br&gt;&#xA;स्वादूपदंशानन्यांश्च घृतपूपान्सपायसान् ॥ २६ ॥&lt;br&gt;&#xA;पक्वताम्बूल पत्राणि सोपस्काराणि च द्विजाः ॥&lt;br&gt;&#xA;शय्यागृहद्वारि विभोः शनैर्भक्त्या निवेदयेत् ॥ २७ ॥&lt;br&gt;&#xA;तस्मिन्दिने हरे रूपं भवेद्यदि महाफलम् ॥&lt;br&gt;&#xA;देवमुद्दिश्य यः कुर्यात्सर्वमक्षयतां व्रजेत् ॥ २८ ॥&lt;br&gt;&#xA;स्नानं दानं जपो होमस्तपो जागरणं तथा ॥&lt;br&gt;&#xA;उपवासश्च नियमो व्रतान्ते द्विजतर्पणम् ॥ २९ ॥&lt;br&gt;&#xA;साङ्गं व्रतमिदं कृत्वा विष्णुलोकमवाप्नुयात् ॥&lt;br&gt;&#xA;यं यं कामयते चित्ते तं तमाप्नोत्यसंशयम् ॥ 2.2.39.३० ॥&lt;br&gt;&#xA;अयं वः कथितो विप्राः पार्श्वपर्यायणोत्सवः ॥&lt;br&gt;&#xA;अनायासेन लोकानामक्षयः सुखदायकः ॥ ३१ ॥&lt;br&gt;&#xA;अतः परं वै शृणुत उत्थापनमहोत्सवम् ॥&lt;br&gt;&#xA;पूजयित्वा जगन्नाथं कौमुद्याख्ये महोत्सवे ॥ ३२ ॥&lt;br&gt;&#xA;अक्षक्रीडादिभिः पुष्पवस्त्रमाल्यानुलेपनैः ॥&lt;br&gt;&#xA;ततोस्मिन्पौर्णमास्यायां रात्रावुत्सवसंयुतम् ॥ ३३ ॥&lt;br&gt;&#xA;नारिकेलादिभिर्द्रव्यैः पिष्टकैरर्चयेद्धरिम् ॥&lt;br&gt;&#xA;ततः प्रभाते सङ्कल्प्य कार्त्तिके व्रतमुत्तमम् ॥ ३४ ॥&lt;br&gt;&#xA;व्रतेन तेनैव नयेद्यावदेकादशी सिता ॥&lt;br&gt;&#xA;तस्यामुत्थापयेद्देवं सुसुप्तं जगदीश्वरम् ॥ ३५ ॥&lt;br&gt;&#xA;पूर्ववत्पूजयित्वा तु निशामध्ये जगद्गुरुम् ॥&lt;br&gt;&#xA;उत्थापयेदिमं मन्त्रमाह्वयञ्छनकैर्मुदा ॥ ३६ ॥&lt;br&gt;&#xA;उत्तिष्ठ देवदेवेश तेजोराशे जगत्पते ॥&lt;br&gt;&#xA;वीक्षस्व सकलं देव प्रसुप्तं तव मायया ॥ ३७ ॥&lt;br&gt;&#xA;प्रफुल्लपुण्डरीकश्रीहारिणा नयनेन वै ॥&lt;br&gt;&#xA;त्वया दृष्टं जगदिदं पावित्र्यं परमेष्यति ॥ ३८ ॥&lt;br&gt;&#xA;श्रौतस्मार्त्ताः क्रियाः सर्वाः प्रवर्तन्ते ततो ध्रुवम् ॥&lt;br&gt;&#xA;इत्युत्थाप्य जगन्नाथं वेणुवीणादिकस्वनैः ॥ ३९ ॥&lt;br&gt;&#xA;बन्दिमागधसूतानां स्तुतिभिर्मङ्गलस्वनैः ॥&lt;br&gt;&#xA;शङ्खकाहालमुरजवादनैर्नृत्यगीतकैः ॥ 2.2.39.४० ॥&lt;br&gt;&#xA;जयशब्दैस्तथा स्तोत्रैर्नयन्त्तं नृत्यमण्डपम् ॥&lt;br&gt;&#xA;सुगन्धतैलेनाभ्यज्य स्नापयेत्पुरुषोत्तमम् ॥ ४१ ॥&lt;br&gt;&#xA;पञ्चामृतैर्नारिकेलरसैः फलरसैस्तथा ॥&lt;br&gt;&#xA;सुगन्धामलकेनाथ यवकल्केन लेपयेत् ॥ ४२ ॥&lt;br&gt;&#xA;घर्षयेत्तुलसीचूर्णैर्लेपयेद्गन्धचन्दनैः ॥&lt;br&gt;&#xA;पुष्पाधिवासितैस्तोयैस्तथा कर्पूरवासितैः ॥ ४३ ॥&lt;br&gt;&#xA;कुशोदकै रत्नतोयैस्तथा गन्धोदकैस्तथा ॥&lt;br&gt;&#xA;स्नाप्यमानं तथा देवं ये पश्यन्ति मुदान्विताः ॥ ४४ ॥&lt;br&gt;&#xA;क्षालयन्ति दृढं पङ्कं बहुजन्मोपपादितम् ॥&lt;br&gt;&#xA;ततः श्रीजगदीशस्य क्रोडे संवासयेद्द्विजाः ॥४५॥&lt;br&gt;&#xA;आपादान्मूर्धपर्यन्तं सर्वागं परिलेपयेत् ॥&lt;br&gt;&#xA;कुङ्कुमागुरुकस्तूरीकर्पूरैश्चन्दनान्वितैः ॥ ४६ ॥&lt;br&gt;&#xA;पाटलोदकसम्पिष्टैः कालागुरुरसाप्लुतैः ॥&lt;br&gt;&#xA;दत्त्वा च मालतीमाला चन्द्रचूर्णेन संयुताम् ॥ ४७ ॥&lt;br&gt;&#xA;महोपचारैः सम्पूज्य विष्णुं नीराजयेत्ततः ॥&lt;br&gt;&#xA;कृताञ्जलिपुटो भूत्वा प्रार्थयेत्परया मुदा ॥ ४८ ॥&lt;br&gt;&#xA;चराचरमिदं सर्वं त्वदेकशरणं विभो ॥&lt;br&gt;&#xA;अनुग्रहामृतालोकैः पावयस्व जगद्गुरो ॥ ॥ ४९ ॥&lt;br&gt;&#xA;नृत्यगीतैः प्रेक्षणकै रात्रिशेषं समापयेत् ॥&lt;br&gt;&#xA;शयनादुत्थितं देवं यः पश्यति गदाधरम् ॥ 2.2.39.५० ॥&lt;br&gt;&#xA;निद्रां मोहमयीं भित्त्वा ज्योतिः शान्तं व्रजन्ति ते ॥&lt;br&gt;&#xA;सर्वान्कामानवाप्नोति यान्यान्कामयते हृदि ॥ ५१ ॥&lt;br&gt;&#xA;अश्वमेधसहस्रस्य फलं साग्रं लभेत वै ॥&lt;br&gt;&#xA;कपिलालङ्कृताधेनुकोटिदानफलं तथा ॥ ५२ ॥&lt;br&gt;&#xA;पुण्यं चाप्नोति परमं सर्वतीर्थाभिषेकजम् ॥&lt;br&gt;&#xA;कार्त्तिक्यां पारणं कुर्याच्चातुर्मास्यव्रतस्य वै ॥ ५३ ॥&lt;br&gt;&#xA;दामोदरस्य प्रतिमां स्वर्णनिष्केण निर्मिताम् ॥&lt;br&gt;&#xA;यथाशक्तिकृतां वापि शालग्रामशिलास्थिताम् ॥५४॥&lt;br&gt;&#xA;चक्रमूर्तिं भगवतः पूजयेत्प्रयतात्मवान् ॥&lt;br&gt;&#xA;रचयेन्मण्डपं शुभ्रमेकदेशं गृहस्य वा ॥ ५५ ॥&lt;br&gt;&#xA;अलङ्कुर्यात्पुष्पदामचामरैः सवितानकैः ॥&lt;br&gt;&#xA;भूमिभित्तीः सुधालेपैः स्तम्भैश्चित्रदुकूलकैः ॥ ५६ ॥&lt;br&gt;&#xA;कालागुरूणां धूपैश्च धूपयेत्तद्गृहं शुभम् ॥&lt;br&gt;&#xA;तन्मध्ये मण्डलं कुर्यात्स्वस्तिकं वर्णकैः शुभैः ॥ ५७ ॥&lt;br&gt;&#xA;तदन्तः स्थापयेत्खट्वां करिदन्तमयीं शुभाम् ॥&lt;br&gt;&#xA;पट्टतूलीं तदुपरि वासयेत्पुरुषोत्तमम् ॥५८॥&lt;br&gt;&#xA;दामोदराकृतिं शङ्खपद्मपाणिं चतुर्भुजम् ॥&lt;br&gt;&#xA;लक्ष्मीमालिङ्ग्य पद्मस्थां क्रोडस्थां वामपाणिना ॥५९॥&lt;br&gt;&#xA;भक्तेभ्यो दातुमुद्यन्तं वरं दक्षिणपाणिना ॥&lt;br&gt;&#xA;सुनासं सुललाटं च सुनेत्रं सुश्रुतिद्वयम् ॥ 2.2.39.६० ॥&lt;br&gt;&#xA;विशालवक्षसं देवं सर्वलावण्यसंयुतम् ॥&lt;br&gt;&#xA;सर्वालङ्काररुचिरं दिव्यपीतनिचोलिनम् ॥ ६१ ॥&lt;br&gt;&#xA;लक्ष्मीं पद्मकरां वापि ताम्बूलं ददतीं तथा ॥&lt;br&gt;&#xA;पञ्चामृतैः स्नापयित्वा वासोयुग्मेन वेष्टयेत् ॥ ६२ ॥&lt;br&gt;&#xA;पूजयेदुपचारैस्तं यथाविभवविस्तरैः ॥&lt;br&gt;&#xA;ताम्रदीपान्मृन्मयान्वा ज्वालयेद्गव्यसर्पिषा ॥६३॥&lt;br&gt;&#xA;तैलेन वा शतं दीपवृक्षांश्चैव प्रदापयेत् ॥&lt;br&gt;&#xA;ब्रह्माणं नारदादींश्च देवर्षींस्तत्र पूजयेत् ॥६४॥&lt;br&gt;&#xA;दामोदरस्वरूपान्वै ब्राह्मणानपि पूजयेत् ॥&lt;br&gt;&#xA;वस्त्रयुग्मैर्माल्यगन्धैर्भक्ष्यभोज्यफलैस्तथा ॥६५॥&lt;br&gt;&#xA;तीर्थराजाभिषेकाङ्गं पूजाकर्म यथोचितम् ॥&lt;br&gt;&#xA;दामोदरस्य तेनैव विधिनेहार्चनं भवेत् ॥ ॥ ६६ ॥&lt;br&gt;&#xA;तद्विष्णोरिति मन्त्रेण ब्रह्मादीनपि पूजयेत् ॥&lt;br&gt;&#xA;वेणुवीणादिकैर्गीतैः पुराणपठनेन च ॥ ६७ ॥&lt;br&gt;&#xA;महोत्सवं प्रकुर्वीत ततो जागरणेन च ॥&lt;br&gt;&#xA;ततः प्रभाते विमलेऽग्निकार्यं च समाचरेत् ॥ ६८ ॥&lt;br&gt;&#xA;अष्टाक्षरेण मन्त्रेण समिदाज्यचरूनपि ॥&lt;br&gt;&#xA;लाजान्मधुसमिन्मिश्राञ्जुहुयाच्च ततः श्रिये ॥६९॥&lt;br&gt;&#xA;सूक्तेनाष्टोत्तरशतं ब्रह्मादीनां तदन्ततः ॥&lt;br&gt;&#xA;अष्टाहुतीर्वै जुहुयात्क्रमादेकैकशस्तिलैः ॥ 2.2.39.७० ॥&lt;br&gt;&#xA;ब्रह्माणं नारदं दक्षं वसिष्ठं गौतमं तथा ॥&lt;br&gt;&#xA;सनत्कुमारमत्रिं च भरद्वाजं च कश्यपम् ॥७१॥&lt;br&gt;&#xA;दुर्वाससमगस्त्यं च महादेवं ततः परम् ॥&lt;br&gt;&#xA;विख्याता वैष्णवा ह्येते विष्णुरूपा न संशयः ॥७२॥&lt;br&gt;&#xA;एतान्सम्पूजयन्विप्रान्विष्णुः प्रीणाति तत्क्षणात् ॥&lt;br&gt;&#xA;होमान्ते प्राशनं कृत्वा दद्यादाचार्यदक्षिणाम् ॥७३॥&lt;br&gt;&#xA;सुवर्णभूषितां धेनुं वस्त्रं धान्यं च भक्तितः ॥&lt;br&gt;&#xA;प्रीतये वासुदेवस्य भोजयेद्द्विजपुङ्गवान्॥ ७४ ॥&lt;br&gt;&#xA;सर्वोपचारसहितं दद्याद्दामोदरं ततः ॥ ७६ ॥&lt;br&gt;&#xA;ॐ दामोदर जगन्नाथ त्वन्मयं विश्वमेव हि ॥&lt;br&gt;&#xA;त्वदाधारमिदं सर्वं त्वं धर्मः सर्वभावनः॥।&lt;br&gt;&#xA;त्वत्प्रसादाद्व्रतं चीर्णं सुसम्पूर्णं तदस्तु मे ॥७६॥&lt;br&gt;&#xA;दामोदरः प्रदाता च गृहीता च वृषध्वजः॥&lt;br&gt;&#xA;प्रदीयते जगन्नाथः प्रीयतां मे जगद्गुरुः॥७७॥&lt;br&gt;&#xA;इति मन्त्रं जपन्दद्यादाचार्याय सुरोत्तमम्॥&lt;br&gt;&#xA;समाप्य पूजयेद्भक्त्या स्तूयात्तं च प्रसादयेत् ॥ ७८ ॥&lt;br&gt;&#xA;आचार्ये परितुष्टे तु तुष्टो भवति माधवः ॥&lt;br&gt;&#xA;तत्तद्द्रव्याणि च ततो दद्याद्विप्रेभ्य एव हि ॥ ७९ ॥&lt;br&gt;&#xA;ततः स्वयं वै भुञ्जीत इष्टैः शिष्टैः स्वबन्धुभिः ॥&lt;br&gt;&#xA;चातुर्मास्यव्रतं चेदं प्रतिष्ठाप्य विधानतः ॥ 2.2.39.८० ॥&lt;br&gt;&#xA;यथोक्तफलसम्पन्नो विष्णुलोकमवाप्नुयात् ॥&lt;br&gt;&#xA;श्रुतिस्मृतिपुराणेषु नातः परतरं व्रतम् ॥ ८१ ॥&lt;br&gt;&#xA;येनानुष्ठितमात्रेण कृतकृत्यो भवेन्नरः ॥&lt;br&gt;&#xA;विष्णोः प्रीतिकरं यादृङ्न तथान्यद्व्रतं द्विजाः ॥ ८२ ॥&lt;br&gt;&#xA;तिलपात्रसहस्रैस्तु गवां चैवायुतायुतैः ॥&lt;br&gt;&#xA;कृष्णाजिनशतेनापि कन्यानामयुतेन च ॥ ८३ ॥&lt;br&gt;&#xA;दत्त्वा यत्फलमाप्नोति कृत्वैतद्व्रतमुत्तमम् ॥&lt;br&gt;&#xA;सार्द्धत्रिकोटितीर्थानामभिषेकफलं तथा ॥८४॥&lt;br&gt;&#xA;प्राप्नोति तत्फलं विप्रा यं यं कामयते नरः ॥ ८५ ॥&lt;br&gt;&#xA;इति श्री स्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये चातुर्मास्यव्रतविधिर्नामैकोनचत्वारिंशोऽध्यायः ॥३९॥&lt;/p&gt;</description>
    </item>
    <item>
      <title>०४० प्रावरणोत्सववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/040_prAvaraNotsavavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/040_prAvaraNotsavavarNanam/</guid>
      <description>&lt;p&gt;॥ ॥ जैमिनिरुवाच ॥ ॥&lt;br&gt;&#xA;मार्गशीर्षे सिते पक्षे षष्ठ्यां प्रावरणोत्सवम् ॥&lt;br&gt;&#xA;कृत्वा दृष्ट्वा नरो भक्त्या वैष्णवं लोकमाप्नुयात् ॥ १ ॥&lt;br&gt;&#xA;विधानं तस्य वक्ष्यामि शृणुध्वं मुनयोऽधुना ॥&lt;br&gt;&#xA;वासोधिवासं कुर्वीत पञ्चम्यां निशि कर्मवित् ॥ २ ॥&lt;br&gt;&#xA;देवाग्रे मण्डपे कुर्यात्पद्ममष्टदलान्वितम् ॥&lt;br&gt;&#xA;दिक्पालान्पूजयेद्दिक्षु क्षेत्रपालं गणाधिपम् ॥ ३ ॥&lt;br&gt;&#xA;चण्डप्रचण्डौ च बहिश्चतुर्दिक्षु प्रपूजयेत् ॥&lt;br&gt;&#xA;मध्ये पात्रं समाधाय प्रोक्षयेद्वस्त्रवारिणा ॥ ४ ॥&lt;br&gt;&#xA;द्युतानस्त्वेति मन्त्रेणच्छादयेद्दिव्यवाससा ॥&lt;br&gt;&#xA;सुधूपितं वस्त्रजातमेकविंशतिसङ्ख्यकम् ॥ ५ ॥&lt;br&gt;&#xA;तन्मध्ये स्थापयेन्मन्त्रं वैष्णवं च समुच्चरन् ॥&lt;br&gt;&#xA;अन्येन वाससा तद्धि समाच्छाद्य प्रयत्नतः ॥६॥&lt;br&gt;&#xA;स्पृष्ट्वा जपेन्मन्त्रमिमं संस्मरन्पुरुषोत्तमम् ॥&lt;br&gt;&#xA;आच्छादको यो जगतां तेजसा विष्णुरव्ययः ॥ ७ ॥&lt;br&gt;&#xA;वसनात्तस्य वस्त्र त्वं वस वासे जगत्पतेः ॥&lt;br&gt;&#xA;इन्द्रघोषस्त्वेति रक्षां विदध्यात्तस्य सर्वतः ॥ ८ ॥&lt;br&gt;&#xA;पूजयेद्गन्धपुष्पाभ्यां ततो देवं प्रपूजयेत् ॥&lt;br&gt;&#xA;सर्वलेपं प्रकुर्वीत नृत्यगीतैर्नयेन्निशाम् ॥ ९ ॥&lt;br&gt;&#xA;ततोऽरुणोदये काले प्रातःसन्ध्यासमीपतः ॥&lt;br&gt;&#xA;पुनः प्रपूजयेद्देवं पूर्ववत्सुसमाहितः ॥ 2.2.40.१० ॥&lt;br&gt;&#xA;ततस्तं पूजितं वस्त्रसमूहं बहिरानयेत् ॥&lt;br&gt;&#xA;कार्पासपट्टक्षौमाढ्यं तथैवाच्छादितं द्विजाः ॥ ११ ॥&lt;br&gt;&#xA;छत्रध्वजपताकाभिश्चामरान्दोलनैस्तथा ॥&lt;br&gt;&#xA;गीतवादित्रनृत्यैश्च प्रसूनोत्किरणेन च ॥ १२ ॥&lt;br&gt;&#xA;प्रासादं त्रिः परिभ्रम्य देवं त्रिर्भ्रामयेत्ततः ॥&lt;br&gt;&#xA;आच्छादितं तदाकृष्य संस्कुयार्द्वीक्षणादिभिः ॥ १३ ॥&lt;br&gt;&#xA;सप्तभिः सप्तभिर्देवान्वासोभिः परिवेष्टयेत् ॥&lt;br&gt;&#xA;मुखवर्जं तु सर्वाङ्गं शीतप्रावरणैर्द्विजाः ॥ १४ ॥&lt;br&gt;&#xA;ताम्बूलं च निवेद्याथ कर्पूरलतिकां तथा ॥&lt;br&gt;&#xA;दूर्वाक्षतैः प्रपूज्याथ कुर्यान्नीराजनं विभोः ॥ १५ ॥&lt;br&gt;&#xA;हिमागमे नृसिंहं ये प्रावृण्वन्ति सुचेलकैः ॥&lt;br&gt;&#xA;पश्यन्ति प्रावृतिं ये वा न तेषां मोहसंवृतिः ॥ १६ ॥&lt;br&gt;&#xA;ते द्वन्द्ववातशीतोत्थभयं नाप्नुवते क्वचित् ॥&lt;br&gt;&#xA;विष्णोर्देवाधिदेवस्य इमं प्रावरणोत्सवम् ॥ १७ ॥&lt;br&gt;&#xA;भक्त्या ये वै प्रपश्यन्ति सर्वान्कामानवाप्नुयुः ॥&lt;br&gt;&#xA;भगवन्तं समुद्दिश्य ब्राह्मणेभ्यः प्रदापयेत् ॥ ॥ १८ ॥&lt;br&gt;&#xA;गुरुभ्यश्चान्यदेवेभ्यो दीनानाथेभ्य एव च ॥&lt;br&gt;&#xA;शीतप्रावरणं दद्यात्सत्कृत्य परया मुदा ॥&lt;br&gt;&#xA;ददाति भगवान्प्रीतस्तस्मै वरमनुत्तमम्॥ ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये प्रावरणोत्सववर्णनन्नाम चत्वारिंशोऽध्यायः ॥ ४० ॥&lt;/p&gt;</description>
    </item>
    <item>
      <title>०४१ पुष्याभिषेकविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/041_puShyAbhiShekavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/041_puShyAbhiShekavidhivarNanam/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;पुष्यस्नानोत्सवं वक्ष्ये यथोक्तं ब्रह्मणा पुरा ॥&lt;br&gt;&#xA;पुष्यर्क्षेण च संयुक्ता पौर्णमासी यदा भवेत् ॥ १ ॥&lt;br&gt;&#xA;पौषे मासि तथा कुर्यात्पुष्यस्नानोत्सवं हरेः ॥&lt;br&gt;&#xA;एकादश्यां प्रकुर्वीत ऐशान्यामङ्कुरार्पणम् ॥ २ ॥&lt;br&gt;&#xA;ततः प्रतिदिनं कुर्यात्प्रतिमायां हरेर्गृहे ॥&lt;br&gt;&#xA;नृत्यगीतोपहारैश्च प्रतिरात्रं वलिं हरेत् ॥ ३ ॥&lt;br&gt;&#xA;चतुर्दशीनिशायां तु कुम्भानामधिवासनम् ॥&lt;br&gt;&#xA;एकाशीतिप्रमाणानां तथा स्वर्णमयाञ्च्छुभान् ॥ ४ ॥&lt;br&gt;&#xA;गव्यसर्पिःप्रपूर्णांश्च स्थापयेदेकविंशतिम् ॥&lt;br&gt;&#xA;कारयेत्सर्वतोभद्रं मण्डलं पुरतो हरेः ॥ ५ ॥&lt;br&gt;&#xA;तन्मध्ये बृहदाधारं स्थापयेद्दर्पणं शुभम् ॥&lt;br&gt;&#xA;रात्रौ जागरणं कुर्याद्गीतनृत्यादिविस्तरैः ॥ ६ ॥&lt;br&gt;&#xA;प्रभाते वह्निकार्यं च कुर्यात्तद्दैवतं द्विजाः ॥&lt;br&gt;&#xA;पालाशीभिः समिद्भिस्तु चरुणा सर्पिषा तथा ॥ ७ ॥&lt;br&gt;&#xA;ब्रह्मविष्णुशिवेभ्यस्तु प्रत्येकं तु सहस्रकम् ॥&lt;br&gt;&#xA;स्वलिङ्गमन्त्रैर्जुहुयात्तदन्ते पुरुषोत्तमम् ॥ ८ ॥&lt;br&gt;&#xA;पूजयेदुपचारैस्तैरादर्शं प्रतिबिम्बितम् ॥&lt;br&gt;&#xA;ततः पुरुषसूक्तेन कुम्भांस्तानभिमन्त्रयेत् ॥ ९ ॥&lt;br&gt;&#xA;तेनैवाच्छिद्रधारेण स्नापयेत्पुरुषोत्तमम्॥&lt;br&gt;&#xA;पावमानीयकैर्देवाञ्छ्रीसूक्तेन ततः परम् ॥ 2.2.41.१० ॥&lt;br&gt;&#xA;सर्पिः कुम्भैः स्नापयेच्च गायत्र्या च ततः परम् .॥&lt;br&gt;&#xA;वैष्णव्या गन्धतोयेन श्रीसूक्तेन समर्चयेत् ॥ ११ ॥&lt;br&gt;&#xA;सहस्रधारया देवं ततो निर्माल्यमुत्सृजेत् ॥&lt;br&gt;&#xA;देवाङ्गं लेपयेद्गन्धैश्चन्दनेन च विग्रहे ॥ १२ ॥&lt;br&gt;&#xA;यथास्थानं यथाशोभमलङ्कारांश्च योजयेत् ॥&lt;br&gt;&#xA;सुगन्धसुमनोमाल्यैर्भूषयेत्तदनन्तरम् ॥ १३ ॥&lt;br&gt;&#xA;अष्टायुधानि देवस्य चक्रादीनि न्यसेत्पुरः ॥&lt;br&gt;&#xA;रत्नच्छत्रं समुच्छ्रित्य पूजयेत्पुरुषोत्तमम् ॥ १४ ॥&lt;br&gt;&#xA;लक्ष्म्या युक्तं पुनर्विप्रा उपहारैः समृद्धिमत् ॥&lt;br&gt;&#xA;शङ्खेषु पूर्यमाणेषु स्निग्धगम्भीरनादिषु ॥ १५ ॥&lt;br&gt;&#xA;चामरान्दोलव्यग्रासु वेश्यासु रुचिरासु च ॥&lt;br&gt;&#xA;माङ्गल्यगीतनृत्याद्यैः स्तुतिपाठेषु बन्दिनाम् ॥ १६ ॥&lt;br&gt;&#xA;जयशब्दं प्रकुर्वत्सु द्विजातिषु मुहुर्मुहुः ॥&lt;br&gt;&#xA;दूर्वाक्षताञ्जलिभिस्त्रिभिः सम्पूज्य केशवम् ॥ १७ ॥&lt;br&gt;&#xA;गोसर्पिर्दीपकैः स्वर्णपात्रकैरतिनिर्मलैः ॥&lt;br&gt;&#xA;नीराजयेज्जगन्नाथं कर्पूरयुतवर्तिभिः ॥ १८ ॥&lt;br&gt;&#xA;स्वर्णपात्रस्थितं चारु ताम्बूलं सुपरिष्कृतम् ॥&lt;br&gt;&#xA;शनैःशनैर्मुखाभ्याशे प्रत्येकं विनिवेदयेत् ॥ ॥ १९ ॥&lt;br&gt;&#xA;आचार्ये दक्षिणां दद्याद्ब्राह्मणांश्चैव पूजयेत् ॥ 2.2.41.२० ॥&lt;br&gt;&#xA;पुष्यस्नानोत्सवं पुण्यं ये पश्यन्ति मुदान्विताः ॥&lt;br&gt;&#xA;सम्पूर्णसर्वकामास्ते व्रजेयुर्वैष्णवं पदम् ॥ २१ ॥&lt;br&gt;&#xA;राज्यभ्रष्टो लभेद्राज्यं सार्वभौमं च विन्दति ॥&lt;br&gt;&#xA;अपुत्रा मृतवत्सा वा पुत्रं दीर्घायुषं लभेत् ॥ २२ ॥&lt;br&gt;&#xA;दारिद्र्यनाशनं धन्यं ब्रह्मवर्चसकारणम् ॥&lt;br&gt;&#xA;पुष्यस्नानं कीर्तितं वः शृणुध्वं चोत्तरायणम् ॥ २३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये पुष्याभिषेकविधिवर्णनं नामैकचत्वारिंशोऽध्यायः ॥ ४१ ॥&lt;/p&gt;</description>
    </item>
    <item>
      <title>०४२ मकरसङ्क्रमविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/042_makarasankramavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/042_makarasankramavidhivarNanam/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;मृगराशिं सङ्क्रमति यदा भास्वान्द्विजोत्तमाः ॥&lt;br&gt;&#xA;उत्तराशां जिगमिषुस्तदा स्यादुत्तरायणम् ॥ १ ॥&lt;br&gt;&#xA;तस्य सङ्क्रमणार्द्धं च यावत्स्युर्विंशतिः कलाः ॥&lt;br&gt;&#xA;महापुण्यतमः कालः पितृदेवद्विजप्रियः ॥ २ ॥&lt;br&gt;&#xA;तत्र स्नात्वा विधानेन र्तार्थराजजले नरः ॥&lt;br&gt;&#xA;नारायणं समभ्यर्च्य कल्पवृक्षं प्रणम्य च ॥ ३ ॥&lt;br&gt;&#xA;प्रविश्य देवतागारं कृत्वा तं त्रिः प्रदक्षिणाम्॥&lt;br&gt;&#xA;मन्त्रराजेन सम्पूज्य देवं श्रीपुरुषोत्तमम् ॥ ४ ॥&lt;br&gt;&#xA;तथा बलं सुभद्रां च स्वमन्त्रेण प्रपूजयेत् ॥&lt;br&gt;&#xA;दृष्ट्वोत्तरायणे देवं मुच्यते देहबन्धनात् ॥ ५ ॥&lt;br&gt;&#xA;विधानं तस्य वक्ष्याभि शृणुध्वं पावनं महत् ॥&lt;br&gt;&#xA;सङ्क्रान्तेः पूर्वदिवसे नवां शालिं सुकुट्टिताम् ॥ ६ ॥&lt;br&gt;&#xA;प्रासादपूर्वदेशे च स्थापयित्वाधिवासयेत् ॥&lt;br&gt;&#xA;नवेन वाससावेष्ट्य दूर्वासर्षपपुष्पकैः ॥ ७ ॥&lt;br&gt;&#xA;पूजयित्वा मन्त्रयेद्वै कृष्णस्त्वामभिरक्षतु ॥&lt;br&gt;&#xA;तस्मिन्नेव निशायामे व्यतीते जगदीशितुः ॥ ८ ॥&lt;br&gt;&#xA;प्रत्यर्चां सन्निधौ नीत्वा भावयेदेकताधिये ॥&lt;br&gt;&#xA;उपचारावशिष्टाभ्यां पूजयेद्वै समाहितः ॥ ९ ॥&lt;br&gt;&#xA;ततो निर्माल्यवसनमालामस्यां निधापयेत् ॥&lt;br&gt;&#xA;महासमृद्ध्या तामर्चां त्रिर्देवान्भ्रामयेत्ततः ॥ 2.2.42.१० ॥&lt;br&gt;&#xA;आन्दोलिकायामारोप्य प्रासादद्वारमानयेत् ॥&lt;br&gt;&#xA;त्रिविक्रमं त्रिक्रमेण त्रैलोक्यक्रमणं विभुम् ॥ ११ ॥&lt;br&gt;&#xA;विडम्बयन्तं तां लीलां प्रासादं भ्रामयेच्च तम् ॥&lt;br&gt;&#xA;त्रिरन्ते पुनरङ्के च सुसमृद्ध्या शनैःशनैः ॥ १२ ॥&lt;br&gt;&#xA;दीपिकाशतसंरुद्धतमसोवरणान्तरे ॥&lt;br&gt;&#xA;छत्रध्वजपताकाभिर्नृत्यवादित्रगीतकैः ॥ १३ ॥&lt;br&gt;&#xA;तद्दर्शनपरिक्षीणपातकानां महात्मनाम् ॥&lt;br&gt;&#xA;न च चिह्नं शरीरेऽस्य नवाङ्गे भ्रमणं ततः ॥ १४ ॥&lt;br&gt;&#xA;अनुयान्ति तदा ये तं महे यान्तं त्रिविक्रमम् ॥&lt;br&gt;&#xA;लभन्ते वाजिमेधस्य फलं ते वै पदे पदे ॥ १५ ॥&lt;br&gt;&#xA;प्रथमभ्रमणं दृष्ट्वा मुच्यते पञ्चपातकैः ॥&lt;br&gt;&#xA;मलिनीकरणैर्मुच्येद्द्वितीयं भ्रमणं द्विजाः ॥ १६ ॥&lt;br&gt;&#xA;अपात्रीकरणैर्दृष्ट्वा तृतीयं भ्रमणं ध्रुवम् ॥&lt;br&gt;&#xA;उपपातकपापैश्च चतुर्थं मुच्यते ततः ॥ १७ ॥&lt;br&gt;&#xA;पुनः प्रभाते देवेशं प्रलिम्पेद्गन्धचन्दनैः ॥&lt;br&gt;&#xA;वस्त्रालङ्कारमाल्यैश्च भूषयित्वा यथाविधि ॥ १८ ॥&lt;br&gt;&#xA;पूजयेदुपचारैस्तं यथाशक्ति समृद्धिमत् ॥&lt;br&gt;&#xA;नीराजयित्वा देवेशं तन्दुलानधिवासितान् । १९ ॥&lt;br&gt;&#xA;स्थालीषु शातकुम्भासु दधिखण्डाज्यमिश्रितान् ॥&lt;br&gt;&#xA;सनारिकेलशकलाच्छृङ्गवेर दलान्वितान् ॥ 2.2.42.२० ॥&lt;br&gt;&#xA;प्रासादं त्रिः परिभ्रम्य नयेद्देवसमीपतः ॥&lt;br&gt;&#xA;पङ्क्तिशः स्थापयेदग्रे गन्धपुष्पाक्षतान्वितान् ॥ २१ ॥&lt;br&gt;&#xA;जीवनं सर्वभूतानां जनकस्त्वं जगत्प्रभो ॥&lt;br&gt;&#xA;त्वन्मयाः शालयो ह्येते त्वयैव जनिताः प्रभो ॥ २२ ॥&lt;br&gt;&#xA;लोकानुग्रहणार्थाय गृहीतोचितविग्रह ॥&lt;br&gt;&#xA;तव प्रीत्यै कृतानेतान्गृहाण परमेश्वर ॥ २३ ॥&lt;br&gt;&#xA;त्वयि तुष्टे जगत्सर्वमनेन प्रभविष्यति ॥&lt;br&gt;&#xA;स्वाहाकारस्वधाकारवषट्कारा दिवौकसाम् ॥ २४ ॥&lt;br&gt;&#xA;आप्यायना भविष्यन्ति तैरेवाप्यायितं जगत् ॥&lt;br&gt;&#xA;रक्ष सर्वं जगन्नाथ त्वन्मयं सचराचरम् ॥ २५ ॥&lt;br&gt;&#xA;इति सम्प्रार्थ्य देवेशं शालिस्तम्बान्निवेदयेत् ॥&lt;br&gt;&#xA;तन्मयान्भक्षभोज्यांश्च दधिकुम्भान्सुगन्धिनः ॥ २६ ॥&lt;br&gt;&#xA;कर्पूरखण्डमरिचचूर्णयुक्तान्निवेदयेत् ॥&lt;br&gt;&#xA;ब्राह्मणान्पूजयेद्भक्त्या देवदेवपुरःस्थितान् ॥ २७ ॥&lt;br&gt;&#xA;तेभ्यः प्रदद्याद्भक्त्या ताञ्छाल्यादीन्भगवद्धिया ॥&lt;br&gt;&#xA;इमं महोत्सवं विप्राः पुरा कल्पे च कश्यपः ॥ २८ ॥&lt;br&gt;&#xA;स च सृष्टिं विनिर्माय भगवत्प्रीतयेऽकरोत् ॥&lt;br&gt;&#xA;ये पश्यन्त्युत्सवं चैनं कश्यपेन विनिर्मितम् ॥ २९ ॥&lt;br&gt;&#xA;सर्वदा सर्वकामैस्ते पूर्णाः शोचन्ति न द्विजाः ॥&lt;br&gt;&#xA;उषित्वा त्रिदशैः सार्द्धं कल्पान्ते मोक्षमाप्नुयुः ॥ 2.2.42.३० ॥&lt;br&gt;&#xA;महानसस्य संस्कारं वह्नेः संस्कारमेव च ॥&lt;br&gt;&#xA;अत्रापि कुर्यान्मुनयो वैश्वदेवं दिनेदिने ॥ ३१ ॥&lt;br&gt;&#xA;आधानसंस्कृते वह्नौ भगवद्भुक्तये रमा ॥&lt;br&gt;&#xA;प्रत्यहं पाकमाधत्ते दिव्यरूपा तिरोहिता ॥ ३२ ॥&lt;br&gt;&#xA;अस्मिन्महापुण्यतम उत्सवे परमात्मनः ॥&lt;br&gt;&#xA;तुलापुरुषदानादि कोटिकोटिगुणं भवेत्॥ ३३ ॥&lt;br&gt;&#xA;स्नानं दानं तपो होमः स्वाध्यायः पितृतर्पणम् ॥&lt;br&gt;&#xA;सर्वमक्षयतां याति ह्युत्सवे चोत्तरायणे ॥ ३४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये मकरसङ्क्रमविधिवर्णनन्नाम द्विचत्वारिंशोऽध्यायः॥ ४२ ॥&lt;/p&gt;</description>
    </item>
    <item>
      <title>०४३ दोलारोहणम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/043_dolArohaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/043_dolArohaNam/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;फाल्गुने मासि कुर्वीत दोलारोहणमुत्तमम् ॥&lt;br&gt;&#xA;यत्र क्रीडति गोविन्दो लोकानुग्रहणाय वै ॥ १ ॥&lt;br&gt;&#xA;प्रत्यर्चां देवदेवस्य गोविन्दाख्यां तु कारयेत् ॥&lt;br&gt;&#xA;प्रासादपुरतः कुर्यात्षोडश स्तम्भमुच्छ्रितम॥ २ ॥&lt;br&gt;&#xA;चतुरस्रं चतुर्द्वारं मण्डपं वेदिकान्वितम् ॥&lt;br&gt;&#xA;चारुचन्द्रातपं माल्यचामरध्वजशोभितम् ॥ ३ ॥&lt;br&gt;&#xA;भद्रासनं वेदिकायां श्रीपर्णीकाष्ठनिर्मितम् ॥&lt;br&gt;&#xA;फल्गूत्सवं प्रकुर्वीत पञ्चाहानि त्र्यहाणि वा ॥ ४ ॥&lt;br&gt;&#xA;फाल्गुन्यां पूर्वतो विप्राश्चतुर्दश्यां निशामुखे ॥&lt;br&gt;&#xA;वह्न्युत्सवं प्रकुर्वीत दोलामण्डपपूर्वतः ॥ ५ ॥&lt;br&gt;&#xA;गोविन्दानुगृहीतं तु यात्राङ्गं तत्प्रकीर्तितम्॥&lt;br&gt;&#xA;आचार्यवरणं कृत्वा वह्निं निर्मथनोद्भवम् ॥ ६ ॥&lt;br&gt;&#xA;भूमिं संस्कृत्य विधिवत्तृणराशिं महोच्छ्रयम्॥&lt;br&gt;&#xA;सुसमं कारयित्वा तु वह्निं तत्र विनिक्षिपेत्॥ ७ ॥&lt;br&gt;&#xA;पूजयित्वा विधानेन कूष्माण्डविधिना हुनेत् ॥&lt;br&gt;&#xA;गोविन्दं पूजयित्वा तु भ्रामयेत्स तत विभुम् ॥ ८ ॥&lt;br&gt;&#xA;यत्नात्तं रक्षयेद्वह्निं यावद्यात्रा समाप्यते ॥&lt;br&gt;&#xA;प्रातर्यामे चतुर्दश्यां गोविन्दप्रतिमां शुभाम् ॥ ९ ॥&lt;br&gt;&#xA;वासयित्वा हरेरग्रे पूजयेत्पुरुषोत्तमम् ॥&lt;br&gt;&#xA;उपचारावशिष्टैस्तु प्रत्यर्चामपि पूजयेत् ॥ 2.2.43.१० ॥&lt;br&gt;&#xA;ततोऽवरोप्य वसनं मालां च द्विजसत्तमाः ॥&lt;br&gt;&#xA;अर्चायां विन्यसेन्मन्त्री परं ज्योतिर्विभावयन् ॥ ११ ॥&lt;br&gt;&#xA;ततः सा प्रतिमा साक्षाज्जायते पुरुषोत्तमः ॥&lt;br&gt;&#xA;रत्नान्दोलिकया तां वै नयेत्स्नानस्य मण्डपम् ॥ ॥ १२ ॥&lt;br&gt;&#xA;तत्र नाना तूर्यनादैः शङ्खध्वनिपुरःसरम्॥&lt;br&gt;&#xA;जयशब्दैस्तथा स्तोत्रैः पुष्पवृष्टिभिरेव च ॥ १३ ॥&lt;br&gt;&#xA;छत्रध्वजपताकाभिश्चामरैर्व्यजनैस्तथा ॥&lt;br&gt;&#xA;निरन्तरं दीपिकाभिस्तदा कुर्यान्महोत्सवम् ॥ १४ ॥&lt;br&gt;&#xA;आगच्छन्ति तदा देवाः पितामहपुरोगमाः ॥&lt;br&gt;&#xA;द्रष्टुं चर्षिगणैः सार्द्धं गोविन्दस्य महोत्सवम् ॥ ॥ १५ ॥&lt;br&gt;&#xA;भद्रासनेऽधिवास्यैव पूजयेदुपचारकैः ॥&lt;br&gt;&#xA;महास्नानस्य विधिना स्नपनं तस्य कारयेत् ॥ १६ ॥&lt;br&gt;&#xA;पञ्चामृतैश्च सर्वैश्च तेषामन्यतमेन वा ॥&lt;br&gt;&#xA;स्नानान्ते गन्धतोयेन श्रीसूक्तेनाभिषेचयेत् ॥ १७ ॥&lt;br&gt;&#xA;सम्प्रोक्ष्य भूषयेद्देवं वस्त्रालङ्कारमाल्यकैः ॥&lt;br&gt;&#xA;नीराजयित्वा सम्पूज्य प्रासादं परिवेष्टयेत् ॥ १८ ॥&lt;br&gt;&#xA;सप्तकृत्वस्ततो देवं दोलामण्डपमानयेत् ॥&lt;br&gt;&#xA;सुसंस्कृतायां रथ्यायां पताकातोरणादिभिः ॥&lt;br&gt;&#xA;अधोदेशे मण्डपं तं सप्तशो भ्रामयेत्पुनः ॥ १९ ॥&lt;br&gt;&#xA;ऊर्द्ध्वदेशे पुनः सप्त स्तम्भवेद्यां च सप्त वै ॥&lt;br&gt;&#xA;यात्रावसाने च पुनर्भ्रामयेदेकविंशतिम् ॥ 2.2.43.२० ॥&lt;br&gt;&#xA;इयं लीला भगवतः पितामहमुखेरिता ॥&lt;br&gt;&#xA;राजर्षिणेन्द्रद्युम्नेन कारिता पूर्वमेव हि ॥ २१ ॥&lt;br&gt;&#xA;फलपुष्पोपनम्रैश्च शाखिभिः परिकल्पिते ॥&lt;br&gt;&#xA;वृन्दावनान्तरे रम्ये मत्तभ्रमरराविणि ॥ २२ ॥&lt;br&gt;&#xA;कोकिलारावमधुरे नानापक्षिगणाकुले ॥&lt;br&gt;&#xA;नानोपशोभारचितनानागुरुसुधूपिते ॥ २३ ॥&lt;br&gt;&#xA;प्रफुल्लकेतकीषण्डगन्धामोदिदिगन्तरे ॥&lt;br&gt;&#xA;मल्लिकाशोकपुन्नागचम्पकैरुपशोभिते ॥ २४ ॥&lt;br&gt;&#xA;तत्काननान्तर्घटिते मण्डपे चारुतोरणे ॥&lt;br&gt;&#xA;भूषिते माल्यवसनचामरैरुपशोभिते ॥ २५ ॥&lt;br&gt;&#xA;रत्नखट्वान्दोलिकायां तन्मध्ये वासयेत्प्रभुम् ॥&lt;br&gt;&#xA;सद्रत्नमुकुटं तारहारशोभितवक्षसम् ॥ २६ ॥&lt;br&gt;&#xA;अनर्घ्यरत्नघटितकुण्डलोद्भासितश्रुतिम् ॥&lt;br&gt;&#xA;यथास्थानं यथाशोभं दिव्यालङ्कारमञ्जुलम् ॥ २७ ॥&lt;br&gt;&#xA;विकचाम्बुजमध्यस्थं विश्वधात्र्या श्रिया युतम् ॥ २८ ॥&lt;br&gt;&#xA;शङ्खचक्रगदापद्मधारिणं वनमालिनम् ॥&lt;br&gt;&#xA;सुप्रसन्नं सुनासं तं पीनवक्षःस्थलोज्ज्वलम् ॥ २९ ॥&lt;br&gt;&#xA;पुरो व्योमस्थितैर्देवैर्ब्रह्माद्यैर्नतमस्तकैः ॥&lt;br&gt;&#xA;कृताञ्जलिपुटैर्भक्त्या जयशब्दैरभिष्टुतम् ॥ 2.2.43.३० ॥&lt;br&gt;&#xA;गन्धर्वैरप्सरोभिश्च किन्नरैः सिद्धचारणैः ॥&lt;br&gt;&#xA;हाहाहूहूप्रभृतिभिः सत्वरं दिव्यगायनैः ॥ ३१ ॥&lt;br&gt;&#xA;अहम्पूर्विकया नृत्यगीतवादित्रकारिभिः ॥&lt;br&gt;&#xA;नेत्राम्बुजसहस्रैश्च पूज्यमानं मुदान्वितैः ॥ ३२ ॥&lt;br&gt;&#xA;किरद्भिः सर्वतोदिक्षु गन्धचन्दनजं रजः ॥&lt;br&gt;&#xA;उपवेश्याथ गोविन्दं पूजयेदुपचारकैः ॥ ३३ ॥&lt;br&gt;&#xA;बल्लवीवृन्दमध्यस्थं कदम्बतरुमूलगम् ॥&lt;br&gt;&#xA;हावहास्यविलासैश्च क्रीडमानं वनान्तरे ॥ ३४ ॥&lt;br&gt;&#xA;गोपीभिश्चैव गोपालैर्लीलान्दोलितयानगम् ॥&lt;br&gt;&#xA;चिन्तयित्वा जगन्नाथं विकिरेद्गन्धचूर्णकैः ॥ ३५ ॥&lt;br&gt;&#xA;सकर्पूरै रक्तपीतशुक्लैर्दिक्षु समन्ततः ॥&lt;br&gt;&#xA;दिव्यैर्वस्त्रैर्दिव्यमाल्यैर्द्दिव्यैर्गन्धैः सुधूपकैः ॥ ३६ ॥&lt;br&gt;&#xA;चामरान्दोलनैर्गीतैः स्तुतिभिश्च समर्चितम् ॥&lt;br&gt;&#xA;आन्दोलयेद्दोलिकास्थं सप्तवाराञ्छनैः शनैः ॥ ॥३७॥&lt;br&gt;&#xA;तदा पश्यन्ति ये कृष्णं मुक्तिस्तेषां न संशयः ॥&lt;br&gt;&#xA;ब्रह्महत्यादिपापानां पञ्चकानां क्षयो भवेत् ॥ ३८ ॥&lt;br&gt;&#xA;त्रिरेवं दोलयेद्देवं सर्वपापापनोदनम् ॥&lt;br&gt;&#xA;भक्त्यानुग्राहकं पुंसां भुक्तिमुक्त्येककारणम् ॥ ३९ ॥&lt;br&gt;&#xA;लीलाविचेष्टितं यस्य कृत्रिमं सहजं तथा ॥&lt;br&gt;&#xA;अंहःसङ्घक्षयकरं मूलाविद्यानिवर्त्तकम् ॥ 2.2.43.४० ॥&lt;br&gt;&#xA;पश्यन्द्वितीयं हरति गोहत्याद्युपपातकम् ॥&lt;br&gt;&#xA;हरत्यशेषपापानि तृतीये नात्र संशयः ॥४१॥&lt;br&gt;&#xA;दृष्ट्वा दोलायितं देवं सर्वपापैः प्रमुच्यते ॥&lt;br&gt;&#xA;आध्यात्मिकैराधिभौतैराधिदैवैर्विमुच्यते ॥ ४२ ॥&lt;br&gt;&#xA;इमां यात्रां कारयित्वा चक्रवर्ती भवेन्नृपः ॥&lt;br&gt;&#xA;ब्राह्मणस्तु चतुर्वेदी ज्ञानवाञ्जायते ध्रुवम् ॥४३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये दोलारोहणन्नाम त्रयश्चत्वारिंशोऽध्यायः ॥४३॥&lt;/p&gt;</description>
    </item>
    <item>
      <title>०४४ ज्येष्ठपञ्चकव्रतवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/044_jyeShThapanchakavratavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/044_jyeShThapanchakavratavarNanam/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अत्र वः कथयिष्यामि व्रतं सांवत्सरं परम्॥&lt;br&gt;&#xA;संवत्सरस्यादिदिने पौर्णमास्यां तु फाल्गुने॥१॥&lt;br&gt;&#xA;अनादिदेवस्य हरेर्मूर्त्तयो द्वादशैव याः॥&lt;br&gt;&#xA;विष्ण्वादिनामप्रथिताः प्रतिमासं प्रपूजयेत्॥२॥&lt;br&gt;&#xA;एकैकां मूर्तिमेतासां मासेषु द्वादशस्वपि ॥&lt;br&gt;&#xA;प्रत्यहं पूजयेत्पुष्पैः फलैर्द्वादशभिस्तथा ॥३॥&lt;br&gt;&#xA;अशोको मल्लिका चैव पाटलं च कदम्बकम् ॥&lt;br&gt;&#xA;करवीरं जातिपुष्पं मालतीशतपत्रकम् ॥४ ॥&lt;br&gt;&#xA;उत्पलं चैव वासन्ती कुन्दं पुन्नागकं तथा॥&lt;br&gt;&#xA;एतानि क्रमशो दद्यात्कुसुमानि हरेर्मुदा ॥ ५ ॥&lt;br&gt;&#xA;दाडिमं नारिकेलं च आम्रं च पनसं तथा ॥&lt;br&gt;&#xA;खर्जूरं तृणराजं च प्राचीनामलकं तथा ॥ ६ ॥&lt;br&gt;&#xA;श्रीफलं नागरङ्गं च क्रमुकं करमङ्गकम् ॥&lt;br&gt;&#xA;जातीफलं च क्रमशः फलान्येतानि वै ददेत् ॥ ७ ॥&lt;br&gt;&#xA;भक्ष्यभोज्यानि चोष्याणि लेह्यानि मधुराणि च ॥&lt;br&gt;&#xA;आसनाद्युपचारांश्च दत्त्वा स्तुत्वा जगद्गुरुम् ॥ ८ ॥&lt;br&gt;&#xA;सर्वव्यापिञ्जगन्नाथ भूतभव्यभवत्प्रभो ॥&lt;br&gt;&#xA;त्राहि मां पुण्डरीकाक्ष विष्णो संसारसागरात् ॥ ९ ॥&lt;br&gt;&#xA;एकार्णवजले रौद्रे निरालम्बे पुरा मधुम्॥।&lt;br&gt;&#xA;अवधीर्विश्वरक्षार्थ मधुसूदन रक्ष माम् ॥2.2.44.१०॥&lt;br&gt;&#xA;त्रीन्विक्रमान्क्रमित्वा यो हत्वा दैत्यबलं महत्॥&lt;br&gt;&#xA;त्रैलोक्यं पालयामास त्रिविक्रम नमोस्तु ते ॥११॥&lt;br&gt;&#xA;कृत्वा वामनकं रूपमृग्यजुःसामगर्भकम् ॥&lt;br&gt;&#xA;मोहयित्वाद्भुतं रूपं तस्मै मायाविने नमः ॥ १२ ॥&lt;br&gt;&#xA;यः श्रियं धारयेन्नित्यं हृदि भक्तेभ्य एव च ॥&lt;br&gt;&#xA;ददात्यपि श्रियं तस्मै श्रीधराय नमोऽस्तु ते ॥ १३ ॥&lt;br&gt;&#xA;इन्द्रियाणामधिष्ठाता यः सर्वेषां सदा प्रभुः ॥&lt;br&gt;&#xA;सुखैकहेतुर्भक्तानां हृषीकेश नमोऽस्तु ते ॥ १४ ॥&lt;br&gt;&#xA;यन्नाभिपद्मसम्भूतं जगदेतच्चराचरम् ॥&lt;br&gt;&#xA;विधातुरासनं नित्यं पद्मनाभ नमोऽस्तु ते ॥ १५ ॥&lt;br&gt;&#xA;यस्यैतत्त्रिगुणैर्बद्धं जगदेतच्चराचरम्॥&lt;br&gt;&#xA;दाम्ना बद्धः स गोप्या तु दामोदर नमोऽस्तु ते ॥ १६ ॥&lt;br&gt;&#xA;त्रैलोक्यविप्लवकरं हतवान्केशिदानवम्॥&lt;br&gt;&#xA;ईशिता सर्वसौख्यानां त्राहि केशव मां प्रभो ॥ १७ ॥&lt;br&gt;&#xA;स्रष्टा ससर्ज भूतानि जगतामादिकारणम् ॥&lt;br&gt;&#xA;अचिन्त्यमहिमन्विष्णो नारायण नमोऽस्तु ते ॥१८॥&lt;br&gt;&#xA;मायया यस्य विश्वं वै मोहितं यदनाद्यया ॥&lt;br&gt;&#xA;सर्वधर्मस्वरूपाय माधवाय नमो नमः ॥ १९ ॥&lt;br&gt;&#xA;ज्ञानिनां ज्ञानगम्यस्त्वमगतीनां गतिप्रदः ॥&lt;br&gt;&#xA;सम्पूर्णमस्तु गोविन्द त्वत्प्रसादाद्व्रतं मम ॥ 2.2.44.२० ॥&lt;br&gt;&#xA;प्रतिमासं पूजनान्ते मन्त्रैरेतैः कृताञ्जलिः ॥&lt;br&gt;&#xA;प्रार्थयेत्परया भक्त्या भजनान्तं जनार्दनम् ॥ २१ ॥&lt;br&gt;&#xA;एवं संवत्सरं नीत्वा व्रतं वै मूर्तिपञ्जरम् ॥&lt;br&gt;&#xA;सम्पूर्णफलसिद्ध्यर्थं प्रतिष्ठाविधिमाचरेत् ॥ २२ ॥&lt;br&gt;&#xA;सुवर्णनिर्मिता विष्णोर्मूर्तयो द्वादशैव तु ॥&lt;br&gt;&#xA;यथाशक्ति कृताः स्थाप्याः कुम्भेषु द्वादशस्वपि ॥ २३ ॥&lt;br&gt;&#xA;आम्रपात्राच्छादितेषु साक्षात्तेषु पृथक्पृथक् ॥&lt;br&gt;&#xA;श्वेतवस्त्रावनद्धेषु गन्धपल्लववारिषु ॥ २४ ॥&lt;br&gt;&#xA;अष्टदिक्षु चतुर्दिक्षु सर्वतोभद्रमण्डले ॥&lt;br&gt;&#xA;स्थापनीयाश्च ते कुम्भास्तेषु पूज्याश्च मूर्तयः ॥ २५ ॥&lt;br&gt;&#xA;द्वादशाक्षरमन्त्रेण उपचारैः पृथक्पृथक् ॥&lt;br&gt;&#xA;पञ्चामृतैश्च स्नपनं सर्वेषामादितो द्विजाः ॥२६॥&lt;br&gt;&#xA;गीतवादित्रनृत्याद्यैस्तथा ब्राह्मणपूजनैः ॥&lt;br&gt;&#xA;वस्त्रयुग्मैर्द्वादशभिश्छत्रोपानद्युगैस्तथा ॥२७॥&lt;br&gt;&#xA;व्यजनैरुदकुम्भैश्च शयनीयैः सपीठकैः ॥&lt;br&gt;&#xA;गन्धैर्माल्यैः सुताम्बूलैर्मुद्रिकाकुण्डलैस्तथा ॥ २८ ॥&lt;br&gt;&#xA;प्रदीपाः सर्पिषा ज्वाल्या द्वादशद्वादश क्रमात् ॥&lt;br&gt;&#xA;नीत्वा त्रियामामित्थं वै प्रभाते वह्निकर्म च ॥ २९ ॥&lt;br&gt;&#xA;समिदाज्यचरूणां वै प्रतिदेवं शतत्रयम्॥&lt;br&gt;&#xA;अष्टोत्तरसहस्रं तु तिलैर्व्याहृतिभिस्ततः ॥ 2.2.44.३० ॥&lt;br&gt;&#xA;होमान्ते प्राशनं कृत्वा दद्यादाचार्यदक्षिणाम् ॥&lt;br&gt;&#xA;कपिला धेनवो देयाः सालङ्काराश्च द्वादश ॥३१॥&lt;br&gt;&#xA;शतं चतुश्चत्वारिंशद्ब्राह्मणान्भोजयेत्ततः ॥&lt;br&gt;&#xA;तद्देववृन्दं सघटं सवितानं सचामरम् ॥ ३२ ॥&lt;br&gt;&#xA;सर्वोपचारसहितमाचार्याय निवेदयेत्॥&lt;br&gt;&#xA;व्रतराजमिमं कृत्वा सर्वान्कामानवाप्नुयात् ॥३३॥&lt;br&gt;&#xA;गुण्डिचाद्यास्तु या यात्रा विष्णोर्द्वादश कीर्तिताः ॥&lt;br&gt;&#xA;तासां दर्शनजं पुण्यं व्रतेनानेन लभ्यते ॥ ३४॥&lt;br&gt;&#xA;ऐन्द्रं पदं सार्वभौमं चक्रवर्तित्वमेव च ॥&lt;br&gt;&#xA;अष्टैश्वर्यमवाप्नोति देवदेवप्रसादतः ॥ ३५ ॥&lt;br&gt;&#xA;एतन्महापुण्यतमं नारदः कृतवान्व्रतम् ॥&lt;br&gt;&#xA;कृत्वा द्वादश वर्षाणि जीवन्मुक्तोऽभवन्मुनिः ॥ ३६ ॥&lt;br&gt;&#xA;अन्ये च वैष्णवा ये वै चक्रुस्ते बहुशः पुरा ॥ व्रतं नातः परतरं भगवत्प्रीतिकारकम् ॥ ३७ ॥&lt;br&gt;&#xA;धर्म्यं यशस्यमायुष्यं ब्राह्मण्यं वंशवर्द्धनम्॥&lt;br&gt;&#xA;भवन्तोऽपि यतात्मानः कुर्वन्ति व्रतमुत्तमम्॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये ज्येष्ठपञ्चकव्रतवर्णनन्नाम चतुश्चत्वारिंशोऽध्यायः ॥ ४४ ॥&lt;/p&gt;</description>
    </item>
    <item>
      <title>०४५ दमनकभञ्जनविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/045_damanakabhanjanavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/045_damanakabhanjanavidhivarNanam/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;मुने व्रतमिदं पुण्यं श्रुतं वै मूर्तिपञ्जरम् ॥&lt;br&gt;&#xA;अन्तःप्रमोदजननं महिम्ना च महत्तरम् ॥ १ ॥&lt;br&gt;&#xA;यात्रा द्वादश पुण्या या उद्दिष्टा भगवत्प्रियाः ॥&lt;br&gt;&#xA;तासां द्वे अवशिष्टे नः कथयस्व महामुने ॥ २ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;वासन्तिकां समाख्यास्ये यात्रां दमनभञ्जिकाम्॥&lt;br&gt;&#xA;यस्यां कृतायां दृष्टायां प्रीणाति पुरुषोत्तमः ॥ ३ ॥&lt;br&gt;&#xA;पुरा यत्कथितं विप्रास्तृणं दमनकाह्वयम् ॥&lt;br&gt;&#xA;चैत्रशुक्लत्रयोदश्यामाहरेत्तत्समूलकम् ॥ ४ ॥&lt;br&gt;&#xA;तन्मध्ये मण्डलं कुर्यात्सुशुभं पद्मसञ्ज्ञितम् ॥&lt;br&gt;&#xA;तदन्तर्वासयेद्देवप्रत्यर्चां प्रतिपूजिताम् ॥ ५ ॥&lt;br&gt;&#xA;युक्तां श्रीसत्यभामाभ्यां पूजयेद्विधिवच्च ताः ॥&lt;br&gt;&#xA;अर्द्धरात्रे तु कर्मेदं देवदेवस्य कारयेत् ॥ ६ ॥&lt;br&gt;&#xA;पुरा निशीथेऽपि विभुर्बभञ्ज दमनासुरम् ॥&lt;br&gt;&#xA;भङ्क्त्वा लेभे परां प्रीतिं तदङ्गोत्थं च तत्तृणम् ॥७॥&lt;br&gt;&#xA;तस्यामेव त्रयोदश्यां तृणं दैत्यं विभावयेत् ॥&lt;br&gt;&#xA;कृताञ्जलिपुटो भूत्वा वाक्यं चेदमुदाहरेत् ॥ ८॥&lt;br&gt;&#xA;अवधीर्दमनं दैत्यं पुरा त्रैलोक्यकण्टकम् ॥&lt;br&gt;&#xA;स एवेत्थं परिणतः पुरतस्तव तिष्ठति ॥ ९ ॥&lt;br&gt;&#xA;अस्योत्पत्तौ तदा प्रीतिरासीद्या तव माधव ॥&lt;br&gt;&#xA;अधुनापि तथैवास्तां प्रीतिर्दमनभञ्जने ॥ 2.2.45.१० ॥&lt;br&gt;&#xA;इत्युक्त्वा तृणमेके तु करे देवस्य दापयेत् ॥&lt;br&gt;&#xA;ततोऽवशिष्टां रात्रिं च नृत्यगीतादिभिर्नयेत् ॥ ११ ॥&lt;br&gt;&#xA;ततश्चाभ्युदिते सूर्ये देवं तृणपुरःसरम् ॥&lt;br&gt;&#xA;नयेच्च जगदीशस्य समीपं द्विजसत्तमाः ॥ १२ ॥&lt;br&gt;&#xA;उपचारैर्जगन्नाथं पूजयेत्पूर्ववत्ततः ॥&lt;br&gt;&#xA;हिरण्यकशिपुं हत्वा ह्यन्त्रमालां तदङ्गजाम् ॥ १३ ॥&lt;br&gt;&#xA;कृत्वा कण्ठे यथाऽप्रीणास्तथेदं दमनं तृणम् ॥&lt;br&gt;&#xA;तव प्रीत्यै तु भगवन्मया दत्तं तवाङ्गके ॥ १४ ॥&lt;br&gt;&#xA;इत्युच्चार्य हरेर्मूर्ध्नि दद्याद्गन्धतृणं शुभम् ॥&lt;br&gt;&#xA;तदा दृष्ट्वा हरेर्वक्त्रपद्मं प्रीतिकरं मुदा ॥&lt;br&gt;&#xA;भवदुःखपरिक्षीणः सुखमाप्नोत्यनुत्तमम् ॥ १५ ॥&lt;br&gt;&#xA;गृहीत्वा मूर्ध्नि तच्छाखां विष्णुमूर्ध्नोऽपकाषताम् ॥&lt;br&gt;&#xA;सर्वपापविनिर्मुक्तो वसेद्विष्णुपुरे ध्रुवम् ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये दमनकभञ्जनविधिवर्णनन्नाम पञ्चचत्वारिंशोऽध्यायः ॥ ४५ ॥&lt;/p&gt;</description>
    </item>
    <item>
      <title>०४६</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/046/</guid>
      <description>&lt;p&gt;॥ जैमिनिरुवाच ॥ ॥&lt;br&gt;&#xA;अतः परं प्रवक्ष्यामि यात्रामक्षयमोक्षदाम् ॥&lt;br&gt;&#xA;अनायासेन मूढानां वासनाबद्धचेतसाम् ॥ १ ॥&lt;br&gt;&#xA;वैशाखस्यामले पक्षे द्वितीयारात्रिमध्यतः ॥&lt;br&gt;&#xA;मण्डपं च चतुष्कोणं सुधालिप्तं सवेदिकम् ॥ २ ॥&lt;br&gt;&#xA;सुधौतवाससा कुर्यात्प्रतिसीरासमं ततः ॥&lt;br&gt;&#xA;साधुसोपानसंयुक्तं चारुचन्द्रातपान्वितम्॥ ३ ॥&lt;br&gt;&#xA;तन्मध्ये विन्यसेन्नूनं साधु भद्रासनोत्तमम् ॥&lt;br&gt;&#xA;तस्मिन्निचोलसञ्छन्ने विन्यसेत्स्वर्णभाजनम् ॥ ४ ॥&lt;br&gt;&#xA;तस्य पश्चिमभागे वै स्वासीनो ब्राह्मणः शुचिः ॥&lt;br&gt;&#xA;पात्रान्तरे तु गृह्णीयाच्चन्दनं पचविंशतिम् ॥ ५ ॥&lt;br&gt;&#xA;सुपिष्टं कृष्णस्नेहस्य गृह्णीयाच्च पलाधिकम् ॥&lt;br&gt;&#xA;अगुर्वर्द्धं कुङ्कुमं स्यात्कुङ्कुमार्द्धं च सिह्लकम् ॥ ६ ॥&lt;br&gt;&#xA;कस्तूरिकाकर्पुरयोः प्रमाणं सिह्लसम्मितम् ॥&lt;br&gt;&#xA;सर्वमेकत्र सम्पिष्यात्पाटलोद्भववारिणा ॥ ७ ॥&lt;br&gt;&#xA;पलद्वयं ततो दद्यादगुरुस्नेहमुत्तमम् ॥&lt;br&gt;&#xA;एकत्र लोडितां कृत्वा पूर्वपात्रे निधापयेत् ॥ ८ ॥&lt;br&gt;&#xA;आच्छाद्य केतकीपत्रैर्वेष्टयेच्चीनवाससा ॥&lt;br&gt;&#xA;गन्धस्ते सोममन्त्रेण रक्षेद्गरुडमुद्रया ॥ ९ ॥&lt;br&gt;&#xA;एवं तु मण्डपे तस्मिन्साधिवासं निधापयेत् ॥&lt;br&gt;&#xA;अरुणोदयकालेऽथ नयेत्कृष्णस्य सन्निधिम् ॥ 2.2.46.१० ॥&lt;br&gt;&#xA;शङ्खचामरछत्राद्यैर्भ्रामयित्वा सुरालयम् ॥&lt;br&gt;&#xA;देवाग्रे स्थापयित्वा च पूजयेत्पुरुषोत्तमम्॥ ११ ॥&lt;br&gt;&#xA;उद्धाटयेत्ततो वस्त्रे दिव्यदृष्ट्यावलोकयेत् ॥&lt;br&gt;&#xA;प्रोक्षितं मन्त्रराजेन सङ्कुर्यात्ताडनादिभिः ॥ १२ ॥&lt;br&gt;&#xA;गन्धपुष्पाक्षतैः पूज्यः श्रियः सूक्तेन लेपयेत् ॥&lt;br&gt;&#xA;श्रीशस्य सर्वगात्रेषु मृदुस्पर्शं शनैः शनैः ॥ १३ ॥&lt;br&gt;&#xA;वैष्णवा जयशब्दैस्तं वर्द्धयन्ति तदा हरिम् ॥&lt;br&gt;&#xA;नानासूक्तोपनिषदैर्विद्वांसस्तं स्तुवन्ति वै ॥ १४ ॥&lt;br&gt;&#xA;वेणुवीणादिकैर्नृत्यगीतवाद्यैरनेकशः ॥&lt;br&gt;&#xA;व्यजनैश्चामरैच्छत्रैरन्यैर्नानोपहारकैः ॥ १५ ॥&lt;br&gt;&#xA;सन्तोषयञ्जगन्नाथं तृतीयादौ विलेपयेत् ॥&lt;br&gt;&#xA;यस्य चिन्तनमात्रेण तापा नश्यन्ति देहिनाम् ॥ ॥ १६ ॥&lt;br&gt;&#xA;सोऽसौ सन्दर्शनात्तापान्नृणां हन्ति तदा द्विजाः ॥&lt;br&gt;&#xA;अचिन्त्यो महिमा विष्णोरीदृक्तादृक्तया सदा ॥ १७ ॥&lt;br&gt;&#xA;ततः सूक्ष्माम्बरैर्माल्यैर्भक्ष्यभोज्यादिपानकैः ॥&lt;br&gt;&#xA;द्रव्यैर्नानाविधैर्हृद्यैर्गव्यैरावर्तितैः शुभैः ॥ १८ ॥&lt;br&gt;&#xA;ततः सम्पूजयेद्देवं ताम्बूलैश्च सुसंस्कृतैः ॥&lt;br&gt;&#xA;तस्मिन्काले तु ये कृष्णं भक्त्या पश्यन्ति मानवाः ॥ १९ ॥&lt;br&gt;&#xA;न तेषां पुनरावृत्तिः कल्पकोटिशतैरपि ॥&lt;br&gt;&#xA;विष्णोः स्वरूपमासाद्य विष्णुलोके वसन्ति वै ॥ 2.2.46.२० ॥&lt;br&gt;&#xA;पुरा कलियुगे विप्रा दक्षो नाम प्रजापतिः ॥&lt;br&gt;&#xA;आध्यात्मिकादिसन्तापैः सुदीनान्वीक्ष्य मानवान् ॥ २१ ॥&lt;br&gt;&#xA;तत्र गत्वा कृपायुक्तो महिमानं चकार वै ॥&lt;br&gt;&#xA;यथाविधि मया प्रोक्तं स एव प्रथमं द्विजाः ॥ २२ ॥&lt;br&gt;&#xA;प्रलिप्य चन्दनेनाङ्गे माधवामलपक्षके ॥&lt;br&gt;&#xA;तृतीयायां जगन्नाथं स्तुतिमेतां मुदा जगौ ॥२३॥&lt;br&gt;&#xA;॥ दक्ष उवाच ॥ ॥&lt;br&gt;&#xA;देवदेव जगन्नाथ सहजानन्दनिर्मल ॥&lt;br&gt;&#xA;संसारार्णवसम्मग्नांस्त्राहि नः परमेश्वर ॥ २४ ॥&lt;br&gt;&#xA;नानाविधैश्च सन्तापैः सन्तप्तान्मानवानिमान् ॥&lt;br&gt;&#xA;ममानुक्रोशबुद्ध्या वै शुभदृष्ट्याऽमृतेन च ॥२५॥&lt;br&gt;&#xA;सन्तर्पय तृणाञ्छुष्कान्कृष्ण मेऽघ नमोऽस्तुते ॥&lt;br&gt;&#xA;कलिकल्मषसम्मूढानुद्धर्तुं जगतां पते ॥ २६ ॥&lt;br&gt;&#xA;अवतारोऽयमेतस्मिन्नीलाचलगुहान्तरे ॥&lt;br&gt;&#xA;चिरकालप्ररूढानां दुस्त्यजानां महांहसाम् ॥२७॥&lt;br&gt;&#xA;राशिं दग्धुं त्वमेवेशो दीनानाथकृपाकर ॥&lt;br&gt;&#xA;त्वद्दर्शनमहायोगे यमाद्यष्टाङ्गवर्जिते ॥ २८ ॥&lt;br&gt;&#xA;येषां मतिः समुत्पन्ना चतुर्वर्गैकसाधने ॥&lt;br&gt;&#xA;न ते शोचन्ति दुष्पारे भवारण्ये महाभये ॥ २९ ॥&lt;br&gt;&#xA;कर्मानपेक्षं देवेश नात्मज्ञानं विमोचकम् ॥&lt;br&gt;&#xA;इदं ते दर्शनं नाथ विना कर्मापि मोचयेत् ॥ 2.2.46.३० ॥&lt;br&gt;&#xA;जय कृष्ण जयेशान जयाक्षर जयाव्यय ॥&lt;br&gt;&#xA;प्रसीदानुगृहाणेमान्दीनान्मूढान्विचेतसः ॥ ३१ ॥&lt;br&gt;&#xA;इति स्तुत्वा दण्डपातं पपात चरणाम्बुजे ॥&lt;br&gt;&#xA;प्रसीदेश प्रसीदेश प्रसीदेशेति घोषयन् ॥ ३२ ॥&lt;br&gt;&#xA;ततो जगाद भगवान्सुस्वरेण प्रजापतिम् ॥&lt;br&gt;&#xA;उत्तिष्ठ वत्स ते दत्तं दुर्लभं यद्वरं त्वया ॥ ३३ ॥&lt;br&gt;&#xA;काङ्क्षितं मत्प्रसादेन भविष्यति न संशयः ॥&lt;br&gt;&#xA;मदनुग्रहोऽल्पपुण्यानां दुर्लभो विदितस्तव ॥ ॥ ३४ ॥&lt;br&gt;&#xA;मदङ्गजातोऽस्ति भवान्मां त्वं प्रार्थितवानसि ॥&lt;br&gt;&#xA;ममोत्सवेन सन्तोष्य ततस्ते प्रददाम्यहम् ॥ ३५ ॥&lt;br&gt;&#xA;इमामक्षययात्रां ये भक्त्या पश्यन्ति हर्षिताः ॥&lt;br&gt;&#xA;तस्मिन्काले यदिच्छन्ति मनसा तदवाप्नुयुः ॥ ३६ ॥&lt;br&gt;&#xA;यथा सन्तापहरणं चन्दनेनानुलेपनम् ॥&lt;br&gt;&#xA;तथोत्सवोऽयं मे दक्ष सन्तापत्रयनाशनः ॥ ३७ ॥&lt;br&gt;&#xA;मत्प्रेरितमतिस्त्वं हि उत्सवं कृतवानसि ॥&lt;br&gt;&#xA;सङ्कल्पितोऽयं मनसा दीनोद्धृत्यै मया ध्रुवम् ॥ ३८ ॥&lt;br&gt;&#xA;त्वयाभिकाक्षितं सर्वं दास्याम्येव प्रजापते ॥&lt;br&gt;&#xA;द्वादशैता महायात्रा गुण्डिचाद्यास्तु पावनाः ॥ ३९ ॥&lt;br&gt;&#xA;एकैका मुक्तिदा सर्वा धर्मकामार्थवर्द्धनाः ॥ 2.2.46.४० ॥&lt;br&gt;&#xA;तासामेकतमां वापि यो भक्त्या चावलोकयेत् ॥&lt;br&gt;&#xA;एकयापि भवाब्धिं स तीर्त्वा विष्णुपदं व्रजेत् ॥ ४१ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;इत्युदीर्य प्रजानाथं भगवान्स तिरोदधे ॥ ४२ ॥&lt;br&gt;&#xA;दक्षः प्रजापतिः सोऽपि श्रद्दधानस्तदाज्ञया ॥&lt;br&gt;&#xA;संवत्सरं गिरौ स्थित्वा सन्ददर्श महोत्सवान् ॥ ४३ ॥&lt;br&gt;&#xA;सर्वज्ञो ब्राह्मणो भूत्वा कौशिकस्य कुलोत्तमे ॥&lt;br&gt;&#xA;लोकान्प्रवर्तयामास यथाविधि महेषु सः ॥ ४४ ॥&lt;br&gt;&#xA;विश्वासायाल्पबुद्धीनां यात्रा वै परिकीर्तिताः ॥&lt;br&gt;&#xA;अयं च साक्षात्परमब्रह्मरूपी जगद्गुरुः ॥&lt;br&gt;&#xA;प्रसादितः सुरेशेन लोकानुग्रहणाय वै ॥ ४५ ॥&lt;br&gt;&#xA;यथा तथा दृष्टिपथं यातो मुक्तिप्रदो धुवम् ॥&lt;br&gt;&#xA;सर्वान्कामान्ददात्येव नारीणां नात्र संशयः ॥ ४६ ॥&lt;br&gt;&#xA;सत्यप्रतिज्ञो भगवांस्तत्रास्ते मधुसूदनः ॥&lt;br&gt;&#xA;शोकं तरति यं दृष्ट्वा भवपाथोधिसम्भवम् ॥&lt;br&gt;&#xA;किं व्रतैः किं तपोदानैः किं कृच्छ्रैः क्रतुभिस्तथा ॥ ४७ ॥&lt;br&gt;&#xA;किमष्टाङ्गेन योगेन किं साङ्ख्येन परेण च ॥ ४८ ॥&lt;br&gt;&#xA;तीर्थराजजले स्नात्वा क्षेत्रे श्रीपुरुषोत्तमे ॥&lt;br&gt;&#xA;न्यग्रोधमूलवसतौ वसन्तं चर्मचक्षुषा ॥&lt;br&gt;&#xA;दृष्ट्वा दारुमयं ब्रह्म देहबन्धात्प्रमुच्यते ॥ ४९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये षट्चत्वारिंशोऽध्यायः ॥ ४६ ॥&lt;/p&gt;</description>
    </item>
    <item>
      <title>०४७</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/047/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;भगवन्सर्वशास्त्रज्ञ श्रुतं परममद्भुतम् ॥&lt;br&gt;&#xA;यात्रारूपं भगवतो माहात्म्यं पापनाशनम् ॥ १ ॥&lt;br&gt;&#xA;यथाहं पूजितो देवः कामिभिः सर्वकामदः ॥&lt;br&gt;&#xA;भूत्युपासनया भूतिप्रदो ब्रूहि तथा हि नः ॥२॥&lt;br&gt;&#xA;॥जैमिनिरुवाच॥&lt;br&gt;&#xA;सर्वा विभूतयो विष्णोर्जगत्यस्मिंश्चराचराः॥&lt;br&gt;&#xA;भूतिप्रदो विभूतिश्च स एकः परमेश्वरः॥३॥&lt;br&gt;&#xA;यथायथोप चरति तथा वै जायते नरः॥&lt;br&gt;&#xA;एतावदस्य महिमा परिमातुं न शक्यते॥४॥&lt;br&gt;&#xA;यो यथा समुपास्ते तं तथा वै फलमाप्नुयात्॥&lt;br&gt;&#xA;एकः पन्थाश्चतुर्णां वै धर्मादीनां स दारवः ॥ ५ ॥&lt;br&gt;&#xA;धर्मस्य पथा गहनः सङ्कीर्णो वहुशासनैः ॥&lt;br&gt;&#xA;तत्त्वावधारणे नास्य क्षमः कोऽपि द्विजोत्तमाः ॥ ६ ॥&lt;br&gt;&#xA;अर्थकामौ हि तन्मूलावित्थं स्थूलगती सदा ॥&lt;br&gt;&#xA;तेषां त्रयाणां भगवाननायासेन वृद्धिकृत् ॥ ७ ॥&lt;br&gt;&#xA;धर्मो हि भगवान्विष्णुर्धर्ममूलमिदं जगत् ॥&lt;br&gt;&#xA;धर्मस्य जगतश्चापि प्रभुरेष जनार्दनः ॥ ८ ॥&lt;br&gt;&#xA;पुरुषार्थमये तस्मिन्भक्तिर्यस्य प्रतिष्ठिता ॥&lt;br&gt;&#xA;स सर्वकामतृप्तात्मा न शोचति न काङ्क्षति ॥ ९ ॥&lt;br&gt;&#xA;त्रैलोक्यैश्वर्यदातासौ शक्ररूपो ह्युपासितः ॥&lt;br&gt;&#xA;भावितो धातृरूपेण वंशवृद्धिकरो हरिः ॥ 2.2.47.१० ॥&lt;br&gt;&#xA;सनत्कुमाररूपेण दीर्घमायुः प्रयच्छति ॥&lt;br&gt;&#xA;वृत्तिसम्पत्प्रदो ह्येष पृथुरूपेण भावितः ॥ ११ ॥&lt;br&gt;&#xA;गङ्गादितीर्थफलदो वाचस्पतिरुपासितः ॥&lt;br&gt;&#xA;अन्तस्तमः प्रणुदति भास्वद्रूपेण भावितः ॥ १२ ॥&lt;br&gt;&#xA;सौभाग्यमतुलं दद्यादमृतांशुरुपासितः ॥&lt;br&gt;&#xA;विद्याष्टादशतत्त्वज्ञो वाक्पतित्वेन भावयन् ॥ १३ ॥&lt;br&gt;&#xA;वाजिमेधादियज्ञानां फलदोऽयं सनातनः ॥&lt;br&gt;&#xA;यज्ञेश्वरस्वरूपेण भावितोऽयं जगन्मयः ॥ १४ ॥&lt;br&gt;&#xA;ध्यातः कुबेररूपेण समृद्धिमतुलां ददेत् ॥ १५ ॥&lt;br&gt;&#xA;एवं दयाम्बुधिरसौ तस्मिन्नीलाचले वसन् ॥&lt;br&gt;&#xA;दीनानाथानुग्रहाय दारुव्याजशरीरवान् ॥ १६ ॥&lt;br&gt;&#xA;प्रयात तत्र भो विप्रा वसध्वं सुसमाहिताः ॥&lt;br&gt;&#xA;श्रीशपादाब्जयुगलं शरणं तत्प्रपद्यत ॥ १७ ॥&lt;br&gt;&#xA;ऐहिकामुष्मिकान्भोगान्वाञ्छध्वं यदि शाश्वतान् ॥&lt;br&gt;&#xA;अन्ते मुक्तिं च कैवल्यां यथेच्छं तत्र प्राप्नुत ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्ये सप्तचत्वारिंशोऽध्यायः ॥ ४७ ॥&lt;/p&gt;</description>
    </item>
    <item>
      <title>०४८</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/048/</guid>
      <description>&lt;p&gt;॥ मुनय ऊचुः ॥ ॥&lt;br&gt;&#xA;प्रासादस्य प्रतिष्ठान्त इन्द्रद्युम्नाय यद्वरान् ॥&lt;br&gt;&#xA;आज्ञापयामास हरिर्यात्रास्ता द्वादशापि च ॥ १ ॥&lt;br&gt;&#xA;त्वत्सकाशाच्छुतं सर्वं ततः स पृथिवीपतिः ॥&lt;br&gt;&#xA;किं चकार महाबुद्धिर्विष्णुभक्तोऽप्यवस्थितः ॥ ॥ २ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;वराल्ँलब्ध्वा जगन्नाथात्साक्षाद्ब्रह्मस्वरूपिणः ॥&lt;br&gt;&#xA;कृतकृत्यं स मेने वा आत्मानं नरपुङ्गवः ॥ ३ ॥&lt;br&gt;&#xA;यथाज्ञं कारयित्वा वै यात्रास्ताः पुण्यमोक्षदाः ॥&lt;br&gt;&#xA;बहूपचारैर्बहुधा समभ्यर्च्य जगद्गुरुम् ॥ ४ ॥&lt;br&gt;&#xA;गालराजं समादिश्य देवस्याज्ञां यथाविधि ॥&lt;br&gt;&#xA;इदं प्रोवाच मधुरं धर्मन्यायसमायुतम् ॥ ५ ॥&lt;br&gt;&#xA;॥ इन्द्रद्युम्न उवाच ॥ ॥&lt;br&gt;&#xA;राजन्बहुश्रुतोऽसि त्वं धर्मनिष्ठामुपागतः ॥&lt;br&gt;&#xA;भगवत्यपि भक्तिस्ते कर्मणा मनसा गिरा ॥ ॥ ६ ॥&lt;br&gt;&#xA;न ह्येकस्योपदशाय भगवाननुशास्ति वै ॥&lt;br&gt;&#xA;चराचरगुरुर्ह्येष विश्वं तच्छिष्यतां गतम् ॥ ७ ॥&lt;br&gt;&#xA;ममानुग्रहलक्ष्येण अवतीर्णो जगत्पतिः ॥&lt;br&gt;&#xA;उद्धृत्यै दीनमनसामत्रापि स्थास्यते चिरात् ॥ ८ ॥&lt;br&gt;&#xA;भक्त्या च श्रद्धया युक्त एतदाज्ञां प्रवर्त्तय ॥&lt;br&gt;&#xA;प्रतिमाव्यवहारेण नैनं जानीहि भूमिप ॥ ९ ॥&lt;br&gt;&#xA;प्रत्यक्षं ते यथा जातं त्रैलोक्यं भूमिमागतम् ॥&lt;br&gt;&#xA;प्रासादान्तः प्रवेशे हि यस्यास्य जगदीशितुः ॥ 2.2.48.१० ॥&lt;br&gt;&#xA;पितामहाद्यास्त्रिदशाः सर्वे युगपदागताः ॥&lt;br&gt;&#xA;विश्वमूर्त्या वयं सर्वे जाता वै नष्टचेतनाः ॥ ११ ॥&lt;br&gt;&#xA;चराचरमयो ह्येष साक्षाद्दारुस्वरूपधृक् ॥&lt;br&gt;&#xA;कल्पवृक्षमिमं विद्धि भूगतं सर्वकामदम् ॥ १२ ॥&lt;br&gt;&#xA;उपास्यैनं हि लभते यो यथा कामनाफलम् ॥&lt;br&gt;&#xA;यतन्तो बहुधा यं हि यतयो न विदन्ति वै ॥&lt;br&gt;&#xA;तमःपारे प्रतिष्ठतं किंस्विज्ज्योतिः स्वरूपिणम् ॥ १३ ॥&lt;br&gt;&#xA;यतीनां धर्मनिष्ठानां शुद्धानामूर्ध्वरेतसाम् ॥&lt;br&gt;&#xA;अनन्यभक्तियुक्तानामेकः पन्थास्तु योगिनाम् ॥ १४ ॥&lt;br&gt;&#xA;ग्रीष्मे शीत गभीरे वै निमज्ज्य सलिलाशये ॥&lt;br&gt;&#xA;परां निर्वृतिमाप्नोति तथास्मिन्करुणाम्बुधौ ॥ १५ ॥&lt;br&gt;&#xA;त्रितापदुःखं त्यजति सम्प्राप्ते पुरुषोत्तमे ॥ १६ ॥&lt;br&gt;&#xA;न माता न पिता मित्रं न पत्नी न सुतस्तथा ॥&lt;br&gt;&#xA;शरणागतदीनानां यथायमुपकारकः ॥ १७ ॥&lt;br&gt;&#xA;तदेनं परिसेवस्व भुक्तिमुक्तिफलप्रदम् ॥&lt;br&gt;&#xA;पौरैः प्रजाभिर्यात्रास्ताः समृद्धं परिवर्त्तय ॥ १८ ॥&lt;br&gt;&#xA;साधारणो धर्मपन्था नृपाणां नृपसत्तम ॥&lt;br&gt;&#xA;प्रवर्तितश्च पूर्वेण पाल्यतेऽनन्तरेण सः ॥ १९ ॥&lt;br&gt;&#xA;नृसिंहं भज राजेन्द्र उपचारैर्महर्द्धिभिः ॥&lt;br&gt;&#xA;पूजयस्व त्रिसन्ध्यं तं परं निर्वाणमाप्नुहि ॥ 2.2.48.२० ॥&lt;br&gt;&#xA;स्वकृतादुत्तमं प्राहुः परकृत्योपरक्षणम्॥&lt;br&gt;&#xA;पालयेत्परदत्तं यः स्वदत्तादुत्तमं हि तत् ॥ २१ ॥&lt;br&gt;&#xA;॥ जैमिनिरुवाच ॥ ॥&lt;br&gt;&#xA;कृताञ्जलिपुटः सोऽथ श्वेतो नृपतिसत्तमः ॥&lt;br&gt;&#xA;मूर्ध्नि जग्राह तद्वाक्यं मालामिव गुणान्विताम् ॥ २२ ॥&lt;br&gt;&#xA;इन्द्रद्युम्नोऽपि राजर्षिः प्रसाद्य पुरुषोत्तमम् ॥&lt;br&gt;&#xA;सह श्रीमान्ब्रह्मलोकं जगाम ह ॥ ॥ २३ ॥&lt;br&gt;&#xA;एतद्वः कथितं पुण्यं क्षेत्रमाहात्म्यमुत्तमम् ॥&lt;br&gt;&#xA;तत्र नित्योषितस्यापि माहात्म्यं ब्रह्मदारुणः ॥ २४ ॥&lt;br&gt;&#xA;यश्चैतच्छृणुयाद्भक्त्या वाच्यमानं द्विजोत्तमाः ॥&lt;br&gt;&#xA;अश्वमेधसहस्रस्य फलं सोऽविकलं लभेत् ॥ २५ ॥&lt;br&gt;&#xA;अर्द्धोदयस्तु यो योगः स्कन्देन परिकीर्तितः ॥&lt;br&gt;&#xA;तत्कोटिगुणितं पुण्यं विष्णोर्माहात्म्यकीर्तनात् ॥ २६ ॥&lt;br&gt;&#xA;प्रातः प्रातर्यः शृणुयात्कपिलाशतदो भवेत् ॥&lt;br&gt;&#xA;गाङ्गैः पुष्करजैस्तोयैरभिषेकफलं लभेत् ॥ २७ ॥&lt;br&gt;&#xA;धन्यं यशस्यमायुष्यं पुण्यं सन्तानवर्द्धनम्॥&lt;br&gt;&#xA;स्वर्गप्रतिष्ठागतिदं सर्वपापापनोदनम् ॥ २८ ॥&lt;br&gt;&#xA;एतद्रहस्यमाख्यातं पुराणेषु सुगोपितम् ॥&lt;br&gt;&#xA;वैष्णवेभ्यो विनाऽन्येषु न तु वाच्यं कदाचन ॥२९॥&lt;br&gt;&#xA;कुतर्कोपहता ये च दुरधीतश्रुतागमाः ॥&lt;br&gt;&#xA;नास्तिका दाम्भिका नित्यं परदोषोपदर्शिनः ॥&lt;br&gt;&#xA;अवैष्णवा मोघजीवास्तेभ्यो गोप्यं सदैव हि ॥ 2.2.48.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्रमाहात्म्येऽष्टचत्वारिंशोऽध्यायः ॥ ४८ ॥&lt;/p&gt;</description>
    </item>
    <item>
      <title>०४९</title>
      <link>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/02_vaiShNava-khaNDaH/2_puruShottama-jagannAtha-mAhAtmyam/049/</guid>
      <description>&lt;p&gt;॥मुनय ऊचुः ॥ ॥&lt;br&gt;&#xA;भगवञ्जैमिने सर्वं वेदवेदाङ्गपारग ॥&lt;br&gt;&#xA;त्वदनुग्रहतोऽस्माभिर्माहात्म्यं जगदीशितुः ॥ १ ॥&lt;br&gt;&#xA;क्षेत्रराजस्य तस्यैव यात्राणां चैव सर्वशः ॥&lt;br&gt;&#xA;भगवद्भोजनोच्छिष्टप्राशनादिफलं तथा ॥ २ ॥&lt;br&gt;&#xA;इन्द्रद्युम्नस्य राज्ञो वै वृत्तान्तमतिदुर्लभम् ॥&lt;br&gt;&#xA;नीलमाधवरूपं तु दारुब्रह्मप्रकाशनम् ॥ ॥ ३ ॥&lt;br&gt;&#xA;श्रुतं त्वद्वदनाम्भोजाद्गलितं तद्यथाविधि ॥&lt;br&gt;&#xA;इदानीं श्रोतुमिच्छामस्त्वत्तो हि वदतां वर ॥ ४ ॥&lt;br&gt;&#xA;सर्वं विस्तरतो ब्रह्मन्वयं सर्वे मुदान्विताः ॥&lt;br&gt;&#xA;पुराणश्रवणस्यैव यदुक्तं फलमेव तत् ॥ ५ ॥&lt;br&gt;&#xA;को वा तस्य विधिश्चैव केन वा स्यात्तु साङ्गकम्॥&lt;br&gt;&#xA;अस्मासु चेदनुक्रोशो यथावद्वक्तुमर्हसि ॥ ६ ॥&lt;br&gt;&#xA;॥ ॥ जैमिनिरुवाच ॥ ॥&lt;br&gt;&#xA;साधु साधु मुनिश्रेष्ठा यत्पृष्टं परया मुदा ॥&lt;br&gt;&#xA;तत्र मे प्रीतिरतुला जाता रोमाञ्चकारिणी ॥ ७ ॥&lt;br&gt;&#xA;तद्वः सर्वं प्रवक्ष्यामि शृणुध्वं सावधानतः ॥&lt;br&gt;&#xA;पुराणश्रवणारम्भे यथाविभवमात्मनः ॥ ८ ॥&lt;br&gt;&#xA;आदौ सङ्कल्प्य विधिवद्ब्राह्मणं शुद्धवंशजम् ॥&lt;br&gt;&#xA;अव्यङ्गावयवं शान्तं स्वशाखं स्वपुरोधसम् ॥ ९ ॥&lt;br&gt;&#xA;सर्वशास्त्रार्थतत्त्वज्ञं भूषणैरतिशोभनैः ॥&lt;br&gt;&#xA;वस्त्रचन्दनमाल्याद्यैर्वृणुयात्पाठसंश्रुतौ ॥ 2.2.49.१० ॥&lt;br&gt;&#xA;कृताञ्जलिपुटो भूत्वा ततः सम्प्रार्थयेद्द्विजम् ॥&lt;br&gt;&#xA;त्वं विष्णुर्विष्णुरेव त्वं न तु भेदः कदाचन ॥ ११ ॥&lt;br&gt;&#xA;निर्विघ्नं मे भवत्वेव त्वत्प्रसादात्प्रसीद च ॥&lt;br&gt;&#xA;ततो वृतं ब्राह्मणं च बहुमूल्यासने शुभे ॥ ॥ १२ ॥&lt;br&gt;&#xA;वासयित्वा च तस्यैव गले मालां विनिक्षिपेत् ॥&lt;br&gt;&#xA;मस्तके पुष्पगर्भं च चन्दनैरनुलेपयेत् ॥ १३ ॥&lt;br&gt;&#xA;यस्मात्तस्मिंश्च समये विप्रो व्याससमो मतः ॥&lt;br&gt;&#xA;तेनैव ब्राह्मणेनैव पुस्तके विष्णुरूपके ॥ १४ ॥&lt;br&gt;&#xA;कारयेद्व्यासपूजां च श्रीखण्डागुरुपुष्पकैः ॥&lt;br&gt;&#xA;नानोपचारै रुचिरैर्भक्ष्यभोज्यादिकैरपि ॥ १५ ॥&lt;br&gt;&#xA;भक्त्या चासनदानादिविधिः कार्यो दिने दिने ॥&lt;br&gt;&#xA;साम्प्रतं कथयाम्येवं श्रूयतां श्रोतृलक्षणम् ॥ १६ ॥&lt;br&gt;&#xA;गतानुगतिकानां च निवासार्थं तथा द्विजाः ॥&lt;br&gt;&#xA;आसनानि यथायोग्यं रचयित्वा स्वयं तथा ॥ १७ ॥&lt;br&gt;&#xA;शुभासनान्तरस्थो हि भवेदुत्कण्ठमानसः ॥&lt;br&gt;&#xA;अथवा संस्कृते देशे सर्वैः सह वसेद्भुवि ॥ १८ ॥&lt;br&gt;&#xA;व्यासस्याग्रे निवसतिरासने नोच्च एव च ॥&lt;br&gt;&#xA;कृतस्नानो मुदा युक्तो धारयञ्ञ्छुक्लवाससी ॥ १९ ॥&lt;br&gt;&#xA;आचान्तः शङ्खचक्रादितिलकान्वितविग्रहः ॥&lt;br&gt;&#xA;मनसा भावयेद्विष्णुं विश्वासं कारयेद्भृशम् ॥ 2.2.49.२० ॥&lt;br&gt;&#xA;पुराणे ब्राह्मणे चैव देवे च मन्त्रकर्मणि ॥&lt;br&gt;&#xA;तीर्थे वृद्धस्य वचने विश्वासः फलदायकः ॥ २१ ॥&lt;br&gt;&#xA;अतो मुनिवराः सर्वं पुण्यं विश्वासकारणम् ॥&lt;br&gt;&#xA;पाषण्डादिकसम्भाषं वृथालापं प्रयत्नतः ॥ २२ ॥&lt;br&gt;&#xA;पुराणश्रवणे काले सर्वचिन्तां च वर्जयेत् ॥&lt;br&gt;&#xA;अनेन विधिना विप्राः प्रत्यहं शृणुयान्मुदा ॥ २३ ॥&lt;br&gt;&#xA;ततः पाठे समाप्ते च करतालादिकैर्मुहुः ॥&lt;br&gt;&#xA;जय कृष्ण जगन्नाथ हर इत्यादिनामभिः ॥ २४ ॥&lt;br&gt;&#xA;विस्तारयेद्यथाकाशे श्रूयते शब्द एव सः ॥&lt;br&gt;&#xA;एवं च प्रत्यहं कुर्यात्प्रीतये मुरवैरिणः ॥ २५ ॥&lt;br&gt;&#xA;ततो ग्रन्थसमाप्तौ च विष्णुप्रीणनतत्परः ॥&lt;br&gt;&#xA;विशेषाद्वस्त्रमाल्यादिचन्दनैर्भूषणैस्तथा ॥&lt;br&gt;&#xA;भूषयेत्परया भक्त्या विप्रं व्याससमं द्विजाः ॥ २६ ॥&lt;br&gt;&#xA;आत्मशक्त्या प्रदद्याच्च दक्षिणां वै यथाविधि ॥&lt;br&gt;&#xA;ये ये प्रदद्युर्यद्यच्च मत्तस्तच्छृणुताधुना ॥ २७ ॥&lt;br&gt;&#xA;राजानः करिणो दद्युः सालङ्कारान्सुलक्षणान् ॥&lt;br&gt;&#xA;क्षत्रिया एवमेवं च ते वै राजसमा मताः ॥ २८ ॥&lt;br&gt;&#xA;ब्राह्मणाः पुस्तकांश्चैव विष्णोरर्चाकरण्डिकाः ॥&lt;br&gt;&#xA;कनकं रजतं चैव धान्यं वस्त्रं स्वभक्तितः ॥ २९ ॥&lt;br&gt;&#xA;विशश्च रत्नभूषाढ्यान्सिन्धुदेशोद्भवानपि ॥&lt;br&gt;&#xA;गाश्च लक्षणसंयुक्ताः सवत्साश्च पयस्विनीः ॥ 2.2.49.३० ॥&lt;br&gt;&#xA;अन्यच्च कनकाद्यं च त्यजेयुर्धर्मतत्पराः ॥&lt;br&gt;&#xA;शूद्राः प्रदद्युः परया मुदा संयुक्तमानसाः ॥ ३१ ॥&lt;br&gt;&#xA;वासांसि च सुवर्णं च धान्यं रत्नानि गास्तथा ॥&lt;br&gt;&#xA;नानालङ्कारयुक्ताश्च घटोघ्नीर्बालगर्भिणीः ॥ ३२ ॥&lt;br&gt;&#xA;एवं वै दक्षिणां दद्याद्येन सन्तुष्यते गुरुः ॥&lt;br&gt;&#xA;आत्मनः शक्तितो विप्रा वित्तशाठ्यं न कारयेत् ॥ ३३ ॥&lt;br&gt;&#xA;शान्तिकं पौष्टिकं चैव व्रतोद्वाहादि कर्म च ॥&lt;br&gt;&#xA;मोक्षस्य साधकं कर्म पुराणश्रवणं तथा ॥ ३४ ॥&lt;br&gt;&#xA;यज्ञादिकं च दानं च व्रतं नानाविधं तथा ॥&lt;br&gt;&#xA;यदि चेद्दक्षिणाहीनं तदा भवति निष्फलम्॥३५॥&lt;br&gt;&#xA;असुराः कर्मणस्तस्य हरन्ति फलमेव तत् ॥&lt;br&gt;&#xA;यथा स्त्रीणां च लावण्यं भर्तृस्नेहविवर्जितम् ॥ ३६ ॥&lt;br&gt;&#xA;युद्धात्पलायितानां च पृष्ठं कृत्वा धनुष्मताम् ॥&lt;br&gt;&#xA;विना धावनमश्वानां दुष्टत्वं हि यथा द्विजाः ॥ ३७ ॥&lt;br&gt;&#xA;मूकत्वेनेव पाण्डित्यं सर्वशास्त्रविपश्चिताम् ॥&lt;br&gt;&#xA;हीनं दक्षिणया यद्यत्कर्म तद्वच्च निष्फलम् ॥३८॥&lt;br&gt;&#xA;दानेन क्षीयते यस्मादुरितानां कदम्बकम् ॥&lt;br&gt;&#xA;दक्षिणेति तथा विप्रा गीयते शास्त्रवेदिभिः ॥ ३९ ॥&lt;br&gt;&#xA;ततो विप्रान्भोजयेद्वै यथाशक्तिप्रकल्पितैः ॥&lt;br&gt;&#xA;कर्पूरेण च खण्डेन सर्पिषा पायसैर्युतैः ॥2.2.49.४० ॥&lt;br&gt;&#xA;षड्विधैरन्नपानाद्यैः सुस्वादैरमृतोपमैः ॥&lt;br&gt;&#xA;तेभ्योपि स्वर्णवस्त्रादि यथाशक्त्या प्रदापयेत्॥ ४१ ॥&lt;br&gt;&#xA;एतद्वः कथितं सर्वं पुराणश्रवणस्य च ॥&lt;br&gt;&#xA;साङ्गोपाङ्गविधानं च येन स्यात्सफलं त्विदम् ॥&lt;br&gt;&#xA;इदानीं भो मुनिश्रेष्ठाः किमन्यज्ज्ञातुमिच्छथ ॥४२॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;अहोऽस्माकं महाभाग्यं यत्पापौघविनाशनम् ॥&lt;br&gt;&#xA;पुराणश्रवणस्यैव फलमस्माभिरेव च ॥ ४३ ॥&lt;br&gt;&#xA;साङ्गोपाङ्गविधानं च श्रुतं त्वन्मुखपङ्कजात् ॥&lt;br&gt;&#xA;धन्याः स्म कृतपुण्याः स्म संसारे विगतज्वराः ॥ ४४ ॥&lt;br&gt;&#xA;इदानीमात्मशक्त्या वै दीयते भवते मुने ॥&lt;br&gt;&#xA;दक्षिणा फलसम्प्राप्त्यै प्रसन्नस्त्वं गृहाण च ॥ ४५ ॥&lt;br&gt;&#xA;इत्युक्तवन्तो मुनयो ह्यकिञ्चनाः समित्कुशं पुष्पफलाक्षतादिकम् ॥&lt;br&gt;&#xA;क्लृप्त्वा च तस्मै मुनयः सुमुक्ताः क्षेत्रोत्तमं जग्मुरतिप्रहर्षिताः ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां द्वितीये वैष्णवखण्डे पुरुषोत्तमक्षेत्र माहात्म्ये जैमिनिऋषिसंवाद एकोनपञ्चाशत्तमोऽध्यायः ॥ ४९ ॥ ॥ ॥ ॥ ॥ ॥&lt;br&gt;&#xA;इति वैष्णवखण्डे द्वितीयं श्रीपुरुषोत्तम (जगन्नाथ) क्षेत्रमाहात्म्यं समाप्तम् ॥ (२-२) ॥&lt;/p&gt;</description>
    </item>
  </channel>
</rss>
