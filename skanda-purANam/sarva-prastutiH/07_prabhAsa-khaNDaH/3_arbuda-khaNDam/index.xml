<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३ अर्बुद-खण्डम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/</link>
    <description>Recent content in &#43;३ अर्बुद-खण्डम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/index.xml" rel="self" type="application/rss+xml" />
    <item>
      <title>००१ विवरवृत्तान्तोपक्रमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/001_vivaravRttAntopakramavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/001_vivaravRttAntopakramavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;ॐनमोनन्ताय सूक्ष्माय ज्ञानगम्याय वेधसे ॥&lt;br&gt;&#xA;शुद्धाय विश्वरूपाय देवदेवाय शम्भवे ॥ १ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कथितो वंशविस्तारो भवता सोमसूर्ययोः ॥&lt;br&gt;&#xA;मन्वन्तराणि सर्वाणि सृष्टिश्चैव पृथग्विधा ॥ २ ॥&lt;br&gt;&#xA;अधुना श्रोतुमिच्छामस्तीर्थमाहात्म्यमुत्तमम् ॥&lt;br&gt;&#xA;कानि तीर्थानि पुण्यानि भूतलेऽस्मिन्महामते ॥ ३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;नाना तीर्थानि लोकेऽस्मिन्येषां सङ्ख्या न विद्यते ॥&lt;br&gt;&#xA;तिस्रः कोट्योऽर्द्धकोटिश्च तेषां सङ्ख्या कृता पुरा ॥ ४ ॥&lt;br&gt;&#xA;क्षेत्राणि सरितश्चैव पर्वताश्च नदा स्तथा ॥&lt;br&gt;&#xA;ऋषीणां तपसो वीर्यान्माहात्म्यं परमं गताः ॥ ५ ॥&lt;br&gt;&#xA;तेषां मध्येऽर्बुदोनाम सर्वपापहरोऽनघः ॥&lt;br&gt;&#xA;अस्पृष्टः कलिदोषेण वसिष्ठस्य प्रभावतः ॥ ६ ॥&lt;br&gt;&#xA;पुनन्ति सर्वतीर्थानि स्नानदानादिकैर्यथा ॥&lt;br&gt;&#xA;अर्बुदो दर्शनादेव सर्वपापहरो नृणाम् ॥ ७ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;किं प्रमाणोऽर्बुदो नाम कस्मिन्देशे व्यवस्थितः ॥&lt;br&gt;&#xA;कथं वासिष्ठमाहात्म्यात्प्रथितो धरणीतले ॥ ८ ॥&lt;br&gt;&#xA;कानि तीर्थानि मुख्यानि ह्यर्बुदे सन्ति पर्वते ॥&lt;br&gt;&#xA;सर्वं विस्तरतो ब्रूहि परं कौतूहलं हि नः ॥ ९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;अहं च सम्प्रवक्ष्यामि कथां पापप्रणाशिनीम् ॥&lt;br&gt;&#xA;अर्बुदस्य द्विजश्रेष्ठा माहात्म्यं च यथा श्रुतम् ॥ 7.3.1.१० ॥&lt;br&gt;&#xA;वसिष्ठो नाम देवर्षिः पितामहसमुद्भवः ॥&lt;br&gt;&#xA;स पूर्वं भूतलं प्राप्तस्तपस्तेपे सुदारुणम् ॥ ११ ॥&lt;br&gt;&#xA;नियतो नियताहारः सर्वभूतहिते रतः ॥&lt;br&gt;&#xA;वर्षास्वाकाशवासी च हेमन्ते सलिलाशयः ॥ १२ ॥&lt;br&gt;&#xA;पञ्चाग्निसाधको ग्रीष्मे जपहोमपरायणः ॥&lt;br&gt;&#xA;केनचित्त्वथ कालेन तस्य धेनुः पयस्विनी ॥&lt;br&gt;&#xA;नन्दिनीति सुविख्याता सा वै कामदुघा शुभा ॥ १३ ॥&lt;br&gt;&#xA;सा कदाचिद्धरापृष्ठे भ्रममाणा तृणाशया ॥&lt;br&gt;&#xA;पतिता दारुणे श्वभ्रे अगाधे तिमिरावृते ॥ १४ ॥&lt;br&gt;&#xA;एतस्मिन्नेव काले तु भगवांस्तीक्ष्णदीधितिः ॥&lt;br&gt;&#xA;अस्तं गतो न सम्प्राप्ता नन्दिनी मुनिसत्तमाः ॥ १५ ॥&lt;br&gt;&#xA;तस्याः क्षीरेण नित्यं स सायं प्रातर्द्विजो मुनिः ॥&lt;br&gt;&#xA;करोति होममग्नौ हि सुसमिद्धे जितव्रतः ॥ १६ ॥&lt;br&gt;&#xA;अथ चिन्तापरो विप्रः प्रायश्चित्तभयाद्ध्रुवम् ॥&lt;br&gt;&#xA;वीक्षाञ्चक्रे वने तस्मिन्समेषु विषमेषु च ॥ १७ ॥&lt;br&gt;&#xA;स तच्छ्वभ्रमथासाद्य भूम्भारावमथाशृणोत् ॥&lt;br&gt;&#xA;तां प्रोवाच मुनिश्रेष्ठः कथं त्वं पतिता शुभे ॥ १८ ॥&lt;br&gt;&#xA;अहं होमस्य चोद्वेगान्निःसृतस्त्वामवेक्षितुम्॥&lt;br&gt;&#xA;साऽब्रवीद्भक्षमाणाहं विप्रर्षे तृणवाञ्छया ॥ १९ ॥&lt;br&gt;&#xA;पतितात्र विभो त्राहि कृच्छ्रादस्मात्सुदुःसहात् ॥&lt;br&gt;&#xA;तस्यास्तद्वचनं श्रुत्वा स मुनिर्ध्यान मास्थितः ॥ 7.3.1.२० ॥&lt;br&gt;&#xA;सरस्वतीं समादध्यौ नदीं त्रैलोक्यपावनीम् ॥&lt;br&gt;&#xA;सा ध्याता मनसा तेन मुनिना तत्र तत्क्षणात् ॥ २१ ॥&lt;br&gt;&#xA;श्वभ्रं तत्पूरयामास समन्ताद्विमलैर्जलैः ॥&lt;br&gt;&#xA;परिपूर्णं ततः श्वभ्रे निष्क्रान्ता नन्दिनी तदा ॥ २२ ॥&lt;br&gt;&#xA;संहृष्टा मुनिना सार्द्धं ययावाश्रमसम्मुखम् ॥ २३ ॥&lt;br&gt;&#xA;स दृष्ट्वा श्वभ्रमध्यं तं गम्भीरं च महामुनिः ॥&lt;br&gt;&#xA;चिन्तयामास मेधावी श्वभ्रस्यैव प्रपूरणे ॥ २४ ॥&lt;br&gt;&#xA;तस्य चिन्तयतो विप्रा बुद्धिरेषोदपद्यत ॥&lt;br&gt;&#xA;आनीय पर्वतं मुक्त्वा श्वभ्रमेतत्प्रपूर्यते ॥&lt;br&gt;&#xA;तस्माद्गच्छाम्यहं शीघ्रं हिमवन्तं नगोत्तमम् ॥ २५ ॥&lt;br&gt;&#xA;स एव पर्वतं चात्र प्रेषयिष्यति भूधरः ॥&lt;br&gt;&#xA;येन स्यात्परिपूर्णं च श्वभ्रमेतन्महात्मना ॥ २६ ॥&lt;br&gt;&#xA;ततो जगाम स मुनिर्हिमवन्तं नगोत्तमम् ॥&lt;br&gt;&#xA;दृष्ट्वा वसिष्ठमायान्तं हिम वान्हृष्टमानसः ॥&lt;br&gt;&#xA;अर्घ्यपाद्यादिसंस्कारैः सम्पूज्य इदमब्रवीत् ॥ २७ ॥&lt;br&gt;&#xA;स्वागतं ते मुनिश्रेष्ठ सफलं मेऽद्य जीवितम् ॥&lt;br&gt;&#xA;यद्भवान्मे गृहे प्राप्तः पूज्यः सर्वदिवौकसाम् ॥ २८ ॥&lt;br&gt;&#xA;ब्रूहि कार्यं मुनिश्रेष्ठ अपि जीवितमात्मनः ॥&lt;br&gt;&#xA;नूनं तुभ्यं प्रदास्यामि नियोगो दीयतां मम ॥२९॥&lt;br&gt;&#xA;॥वसिष्ठ उवाच॥ ॥&lt;br&gt;&#xA;ममाश्रमस्य सान्निध्ये श्वभ्रमस्ति सुदारुणम् ॥&lt;br&gt;&#xA;अगाधं नन्दिनी तत्र पतिता धेनुरुत्तमा ॥ 7.3.1.३० ॥&lt;br&gt;&#xA;यत्नादाकर्षिता तस्माद्भूयः पतनजाद्भयात् ॥&lt;br&gt;&#xA;तवान्तिकमनुप्राप्तो नान्यो योग्यो महीपतिः ॥ ३१ ॥&lt;br&gt;&#xA;तस्मात्कञ्चिन्नगश्रेष्ठं तत्र प्रेषय भूधरम्॥&lt;br&gt;&#xA;येन तत्पूर्यते श्वभ्रं भृशं प्रेषय तादृशम् ॥ ३२ ॥&lt;br&gt;&#xA;॥ हिमवानुवाच ॥ ॥&lt;br&gt;&#xA;किम्प्रमाणं मुने श्वभ्रं विस्तारायामतो वद ॥&lt;br&gt;&#xA;तत्प्रमाणं नगं कञ्चित्प्रेषयामि विचिन्त्य च ॥ ३३ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;द्विसहस्रं तु दैर्घ्येण विस्तरेण त्रिसहस्रकम्॥&lt;br&gt;&#xA;न सङ्ख्या विद्यतेऽधस्तात्तस्य पर्वतसत्तम ॥ ३४ ॥&lt;br&gt;&#xA;॥ हिमवानुवाच ॥ ॥&lt;br&gt;&#xA;कथं तेन प्रमाणेन सञ्जातो विवरो महान्॥&lt;br&gt;&#xA;अभूत्कौतूहलं तेन सर्वं विस्तरतो वद ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे तृतीयेऽर्बुदखण्डे वसिष्ठाश्रमसमीपवर्ति विवरवृत्तान्तोपक्रमवर्णनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ गौतमशिष्योत्तङ्कचरित्रवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/002_gautamashiShyottankacharitravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/002_gautamashiShyottankacharitravarNanam/</guid>
      <description>&lt;p&gt;॥ वसिष्ठ उवाच ॥ ॥&lt;br&gt;&#xA;आसीत्पूर्वं मुनिर्नाम्ना गौतमश्च महातपाः ॥&lt;br&gt;&#xA;अहिल्या दयिता तस्य धर्मपत्नी यशस्विनी ॥ १ ॥&lt;br&gt;&#xA;शिष्यानध्यापयामास स मुनिः शतशस्तदा ॥&lt;br&gt;&#xA;श्रुताध्ययनसम्पन्नान्विससर्ज ततो गृहान्॥ २ ॥&lt;br&gt;&#xA;तस्यान्योऽपि च यः शिष्यो गुरुभक्तिपरायणः ॥&lt;br&gt;&#xA;उत्तङ्को नाम मेधावी न्यवसत्तस्य मन्दिरे ॥ ३ ॥&lt;br&gt;&#xA;न तं विसर्जयामास जरयापि परिप्लुतम्॥&lt;br&gt;&#xA;उत्तङ्कोऽपि सुशिष्यत्वान्नो वेत्ति पलितं शिरः ॥ ४ ॥&lt;br&gt;&#xA;जातकार्यसमायुक्तो विद्यापारङ्गतोऽपि सः ॥&lt;br&gt;&#xA;केनचित्त्वथ कालेन काष्ठार्थं स बहिर्ययौ ॥ ५ ॥&lt;br&gt;&#xA;प्रभूतानि समादाय आश्रमं परमं गतः ॥&lt;br&gt;&#xA;अथासौ न्यक्षिपत्तत्र भूतले काष्ठसञ्चयम्॥ ६ ॥&lt;br&gt;&#xA;काष्ठलग्नां तदा श्वेतां जटामेकां ददर्श सः ॥&lt;br&gt;&#xA;स दृष्ट्वा दुःखमापन्नः कृपणं पर्यचिन्तयत् ॥७॥&lt;br&gt;&#xA;धिग्धिङ्मे जीवितं नष्टं कुतः कार्यरतस्य च ॥&lt;br&gt;&#xA;कलत्र सङ्ग्रहं नैव मया कृतमबुद्धिना॥८॥&lt;br&gt;&#xA;भविष्यति कुलच्छेदः शैथिल्यान्मम दुर्मतेः॥&lt;br&gt;&#xA;गुरुपत्न्या च सन्दृष्ट उत्तङ्को दुःखितस्तदा॥९॥&lt;br&gt;&#xA;तस्य दुःखं तथा क्षिप्रं गौतमाय निेवेदितम्॥&lt;br&gt;&#xA;गौतमेन तथेत्युक्त्वा मृदुवाण्या स भाषितः॥7.3.2.१०॥&lt;br&gt;&#xA;वत्स गच्छ गृहं त्वं च अग्निहोत्रादिकाः क्रियाः॥&lt;br&gt;&#xA;पालयस्व विधानेन पत्न्या सह न संशयः ॥ ११ ॥&lt;br&gt;&#xA;इत्युक्तो गुरुणा सोऽपि प्रत्युवाच गुरुं प्रति ॥&lt;br&gt;&#xA;दक्षिणां प्रार्थय स्वामिन्नहं दास्याम्यसंशयम् ॥ १२ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;सेवा कृता त्वया वत्स महती मम सर्वदा ॥&lt;br&gt;&#xA;तेनैव परिपूर्णत्वं जातं मे नात्र संशयः ॥ १३ ॥ ॥&lt;br&gt;&#xA;॥ उत्तङ्क उवाच ॥ ॥&lt;br&gt;&#xA;किञ्चिद्ग्राह्यं त्वया स्वामिन्सन्तोषो जायते मम ॥&lt;br&gt;&#xA;त्वत्प्रसादान्मुनिश्रेष्ठ विद्यापारङ्गतोऽस्म्यहम् ॥ १४ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;न ग्राह्यं च मया पुत्र सन्तुष्टः सेवयास्म्यहम् ॥&lt;br&gt;&#xA;नेच्छाम्यहं धनं त्वत्तः सुखं गच्छ गृहं प्रति ॥ १५ ॥&lt;br&gt;&#xA;इत्युक्तो गुरुणा सोऽपि मातरं चाभ्यभाषत ॥&lt;br&gt;&#xA;किञ्चिद्ग्राह्यं मया मातः सन्तोषो दीयतां मम ॥ १६ ॥&lt;br&gt;&#xA;॥ गुरुपत्न्युवाच ॥ ॥&lt;br&gt;&#xA;सौदासं गच्छ पुत्र त्वं ममाज्ञां कुरु सत्वरम् ॥&lt;br&gt;&#xA;मदयन्ती प्रिया तस्य धर्मपत्नी यशस्विनी ॥ १७ ॥&lt;br&gt;&#xA;कुण्डलेऽथानय क्षिप्रं मदयन्त्याश्च पुत्रक ॥&lt;br&gt;&#xA;नो चेच्छापं प्रदास्यामि पञ्चमेऽह्नि न आगतः ॥ १८ ॥&lt;br&gt;&#xA;इत्युक्तो गुरुपत्न्या स प्रस्थितः सत्वरं तदा ॥&lt;br&gt;&#xA;सौदासस्यगृहं प्राप व्याघ्रास्यं तं च दृष्टवान् ॥ १९ ॥&lt;br&gt;&#xA;दृष्ट्वा प्राह तदा विप्रं भक्षणार्थमुपस्थितम् ॥&lt;br&gt;&#xA;भक्षयिष्यामि वै विप्र त्वामहं नात्र संशयः ॥ 7.3.2.२० ॥&lt;br&gt;&#xA;॥ उत्तङ्क उवाच ॥ ॥&lt;br&gt;&#xA;अवश्यं भक्षय त्वं मामेकं शृणु नराधिप ॥&lt;br&gt;&#xA;देहि मे कुण्डले तात दत्त्वाऽहं गुरवे पुनः ॥&lt;br&gt;&#xA;आगमिष्यामि भक्षस्व मा त्वं कार्यविवर्जितम् ॥ २१ ॥&lt;br&gt;&#xA;॥ सौदास उवाच ॥ ॥&lt;br&gt;&#xA;गच्छ त्वं मन्दिरे दुर्गे यत्राऽऽस्ते दयिता मम ॥&lt;br&gt;&#xA;तां त्वमासाद्य यत्नेन जीवितव्यभयाद्द्विज ॥ २२ ॥&lt;br&gt;&#xA;याच्यतां मम वाक्येन सा ते दास्यति कुण्डले ॥&lt;br&gt;&#xA;त्वया च नान्यथा कार्यं यत्सत्यं द्विजसत्तम ॥ २३ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;मदयन्त्याः समीपं तु गत्वोवाच द्विजोत्तमः ॥&lt;br&gt;&#xA;देहि मे कुण्डले देवि सौदासस्त्वां समादिशत् ॥२४॥&lt;br&gt;&#xA;॥ मदयन्त्युवाच ॥ ॥&lt;br&gt;&#xA;सन्देहोऽद्यापि मे विप्र कुण्डले द्विजसत्तम ॥&lt;br&gt;&#xA;अभिज्ञानं त्वमानीय नृपस्य द्विज दर्शय ॥ २५ ॥&lt;br&gt;&#xA;स गत्वा त्वरितं भूपमभिज्ञानमयाचत ॥ २६ ॥&lt;br&gt;&#xA;॥ सौदास उवाच ॥ ॥&lt;br&gt;&#xA;यैर्विना सुगतिर्नास्ति दुर्गतिं ये नयन्ति वै ॥&lt;br&gt;&#xA;गत्वैवं ब्रूहि तां साध्वीं मम वाक्यं द्विजोत्तम ॥&lt;br&gt;&#xA;प्रदास्यति ततो नूनं कुण्डले रत्नमण्डिते ॥ २७ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;प्रत्यभिज्ञानमादाय गत्वा तस्यै न्यवेदयत् ॥ २८ ॥&lt;br&gt;&#xA;ततोऽसौ प्रददौ तस्मै गृह्ण मे कुण्डले द्विज ॥&lt;br&gt;&#xA;उवाच यत्नमास्थाय नीयतां द्विजसत्तम ॥ २९ ॥&lt;br&gt;&#xA;एते च वाञ्छते नित्यं तक्षको द्विज कुण्डले ॥&lt;br&gt;&#xA;स तथेति समादाय विस्मयोत्फुल्ललोचनः ॥&lt;br&gt;&#xA;कौतुकात्पुनरागत्य राजानं वाक्यमब्रवीत्॥7.3.2.३०॥&lt;br&gt;&#xA;अभिज्ञानान्मया भूप सम्प्राप्ते दीप्तकुण्डले ॥&lt;br&gt;&#xA;वाक्यार्थस्तु न विज्ञातस्ततोऽहं पुनरागतः ॥३१॥&lt;br&gt;&#xA;कौतुकाद्वद मे राजन्स्वकार्ये च यथास्थितम् ॥&lt;br&gt;&#xA;कैर्विना सुगतिर्नास्ति दुर्गतिं के नयन्ति च ॥ ३२ ॥&lt;br&gt;&#xA;॥ सौदास उवाच ॥ ॥&lt;br&gt;&#xA;आराधिता द्विजा विप्र भवन्ति सुगतिप्रदाः ॥&lt;br&gt;&#xA;असन्तुष्टा दुर्गतिदाः सद्यो मम यथा पुरा ॥३३ ॥&lt;br&gt;&#xA;एतावान्मम शापोऽयं वसिष्ठस्य महात्मनः॥&lt;br&gt;&#xA;तेनोक्तं त्वां यदा कश्चित्प्रश्नं विख्यापयिष्यति ॥ ३४ ॥&lt;br&gt;&#xA;तदा दोषविनिर्मुक्तो भविष्यसि न संशयः ॥&lt;br&gt;&#xA;त्वत्प्रसादाद्विनिर्मुक्तो ह्यहं शापाद्द्विजोत्तम ॥&lt;br&gt;&#xA;सात्त्विकं धाम चापन्नो गच्छ विप्र नमोऽस्तु ते ॥ ३५ ॥&lt;br&gt;&#xA;॥ वसिष्ठ उवाच॥ ॥&lt;br&gt;&#xA;उत्तङ्कस्तेन निर्मुक्तः सत्वरं पथमाश्रितः ॥&lt;br&gt;&#xA;गच्छंश्चातिक्षुधाविष्टो ऽपश्यद्बिल्वफलानि सः ॥ ३६ ॥&lt;br&gt;&#xA;ततः कृष्णाजिने बद्ध्वा कुण्डले न्यस्य भूतले ॥&lt;br&gt;&#xA;आरुरोह फलाकाङ्क्षी स मुनिः क्षुधयाऽन्वितः ॥ ३७ ॥&lt;br&gt;&#xA;एतस्मिन्नेव काले तु तक्षकः पन्नगोत्तमः ॥&lt;br&gt;&#xA;गृहीत्वा कुण्डले तूर्णमगमद्दक्षिणामुखः ॥ ३८ ॥&lt;br&gt;&#xA;अथोत्तङ्कः फलाहारी अवतीर्य धरातले ॥&lt;br&gt;&#xA;सर्वतोऽन्वेषयामास वेगेन महता वृतः ॥ ३९ ॥&lt;br&gt;&#xA;स दृष्ट्वा सम्मुखं प्राप्तं समीपं पन्नगोत्तमः ॥&lt;br&gt;&#xA;प्रविवेश बिलं रौद्रमन्धकारेण संवृतम् ॥ 7.3.2.४० ॥&lt;br&gt;&#xA;उत्तङ्कोऽपि बिलं प्राप्तः प्रविश्य तमसावृतम्॥&lt;br&gt;&#xA;दण्डकाष्ठं समादाय कुपितोह्यखनत्तदा ॥ ॥ ४१ ॥&lt;br&gt;&#xA;तं तथा दुःखितं दृष्ट्वा सक्लेशं गुरुकार्यतः ॥&lt;br&gt;&#xA;वज्रमारोपयामास दण्डान्ते पाकशासनः ॥४२॥&lt;br&gt;&#xA;ततो विदारयामास स शीघ्रं धरणीतलम् ॥&lt;br&gt;&#xA;प्रविष्टश्चैव पातालं कुण्डलार्थं परिभ्रमन् ॥४३॥&lt;br&gt;&#xA;सोऽपश्यद्वाजिनं तत्र सर्वश्वेतं गुणान्वितम्॥&lt;br&gt;&#xA;तेनोक्तः स्पृश मे गुह्यं ततः कार्यं भविष्यति ॥४४॥&lt;br&gt;&#xA;स चकार तथा शीघ्रं ततो धूमो व्यजायत ॥&lt;br&gt;&#xA;पातालं तेन सर्वत्र व्याप्तं भूधर वह्निना ॥ ४५ ॥&lt;br&gt;&#xA;ततश्च व्याकुलाः सर्वे पन्नगाः समुपाद्रवन्॥&lt;br&gt;&#xA;तक्षकं पुरतः कृत्वा सम्प्राप्ताः कुण्डलान्विताः ॥&lt;br&gt;&#xA;उत्तङ्काय ततो दत्त्वा प्रणिपत्य ययुर्गृहम्॥ ४६ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;अथाश्वस्तमुवाचेदमहमग्निर्द्विजोत्तम ॥&lt;br&gt;&#xA;यस्त्वयाऽऽराधितः पूर्वमुपाध्यायनिदेशतः ॥ ४७ ॥&lt;br&gt;&#xA;ज्ञात्वा त्वां दुःखितं प्राप्तमिह प्राप्तः कृपापरः ॥&lt;br&gt;&#xA;सर्वथा त्वं च मे पृष्ठं भगवञ्छीघ्रमारुह ॥ ४८ ॥&lt;br&gt;&#xA;नयामि तत्र यत्रास्ते गुरुः सर्वगुणालयः ॥&lt;br&gt;&#xA;आरूढस्तस्य पृष्ठे स प्रतस्थे ह्याश्रमं प्रति ॥ ४९ ॥&lt;br&gt;&#xA;तत्क्षणात्समनुप्राप्तो गौतमस्य निवेशनम् ॥&lt;br&gt;&#xA;एतस्मिन्नेव काले तु अहिल्या कृतमण्डना ॥7.3.2.५०॥&lt;br&gt;&#xA;स्नाता चाभ्येत्य भर्तारं साध्वी वाक्यमुवाच ह ॥&lt;br&gt;&#xA;उत्तङ्कोऽद्य न सम्प्राप्तः शापं दास्याम्यहं ध्रुवम् ॥ ५१ ॥&lt;br&gt;&#xA;शिथिलो गुरुकृत्येषु स यदालक्षितो मया ॥&lt;br&gt;&#xA;तस्या वाक्यावसाने तु उत्तङ्कः पर्य्यदृश्यत ॥ ५२ ॥&lt;br&gt;&#xA;प्रसन्नवदनो हृष्टः कुण्डलाभ्यां समन्वितः ॥&lt;br&gt;&#xA;प्रणिपत्य स तां भक्त्या कुण्डले सन्न्यवेदयत् ॥ ५३ ॥&lt;br&gt;&#xA;सा दृष्ट्वा तत्क्षणात्साध्वी कर्णाभ्यां सन्न्यवेशयत्॥&lt;br&gt;&#xA;स्वगृहाय ततस्तूर्णमुत्तङ्कं विससर्ज ह ॥ ५४ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;एवं स विवरो जातस्तक्षकोत्तङ्ककारणात् ॥&lt;br&gt;&#xA;यथा मे चिन्त्यते नित्यं धेन्वर्थं श्वभ्रपूरणे ॥ ५५ ॥&lt;br&gt;&#xA;तस्मात्त्वं पूरय क्षिप्रं नान्यः शक्तोऽत्र कर्मणि ॥&lt;br&gt;&#xA;शीघ्रं कुरु नगश्रेष्ठ मम कार्यमसंशयम् ॥ ५६ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे विवरोत्पत्तिवृत्तान्ते गौतमशिष्योत्तङ्कचरित्रवर्णनन्नाम द्वितीयोऽध्यायः ॥ २ ॥&lt;/p&gt;</description>
    </item>
    <item>
      <title>००३ विवरपूरणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/003_vivarapUraNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/003_vivarapUraNavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;श्रुत्वा हिमाचलो वाक्यं वसिष्ठस्य महात्मनः॥&lt;br&gt;&#xA;चिन्तयामास तत्कार्यं विवरस्य प्रपूरणे॥१॥&lt;br&gt;&#xA;चिरं विचार्य तमृषिमिदमाह नगोत्तमः॥&lt;br&gt;&#xA;क उपायो नगानां वै तत्र गन्तुं वदस्व मे ॥२॥&lt;br&gt;&#xA;पक्षच्छेदस्तु शक्रेण सर्वेषां च पुरा कृतः ॥&lt;br&gt;&#xA;तस्मादस्य मुनिश्रेष्ठ कार्यस्य पश्य निश्चयम्॥३॥ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;अस्त्युपायो नगानां तु तत्र नेतुं महानग ॥&lt;br&gt;&#xA;तवायं तनयस्तत्र विख्यातो नन्दिवर्द्धनः ॥४॥&lt;br&gt;&#xA;तस्यार्बुद इति ख्पातो वयस्यः परमं प्रियः ॥&lt;br&gt;&#xA;नागः प्राणभृतां श्रेष्ठः खेचरोऽपि च वीर्यवान् ॥५॥&lt;br&gt;&#xA;स वा ऊर्ध्वगतिः क्षिप्रं क्षणान्नेष्यत्यसंशयः ॥&lt;br&gt;&#xA;लीलया सर्वकृत्येषु तं विदित्वाऽहमागतः ॥६॥&lt;br&gt;&#xA;आदेशो दीयतामस्य दुःखं कर्तुं च नार्हसि ॥&lt;br&gt;&#xA;अवश्यं यदि भक्तोऽसि तत्र प्रेषय सत्वरम्॥७॥&lt;br&gt;&#xA;॥सूत उवाच॥ ॥&lt;br&gt;&#xA;वसिष्ठस्य वचः श्रुत्वा हिमवान्पुत्रवत्सलः ॥&lt;br&gt;&#xA;दुःखेन महताऽऽविष्टश्चिन्तयामास भूधरः ॥८॥&lt;br&gt;&#xA;मैनाकस्तनयोऽस्माकं प्रविष्टः सागरे भयात् ॥&lt;br&gt;&#xA;ज्येष्ठं तु सर्वथा चाथ वसिष्ठो नेतुमागतः ॥&lt;br&gt;&#xA;किं कृत्यमधुनाऽस्माकं कथं श्रेयो भविष्यति ॥ ९ ॥&lt;br&gt;&#xA;इतः शापभयं तीव्रमितो दुःखं च पुत्रजम्॥&lt;br&gt;&#xA;वरं पुत्रवियोगोऽस्तु न शापो द्विजसम्भवः ॥ 7.3.3.१० ॥&lt;br&gt;&#xA;स एवं निश्चयं कृत्वा नन्दिवर्धनमुक्तवान् ॥&lt;br&gt;&#xA;गच्छ त्वं पुत्र मे वाक्याद्वसिष्ठस्याश्रमं प्रति ॥ ११ ॥&lt;br&gt;&#xA;तत्रास्ति विवरो रौद्रस्तं प्रपूरय सत्वरम् ॥&lt;br&gt;&#xA;अर्बुदं नागमादाय मित्रं प्राणभृतां वरम् ॥ १२ ॥&lt;br&gt;&#xA;॥ नन्दिवर्द्धन उवाच ॥ ॥&lt;br&gt;&#xA;पापीयान्स विभो देशः फलमूलैर्विवर्जितः ॥&lt;br&gt;&#xA;पालाशैः खादिरैराढ्यो धवैः शाल्मलिभिस्तथा ॥ १३ ॥&lt;br&gt;&#xA;सुनिष्ठुरैर्नृपशुभिर्भिल्लैश्च विविधैरपि ॥&lt;br&gt;&#xA;नद्यो वहन्ति नो तत्र दुष्टा लोकाश्च वासिनः ॥&lt;br&gt;&#xA;नार्होऽहं पर्वतश्रेष्ठ तत्र गन्तुं कथञ्चन ॥ १४ ॥&lt;br&gt;&#xA;अथोवाच वसिष्ठस्तं सन्त्रस्तं नन्दिवर्द्धनम् ॥&lt;br&gt;&#xA;मा भीः कार्या त्वया तत्र देशे दौष्ट्यात्कथञ्चन ॥ १५ ॥&lt;br&gt;&#xA;तव मूर्ध्नि सदा वासो मम तत्र भविष्यति ॥&lt;br&gt;&#xA;तीर्थानि सरितो देवाः पुण्यान्यायतनानि च ॥ १६ ॥&lt;br&gt;&#xA;वृक्षाश्च विविधाकाराः पत्रपुष्पफलान्विताः ॥&lt;br&gt;&#xA;सदा तत्र भविष्यन्ति मृगाश्च विहगाः शुभाः ॥ १७ ॥&lt;br&gt;&#xA;अहमेवानयिष्यामि तवार्थे च महेश्वरम् ॥&lt;br&gt;&#xA;तदा स्थास्यन्ति वै तत्र सर्वे देवाः सवासवाः ॥ ॥ १८ ॥&lt;br&gt;&#xA;॥ सूत उवाच ॥ ॥&lt;br&gt;&#xA;वसिष्ठस्य वचः श्रुत्व संहृष्टो नन्दिवर्द्धनः ॥&lt;br&gt;&#xA;अर्बुदं नागमासाद्य वाक्यमेतदुवाच ह ॥ १९ ॥&lt;br&gt;&#xA;तत्र यावोऽद्य भद्रं ते वयस्य विनयान्वित ॥&lt;br&gt;&#xA;एतत्कार्यमहं मन्ये साम्प्रतं द्विजसम्भवम् ॥ 7.3.3.२० ॥&lt;br&gt;&#xA;॥ अर्बुद उवाच ॥ ॥&lt;br&gt;&#xA;अहं तत्रागमिष्यामि स्नेहात्ते पर्वतात्मज ॥&lt;br&gt;&#xA;तत्रैव च वसिष्यामि त्वया सार्द्धमसंशयम्॥ २१ ॥&lt;br&gt;&#xA;किं त्वहं प्रणयाद्भ्रातर्वक्ष्यामि यद्वचः शृषु ॥&lt;br&gt;&#xA;प्रणयान्नान्यथा कार्यं यद्यहं तव सम्मतः ॥ २२ ॥&lt;br&gt;&#xA;मन्नाम्ना ख्यातिमायातु नान्यत्किञ्चिद्वृणोम्यहम्॥&lt;br&gt;&#xA;ततः सोऽपि प्रतिज्ञाय आरूढस्तस्य चोपरि ॥&lt;br&gt;&#xA;प्रणम्य पितरौ चैव प्रतस्थे मुनिना सह ॥ २३ ॥&lt;br&gt;&#xA;दिव्यैर्वृक्षैः शुभैः पूर्णैर्नदीनिर्झरसङ्कुलैः ॥&lt;br&gt;&#xA;मधुरैर्विहगैर्युक्तो मृगैः सौम्यैः समन्वितः ॥ २४ ॥&lt;br&gt;&#xA;मुक्तोऽर्बुदेन तत्रैव विवरे मुनिवाक्यतः ॥&lt;br&gt;&#xA;समस्तस्तत्रानासाग्रं गतः पर्वतसत्तमः ॥ २५ ॥&lt;br&gt;&#xA;विमुक्तो विवरे तस्मिन्नर्बुदेन महात्मना ॥&lt;br&gt;&#xA;परिपूर्णे महारौद्रे सन्तुष्टो मुनिपुङ्गवः ॥ २६ ॥&lt;br&gt;&#xA;ब्रवीच्चार्बुदं नागं वरं वरय सुव्रत ॥&lt;br&gt;&#xA;परितुष्टोऽस्मि ते भद्र कर्मणानेन पन्नग ॥ २७ ॥&lt;br&gt;&#xA;॥ अर्बुद उवाच ॥ ॥&lt;br&gt;&#xA;एष एव वरोऽस्माकं यत्त्वं तुष्टो महामुने ॥&lt;br&gt;&#xA;अवश्यं यदि दातव्यं तच्छृणुष्व द्विजोत्तम ॥ २८ ॥&lt;br&gt;&#xA;यच्चैतच्छिखरे ह्यस्मिन्निर्झरं निर्मलोदकम् ॥&lt;br&gt;&#xA;नागतीर्थमिति ख्यातिं भूतले यातु सर्वतः ॥ २९ ॥&lt;br&gt;&#xA;अत्रैवाहं वसिष्यामि मित्रस्नेहात्सदा मुने ॥&lt;br&gt;&#xA;तत्र स्नात्वा दिवं यातु मानवस्त्वत्प्रसादतः ॥ 7.3.3.३० ॥&lt;br&gt;&#xA;अपि वन्ध्या च या नारी स्नानमात्रं समाचरेत्॥&lt;br&gt;&#xA;सा स्यात्पुत्रवती विप्र सुखसौभाग्यसंयुता ॥ ३१ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;या वन्ध्यास्मिञ्जले पूर्णे स्नानमात्रं करिष्यति ॥&lt;br&gt;&#xA;सापि पुत्रमवाप्नोति सर्वलक्षणलक्षितम् ॥ ३२ ॥&lt;br&gt;&#xA;नभसः शुक्लपञ्चम्यां फलैः पूजां करोति च ॥&lt;br&gt;&#xA;अपि वर्षशता नारी सा भविष्यति पुत्रिणी ॥ ३३ ॥&lt;br&gt;&#xA;येऽत्र स्नानं करिष्यन्ति ह्यस्मिंस्तीर्थे च भक्तितः ॥&lt;br&gt;&#xA;यास्यन्ति ते परं स्थानं जरामरणवर्जितम् ॥ ३४ ॥&lt;br&gt;&#xA;श्राद्धं चात्र करिष्यन्ति पञ्चम्यां ये समाहिताः ॥&lt;br&gt;&#xA;मासे नभसि तीर्थस्य फलं तेषां भविष्यति ॥ ३५ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवं दत्त्वा वरं तस्य वसिष्ठो भगवान्मुनिः ॥&lt;br&gt;&#xA;नन्दिवर्द्धनमभ्येत्य वाक्यमेतदुवाच ह ॥ ३६ ॥&lt;br&gt;&#xA;वरं च व्रियतां वत्स परितुष्टोऽस्मि तेऽनघ ॥&lt;br&gt;&#xA;विनयात्सौहृदात्सर्वं दास्यामि यत्सुदुर्ल्लभम्॥ ३७ ॥&lt;br&gt;&#xA;॥ नन्दिवर्द्धन उवाच ॥ ॥&lt;br&gt;&#xA;तवास्तु वचनं सत्यं पूर्वोक्तं मुनिसत्तम ॥&lt;br&gt;&#xA;सान्निध्यं जायतामत्र अवश्यं तव सर्वदा ॥ ३८ ॥&lt;br&gt;&#xA;यथाहमर्बुदेत्येवं ख्यातिं गच्छामि भूतले ॥&lt;br&gt;&#xA;प्रसादाच्चैव ते भूयादेतन्मे मनसि स्थितम् ॥ ३९ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवमस्त्विति तं प्रोच्य वसिष्ठो भगवान्मुनिः ॥&lt;br&gt;&#xA;चक्रे स्वमाश्रमं तत्र तस्य वाक्येन नोदितः ॥ 7.3.3.४० ॥&lt;br&gt;&#xA;पनसैश्चम्पकैराम्रैः प्रियङ्गुबिल्वदाडिमैः ॥&lt;br&gt;&#xA;नानापक्षिसमायुक्तो देवगन्धर्वसेवितः ॥ ४१ ॥&lt;br&gt;&#xA;तस्थौ तत्र मुनिश्रेष्ठो ह्यरुन्धत्या समन्वितः ॥&lt;br&gt;&#xA;गोमतीमानयामास तपसा मुनिसत्तमः ॥ ४२ ॥&lt;br&gt;&#xA;यस्यां स्नात्वा दिवं यान्ति अतिपापकृतो नराः ॥&lt;br&gt;&#xA;माघमासे विशेषेण मकरस्थे दिवाकरे ॥ ४३ ॥&lt;br&gt;&#xA;येत्र स्नानं करिष्यन्ति ते यास्यन्ति परां गतिम् ॥४४॥&lt;br&gt;&#xA;माघमासे विशेषेण तिलदानं करोति यः ॥&lt;br&gt;&#xA;तिलसङ्ख्यानि वर्षाणि स्वर्गे तिष्ठति मानवः ॥ ४५ ॥&lt;br&gt;&#xA;बहुना किमिहोक्तेन स्तानमात्रं समाचरेत् ॥ ४६ ॥&lt;br&gt;&#xA;वसिष्ठस्य मुखं दृष्ट्वा पुनर्जन्म न विद्यते ॥&lt;br&gt;&#xA;अरुन्धती पूजनीया पूजनीया विशेषतः ॥ ४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे वसिष्ठाज्ञया नन्दिवर्धनपर्वतेन विवरपूरणवर्णनन्नाम तृतीयोऽध्यायः ॥३ ॥&lt;/p&gt;</description>
    </item>
    <item>
      <title>००४ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/004_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/004_varNanam/</guid>
      <description>&lt;p&gt;सूत उवाच ॥ ॥&lt;br&gt;&#xA;स कृत्वा स्वाश्रमं तत्र वसिष्ठो भगवान्मुनिः ॥&lt;br&gt;&#xA;तत्र शम्भोर्निवासाय तपस्तेपे सुदारुणम्॥ १ ॥&lt;br&gt;&#xA;स बभूव मुनिः सम्यक्फलाहारसमन्वितः ॥&lt;br&gt;&#xA;शीर्ण पर्णाशनः पश्चाद्द्वे शते समपद्यत ॥ २ ॥&lt;br&gt;&#xA;जलाहारः पञ्चशतवर्षाणि सम्बभूव ह ॥&lt;br&gt;&#xA;वर्षाणां वायुभक्षोऽभूत्ततो दशशतानि च ॥ ३ ॥&lt;br&gt;&#xA;पञ्चाग्निसाधको ग्रीष्मे हेमन्ते सलिलाशयः ॥&lt;br&gt;&#xA;वर्षास्वाकाशवासी च सहस्रं च ततोऽभवत् ॥ ४ ॥&lt;br&gt;&#xA;ततस्तुष्टो महादेवस्तस्यर्षेः सुमहात्मनः ॥&lt;br&gt;&#xA;भित्त्वा तं पर्वतं सद्यस्तत्पुरो लिङ्गमुत्थितम् ॥&lt;br&gt;&#xA;तं दृष्ट्वा विस्मयाविष्टो मुनिः स्तोत्रमुदैरयत्॥ ५ ॥&lt;br&gt;&#xA;नमः शिवाय शुद्धाय सर्वगायाऽमृताय च ॥&lt;br&gt;&#xA;कपर्द्दिने नमस्तुभ्यं नमस्तस्मै त्रिमूर्त्तये ॥ ६ ॥&lt;br&gt;&#xA;नमः स्थूलाय सूक्ष्माय व्यापकाय महात्मने ॥&lt;br&gt;&#xA;निषङ्गिणे नमस्तुभ्यं त्रिनेत्राय नमोनमः ॥ ७ ॥&lt;br&gt;&#xA;नमश्चन्द्रकलाधार नमो दिग्वसनाय च ॥&lt;br&gt;&#xA;पिनाकपाणये तुभ्यमष्टमूर्ते नमोनमः ॥ ८॥&lt;br&gt;&#xA;नमस्ते ज्ञानरूपाय ज्ञानगम्याय ते नमः ॥&lt;br&gt;&#xA;नमस्ते ज्ञानदेहाय सर्वज्ञानमयाय च ॥ ९ ॥&lt;br&gt;&#xA;काशीपते नमस्तुभ्यं गिरिशाय नमोनमः ॥&lt;br&gt;&#xA;जगत्कारणरूपाय महादेवाय ते नमः ॥ 7.3.4.१० ॥&lt;br&gt;&#xA;गौरीकान्त नम स्तुभ्यं नमस्तुभ्यं शिवात्मने ॥&lt;br&gt;&#xA;ब्रह्मविष्णुस्वरूपाय त्रिनेत्राय नमोनमः ॥ ११ ॥&lt;br&gt;&#xA;विश्वरूपाय शुद्धाय नमस्तुभ्यं महात्मने ॥&lt;br&gt;&#xA;नमो विश्वस्वरूपाय सर्वदेवमयाय च ॥ १२ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;परितुष्टोऽस्मि ते भद्रं वरं वरय सुव्रत ॥ १३ ॥&lt;br&gt;&#xA;इत्युक्त्वा पर्वतं भित्त्वा तत्पुरो लिङ्गमुत्थितम् ॥ १४ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;लिङ्गेऽस्मिंस्तव सान्निध्यं सदा भवतु शङ्कर ॥&lt;br&gt;&#xA;मया पूर्वं प्रतिज्ञातं नगस्येह महात्मने ॥&lt;br&gt;&#xA;सत्यं कुरु वचो मे त्वं यदि तुष्टोऽसि शङ्कर ॥ १५ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अद्यप्रभृति लिङ्गेऽस्मिन्सान्निध्यं मे भविष्यति ॥&lt;br&gt;&#xA;त्वद्वाक्याद्ब्राह्मणश्रेष्ठ सर्वं सत्यं भविष्यति ॥ १६ ॥&lt;br&gt;&#xA;स्तोत्रेणानेन यो मर्त्यो मां स्तविष्यति भक्तितः ॥&lt;br&gt;&#xA;कृष्णपक्षे चतुर्दश्यामाश्विने मुनिसत्तम ॥ १७ ॥&lt;br&gt;&#xA;मत्प्रियार्थं तु शक्रेण प्रेषिता मुनिसत्तम ॥&lt;br&gt;&#xA;मन्दाकिनीति विख्याता नदी त्रैलोक्यपाविनी ॥ १८ ॥&lt;br&gt;&#xA;देवस्योत्तरदिग्भागे कुण्डं तिष्ठति नित्यशः ॥&lt;br&gt;&#xA;तस्यां स्नात्वा मुनिश्रेष्ठ लिङ्गं मे पश्यते तु यः ॥&lt;br&gt;&#xA;स याति परमं स्थानं जरामरणवर्जितम् ॥ १९ ॥&lt;br&gt;&#xA;अचलं भेदयित्वा तु यस्मान्मे लिङ्गमुद्गतम्॥&lt;br&gt;&#xA;अचलेश्वरनाम्नैव लोके ख्यातिं गमिष्यति ॥ 7.3.4.२० ॥&lt;br&gt;&#xA;अस्य लिङ्गस्य माहात्म्यान्न कदाचिच्चलिष्यति ॥&lt;br&gt;&#xA;सर्वथा म इदं लिङ्गं प्रलयान्ते न चाल्यते ॥ २१ ॥&lt;br&gt;&#xA;॥ सूत उवाच ॥&lt;br&gt;&#xA;एतावदुक्त्वा वचनं विरराम महेश्वरः ॥&lt;br&gt;&#xA;वसिष्ठोऽपि सुहृष्टात्मा गौतमाद्या मुनीश्वराः ॥ २२ ॥&lt;br&gt;&#xA;शक्रादयस्ततो देवास्तीर्थान्यायतनानि च ॥&lt;br&gt;&#xA;आनयामास ब्रह्मर्षिस्तपसा पर्वतोत्तमे ॥ २३ ॥&lt;br&gt;&#xA;ततस्तुष्टः सुरश्रेष्ठस्तत्र वासमथाकरोत्॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डेऽचलेश्वरोत्पत्ति वर्णनन्नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ नागतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/005_nAgatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/005_nAgatIrthamAhAtmyavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;अर्बुदस्य च माहात्म्यं विस्तरेण वदस्व नः ॥&lt;br&gt;&#xA;कौतुकं सूत नो जातं कथयस्व यथा शुभम् ॥ १ ॥&lt;br&gt;&#xA;॥ सूत उवाच ॥ ॥&lt;br&gt;&#xA;पुरासीच्च ऋषिश्रेष्ठः पुलस्त्यो भगवान्मुनिः ॥&lt;br&gt;&#xA;ययातेश्च गृहे यातस्तं नत्वा चाब्रवीन्नृपः॥ २ ॥ ।&lt;br&gt;&#xA;। ययातिरुवाच ॥ ॥&lt;br&gt;&#xA;स्वागतं ते मुनिश्रेष्ठ सफलं मेऽद्यजीवितम् ॥&lt;br&gt;&#xA;कथयस्व प्रसादेन कथामर्बुदसम्भवाम् ॥ ३ ॥&lt;br&gt;&#xA;अर्बुदाख्यो नगो नाम विख्यातो यो धरातले ॥&lt;br&gt;&#xA;तस्य यात्राक्रमं ब्रूहि तत्फलं द्विजसत्तम ॥ ४ ॥&lt;br&gt;&#xA;सर्वं विस्तरतो ब्रूहि तीर्थयात्रापरायण ॥&lt;br&gt;&#xA;तस्माद्वद मुनिश्रेष्ठ येन यात्रां करोम्यहम् ॥५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;बहुधर्ममयो राजन्नर्बुदः पर्वतोत्तमः ॥&lt;br&gt;&#xA;अशक्तो विस्तराद्वक्तुमपि वर्षशतैरपि ॥ ६ ॥&lt;br&gt;&#xA;सङ्क्षेपादेव वक्ष्यामि तीर्थमुख्यानि ते तथा ॥&lt;br&gt;&#xA;नागतीर्थं तु तत्राद्यं सर्वकामप्रदं नृणाम् ॥ ७ ॥&lt;br&gt;&#xA;नारीणां च विशेषेण पुत्रसौभाग्यदायकम् ॥&lt;br&gt;&#xA;शृणु राजन्पुरावृत्तं यतोऽत्याश्चर्यमुत्तमम्॥ ८ ॥&lt;br&gt;&#xA;गौतमी ब्राह्मणी नाम्ना सती साध्वी पतिव्रता ॥&lt;br&gt;&#xA;बालवैधव्यसम्प्राप्ता तीर्थयात्रापरायणा ॥ ९ ॥&lt;br&gt;&#xA;अर्बुदं सा च सम्प्राप्ता नागतीर्थं विवेश ह ॥&lt;br&gt;&#xA;तस्मिञ्जले निमग्ना सा स्नातुमभ्याययौ पुरा ॥ 7.3.5.१० ॥&lt;br&gt;&#xA;नायका पुत्रसंयुक्ता तत्तीर्थं समुपागता ॥&lt;br&gt;&#xA;शुश्रूषां सा तस्तस्याश्चक्रे नानाविधां नृप ॥ ११ ॥&lt;br&gt;&#xA;सर्वोपकरणैर्दर्भैः सुमनोभिः पृथग्विधैः ॥&lt;br&gt;&#xA;अथ सा चिन्तयामास गौतमी पुत्रदुःखिता ॥ १२ ॥&lt;br&gt;&#xA;धन्योऽयं तनयो ह्यस्याः शुश्रूषां कुरुते सदा ॥&lt;br&gt;&#xA;पुत्रयुक्ता त्वियं धन्या धिगहं पुत्रवर्जिता ॥ १३ ॥&lt;br&gt;&#xA;अहं भर्त्रा वियुक्ता च पुत्रहीना सुदुःखिता ॥&lt;br&gt;&#xA;अथ सा निर्गता तस्मात्सलिलान्नृपसत्तम ॥१४॥&lt;br&gt;&#xA;विनाऽपि भर्तृसंयोगात्सद्यो गर्भवती ह्यभूत् ॥&lt;br&gt;&#xA;सा गर्भलक्षणैर्युक्ता सुजनव्रीडयाऽन्विता ॥ १५ ॥&lt;br&gt;&#xA;चकार मरणे बुद्धिं ज्वालयामास पावकम् ॥ एतस्मिन्नेव काले तु वागुवाचाशरीरिणी ॥ १६ ॥&lt;br&gt;&#xA;॥ वागुवाच ॥ ॥&lt;br&gt;&#xA;नो त्वं गौतमि चित्याग्नौ प्रवेशं कर्तुमर्हसि ॥&lt;br&gt;&#xA;दोषो नास्ति तवात्रार्थे तीर्थस्यास्य प्रभावतः ॥ १७ ॥&lt;br&gt;&#xA;यो यद्वाञ्छति चित्ते च जलमध्ये स्थितो नरः ॥&lt;br&gt;&#xA;चिन्तितं च तदाप्नोति नारी वा नात्र संशयः ॥ १८ ॥&lt;br&gt;&#xA;त्वया तस्याः सुतं दृष्ट्वा पुत्रवाञ्छा कृता हृदि ॥&lt;br&gt;&#xA;तव गर्भगतो नूनं पुत्रः पुत्रि भविष्यति ॥ १९ ॥&lt;br&gt;&#xA;तस्माद्विरम भद्रं ते निर्दोषासि पतिव्रते ॥&lt;br&gt;&#xA;विरराम ततः साध्वी गौतमी मरणान्नृप ॥ 7.3.5.२० ॥&lt;br&gt;&#xA;श्रुत्वाऽऽकाशगतां वाणीं देवदूतेन भाषिताम् ॥&lt;br&gt;&#xA;दृष्ट्वा पतिं विना गर्भं वाक्यमेत दुवाच ह ॥ २१ ॥&lt;br&gt;&#xA;अहो तीर्थप्रभावोऽयमपूर्वः प्रतिभाति मे ॥&lt;br&gt;&#xA;यत्र सञ्जायते गर्भः स्त्रीणां शुक्ररजोविना ॥ २२ ॥&lt;br&gt;&#xA;नाहं कुत्रापि यास्यामि मुक्त्वेदं तीर्थमुत्तमम् ॥&lt;br&gt;&#xA;एवमुक्त्वा ततः साध्वी तत्रैव न्यवसत्सदा ॥२३॥&lt;br&gt;&#xA;पुत्रं वै जनयामास सर्वलक्षणलक्षितम् ॥&lt;br&gt;&#xA;तत्र पार्थिवशार्दूल कृष्णपक्षे ऽश्विनस्य च ॥२४॥&lt;br&gt;&#xA;यः पुनः कुरुते श्राद्धं तस्य वंशो न नश्यति ॥&lt;br&gt;&#xA;न प्रेतो जायते राजन्वंशे तस्य कदाचन ॥२५॥&lt;br&gt;&#xA;यः पुमान्कामरहितः स्नानं तत्र समाचरेत्॥&lt;br&gt;&#xA;श्राद्धं च पार्थिवश्रेष्ठ तस्य लोकाः सनातनाः ॥२६॥&lt;br&gt;&#xA;या स्त्री पुष्पफलान्येव तीर्थे चास्मिन्विसर्जयेत् ॥&lt;br&gt;&#xA;सा स्यात्पुत्रवती धन्या सौभाग्यं च प्रपद्यते ॥ २७ ॥&lt;br&gt;&#xA;निष्कामा स्वर्गमाप्नोति दुष्प्राप्यं त्रिदशैरपि ॥&lt;br&gt;&#xA;तस्मात्सर्वप्रयत्नेन यात्रां तस्य समाचरेत् ॥ २८ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे तृतीयेऽर्बुदखण्डे नागतीर्थमाहात्म्यवर्णनन्नाम पञ्चमोऽध्यायः ॥ ५ ॥ ॥&lt;/p&gt;</description>
    </item>
    <item>
      <title>००६ वसिष्ठाश्रममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/006_vasiShThAshramamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/006_vasiShThAshramamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ वसिष्ठं तपसां निधिम् ॥&lt;br&gt;&#xA;यं दृष्ट्वा मानवः सम्यक्कृतार्थत्वमवाप्नुयात् ॥ १ ॥&lt;br&gt;&#xA;तत्रास्ति जलसम्पूर्णं कुण्डं पापहरं नृणाम्॥&lt;br&gt;&#xA;तस्मिन्कुण्डे नृपश्रेष्ठ वसिष्ठेन महात्मना ॥ २ ॥&lt;br&gt;&#xA;गोमती च समानीता तपसा नृपसत्तम ॥&lt;br&gt;&#xA;तत्र स्नातो नरः सम्यक्पातकै र्विप्रमुच्यते ॥३॥&lt;br&gt;&#xA;ऋषिधान्येन यस्तत्र श्राद्धं नृप समाचरेत् ॥&lt;br&gt;&#xA;स पितृंस्तारयेत्सर्वान्पक्षयोरुभयोरपि ॥४॥&lt;br&gt;&#xA;अत्र गाथा पुरा गीता नारदेन महात्म ना ॥&lt;br&gt;&#xA;स्नात्वा पुण्योदके तत्र दृष्ट्वा तं मुनिसत्तमम् ॥ ५ ॥&lt;br&gt;&#xA;किं गयाश्राद्धदानेन किमन्यैर्मखविस्तरैः ॥&lt;br&gt;&#xA;वसिष्ठस्याश्रमं प्राप्य यः श्राद्धं कुरुते नरः ॥&lt;br&gt;&#xA;स पितॄंस्तारयेत्सर्वानात्मना नृपसत्तम ॥ ६ ॥&lt;br&gt;&#xA;तत्रैवारुन्धती साध्वी वसिष्ठस्य समीपतः ॥&lt;br&gt;&#xA;पूजनीया विशेषेण सर्वकामप्रदा नृणाम् ॥ ७ ॥&lt;br&gt;&#xA;बाल्ये वयसि यत्पापं वार्द्धके यौवनेऽपि वा ॥&lt;br&gt;&#xA;वसिष्ठदर्शनात्सद्यो नराणां याति सङ्क्षयम् ॥८॥&lt;br&gt;&#xA;दीपं प्रयच्छते यस्तु वसिष्ठाग्रे समाहितः ॥&lt;br&gt;&#xA;सुखसौभाग्यसंयुक्तस्तेजस्वी जायते नरः ॥ ९ ॥&lt;br&gt;&#xA;उपवासपरो यस्तु तत्रैका रजनीं नयेत् ॥&lt;br&gt;&#xA;स याति परमं स्थानं यत्र सप्तर्षयोऽमलाः ॥ 7.3.6.१० ॥&lt;br&gt;&#xA;त्रिरात्रिं कुरुते यस्तु वसिष्ठाग्रे समाहितः ॥&lt;br&gt;&#xA;स याति च महर्लोकं जरामरणवर्जितः ॥ ११ ॥&lt;br&gt;&#xA;यस्तु मासोपवासं च वसिष्ठाग्रे करोति च ॥&lt;br&gt;&#xA;सोऽपि मुक्तिमवाप्नोति न याति स भवार्णवम्॥ १२॥&lt;br&gt;&#xA;श्रावणस्य सिते पक्षे पौर्णमास्यां समाहितः॥&lt;br&gt;&#xA;ऋषिं तर्पयते यस्तु ब्रह्मलोकं स गच्छति॥१३॥&lt;br&gt;&#xA;वसिष्ठस्याग्रतो यस्तु गायत्र्यष्टशतं जपेत्॥&lt;br&gt;&#xA;आजन्ममरणात्पापात्सद्यो मुच्येत मानवः॥ १४॥&lt;br&gt;&#xA;वामदेवं यजेत्तत्र यदि श्रद्धासमन्वितः॥&lt;br&gt;&#xA;अग्निष्टोमफलं राजन्सद्यः प्राप्नोति मानवः ॥ १५ ॥&lt;br&gt;&#xA;तस्मात्सर्वप्रयत्नेन द्रष्टव्योऽसौ महामुनिः ॥&lt;br&gt;&#xA;शुचिभिः श्रद्धया युक्तास्ते यास्यन्ति परं पदम् ॥ १६ ॥&lt;br&gt;&#xA;तस्मात्सर्वात्मना राजन्वामदेवं च पूजयेत्॥ १७ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे तृतीयेऽर्बुदखण्डे वसिष्ठाश्रममाहात्म्यवर्णनन्नाम षष्ठोऽध्यायः ॥ ६ ॥&lt;/p&gt;</description>
    </item>
    <item>
      <title>००७ तृतीयेऽर्बुदखण्डेऽचलेश्वरप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/007_tRtIye-rbudakhaNDe-chaleshvaraprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/007_tRtIye-rbudakhaNDe-chaleshvaraprabhAvavarNanam/</guid>
      <description>&lt;p&gt;पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ सुपुण्यमचलेश्वरम् ॥&lt;br&gt;&#xA;यं दृष्ट्वा सिद्धिमाप्नोति नरः श्रद्धासमन्वितः ॥ १ ॥&lt;br&gt;&#xA;तत्र कृष्णचतुर्दश्यां यः श्राद्धं कुरुते नरः ॥&lt;br&gt;&#xA;आश्विने फाल्गुने वापि स याति परमां गतिम् ॥ २ ॥&lt;br&gt;&#xA;यस्तु पूजयते भक्त्या दक्षिणां दिशमास्थितः ॥&lt;br&gt;&#xA;पुष्पैः पत्रैः फलैश्चैव सोऽश्वमेधफलं लभेत् ॥ ३ ॥&lt;br&gt;&#xA;पञ्चामृतेन यस्तत्र तर्पणं कुरु ते नरः ॥&lt;br&gt;&#xA;सोऽपि देवस्य सान्निध्यं शिवलोकमवाप्नुयात् ॥ ४ ॥&lt;br&gt;&#xA;प्रदक्षिणान्ते यस्तस्य प्रणामं कुरुते नरः ॥&lt;br&gt;&#xA;नश्यन्ति सर्वपापानि प्रदक्षिणपदेपदे ॥ ५ ॥&lt;br&gt;&#xA;तत्राश्चर्यमभूत्पूर्वं तत्त्वं शृणु महामते ॥&lt;br&gt;&#xA;मया पूर्वं श्रुतं स्वर्गे नारदाच्छक्रसन्निधौ ॥ ६ ॥&lt;br&gt;&#xA;तत्र पूर्वं शुको नीडं वृक्षे चैवाकरोद्द्विजः ॥&lt;br&gt;&#xA;गतागतेन नीडस्य कुरुते तं प्रदक्षिणाम्॥ ७ ॥&lt;br&gt;&#xA;न च भक्त्या महाराज पक्षियोनिसमुद्भवः ॥&lt;br&gt;&#xA;अथासौ मृत्युमापन्नः कालेन महता शुकः ॥ ८ ॥&lt;br&gt;&#xA;सञ्जातः पार्थिवे वंशे राजा वेणुरिति स्मृतः ॥&lt;br&gt;&#xA;जातिस्मरो महाराज सर्वशत्रुनिकृन्तनः ॥ ९ ॥&lt;br&gt;&#xA;स तं स्मृत्वा प्रभावं हि प्रदक्षिणासमुद्भवम् ॥&lt;br&gt;&#xA;अचलेश्वरमासाद्य प्रदक्षिणामथाकरोत् ॥ 7.3.7.१० ॥&lt;br&gt;&#xA;नक्तं दिनं महाराज नान्यत्किञ्चित्करोति सः ॥&lt;br&gt;&#xA;न तथा तपसे यत्नो न नैवेद्ये कथञ्चन ॥ ११ ॥&lt;br&gt;&#xA;न पुष्पे धूपदाने च प्रदक्षिणापरः सदा ॥&lt;br&gt;&#xA;केनचित्त्वथ कालेन मुनयोऽत्र समागताः ॥ १२ ॥&lt;br&gt;&#xA;नारदः शौनकश्चैव हारीतो देवलस्तथा ॥&lt;br&gt;&#xA;गालवः कपिलो नन्दः सुहोत्रः कश्यपो नृपः ॥ १३ ॥&lt;br&gt;&#xA;एते चान्ये च बहवो देवव्रतपरायणाः ॥&lt;br&gt;&#xA;केचित्स्नानं कारयन्ति तस्य लिङ्गस्य भक्तितः ॥ १४ ॥&lt;br&gt;&#xA;अन्ये च विविधां पूजां जपमन्ये समाहिताः ॥&lt;br&gt;&#xA;एके नृत्यन्ति राजेन्द्र गायन्ति च तथा परे ॥ १५ ॥&lt;br&gt;&#xA;बलिमन्ये प्रयच्छन्ति स्तुतिं कुर्वन्ति चापरे ॥&lt;br&gt;&#xA;अथाश्चर्यं परं दृष्ट्वा प्रदक्षिणापरं नृपम् ॥ १६ ॥&lt;br&gt;&#xA;परं कौतुकमापन्ना वाक्यमेतदथाब्रुवन् ॥&lt;br&gt;&#xA;प्रदक्षिणासमुद्भूतं कारणं ज्ञातुमिच्छवः ॥ १७ ॥ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कस्मात्त्वं पार्थिवश्रेष्ठ प्रदक्षिणापरः सदा ॥&lt;br&gt;&#xA;देवस्यास्य विशेषेण सत्यं नो वक्तुमर्हसि ॥ १८ ॥&lt;br&gt;&#xA;न ददासि जलं लिङ्गे प्रभूतं सुमनोहरम् ॥&lt;br&gt;&#xA;पुष्पधूपादिकं वाथ स्तोत्राणि विविधानि च ॥ १९ ॥&lt;br&gt;&#xA;समर्थोऽसि तथान्येषां दानानां त्वं महीपते ॥&lt;br&gt;&#xA;एतन्नः कौतुकं सर्वं यथावद्वक्तुमर्हसि ॥ 7.3.7.२० ॥&lt;br&gt;&#xA;॥ वेणुरुवाच ॥ ॥&lt;br&gt;&#xA;यदहं सम्प्रवक्ष्यामि श्रूयतां द्विजसत्तमाः ॥&lt;br&gt;&#xA;पूर्वदेहान्तरे वृत्तं सर्वं सत्यं विशेषतः ॥ २१ ॥&lt;br&gt;&#xA;प्रासादेऽस्मिन्पुरा पक्षी शुकोऽहं स्थितवांस्तदा ॥&lt;br&gt;&#xA;कृतवांश्च तदा देवं प्रदक्षिणामहर्निशम् ॥२२॥&lt;br&gt;&#xA;कृपयाऽस्य प्रभावाच्च जातो जातिस्मरस्त्वहम् ॥&lt;br&gt;&#xA;अधुना परया भक्त्या यत्करोमि प्रदक्षिणाम् ॥ २३ ॥&lt;br&gt;&#xA;न जाने किं फलं मेऽद्य देवस्यास्य प्रसादतः ॥&lt;br&gt;&#xA;एतस्मात्कारणाच्चाहं नान्यत्किञ्चित्करोमि भोः ॥ २४ ॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;वेणुवाक्यं ततः श्रुत्वा मुनयः शंसितव्रताः ॥&lt;br&gt;&#xA;विस्मयोत्फुल्लनयनाः साधुसाध्विति चाब्रुवन् ॥ २५ ॥&lt;br&gt;&#xA;ततः प्रदक्षिण पराः सर्वे तत्र महर्षयः ॥&lt;br&gt;&#xA;बभूवुर्मुनयः सर्वे श्रद्धया परया युताः ॥ २६ ॥&lt;br&gt;&#xA;सोऽपि राजा महाभागो वेणुः शम्भोः प्रसादतः ॥&lt;br&gt;&#xA;शाश्वतं स्थानमापन्नो दुर्ल्लभं त्रिदशैरपि ॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डेऽचलेश्वरप्रभाववर्णनन्नाम सप्तमोऽध्यायः ॥ ७ ॥&lt;/p&gt;</description>
    </item>
    <item>
      <title>००८ भद्रकर्णह्रदत्रिनेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/008_bhadrakarNahradatrinetramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/008_bhadrakarNahradatrinetramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ भद्रकर्णं महाह्रदम् ॥&lt;br&gt;&#xA;त्रिनेत्राभाः शिला यत्र दृश्यन्तेऽद्यापि भूरिशः ॥१॥&lt;br&gt;&#xA;तस्यैव पश्चिमे भागे लिङ्गमस्ति पिनाकिनः ॥&lt;br&gt;&#xA;यं दृष्ट्वा मानवस्तत्र त्रिनेत्रसदृशो भवेत् ॥ २ ॥&lt;br&gt;&#xA;भद्रकर्णगणोनाम पुरासीच्छिववल्लभः ॥&lt;br&gt;&#xA;तेनात्र स्थापितं लिङ्गं ह्रदश्चैव विनिर्मितः ॥ ३ ॥&lt;br&gt;&#xA;केनचित्त्वथ कालेन सङ्ग्रामे दानवैः सह ॥&lt;br&gt;&#xA;युयुधे पुरतः शम्भोर्नानागणसमन्वितः ॥ ४ ॥&lt;br&gt;&#xA;नष्टे स्कन्दे हते सैन्ये वीरभद्रे पराजिते ॥&lt;br&gt;&#xA;गतास्ते भयसन्त्रस्ता महाकाले विनिर्जिते ॥ ५ ॥&lt;br&gt;&#xA;बलवान्नमुचिर्नाम दानवो बलवत्तरः ॥&lt;br&gt;&#xA;खड्गचर्मधरः शीघ्रं महेश्वरमुपाद्रवत् ॥ ६ ॥&lt;br&gt;&#xA;भद्रकर्णस्तु तं दृष्ट्वा दानवं तदनन्तरम् ॥&lt;br&gt;&#xA;पतन्तं सम्मुखस्तस्य तिष्ठतिष्ठेति चाब्रवीत् ॥ ७ ॥&lt;br&gt;&#xA;छित्त्वाऽसिमसिना तस्य चर्म चापि महाबलः ॥&lt;br&gt;&#xA;स्तनयोरन्तरे दैत्यं कोपाविष्टोऽहनन्नृप ॥ ८ ॥&lt;br&gt;&#xA;अथासौ निहतस्तेन प्रविश्य विपुलं तमः ॥&lt;br&gt;&#xA;निपपात महीपृष्ठे वायुभग्न इव द्रुमः ॥&lt;br&gt;&#xA;वधं प्राप्तस्तु दैत्योऽसौ नत्वा हरमसौ स्थितः ॥&lt;br&gt;&#xA;सत्ये स्थितं च तं दृष्ट्वा ततस्तुष्टो महेश्वरः ॥ 7.3.8.१० ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;तव वीर्येण सन्तुष्टो धर्मेण च विशेषतः ॥&lt;br&gt;&#xA;वरं वरय भद्रं ते नित्यं यो हृदये स्थितः ॥ ११ ॥&lt;br&gt;&#xA;॥ भद्रकर्णं उवाच ॥ ॥&lt;br&gt;&#xA;यन्मया स्थापितं लिङ्गमर्बुदे सुरसत्तम ॥&lt;br&gt;&#xA;अत्रास्तु तव सान्निध्यं ह्रदेऽस्मिंश्च स्थिरो भव ॥ १२ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;माघमासे चतुर्द्दश्यां कृष्णपक्षे सदा मम ॥&lt;br&gt;&#xA;सान्निध्यं च विशेषेण ह्रदे लिङ्गे भविष्यति ॥ १३ ॥&lt;br&gt;&#xA;भद्रकर्णह्रदे स्नात्वा त्रिनेत्रं यः समाहितः ॥&lt;br&gt;&#xA;द्रक्ष्यते स तु मे स्थानं शाश्वतं यास्यति धुवम् ॥ १४ ॥&lt;br&gt;&#xA;तस्मात्सर्वत्र यत्नेन स्नानं तत्र समाचरेत् ॥&lt;br&gt;&#xA;पूजयित्वा च तल्लिङ्गं शिवलोकं स गच्छति ॥ १५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे भद्रकर्णह्रदत्रिनेत्रमाहात्म्यवर्णनन्नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ केदारमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/009_kedAramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/009_kedAramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ तीर्थं त्रैलोक्यविश्रुतम् ॥&lt;br&gt;&#xA;केदारमिति विख्यातं सर्वपापहरं नृणाम् ॥ १ ॥&lt;br&gt;&#xA;यत्र मन्दाकिनी पुण्या सरस्वत्या समागता ॥&lt;br&gt;&#xA;तत्र स्नातो नरो राजन्मुच्यते सर्वकिल्बिषैः ॥ २ ॥&lt;br&gt;&#xA;शृणु राजन्यथावृत्तमितिहास पुरातनम् ॥&lt;br&gt;&#xA;ऋषिभिर्बहुधा गीतमर्बुदे पर्वतोत्तमे ॥ ३ ॥&lt;br&gt;&#xA;अजपालो नृपश्रेष्ठः सूर्यवंशसमुद्भवः ॥&lt;br&gt;&#xA;सप्तद्वीपवतीं पृथ्वीं स पाति नात्र संशयः ॥ ४ ॥&lt;br&gt;&#xA;न हस्तिनो न पादाता न चाश्वास्तस्य भूपतेः ॥&lt;br&gt;&#xA;न रथाश्च महाराज न कोशाश्च तथाविधाः ॥ ५ ॥&lt;br&gt;&#xA;न गृह्णाति करं राजन्प्रजाभ्योथाधिकं नृप ॥&lt;br&gt;&#xA;राज्यं स ईदृशं चक्रे सर्वलोकहिते रतः ॥६॥&lt;br&gt;&#xA;जातापराधो भूपृष्ठे जायते चेत्कथञ्चन ॥&lt;br&gt;&#xA;तं गत्वा निग्रहं तस्य चक्रुः शस्त्राणि तत्क्षणात् ॥ ७ ॥&lt;br&gt;&#xA;एवमस्य नरेन्द्रस्य वर्त्तमानस्य भूतले ॥&lt;br&gt;&#xA;सुखेन रमते लोको राज्ये निहतकण्टके ॥ ८ ॥&lt;br&gt;&#xA;कामं वर्षति पर्जन्यः सस्यानि रसवन्ति च ॥&lt;br&gt;&#xA;गावः प्रभूतदुग्धाश्च विद्यमाने नराधिपे ॥ ९ ॥&lt;br&gt;&#xA;केनचित्त्वथ कालेन वसिष्ठो भगवान्मुनिः ॥&lt;br&gt;&#xA;तीर्थयात्राप्रसङ्गेन तस्य गेहमुपागतः ॥ 7.3.9.१० ॥&lt;br&gt;&#xA;तं दृष्ट्वा पूजयामास शास्त्रदृष्टेन वर्त्मना ॥&lt;br&gt;&#xA;प्रत्युत्थानाभिवादाभ्यामर्घ्यपाद्यादिभिस्तथा ॥ ११ ॥&lt;br&gt;&#xA;एवं सम्पूजितस्तेन भक्त्या परमया नृप ॥&lt;br&gt;&#xA;सुखोपविष्टो विश्रान्तो वसिष्ठो मुनिसत्तमः ॥&lt;br&gt;&#xA;राजर्षीणां कथाश्चक्रे देवर्षीणां तथैव च ॥ । ॥ १२ ॥&lt;br&gt;&#xA;ततः कथावसाने तु कस्मिंश्चिन्नृपसत्तम ॥&lt;br&gt;&#xA;पप्रच्छ विनयोपेतस्तं मुनिं शंसितव्रतम् ॥ १३ ॥&lt;br&gt;&#xA;॥ अजपाल उवाच ॥ ॥&lt;br&gt;&#xA;अतीतानागतं विप्र वर्त्तमानं तथैव च ॥&lt;br&gt;&#xA;त्वं वेत्सि सकलं ब्रह्मंस्तपश्चर्याप्रभावतः ॥ १४ ॥&lt;br&gt;&#xA;कौतुकं हृदि मे जातं वर्त्तते मुनिपुङ्गव ॥&lt;br&gt;&#xA;प्रसादः क्रियतां मह्यं कथयस्व प्रसादतः ॥ १५ ॥&lt;br&gt;&#xA;॥ वसिष्ठ उवाच॥ ॥&lt;br&gt;&#xA;ब्रूहि पार्थिवशार्दूल यत्ते मनसि वर्त्तते ॥&lt;br&gt;&#xA;कथयिष्यामि तत्सर्वं यद्यपि स्यात्सुदुर्ल्लभम् ॥ १६ ॥&lt;br&gt;&#xA;॥ राजोवाच ॥ ॥&lt;br&gt;&#xA;केन कर्मविपाकेन ममैतद्राज्यमुत्तमम् ॥&lt;br&gt;&#xA;निष्कण्टकं सदा क्षेमं सर्वकामसमन्वितम् ॥ १७ ॥&lt;br&gt;&#xA;न दीनो न च दुःखार्त्तो व्याधिग्रस्तो न कोऽपि च ॥&lt;br&gt;&#xA;विद्यते मम राज्ये च न दरिद्रो महामुने ॥ १८ ॥&lt;br&gt;&#xA;नारीयं मम साध्वी च प्राणेभ्योऽपि गरीयसी ॥&lt;br&gt;&#xA;मच्चित्ता मद्गतप्राणा नित्यं मम हिते रता ॥&lt;br&gt;&#xA;अनया चिन्तितं ब्रह्मन्सर्वं विस्तरतो वद ॥ १९ ॥&lt;br&gt;&#xA;किं दानस्य प्रभावेन व्रतयागस्य वा मुने ॥&lt;br&gt;&#xA;तपसो वा मुनिश्रेष्ठ व्रतस्य नियमस्य च ॥ 7.3.9.२० ॥&lt;br&gt;&#xA;जन्मान्तरकृतं पुण्यं परं कौतूहलं हि मे ॥&lt;br&gt;&#xA;कथयस्व प्रसादेन विस्तरेण द्विजोत्तम ॥ २१ ॥ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;शृणु सर्वं महीपाल विस्तरेण च कथ्यते ॥&lt;br&gt;&#xA;न च मन्युस्त्वया कार्यो न च व्रीडा महामते ॥ २२ ॥&lt;br&gt;&#xA;अन्यदेहान्तरे राजञ्छूद्रजातिसमुद्भवः ॥&lt;br&gt;&#xA;शूद्रजातिरियं साध्वी तव पत्नी ह्यभूत्पुरा ॥ २३ ॥&lt;br&gt;&#xA;केनचित्त्वथ कालेन दुर्भिक्षे समुपस्थिते ॥&lt;br&gt;&#xA;अन्नक्षयान्महाराज सर्व लोकः क्षुधार्दितः ॥ २४ ॥&lt;br&gt;&#xA;ततस्त्वं भार्यया सार्द्धमन्यदेशान्तरे गतः ॥&lt;br&gt;&#xA;समारुह्य च कृच्छ्रेण कस्मिंश्चिद्गिरिनिर्झरे ॥ २५ ॥&lt;br&gt;&#xA;त्वया दृष्टं मनोहारि शुभं पङ्कजकाननम् ॥&lt;br&gt;&#xA;तत्र स्नात्वा पयः पीत्वा पितृदेवाः प्रतर्पिताः ॥ २६ ॥&lt;br&gt;&#xA;मनसा चिन्तितं ह्येतत्पद्मान्यादाय करोम्यहम् ॥&lt;br&gt;&#xA;विक्रयं येन चाहारो भवेन्मम च सर्वथा ॥ २७ ॥&lt;br&gt;&#xA;ततः पद्मानि भूरीणि गृहीत्वा भार्यया सह ॥&lt;br&gt;&#xA;गतो यत्र जनो भूरि गतः पार्थिवसत्तम ॥ २८ ॥&lt;br&gt;&#xA;न केऽपि प्रति गृह्णन्ति लोका दुर्भिक्षपीडिताः॥&lt;br&gt;&#xA;भ्रमितस्त्वं च सर्वत्र श्रान्तो वैराग्यमागतः ॥ २९ ॥&lt;br&gt;&#xA;ततो दिनावसाने तु गुहामेकां समाश्रितः ॥&lt;br&gt;&#xA;भूमौ पद्मानि निक्षिप्य क्षुधाविष्टः प्रसुप्तवान्॥ 7.3.9.३० ॥&lt;br&gt;&#xA;एतस्मिन्नेव काले तु कर्णयोस्ते समागतः ॥&lt;br&gt;&#xA;पठतां द्विजमुख्यानां ध्वनिर्वेदपुराणयोः ॥ ३१ ॥&lt;br&gt;&#xA;तं श्रुत्वा सहसोत्थाय ज्ञात्वा जागरणं ततः ॥&lt;br&gt;&#xA;पद्मान्यादाय तत्रैव सभार्यः शिवमन्दिरे ॥ ३२ ॥&lt;br&gt;&#xA;तत्र नागवती वेश्या शिवरात्रिपरायणा ॥&lt;br&gt;&#xA;केदारे परया भक्त्या करोति निशि जागरम् ॥ ३३ ॥&lt;br&gt;&#xA;तस्याः पार्श्वे स्थिता दासी त्वया पृष्टा नरेश्वर ॥&lt;br&gt;&#xA;देवस्य पुरतो बाले किमर्थं रात्रिजागरम् ॥ ३४ ॥&lt;br&gt;&#xA;तयोक्तं शिवरात्र्यां वै वेश्येयं वरवर्णिनी ॥&lt;br&gt;&#xA;कुरुते नागवती नाम रात्रौ भक्त्या च जागरम् ॥ ३५ ॥&lt;br&gt;&#xA;यः श्रद्धाभक्तिसंयुक्तः कुरुते रात्रिजागरम् ॥&lt;br&gt;&#xA;पूजयित्वा महादेवं स याति परमं पदम्॥ ३६ ॥&lt;br&gt;&#xA;कृत्वोपवासं पद्मैर्य्यः पूजयेत्त्र्यम्बकं नरः ॥&lt;br&gt;&#xA;स याति रुद्रसालोक्यं सेव्यमानो ऽप्सरोगणैः ॥ ३७ ॥&lt;br&gt;&#xA;सकामो लभते कामान्देवैरपि सुदुर्ल्लभान् ॥&lt;br&gt;&#xA;स त्वं पद्मानि मे देहि काञ्चनं च पलत्रयम्॥&lt;br&gt;&#xA;एतेषां मूल्यमादाय प्राणाधारं समाचर ॥ ३८ ॥&lt;br&gt;&#xA;ततस्त्वं भार्यया चोक्तो गृह्यमाणे च काञ्चने ॥&lt;br&gt;&#xA;न ग्राह्यं मूल्यमेतेषां त्वया नाथ कथञ्चन ॥ ३९ ॥&lt;br&gt;&#xA;उपवासो बलाज्जातो ह्यन्नाभावाद्वयोरपि ॥&lt;br&gt;&#xA;पद्मैरेभिर्हरः पूज्यो द्वाभ्यामेवाद्य निश्चयम् ॥ 7.3.9.४०॥&lt;br&gt;&#xA;इदं त्वयाऽद्य कर्त्तव्यं त्याज्यमस्यास्तु काञ्चनम्॥&lt;br&gt;&#xA;भार्याया वचनं श्रुत्वा तैः पद्मैः पूजितः शिवः ॥४१॥&lt;br&gt;&#xA;श्रद्धया च सभार्येण जागरं च शिवाग्रतः ॥&lt;br&gt;&#xA;कृतं त्वया महाराज भार्यया शिवमन्दिरे ॥४२॥&lt;br&gt;&#xA;पुराणश्रवणं जातं तत्र पार्थिवसत्तम ॥&lt;br&gt;&#xA;शिवरात्र्यां महाराज पद्मैस्तु पूजितः शिवः ॥४३॥&lt;br&gt;&#xA;केदारस्याग्रतो भक्त्या रात्रौ जागरणं तथा॥&lt;br&gt;&#xA;कृतं त्वया महाराज एकाग्रेण च चेतसा॥४४॥&lt;br&gt;&#xA;ततःप्रभाते सञ्जाते भिक्षां कृत्वा च पारणा ॥&lt;br&gt;&#xA;कृता त्वया महाराज शिवाग्रे सह भार्यया ॥४४॥&lt;br&gt;&#xA;ततः कालान्तरेणैव कालधर्मं गतो भवान् ॥&lt;br&gt;&#xA;भार्येयं च त्वया सार्धं सम्प्रविष्टा हुताशनम् ॥४६॥&lt;br&gt;&#xA;ततो जाता महाराज दशार्णाधिपतेः सुता ॥&lt;br&gt;&#xA;वैदेहे नगरे राजा जातस्त्वं पार्थिवोत्तम ॥ ४७ ॥&lt;br&gt;&#xA;अजपाल इति ख्यातो नाम्ना च धरणीतले ॥&lt;br&gt;&#xA;सर्वेषां प्राणिनां त्वं च वल्लभो नृपसत्तम ॥ ४८ ॥&lt;br&gt;&#xA;एतस्मात्कारणाज्जाता भार्येयं प्राणसम्मता ॥&lt;br&gt;&#xA;भूयोऽपि तव सञ्जाता यन्मां त्वं परिपृच्छसि ॥४९॥&lt;br&gt;&#xA;तस्य देवस्य माहात्म्यात्केदारस्य महीपतेः ॥&lt;br&gt;&#xA;राज्यं ते सुखदं नृणां तथा निहतकण्टकम् ॥ 7.3.9.५० ॥&lt;br&gt;&#xA;प्राप्तं त्वया महाराज केदारस्य प्रसादतः ॥&lt;br&gt;&#xA;येन त्वं सैन्यहीनोऽपि पृथिवीं परिरक्षसि ॥ ५१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तस्य तद्वचनं श्रुत्वा स राजा विस्मयान्वितः ॥&lt;br&gt;&#xA;गमनाय मतिं चक्रे केदारं प्रति भूमिपः ॥ ५२ ॥&lt;br&gt;&#xA;स गत्वा पर्वते रम्ये पूजयित्वा च तं विभुम् ॥&lt;br&gt;&#xA;शिवरात्रिपरः सम्यग्वर्षेवर्षे बभूव ह ॥ ५३ ॥&lt;br&gt;&#xA;पुत्रं राज्ये च संस्थाप्य ततोऽर्बुदमथागमत् ॥&lt;br&gt;&#xA;प्राप्तो मुक्तिं ततो भूयः सभार्यस्तत्प्रभावतः ॥ ५४ ॥&lt;br&gt;&#xA;एतत्ते सर्वमाख्यातं केदारस्य महीपते ॥&lt;br&gt;&#xA;माहात्म्यं शुभदं नृणां सर्व पापप्रणाशनम् ॥ ५५ ॥&lt;br&gt;&#xA;माघफाल्गुनयोर्मध्ये कृष्णपक्षे चतुर्दशी ॥&lt;br&gt;&#xA;शिवरात्रिरिति ख्याता भूतलेऽस्मिन्महामते ॥ ५६ ॥&lt;br&gt;&#xA;तस्यां तु सर्वथा राजन्यात्रां तस्य समाचरेत्॥&lt;br&gt;&#xA;केदारस्य महाराज प्रकुर्यात्पूजनं नृप ॥ ५७ ॥&lt;br&gt;&#xA;माघकृष्णचतुर्दश्यां यः कुर्यात्तत्र जागरम् ॥&lt;br&gt;&#xA;कृतोपवासो नृपते शिवलोकं स गच्छति ॥ ५८ ॥&lt;br&gt;&#xA;स्नात्वा गङ्गासरस्वत्योः सङ्गमे सर्वकामदे ॥&lt;br&gt;&#xA;ये प्रपश्यन्ति केदारं ते यास्यन्ति परां गतिम् ॥ ५९ ॥&lt;br&gt;&#xA;कुण्डे केदारसञ्ज्ञे यः प्रपिबेद्विमलं जलम् ॥&lt;br&gt;&#xA;सप्तपूर्वान्सप्त परान्पूर्वजांस्तारयेत्तु सः ॥ 7.3.9.६० ॥&lt;br&gt;&#xA;यश्चैतच्छृणुयान्नित्यं भक्त्या परमया नृप ॥&lt;br&gt;&#xA;सोऽपि पापैर्विमुच्येत केदारस्य प्रभावतः ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे केदारमाहात्म्यवर्णनं नाम नवमोऽध्यायः ॥ ९ ॥&lt;/p&gt;</description>
    </item>
    <item>
      <title>०१० कलियुगपभावात्सर्वतीर्थागमनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/010_kaliyugapabhAvAtsarvatIrthAgamanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/010_kaliyugapabhAvAtsarvatIrthAgamanavarNanam/</guid>
      <description>&lt;p&gt;॥ ययातिरुवाच ॥ ॥&lt;br&gt;&#xA;केदारं श्रूयते ब्रह्मन्पर्वते च हिमाचले ॥&lt;br&gt;&#xA;गङ्गा तस्माद्विनिष्क्रान्ता प्रविष्टा पूर्वसागरम् ॥ १ ॥&lt;br&gt;&#xA;तथा सरस्वती देवी चूतवृक्षाद्विनिर्गता ॥&lt;br&gt;&#xA;पश्चिमं सागरं प्राप्ता गृहीत्वा वडवानलम्॥ २ ॥&lt;br&gt;&#xA;कथमत्र समायातः केदारश्चात्र कौतुकम्॥&lt;br&gt;&#xA;सर्वं विस्तरतो ब्रूहि विचित्रं मम भूसुर ॥ ३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;सत्यमेतन्महाराज यन्नोऽत्र परिपृच्छसि ॥&lt;br&gt;&#xA;शृणुष्वावहितो भूत्वा यथा जातं श्रुतं तु वै ॥ ४ ॥&lt;br&gt;&#xA;गङ्गाद्यानि च तीर्थानि केदाराद्या दिवौकसः ॥&lt;br&gt;&#xA;मया सह पुरा देवाः शक्राद्या नृपसत्तमाः ॥ ५ ॥&lt;br&gt;&#xA;ब्रह्माणं प्रति राजेन्द्र गताः सर्वे महर्षयः॥&lt;br&gt;&#xA;सर्वे तत्र कथाश्चक्रुर्धर्म्या नाना पृथक्पृथक् ॥ ६ ॥&lt;br&gt;&#xA;समुदाये च देवानां सर्वतीर्थानि पार्थिव ॥&lt;br&gt;&#xA;क्षेत्राण्युप स्थितान्येव वनान्युपवनानि च ॥ ७ ॥&lt;br&gt;&#xA;ततः कथाप्रसङ्गेन इन्द्रः प्राह चतुर्मुखम् ॥&lt;br&gt;&#xA;कौतुकेन समायुक्तः पप्रच्छ नृपसत्तम ॥ ८ ॥ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;भगवन्पुण्यमाहात्म्यं श्रोतुमिच्छामि साम्प्रतम् ॥&lt;br&gt;&#xA;प्रमाणं चैव सर्वेषां कृतादीनां पृथग्विधम् ॥ ९ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;लक्षं सप्तदश प्रोक्तं युगमानं सुराधिप ॥&lt;br&gt;&#xA;अष्टाविंशतिभिः सार्द्धं सहस्रैः कृतमुच्यते ॥ 7.3.10.१० ॥&lt;br&gt;&#xA;लक्षद्वादशभिः प्रोक्तं युगं त्रेताभिसञ्ज्ञितम् ॥&lt;br&gt;&#xA;षण्णवत्यधिकैश्चैव सहस्रैः परिमाणितम्॥ ११ ॥&lt;br&gt;&#xA;लक्षाण्यष्टौ चतुःषष्टिसहस्रैः परिकीर्तितम् ॥&lt;br&gt;&#xA;ततो वै द्वापरं नाम युगं देवप्रकीर्तितम् ॥ १२ ॥&lt;br&gt;&#xA;लक्षैश्चतुर्भिर्विख्यातो द्वात्रिंशद्भिः कलिस्तथा॥&lt;br&gt;&#xA;सहस्रैश्च सुरश्रेष्ठ युगमानमितीरितम्॥ १३॥&lt;br&gt;&#xA;चतुष्पदः कृते धर्मः शुक्लवर्णो जनार्दनः॥&lt;br&gt;&#xA;न दुर्भिक्षं न च व्याधिस्तस्मिन्भवति वै क्वचित् ॥ १४ ॥&lt;br&gt;&#xA;क्रियते च तदा धर्मो नाकाले मरणं नृणाम् ॥&lt;br&gt;&#xA;लाङ्गलेन विना सस्यं भूरिक्षीराश्च धेनवः ॥ १५ ॥&lt;br&gt;&#xA;कामः क्रोधो भयं लोभो मत्सरश्चाभ्यसूयता ॥&lt;br&gt;&#xA;तस्मिन्युगे सहस्राक्ष न भवन्ति कदाचन ॥ १६ ॥&lt;br&gt;&#xA;ततस्त्रेतायुगे जातस्त्रिपादो धर्म एव च ॥&lt;br&gt;&#xA;चिरायुषो नरास्तस्मिन्रक्तवर्णो जनार्दनः ॥ १७ ॥&lt;br&gt;&#xA;तस्मिन्यज्ञाः प्रवर्त्तन्ते प्राणिनामिष्टदायिनः ॥&lt;br&gt;&#xA;न कामादिप्रवृत्तिश्च तस्मिन्सञ्जायते नृणाम्॥ १८ ॥&lt;br&gt;&#xA;तपसा ब्रह्मचर्येण स्नानैर्दानैः पृथग्विधैः ॥&lt;br&gt;&#xA;तथा यज्ञैर्जपैर्होमैस्तत्र वृत्तिर्भवेन्नृणाम् ॥ १९ ॥&lt;br&gt;&#xA;ततस्तु द्वापरं नाम तृतीयं युग मुच्यते ॥&lt;br&gt;&#xA;द्विपदो धर्मः सञ्जातः पीतवर्णो जनार्द्दनः ॥ 7.3.10.२० ॥&lt;br&gt;&#xA;फलाकाङ्क्षाप्रवृत्तानि जपयज्ञतपांसि च ॥&lt;br&gt;&#xA;सत्यानृतान्वितो लोको द्वापरे सुरसत्तम ॥ २१ ॥&lt;br&gt;&#xA;तत्रान्योन्यं महीपाला युयुधुर्वसुधातले ॥&lt;br&gt;&#xA;सुपूताश्च दिवं यान्ति यज्ञैरिष्ट्वा जनार्दनम् ॥ २२ ॥&lt;br&gt;&#xA;ततः कलियुगं घोरं चतुर्थं तु प्रव र्त्तते ॥&lt;br&gt;&#xA;एकपादो भवेद्धर्मः सन्त्रस्तो नित्यपूजने ॥ २३ ॥&lt;br&gt;&#xA;कृष्णवर्णो भवेद्विष्णुः पापाधिक्यं प्रवर्तते ॥&lt;br&gt;&#xA;माया च मत्सरश्चैव कामः क्रोधस्तथा भयम् ॥ २४ ॥&lt;br&gt;&#xA;अर्थलुब्धास्तथा भूपा लोभमोहशतान्विताः ॥&lt;br&gt;&#xA;अल्पायुषो नरास्तत्र अल्पसस्या च मेदिनी ॥ २५ ॥&lt;br&gt;&#xA;अल्पक्षीरास्तथा गावः सत्यहीना द्विजातयः ॥&lt;br&gt;&#xA;तत्र मायाविनो लोका जैह्व्यौपस्थ्यपरायणाः ॥ २६ ॥&lt;br&gt;&#xA;सत्यहीनास्तथा पापा भविष्यन्ति कलौ युगे ॥&lt;br&gt;&#xA;तत्र षोडशमे वर्षे नराः पलितकुन्तलाः ॥ २७ ॥&lt;br&gt;&#xA;नार्यो द्वादशमे वर्षे भविष्यन्ति सुगर्भिताः ॥&lt;br&gt;&#xA;भविष्यति क्रमाद्वर्णसङ्करश्च सुराधिप ॥ २८ ॥&lt;br&gt;&#xA;एकाकारा भविष्यन्ति सर्ववर्णाश्रमाश्च वै ॥&lt;br&gt;&#xA;नाशं यास्यन्ति यज्ञाश्च कुलधर्मः सनातनः ॥ २९ ॥&lt;br&gt;&#xA;व्यर्थानि तत्र तीर्थानि म्लेच्छस्पृष्टानि सर्वशः ॥&lt;br&gt;&#xA;भविष्यन्ति सुरश्रेष्ठ प्रभावरहितानि च ॥ 7.3.10.३० ॥&lt;br&gt;&#xA;एतच्छ्रुत्वा ततो वाक्यं ब्रह्मणोऽव्यक्तजन्मनः ॥&lt;br&gt;&#xA;तत्र स्थितानि तीर्थानि ब्रह्माणमिदमब्रुवन् ॥ ॥ ३१ ॥&lt;br&gt;&#xA;॥ तीर्थान्यूचुः ॥ ॥&lt;br&gt;&#xA;कथं वयं भविष्यामः सम्प्राप्ते दारुणे कलौ ॥&lt;br&gt;&#xA;स्थानं नो ब्रूहि देवेश स्थातव्यं च सदैव हि ॥ ३२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अर्बुदः पर्वतश्रेष्ठः कलिस्तत्र न विद्यते ॥&lt;br&gt;&#xA;अतस्तत्र च गन्तव्यं तीर्थैरायतनैः सह ॥ ३३ ॥&lt;br&gt;&#xA;अपि कृत्वा महत्पापमर्बुदं प्रेक्षते तु यः ॥&lt;br&gt;&#xA;कलिदोषविनिर्मुक्तः स यास्यति परां गतिम् ॥३४॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा चतुर्वक्त्रो ब्रह्मलोकं गतो नृप ॥&lt;br&gt;&#xA;ततः सर्वाणि तीर्थानि गतानि च कलौ युगे ॥ ३५ ॥&lt;br&gt;&#xA;भूमावर्बुदशैलेन्द्रे संस्थितानि कलेर्भयात् ॥&lt;br&gt;&#xA;गङ्गा सरस्वती चैव यमुना पुष्कराणि च ॥ ३६ ॥&lt;br&gt;&#xA;कुरुक्षेत्रं प्रभासं च ब्रह्मावर्तं तथैव च॥&lt;br&gt;&#xA;तिस्रःकोट्योऽर्द्धकोटिश्च यानि तीर्थानि भूतले ॥ ३७ ॥&lt;br&gt;&#xA;तेषां वासश्च सञ्जातः पर्वतेऽर्बुदसञ्ज्ञिके ॥&lt;br&gt;&#xA;एवं तत्र समापन्ना गङ्गा चैव सरस्वती ॥ ३८ ॥&lt;br&gt;&#xA;तत्र शान्ता नराः सम्यक्परं निर्वाणमाप्नुयुः ॥&lt;br&gt;&#xA;श्राद्धं कृत्वा महाराज स्वर्गे यान्ति च पूर्वजाः ॥ ३९ ॥&lt;br&gt;&#xA;शृणु तत्राभवत्पूर्वं यदाश्चर्यं महामते ॥&lt;br&gt;&#xA;ऋषिर्मङ्कणकोनाम सरस्वत्यास्तटे स्थितः ॥ 7.3.10.४० ॥&lt;br&gt;&#xA;तपस्तेपे सुधर्मात्मा कामक्रोधविवर्जितः ॥&lt;br&gt;&#xA;तस्यैवं वर्तमानस्य क्षुतमासीत्कदाचन ॥ ४१ ॥&lt;br&gt;&#xA;पित्तं प्रपतितं तत्र तच्च रक्तमयं बभौ ॥&lt;br&gt;&#xA;तद्दृष्ट्वाऽतीव हृष्टः स मङ्कणर्षिर्बभूव ह ॥ ४२ ॥&lt;br&gt;&#xA;सिद्धोऽहमिति विज्ञाय ततो नृत्यं चकार सः ॥&lt;br&gt;&#xA;तस्यैवं वर्तमानस्य जगत्स्थावरजङ्गमम् ॥ ४३ ॥&lt;br&gt;&#xA;तत्र सङ्क्षोभमापन्नं सागरा अपि चुक्षुभुः ॥&lt;br&gt;&#xA;गृहकृत्यानि सन्त्यज्य सर्वे विस्मयमा गताः ॥ ४४ ॥&lt;br&gt;&#xA;तस्यैवं नृत्यमानस्य सर्वे लोका नृपोत्तम ॥&lt;br&gt;&#xA;ननृतुः पार्थिवश्रेष्ठ प्रभावात्तस्य सन्मुनेः ॥ ४५ ॥&lt;br&gt;&#xA;ततो देवगणाः सर्वे गत्वा कामनिषूदनम् ॥&lt;br&gt;&#xA;यथाऽयं नृत्यते नैव तथा कुरु महेश्वर ॥४६॥&lt;br&gt;&#xA;अथ ब्राह्मणरूपेण शम्भुनोक्तो द्विजोत्तमः ॥&lt;br&gt;&#xA;त्वया ब्रह्मंस्तपस्तप्तमधुना नृत्यते कथम् ॥ ॥ ४७ ॥&lt;br&gt;&#xA;॥ मङ्कण उवाच ॥ ॥&lt;br&gt;&#xA;किं न पश्यसि हे ब्रह्मन्रक्तं पित्तं च मे स्थितम् ॥&lt;br&gt;&#xA;सञ्जातं सिद्धिमापन्नो रक्तं पित्तं यतो मम ॥ ४८ ॥&lt;br&gt;&#xA;एतस्मात्कारणाद्धर्षाद्द्विज नृत्यं करोम्यहम् ॥&lt;br&gt;&#xA;एवमुक्तस्ततस्तेन देवदेवो महेश्वरः ॥ ४९ ॥&lt;br&gt;&#xA;तर्जन्या ताडयामास स्वाङ्गुष्ठं नृपसत्तम ॥&lt;br&gt;&#xA;ततोङ्गुष्ठाद्विनिष्क्रान्तं भस्म वै बिसपाण्डुरम् ॥ 7.3.10.५० ॥&lt;br&gt;&#xA;ततो मङ्कणकं प्राह पश्य विप्र करान्मम ॥&lt;br&gt;&#xA;शुभ्रं भस्म विनिष्क्रान्तं पश्य मे द्विज कौतुकम् ॥ ५१ ॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तद्दृष्ट्वा विस्मितो विप्रो ज्ञात्वा तं वृषभध्वजम् ॥&lt;br&gt;&#xA;जानुभ्यामवनिं गत्वा वाक्यमेतदुवाच ह ॥५२॥&lt;br&gt;&#xA;॥ मङ्कण उवाच ॥ ॥&lt;br&gt;&#xA;नूनं भवान्महादेवः साक्षाद्दृष्टः प्रसीद मे ॥&lt;br&gt;&#xA;निश्चितं त्वं मया ज्ञात एतन्मे हृदि वर्तते ॥ ५३ ॥&lt;br&gt;&#xA;नान्यस्यायं प्रभावश्च त्वया यो मे प्रदर्शितः ॥&lt;br&gt;&#xA;मां समुद्धर देवेश कृपां कृत्वा महेश्वर ॥ ५४ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;सम्यग्ज्ञातोऽस्मि विप्रेन्द्र त्वयाऽहं नात्र संशयः ॥&lt;br&gt;&#xA;वरं वरय भद्रं ते नृत्याधिक्यं यतः कृतम् ॥ ५५ ॥&lt;br&gt;&#xA;॥ मङ्कण उवाच ॥ ॥&lt;br&gt;&#xA;येऽत्र स्नानं प्रकुर्वन्ति सरस्वत्यां समाहिताः ॥&lt;br&gt;&#xA;त्वत्प्रसादात्फलं तेषां राजसूयाश्वमेधयोः ॥ ५६ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;येऽत्र स्नानं करिष्यन्ति सरस्वत्यां समाहिताः ॥&lt;br&gt;&#xA;ते यास्यन्ति परं स्थानं जरामरणवर्जितम् ॥ ५७ ॥&lt;br&gt;&#xA;अत्र गङ्गासरस्वत्योः सङ्गमे लोकविश्रुते ॥&lt;br&gt;&#xA;श्राद्धं कुर्युर्द्विजश्रेष्ठ ते यास्यन्ति परां गतिम् ॥ ५८ ॥&lt;br&gt;&#xA;सुवर्णं येऽत्र दास्यन्ति यथाशक्त्या द्विजोत्तमे ॥&lt;br&gt;&#xA;सर्व पापविनिर्मुक्तास्ते यास्यन्ति परां गतिम् ॥ ५९ ॥&lt;br&gt;&#xA;इत्युक्त्वान्तर्दधे राजन्देवदेवो महेश्वरः ॥ 7.3.10.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डेऽर्बुदाचले कलियुगपभावात्सर्वतीर्थागमनवर्णनन्नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ कोटीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/011_koTIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/011_koTIshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ देवं कोटीश्वरं परम् ॥&lt;br&gt;&#xA;यं दृष्ट्वा मानवः सम्यक्परां सिद्धिमवाप्नुयात् ॥ १ ॥&lt;br&gt;&#xA;शृणु तत्राभवत्पूर्वं यदाश्चर्यं महीपते ॥&lt;br&gt;&#xA;दक्षिणस्या मुनिवराः कोटिसङ्ख्याप्रमाणतः ॥ २ ॥&lt;br&gt;&#xA;अन्योऽन्यं स्पर्धया सर्वे हेलयाऽर्बुदमागताः ॥&lt;br&gt;&#xA;अहं पूर्वमहं पूर्वं प्रपश्याम्यचलेश्वरम् ॥ ३ ॥&lt;br&gt;&#xA;आगमिष्यति यः पश्चाद्ब्राह्मणः श्वा भविष्यति ॥&lt;br&gt;&#xA;पापीयान्भक्तिरहितः श्रद्धाहीनो भविष्यति ॥ ४ ॥&lt;br&gt;&#xA;इत्येवं स्पर्धमानास्ते हेलयाऽर्बुदमागताः ॥&lt;br&gt;&#xA;ततः सर्वे यतात्मानः सम्यग्व्रतपरायणाः ॥ ५ ॥&lt;br&gt;&#xA;शान्तास्तपस्विनः सर्वे वेदविद्याविशारदाः ॥&lt;br&gt;&#xA;तेषामीहितमाज्ञाय सम्यक्कामनिषूदनः ॥ ६ ॥&lt;br&gt;&#xA;कृपया परयाविष्टो भक्तिभावान्महेश्वरः ॥&lt;br&gt;&#xA;कोटिं कृत्वाऽऽत्मलिङ्गानां तस्मिन्स्थाने व्यवस्थितः ॥ ७ ॥&lt;br&gt;&#xA;एकस्मिन्नेव काले तु सर्वैर्दृष्टो महेश्वरः ॥&lt;br&gt;&#xA;मुनिभिश्च नृपश्रेष्ठ कोटिसङ्ख्यैः पृथक्पृथक् ॥ ८ ॥&lt;br&gt;&#xA;अथ ते मुनयः सर्वे समं दृष्ट्वा महेश्वरम् ॥&lt;br&gt;&#xA;विस्मयोत्फुल्लनयना साधुसाध्विति चाब्रुवन् ॥ ९ ॥&lt;br&gt;&#xA;भक्तियुक्ता द्विजाः सर्वेऽस्तुवंस्ते वैदिकैः स्तवैः ॥&lt;br&gt;&#xA;तेषां तुष्टस्ततः शम्भुर्वाक्यमेतदुवाच ह ॥ 7.3.11.१० ॥ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;तुष्टोऽहं मुनयः सर्वे श्रद्धया परया हि वः ॥&lt;br&gt;&#xA;वरं वै व्रियतां शीघ्रं सर्वैश्चैव पृथक्पृथक् ॥११॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;एष एव वरोऽस्माकं सर्वेषां हृदि वर्त्तितः ॥&lt;br&gt;&#xA;युगपद्दर्शनाद्देव जायतां फलमुत्तमम् ॥ १२ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;न वृथा दर्शनं मे स्याद्विशेषाद्ब्राह्मणस्य च ॥&lt;br&gt;&#xA;दर्शनं ये करिष्यन्ति तेषां च तीर्थजं फलम् ॥ १३ ॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;अवश्यं यदि दातव्यो वरोऽस्माकं महेश्वर ॥&lt;br&gt;&#xA;एकं कोटिमयं लिङ्गं क्रियतां वृषभध्वज ॥ १४ ॥&lt;br&gt;&#xA;यस्मिन्दृष्टे फलं नृणां जायते कोटिलिङ्गजम् ॥&lt;br&gt;&#xA;एवमेष वरोऽस्माकं दीयतां वृषभध्वज ॥ ॥ १५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं सप्रार्थमानानां मुनीनां भावितात्मनाम् ॥&lt;br&gt;&#xA;निर्भिद्य पर्वतश्रेष्ठं सहसा लिङ्गमुद्गतम् ॥ १६ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;कृपया परया सर्वांस्तानृषीन्वसुधाधिप ॥ १७ ॥&lt;br&gt;&#xA;॥ वागुवाच ॥ ॥&lt;br&gt;&#xA;कोटीश्वराख्यं मे लिङ्गं लोके ख्यातिं गमिष्यति ॥&lt;br&gt;&#xA;माघकृष्णचतुर्द्दश्यां यश्चैनं पूजयिष्यति ॥ १८ ॥&lt;br&gt;&#xA;सर्वं कोटिगुणं तस्य फलं विप्रा भविष्यति ॥&lt;br&gt;&#xA;दाक्षिणात्यो नरो यस्तु श्राद्धमत्र करिष्यति ॥ १९ ॥&lt;br&gt;&#xA;फलं कोटिगुणं तस्य गयाश्राद्धसमं भवेत् ॥&lt;br&gt;&#xA;तस्माद्विशेषतः पूज्यं मम लिङ्गं च मानवैः ॥ 7.3.11.२० ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा तु सा वाणी विरराम महीपते ॥&lt;br&gt;&#xA;ततस्ते मुनयः सर्वे गन्धधूपानुलेपनैः ॥ २१ ॥&lt;br&gt;&#xA;तल्लिङ्गं पूजयामासुः श्रद्धया परया नृप ॥&lt;br&gt;&#xA;पूजयित्वा गताः सिद्धिं सर्वे लिङ्गप्रसादतः ॥ २२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभातखण्डे तृतीयेऽर्बुदखण्डे कोटीश्वरमाहात्म्यवर्णनन्नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२ रूपतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/012_rUpatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/012_rUpatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ रूपतीर्थमनुत्तमम् ॥&lt;br&gt;&#xA;सर्वपापहरं नॄणां रूपसौभण्यदायकम्॥ १ ॥&lt;br&gt;&#xA;तत्र पूर्वं वपुर्नाम्ना लोके ख्याता वराप्सराः ॥&lt;br&gt;&#xA;सिद्धिं गता महाराज यथा पूर्वं निगद्यते ॥ २ ॥&lt;br&gt;&#xA;पुराऽऽसीत्काचिदाभीरी विरूपा विकृतानना ॥&lt;br&gt;&#xA;लम्बोदरी च कुग्रीवा स्थूलदन्तशिरोरुहा ॥ ३ ॥&lt;br&gt;&#xA;एकदा फलमादातुं भ्रममाणाऽर्बुदाचले ॥&lt;br&gt;&#xA;माघशुक्लतृतीयायां पतिता गिरिनिर्झरे ॥ ४ ॥&lt;br&gt;&#xA;दिव्यमाल्याम्बरधरा दिव्यैरङ्गैः समन्विता ॥&lt;br&gt;&#xA;पद्मनेत्रा सुकेशान्ता सर्वलक्षणलक्षिता ॥ ५ ॥&lt;br&gt;&#xA;सा सञ्जाता महाराज तीर्थस्यास्य प्रभावतः ॥&lt;br&gt;&#xA;एतस्मिन्नेव काले तु शक्रस्तत्र समागतः ॥ ६ ॥&lt;br&gt;&#xA;क्रीडार्थं पर्वतश्रेष्ठे तां ददर्श शुभेक्षणाम् ॥&lt;br&gt;&#xA;ततः कामशरैर्विद्धस्तामुवाच सुमध्यमाम् ॥ ७ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;का त्वं वद वरारोहे किमर्थं त्वमिहागता ॥&lt;br&gt;&#xA;देवी वा नागकन्या वा सिद्धा विद्याधरी तु वा ॥ ८ ॥&lt;br&gt;&#xA;मनो मेऽपहृतं सुभ्रूस्त्वया च पद्मनेत्रया ॥&lt;br&gt;&#xA;शक्रोऽहं सर्वदेवेशो भज मां चारुहासिनि ॥ ९ ॥&lt;br&gt;&#xA;॥ नार्युवाच ॥ ॥&lt;br&gt;&#xA;आभीरी त्रिदशाधीश तथाहं बहुभर्तृका ॥&lt;br&gt;&#xA;फलार्थं तु समायाता पतिता गिरिनिर्झरे ॥ 7.3.12.१० ॥&lt;br&gt;&#xA;स्नात्वा रूपमिदं प्राप्ता सुरूपं च शुभं मया ॥&lt;br&gt;&#xA;दुर्ल्लभस्त्वं हि देवानां किं पुनर्मर्त्यजन्मनाम् ॥ ११ ॥&lt;br&gt;&#xA;वशगास्ते सुराः सर्वे मयि किं क्रियते स्पृहा ॥&lt;br&gt;&#xA;भज मां त्रिदशाधीश यथाकामं सुराधिप ॥ १२ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्तस्तया शक्रः कामयामास तां तदा ॥&lt;br&gt;&#xA;निवृत्तमदनो भूत्वा तामुवाच सुमध्यमाम् ॥ १३ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;वरं वरय कल्याणि यत्ते मनसि वर्त्तते ॥&lt;br&gt;&#xA;विनयात्तव तुष्टोऽहं दास्यामि वरमुत्तमम् ॥ १४ ॥&lt;br&gt;&#xA;॥ नार्युवाच ॥ ॥&lt;br&gt;&#xA;माघशुक्लतृतीयायां नरो वा वनिता तथा ॥&lt;br&gt;&#xA;स्नानं यः कुरुते भक्त्या प्रीताः स्युः सर्वदेवताः ॥ १५ ॥&lt;br&gt;&#xA;सुरूपं जायतां तेषां दुर्ल्लभं त्रिदशैरपि ॥&lt;br&gt;&#xA;मां नय त्वं सहस्राक्ष सुरावासं सुराधिप ॥१६॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमस्त्विति तामुक्त्वा गृहीत्वा तां सुराधिपः ॥&lt;br&gt;&#xA;विमाने च तया सार्द्धं जगाम त्रिदिवं प्रति ॥ १७ ॥&lt;br&gt;&#xA;वपुः प्राप्तं तया यस्मात्तस्मात्पा र्थिवसत्तम ॥&lt;br&gt;&#xA;नाम्ना वपुरिति ख्याता सा बभूव वराप्सराः ॥ १८ ॥&lt;br&gt;&#xA;माघशुक्लतृतीयायां देवास्तस्मिञ्जलाशये ॥&lt;br&gt;&#xA;स्नानं सर्वे प्रकुर्वन्ति प्रभाते भक्तिसंयुताः ॥१९॥&lt;br&gt;&#xA;तत्रान्या देवकन्याश्च सिद्धयक्षाङ्गनास्तथा ॥&lt;br&gt;&#xA;यस्तत्र कुरुते स्नानं तस्मिन्काले नराधिप ॥7.3.12.२०॥&lt;br&gt;&#xA;रूपं च लभते तादृग्यादृग्लब्धं तया पुरा ॥&lt;br&gt;&#xA;सर्वे तत्र भविष्यन्ति सिद्धविद्याधरोरगाः ॥ २१ ॥&lt;br&gt;&#xA;तस्यैव पूर्वदिग्भागे बिलमस्ति सुशोभनम् ॥&lt;br&gt;&#xA;यत्रागत्य प्रकुर्वन्ति स्नानं पातालकन्यकाः। ॥२२॥&lt;br&gt;&#xA;तत्र स्नात्वा गृहीत्वापो बिले तस्मिन्व्रजन्ति ताः ॥&lt;br&gt;&#xA;तत्र वैनायके पीठे महत्पाषाणजं जलम्॥२३॥&lt;br&gt;&#xA;तेनोदकेन संयुक्तः सिद्धो भवति मानवः ॥&lt;br&gt;&#xA;गृहीत्वा तज्जलं यस्तु यत्र यत्राभिगच्छति ॥ २४ ॥&lt;br&gt;&#xA;स्वर्गे वा भूतले वापि न केनापि प्रधृष्यते ॥&lt;br&gt;&#xA;तत्रास्ति विवरद्वारे तिलकोनाम पादपः ॥ २५ ॥&lt;br&gt;&#xA;तस्य पुष्पैः फलैश्चैव सर्वं कार्यं प्रसिद्ध्यति ॥&lt;br&gt;&#xA;भक्षणाद्धारणाद्वापि सिद्धो भवति मानवः ॥२६॥&lt;br&gt;&#xA;तस्मिन्बिले तु पाषाणाः समन्ताच्छङ्खसन्निभाः ॥&lt;br&gt;&#xA;तेनोदकेन संस्पृष्टा भवन्ति च हिरण्मयाः ॥ २७ ॥&lt;br&gt;&#xA;वन्ध्या नारी जलं तत्र या पिबेत्तिलकान्वितम् ॥&lt;br&gt;&#xA;अपि वर्षशताब्दा च सद्यो गर्भवती भवेत्॥ ॥ २८ ॥&lt;br&gt;&#xA;व्याधिग्रस्तोऽपि यो मर्त्त्यः स्नानं तत्र समाचरेत् ॥&lt;br&gt;&#xA;नीरोगो जायते सद्यो ग्रहग्रस्तो विमुच्यते ॥ २९ ॥&lt;br&gt;&#xA;भूतप्रेतपिशाचानां दोषः सद्यः प्रणश्यति ॥&lt;br&gt;&#xA;तेनोदकेन संस्पृष्टे सर्वं नश्यति दुष्कृतम् ॥ 7.3.12.३० ॥&lt;br&gt;&#xA;अपि कीटपतङ्गा ये पिशाचाः पक्षिणो मृगाः ॥&lt;br&gt;&#xA;तेनोदकेन ये स्पृष्टाः सद्यो यास्यन्ति सद्गतिम् ॥ ३१ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;अप्यद्भुतमिदं ब्रह्मन्माहात्म्यं भवता मम ॥&lt;br&gt;&#xA;कथितं रूपतीर्थस्य न भूतं न भविष्यति ॥ ॥ ३२ ॥&lt;br&gt;&#xA;किमत्र कारणं ब्रह्मन्सर्वेभ्योऽप्यधिकं स्मृतम् ॥&lt;br&gt;&#xA;सर्वं विस्तरतो ब्रूहि परं कौतूहलं हि मे ॥ ३३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तत्र पूर्वं तपस्तप्तमदित्या नृपसत्तम ॥&lt;br&gt;&#xA;इन्द्रे राज्यपरिभ्रष्टे बलौ त्रैलोक्यनायके ॥&lt;br&gt;&#xA;अवतीर्णश्चतुर्बाहुरदित्यां नृपसत्तम ॥ ३४ ॥&lt;br&gt;&#xA;तस्मिञ्जाते महाविष्णावदित्या चासुरान्तके ॥&lt;br&gt;&#xA;गुप्तया विवरद्वारे भयाद्दानवसम्भवात् ॥ ३५ ॥&lt;br&gt;&#xA;जातमात्रो हरिस्तस्मिन्स्थापितो निर्झरे तया ॥&lt;br&gt;&#xA;तस्मात्पवित्रतां प्राप्तं तीर्थं नॄणामभीष्टदम् ॥ ३६ ॥&lt;br&gt;&#xA;न चान्यत्कारणं राजन्सत्यमेतन्मयोदितम् ॥&lt;br&gt;&#xA;माघशुक्लतृतीयायां तत्र जातस्त्रिविक्रमः ॥ ३७ ॥&lt;br&gt;&#xA;तिलकः सर्व वृक्षाग्र्यः पुत्रवत्परिपालितः ॥&lt;br&gt;&#xA;अदित्या सेवितो नित्यं स्वहस्तेन जलैः शुभैः ॥ ३८ ॥&lt;br&gt;&#xA;एतत्ते सर्वमाख्यातं तीर्थमाहात्म्यमुत्तमम् ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥&lt;br&gt;&#xA;सर्वकामप्रदं नॄणामिह लोके परत्र च ॥ ३९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे रूपतीर्थमाहात्म्यवर्णनन्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/013_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/013_varNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ तीर्थं त्रैलोक्यविश्रुतम् ॥&lt;br&gt;&#xA;अम्बरीषस्य राजर्षेरैशान्यां पापनाशनम् ॥ १ ॥&lt;br&gt;&#xA;यत्र स्वयं हृषीकेशः काले च कलिसञ्ज्ञके ॥&lt;br&gt;&#xA;तस्य वाक्यादृतस्तीर्थे स्वयं हि परितिष्ठति ॥ २ ॥&lt;br&gt;&#xA;पुरासीत्पृथिवीपालो ह्यम्बरीषो युगे कृते ॥&lt;br&gt;&#xA;हरिमाराधयामास तपस्तेपे सुदुष्करम् ॥ ३ ॥&lt;br&gt;&#xA;तस्मिंस्तीर्थे स राजेन्द्रो मितभक्षो जितेन्द्रियः ॥&lt;br&gt;&#xA;सहस्रमेकं वर्षाणां तत आसीत्फलाशनः ॥ ४ ॥&lt;br&gt;&#xA;सहस्रे द्वे ततो राजञ्छीर्णपर्णाशनोऽभवत्॥&lt;br&gt;&#xA;सहस्रे द्वे ततो भूयो जलाहारो बभूव ह ॥ ५ ॥&lt;br&gt;&#xA;सहस्रत्रितयं राजन्वायुभक्षो बभूव ह ॥&lt;br&gt;&#xA;चिन्तयन्पुण्डरीकाक्षं मानसे श्रद्धयान्वितः ॥ ६ ॥&lt;br&gt;&#xA;दश वर्षसहस्रान्ते ततश्च नृपसत्तम ॥&lt;br&gt;&#xA;तुतोष भगवान्विष्णुस्तस्यासौ दर्शनं ददौ ॥ ७ ॥&lt;br&gt;&#xA;कृत्वा देवपते रूपमारुह्यैरावतं गजम् ॥&lt;br&gt;&#xA;अब्रवीद्वरदोऽस्मीति अम्बरीषं नराधिपम् ॥ ८ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;वरं वरय भद्रं ते राजन्यन्मनसीप्सितम् ॥&lt;br&gt;&#xA;त्वां दृष्ट्वा भक्तिसंयुक्तमागतोऽहमसंशयम् ॥ ९ ॥ ॥&lt;br&gt;&#xA;॥ अम्बरीष उवाच ॥ ॥&lt;br&gt;&#xA;मुक्तिं दातुमशक्तोसि त्वं च वृत्रनिषूदन ॥&lt;br&gt;&#xA;तव प्रसादाद्देवेश त्रैलोक्यं मम वर्त्तते ॥&lt;br&gt;&#xA;स्वागतं गच्छ देवेश न वरो रोचते मम ॥ 7.3.13.१० ॥&lt;br&gt;&#xA;सर्वथा दास्यते मह्यं वरं तुष्टश्चतुर्भुजः ॥&lt;br&gt;&#xA;तदाहं प्रतिगृह्णामि गच्छ देव नमोस्तु ते ॥ ११ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;वरं वरय राजर्षे यत्ते मनसि वर्त्तते ॥&lt;br&gt;&#xA;ब्रह्मविष्णुत्रिनेत्राणामहमीशो नृपोतम ॥ १२ ॥&lt;br&gt;&#xA;अन्येषां चैव देवानां त्रैलोक्यस्याप्यहं विभुः ॥&lt;br&gt;&#xA;वरं वरय तस्मात्त्वं प्रसादान्मे सुदुर्ल्लभम् ॥ १३ ॥&lt;br&gt;&#xA;प्रसन्ने मयि राजेन्द्र प्रसन्नाः सर्वदेवताः ॥&lt;br&gt;&#xA;कुरु मे वचनं राजन्गृह्यतां वरमुत्तमम् ॥ १४ ॥&lt;br&gt;&#xA;॥ अम्बरीष उवाच ॥ ॥&lt;br&gt;&#xA;राजा त्वं सर्वदेवानां त्रैलोक्यस्य तथेश्वरः ॥&lt;br&gt;&#xA;सप्तद्वीपवती राजा अहं वृत्रनिषूदन ॥ १५ ॥&lt;br&gt;&#xA;हषीकेशस्य सद्भक्तं विद्धि मां तात निश्चयम् ॥&lt;br&gt;&#xA;आगतश्च हृषीकेशो वरं दास्यत्यसंशयम् ॥ १६ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;ददतो मम भूपाल न गृह्णासि वरं यदि ॥&lt;br&gt;&#xA;वज्रं त्वां प्रेरयिष्यामि वधाय कृतनिश्चयः ॥ १७ ॥&lt;br&gt;&#xA;एवमुक्त्वा सहस्राक्षः सृक्किणी परिलेलिहन् ॥&lt;br&gt;&#xA;कुलिशं भ्रामयामास गृहीत्वा दक्षिणे करे ॥ १८ ॥&lt;br&gt;&#xA;तस्येवं भ्राम्यमाणस्य महोत्पाता बभूविरे ॥&lt;br&gt;&#xA;ततः पर्वतशृङ्गाणि विशीर्णानि समन्ततः ॥ १९ ॥&lt;br&gt;&#xA;आवृतं गगन मेघैर्विधुन्वानैर्महीं तदा ॥&lt;br&gt;&#xA;न किञ्चिद्दृश्यते तत्र सर्वं सन्तमसावृतम् ॥ 7.3.13.२० ॥&lt;br&gt;&#xA;एतस्मिन्नेव काले तु स राजा हरिवत्सलः ॥&lt;br&gt;&#xA;निमील्य लोचने स्वीये समाधिस्थो बभूव ह ॥ २१ ॥&lt;br&gt;&#xA;ततस्तुष्टो जगन्नाथ साक्षात्प्रत्यक्षतां गतः ॥&lt;br&gt;&#xA;ऐरावतः स गरुडस्तत्क्षणात्समजायत ॥ २२ ॥&lt;br&gt;&#xA;तमुवाच हृषीकेशो मेघगम्भीरया गिरा ॥&lt;br&gt;&#xA;ध्यानस्थितं नृपश्रेष्ठं शङ्ख चक्रगदाधरः ॥ २३ ॥ ॥&lt;br&gt;&#xA;श्रीभगवानुवाच ॥ ॥&lt;br&gt;&#xA;परितुष्टोऽस्मि ते वत्सानन्यभक्त जनेश्वर ॥&lt;br&gt;&#xA;वरं वरय भद्रं ते यद्यपि स्यात्सुदुर्लभम् ॥ २४ ॥ ॥&lt;br&gt;&#xA;॥ अम्बरीष उवाच ॥ ॥&lt;br&gt;&#xA;यदि प्रसन्नो भगवन्यदि देयो वरो मम ॥&lt;br&gt;&#xA;संसाराब्धेस्तारणाय वरदो भव मे हरे ॥ २५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;अथाह भगवान्विष्णुरम्बरीषं जनाधिपम् ॥&lt;br&gt;&#xA;ज्ञानयोगं सुविस्तीर्णं संसारक्षयकारणम् ॥ २६ ॥&lt;br&gt;&#xA;यस्मिञ्जाते नरः सद्यः संसारान्मुच्यते नृप ॥&lt;br&gt;&#xA;श्रुत्वा स नृपतिः सम्यक्प्रणम्योवाच केशवम् ॥ २७ ॥&lt;br&gt;&#xA;॥ अम्बरीष उवाच ॥ ॥&lt;br&gt;&#xA;भगवन्यस्त्वया प्रोक्तो योगोऽयं मम विस्तरात् ॥&lt;br&gt;&#xA;दुर्ज्ञेयः स नृणां देव विशेषाच्च कलौ युगे ॥ २८ ॥&lt;br&gt;&#xA;अपि चेत्सुप्रसन्नोऽसि क्रियायोगं ब्रवीहि मे ॥&lt;br&gt;&#xA;लोकानां तारणार्थाय शङ्खचक्रगदाधर ॥ २९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;ततस्तस्मै नरेन्द्राय क्रियायोगं जनार्द्दनः ॥&lt;br&gt;&#xA;यथायोग्यं नृपश्रेष्ठ कथयामास केशवः ॥ 7.3.13.३० ॥&lt;br&gt;&#xA;तं श्रुत्वा तुष्टहृदयोंऽबरीषो वाक्यमब्रवीत् ॥ ३१ ॥&lt;br&gt;&#xA;॥ अम्बरीष उवाच ॥ ॥&lt;br&gt;&#xA;यदि तुष्टोऽसि भगवन्रूपेणानेन माधव ॥&lt;br&gt;&#xA;ममाश्रमे त्वं देवेश सदा सन्निहितो भव ॥ ३२ ॥&lt;br&gt;&#xA;यतस्त्वत्प्रतिमामेकामर्चयामि विधानतः ॥&lt;br&gt;&#xA;पूजयिष्यन्ति लोकास्त्वां शङ्खचक्रगदाधरम् ॥ ३३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तथोक्तो माधवेनासौ चकार हरिमन्दिरम् ॥&lt;br&gt;&#xA;प्रतिमां पूजयामास गन्धपुष्पानुलेपनैः ॥ ३४ ॥&lt;br&gt;&#xA;ततः कालेन महता भगवान्विष्णुमन्दिरे ॥&lt;br&gt;&#xA;तेनैव वपुषा प्राप्तः सपुत्रः सहबान्धवः ॥ ३५ ॥&lt;br&gt;&#xA;अद्यापि भगवान्विष्णुः सत्यवाक्येन भूपतेः ॥&lt;br&gt;&#xA;सदा सन्निहितो विष्णुस्तस्मिन्नवसरे कलौ ॥ ३६ ॥&lt;br&gt;&#xA;तदारभ्य महाराज क्रियायोगो धरातले ॥&lt;br&gt;&#xA;प्रवृत्तः प्रतिमाकारः काले च कलिसञ्ज्ञके ॥ ३७ ॥&lt;br&gt;&#xA;यस्तं पूजयते भक्त्या हृषीकेशे नृपार्बुदे ॥&lt;br&gt;&#xA;स याति विष्णुसालोक्यं प्रसादाच्च हरेर्नृप ॥ ३८ ॥&lt;br&gt;&#xA;एकादश्यां महाराज जागरं यः सदा नृप ॥&lt;br&gt;&#xA;करिष्यति निराहारो हृषीकेशाग्रतः स्थितः ॥&lt;br&gt;&#xA;स यास्यति परं स्थानं दुर्ल्लभं त्रिदशैरपि ॥ ॥ ३९ ॥&lt;br&gt;&#xA;यत्पुण्यं कपिलादाने कार्तिक्यां ज्येष्ठपुष्करे ॥&lt;br&gt;&#xA;तत्फलं लभते मर्त्त्यो हृषीकेशस्य दर्शनात् ॥ 7.3.13.४० ॥&lt;br&gt;&#xA;शुक्ले वा यदि वा कृष्णे सम्प्राप्ते हरिवासरे ॥&lt;br&gt;&#xA;यः पश्यति हृषीकेशमश्वमेधफलं लभेत् ॥ ४१ ॥&lt;br&gt;&#xA;तस्मात्सर्वप्रयत्नेन पूजयेत्तु विधानतः ॥&lt;br&gt;&#xA;यस्तत्र चतुरो मासन्सम्यग्व्रतपरायणः ॥&lt;br&gt;&#xA;अभ्यर्चयेद्धृषीकेशं न स भूयोऽभिजायते ॥ ४२ ॥&lt;br&gt;&#xA;एकः सर्वाणि तीर्थानि करोति नृपसत्तम ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ॥ ४३ ॥&lt;br&gt;&#xA;एको दानानि सर्वाणि ब्राह्मणेभ्यः प्रयच्छति ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ४४ ॥&lt;br&gt;&#xA;एकः कन्यासहस्रं तु प्रदद्याच्च यथाविधि ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ४५ ॥&lt;br&gt;&#xA;सूर्यग्रहे कुरुक्षेत्रे दद्याद्दानमनुत्तमम् ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ४६ ॥&lt;br&gt;&#xA;अग्निष्टोमादिभिर्यज्ञैर्यजत्येकः सदक्षिणैः॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ४७ ॥&lt;br&gt;&#xA;एको हिमालयं गत्वा त्यजति स्व कलेवरम् ॥&lt;br&gt;&#xA;पश्यत्यन्यो हषीकेशं चातुर्मास्यं समाहितः ॥।४८॥।&lt;br&gt;&#xA;एकस्तु भृगुपातेन त्यजेद्देहं सुतीर्थके ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ४९ ॥&lt;br&gt;&#xA;एकः प्रायोपवेशेन प्राणांस्त्यजति मानवः ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ 7.3.13.५० ॥&lt;br&gt;&#xA;ब्रह्मज्ञानं वदत्येकः श्रुत्वा ज्ञानवि शारदः ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ५१ ॥&lt;br&gt;&#xA;गयाश्राद्धं करोत्येकः पितृपक्षे नृपोत्तम ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ५२ ॥&lt;br&gt;&#xA;चान्द्रायणसहस्रं च करोत्येकः समाहितः ॥&lt;br&gt;&#xA;पश्यत्यन्यो हृषीकेशं चातुमास्यं समाहितः ॥ ५३ ॥&lt;br&gt;&#xA;व्रतं तपः सहस्राब्दमेकः सम्यक्चरेन्नरः ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ५४ ॥&lt;br&gt;&#xA;एकस्तु चतुरो वेदान्सम्यक्पठति ब्राह्मणः ॥&lt;br&gt;&#xA;पश्यत्यन्यो हृषीकेशं चातुर्मास्यं समाहितः ॥ ५५ ॥&lt;br&gt;&#xA;बहुना किमिहोक्तेन शृणु सङ्क्षेपतो नृप ॥&lt;br&gt;&#xA;एकतस्तु भवेत्सर्वमेकतो हरिदर्शनम् ॥ ५६ ॥&lt;br&gt;&#xA;तस्मात्सर्वप्रयत्नेन स्थातव्यं हरिसन्निधौ ॥&lt;br&gt;&#xA;अम्बरीषस्य राजर्षेः स्थानके पापनाशने ॥ ५७ ॥&lt;br&gt;&#xA;एकतस्तु हृषीकेश एकतः कर्णिकेश्वरः ॥&lt;br&gt;&#xA;तयोर्मर्त्या मृता ये च मानवा नृपसत्तम ॥ ५८ ॥&lt;br&gt;&#xA;अपि कृत्वा महत्पापं गच्छन्ति हरिसन्निधौ ॥&lt;br&gt;&#xA;हृषीकेशं समालोक्य सद्यो मुक्तिमवाप्नुयात् ॥ ५९ ॥&lt;br&gt;&#xA;पुष्पमेकं हृषीकेशे यश्चारोपयते नृप ॥&lt;br&gt;&#xA;सुखसौभाग्यसंयुक्त इह लोके परत्र च ॥ 7.3.13.६० ॥&lt;br&gt;&#xA;हृषीकेशस्य यो भक्त्या करिष्यत्यनुलेपनम् ॥&lt;br&gt;&#xA;स यास्यति परं स्थानं जरामरणवर्जितम् ॥ ६१ ॥&lt;br&gt;&#xA;सम्मार्जनं च तस्याग्रे यः करोति समाहितः ॥&lt;br&gt;&#xA;यावत्यो रेणवस्तत्र तावद्वर्षशतानि सः ॥&lt;br&gt;&#xA;मोदते विष्णुलोकस्थो नात्र कार्या विचारणा ॥ ६२ ॥&lt;br&gt;&#xA;कार्तिके शुक्लपक्षे च एकादश्यां नृपोत्तम ॥&lt;br&gt;&#xA;दीपमारोपयेद्यश्च हृषीकेशाग्रतो नृप ॥ ६३ ॥&lt;br&gt;&#xA;यथायथा प्रकाशेत पापं जन्मान्तरार्जितम् ॥&lt;br&gt;&#xA;तथातथा व्रजेन्नाशं तस्य कायादशेषतः ॥ ६४ ॥&lt;br&gt;&#xA;पञ्चामृतेन यः पूजां हृषीकेशे करिष्यति ॥&lt;br&gt;&#xA;दध्ना क्षीरेण वा यस्तु न स भूयोऽभिजायते ॥ ६५ ॥&lt;br&gt;&#xA;तस्मात्सर्वप्रयत्नेन हृषीकेशं समर्चयेत् ॥&lt;br&gt;&#xA;संसारबन्धतो राजन्मुक्तिमाप्नोति मानवः ॥ ६६ ॥&lt;br&gt;&#xA;हृषीकेशे विशेषेण कर्त्तव्यं पूजनं सदा ॥ ६७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे हृषीकेशमाहात्म्य वर्णनन्नाम त्रयोदशोऽध्यायः ॥ १३ ॥&lt;/p&gt;</description>
    </item>
    <item>
      <title>०१४ सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/014_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/014_siddheshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ देवं सिद्धेश्वरं परम् ॥&lt;br&gt;&#xA;सिद्धिदं प्राणिनां सम्यक्सिद्धेन स्थापितं पुरा ॥ १ ॥&lt;br&gt;&#xA;तत्र विश्वावसुर्नाम सिद्धस्तेपे महातपः ॥&lt;br&gt;&#xA;बहुवर्षाणि संस्थाप्य शिवं भक्तिपरायणः ॥ २ ॥&lt;br&gt;&#xA;जितक्रोधो जितमदो जितसर्वेन्द्रियक्रियः ॥&lt;br&gt;&#xA;तावद्वर्षसहस्रान्ते भगवान्वृषभध्वजः ॥&lt;br&gt;&#xA;तुतोष नृपतेस्तस्य स्वयं दर्शनमाययौ ॥ ३ ॥&lt;br&gt;&#xA;अब्रवीत्तं महादेवो वरदोस्मीति पार्थिव॥ ४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;वरं वरय भद्रं ते यत्ते मनसि वर्त्तते ॥&lt;br&gt;&#xA;दास्यामि ते प्रसन्नोऽहं यद्यपि स्यात्सुदुर्लभम् ॥ ५ ॥ ॥&lt;br&gt;&#xA;॥ विश्वावसुरुवाच ॥ ॥&lt;br&gt;&#xA;एतल्लिङ्गं सुरश्रेष्ठ ध्यात्वा मनसि निश्चयम् ॥&lt;br&gt;&#xA;सर्वान्कामानवाप्नोतु प्रसादात्तव शङ्कर ॥ ६॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमस्त्विति स प्रोच्य तत्रैवान्तरधीयत ॥&lt;br&gt;&#xA;सिद्धेश्वरं ततो गत्वा सिद्धिं याति सहस्रशः ॥ ७ ॥&lt;br&gt;&#xA;प्रभावात्तस्य लिङ्गस्य कामानिष्टानवाप्नुयुः ॥&lt;br&gt;&#xA;ततो धर्मक्रियाः सर्वा गता नाशं धरातले ॥ ८ ॥&lt;br&gt;&#xA;न कश्चिद्यजते यज्ञैर्न दानानि प्रयच्छति ॥&lt;br&gt;&#xA;सिद्धेश्वरप्रसादेन सिद्धिं यान्ति नरा भुवि ॥ ९ ॥&lt;br&gt;&#xA;उच्छिन्नेषु च यज्ञेषु दानेषु नृपसत्तम ॥&lt;br&gt;&#xA;इन्द्राद्यास्त्रिदशाः सर्वे परं दुःखमुपागताः ॥ 7.3.14.१० ॥&lt;br&gt;&#xA;ज्ञात्वा यज्ञविघातं च तद्विघाताय वासवः ॥&lt;br&gt;&#xA;वज्रेणाच्छादयामास यथा सिद्धिर्न जायते ॥ ११ ॥&lt;br&gt;&#xA;तथापि सन्निधौ तस्य सिद्धेशस्य नृपोत्तम ॥&lt;br&gt;&#xA;कर्मणो जायते सिद्धिः पातकस्य परिक्षयः ॥ १२ ॥&lt;br&gt;&#xA;यस्तु माघचतुर्द्दश्यां सोमवारे नृपोत्तम ॥&lt;br&gt;&#xA;शुक्लायां वाथ कृष्णायां स्पृष्ट्वा सिद्धो भवेन्नरः ॥ १३ ॥&lt;br&gt;&#xA;अद्यापि जायते सिद्धिः सत्यमेतन्मयोदितम्॥&lt;br&gt;&#xA;तस्मात्सिद्धेश्वरं गत्वा नत्वा यास्यति सद्गतिम् ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे सिद्धेश्वरमाहात्म्यवर्णनन्नाम चतुर्द्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ शुक्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/015_shukreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/015_shukreshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततः शुक्रेश्वरं गच्छेच्छुक्रेण स्थापितं पुरा ॥&lt;br&gt;&#xA;यं दृष्ट्वा मानवः सद्यः सर्वपापैः प्रमुच्यते ॥ १ ॥&lt;br&gt;&#xA;दृष्ट्वा दैत्यान्पुरा देवैर्निर्जितान्नृपसत्तम ॥&lt;br&gt;&#xA;चिन्तयामास मेधावी भार्गवस्तान्प्रति द्विजः ॥ २ ॥&lt;br&gt;&#xA;कथं दैत्याः सुराञ्जित्वा प्राप्स्यन्ति च महायशः ॥&lt;br&gt;&#xA;आराध्य शङ्करं सिद्धिं गच्छामि मनसेप्सितम् ॥ ३ ॥&lt;br&gt;&#xA;एवं स निश्चयं कृत्वा गतोऽर्बुदमथाचलम् ॥&lt;br&gt;&#xA;भूमे विवरमासाद्य तपस्तेपे सुदारुणम् ॥ ४ ॥&lt;br&gt;&#xA;शिवलिङ्गं प्रतिष्ठाप्य धूपगन्धानुलेपनैः ॥&lt;br&gt;&#xA;अनिशं पूजयामास श्रद्धया परयान्वितः ॥ ५ ॥&lt;br&gt;&#xA;ततो वर्षसहस्रान्ते तुतोष भगवाञ्छिवः ॥&lt;br&gt;&#xA;तस्य सन्दर्शनं दत्त्वा वाक्यमेतदुवाच ह ॥ ६ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;परितुष्टोऽस्मि ते विप्र भक्त्या तव द्विजोत्तम ॥&lt;br&gt;&#xA;वरं वरय भद्रं ते यद्यपि स्यात्सुदुर्लभम् ॥ ७ ॥&lt;br&gt;&#xA;॥ शुक्र उवाच ॥ ॥&lt;br&gt;&#xA;यदि तुष्टो महादेव विद्यां देहि महेश्वर ॥&lt;br&gt;&#xA;यया जीवन्ति सम्प्राप्ता मृत्युं सङ्ख्येपि जन्तवः ॥ ८ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;प्रदाय वै शिवस्तस्मै तां विद्यां नृपसत्तम ॥&lt;br&gt;&#xA;अब्रवीच्च पुनः शुक्रं वरमन्यं वृणीष्व मे ॥ ९ ॥&lt;br&gt;&#xA;॥ शुक्र उवाच ॥ ॥&lt;br&gt;&#xA;एतत्कार्तिकमासस्य शुक्लाष्टम्यां तु यः स्पृशेत् ॥&lt;br&gt;&#xA;ततो लिङ्गं पूजयेच्च यः पुमाञ्छ्रद्धयान्वितः॥ 7.3.15.१० ॥&lt;br&gt;&#xA;अल्पमृत्युभयं तस्य मा भूत्तव प्रसादतः ॥&lt;br&gt;&#xA;इष्टान्कामानवाप्नोतु इहलोके परत्र च ॥ ११ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमस्त्विति स प्रोच्य तत्रैवान्तरधीयत ॥&lt;br&gt;&#xA;शुक्रोपि दानवान्सङ्ख्ये हतान्देवैरनेकशः ॥१२॥&lt;br&gt;&#xA;विद्यायाश्च प्रभावेन जीवयामास तान्मुनिः ॥&lt;br&gt;&#xA;तस्याग्रेऽस्मिन्महाकुण्डं निर्मलं पापनाशनम् ॥ १३ ॥&lt;br&gt;&#xA;तत्र स्नातो नरः सम्यक्पातकैश्च प्रमुच्यते ॥&lt;br&gt;&#xA;तत्र श्राद्धेन राजेन्द्र तुष्टा यान्ति पितामहाः ॥ १४ ॥&lt;br&gt;&#xA;तर्पिताः सलिलेनैव किं पुनः पिण्डदानतः ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥ १५ ॥&lt;br&gt;&#xA;इति श्रीस्कान्दे महापुराणएकाशीतिसाहस्र्यां संहितायां सप्तमे प्रभास खण्डे तृतीयेऽर्बुदखण्डे शुक्रेश्वरमाहात्म्यवर्णनन्नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६ मणिकर्णिकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/016_maNikarNikeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/016_maNikarNikeshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ तीर्थं पापप्रणाशनम्॥&lt;br&gt;&#xA;मणिकर्णिकसञ्ज्ञं तु सर्वलोकेषु विश्रुतम्॥१॥&lt;br&gt;&#xA;यत्र सिद्धिं गता राजन्वालखिल्या महर्षयः॥&lt;br&gt;&#xA;तैस्तत्र निर्मितं कुण्डं सुरम्यं गिरि गह्वरे ॥ २ ॥&lt;br&gt;&#xA;तेषां तत्रोपविष्टानां मुनीनां भावितात्मनाम् ॥&lt;br&gt;&#xA;महाश्चर्यमभूत्तत्र तत्त्वं शृणु नराधिप ॥ ३ ॥&lt;br&gt;&#xA;किरातवनिता काचिन्नाम्ना च मणिकर्णिका ॥&lt;br&gt;&#xA;अतिकृष्णा विरूपाक्षी कराला भीषणाकृतिः ॥ ४ ॥&lt;br&gt;&#xA;तृषार्त्ता तत्र सम्प्राप्ता मध्यन्दिनगते रवौ ॥&lt;br&gt;&#xA;ग्रस्ते च राहुणा सूर्ये प्रविष्टा सलिले तु सा ॥ ५ ॥&lt;br&gt;&#xA;एतस्मिन्नेव काले तु दिव्यरूपवपुर्धरा ॥&lt;br&gt;&#xA;मुनीनां पश्यतां चैव विनिष्क्रान्ता सुमध्यमा ॥ ६ ॥&lt;br&gt;&#xA;अथ तस्याः पतिः प्राप्तस्तदन्वेषणतत्परः ॥&lt;br&gt;&#xA;पप्रच्छ तां वरारोहां पत्न्या दुःखेन दुःखितः ॥ ७ ॥&lt;br&gt;&#xA;मम भार्यात्र सम्प्राप्ता यदि दृष्टा सुमध्यमे ॥&lt;br&gt;&#xA;शीघ्रं वद वरारोहे बालकोऽयं तदुद्भवः ॥ ८ ॥&lt;br&gt;&#xA;तृषार्त्तश्च क्षुधाविष्टो रुदते च मुहुर्मुहुः ॥&lt;br&gt;&#xA;दृष्टा चेत्कथ्यतां सुभ्रूर्विनाऽयं तां मरिष्यति ॥ ९ ॥&lt;br&gt;&#xA;॥ स्त्र्युवाच ॥ ॥&lt;br&gt;&#xA;साऽहं ते दयिता कान्त तीर्थस्यास्य प्रभावतः ॥&lt;br&gt;&#xA;दिव्यरूपमिदं प्राप्ता देवैरपि सुदुर्लभम् ॥ 7.3.16.१० ॥&lt;br&gt;&#xA;त्वं चापि सलिले ह्यस्मिन्कुरु स्नानं त्वरान्वितः ॥&lt;br&gt;&#xA;प्राप्स्यसि त्वं परं रूपं यथा प्राप्तं मयाऽनघ ॥ ११ ॥&lt;br&gt;&#xA;अथासौ सह पुत्रेण प्रविष्टस्तत्र निर्झरे ॥&lt;br&gt;&#xA;विमुक्ते भास्करे राजन्विरूपश्चाभवत्पुनः ॥ १२ ॥&lt;br&gt;&#xA;दुःखेन मृत्युमापन्नस्तस्मिन्नेव जलाशये ॥&lt;br&gt;&#xA;अथ सा भर्तृशोकाच्च मरणे कृतनिश्चया ॥ १३ ॥&lt;br&gt;&#xA;चितिं कृत्वा समं तेन ज्वालयामास पावकम् ॥&lt;br&gt;&#xA;अथ ते मुनयो दृष्ट्वा तथाशीलां शुभाङ्गनाम् ॥ १४ ॥&lt;br&gt;&#xA;कृपया परयाविष्टास्तामूचुर्विस्मयान्विताः ॥&lt;br&gt;&#xA;सर्वे तस्याश्च सन्दृष्ट्वा साहसं च नृपोत्तम ॥ १५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;दिव्यरूपं त्वया प्राप्तं देवैरपि सुदुर्लभम् ॥&lt;br&gt;&#xA;कस्मादेनं सुपाप्मानमनुगच्छसि भामिनि ॥ १६ ॥&lt;br&gt;&#xA;॥ स्त्र्युवाच ॥ ॥&lt;br&gt;&#xA;पतिव्रताहं विप्रेन्द्राः सदा भर्तृपरायणा ॥&lt;br&gt;&#xA;किं रूपेण करिष्यामि विना पत्या निजेन च ॥ १७ ॥&lt;br&gt;&#xA;विरूपो वा सुरूपो वा दरिद्रो वा धनाधिपः ॥&lt;br&gt;&#xA;स्त्रीणामेकः पतिर्भर्त्ता गतिर्नान्या जगत्त्रये ॥ १८ ॥&lt;br&gt;&#xA;बालकोऽयं मुनिश्रेष्ठा भवच्छरणमागतः ॥&lt;br&gt;&#xA;अहं कान्तेन संयुक्ता प्रविशामि हुताशनम् ॥ १९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;अथ ते मुनयः सर्वे ज्ञात्वा तस्याः सुनिश्चयम् ॥&lt;br&gt;&#xA;कृपया परयाविष्टाः संवीक्ष्य च परस्परम् ॥ 7.3.16.२० ॥&lt;br&gt;&#xA;ततो जीवापयामासुस्तत्पतिं ते मुनीश्वराः ॥&lt;br&gt;&#xA;सद्रूपेण समायुक्तं दिव्य लक्षणलक्षितम् ॥ २१ ॥&lt;br&gt;&#xA;एतस्मिन्नेव कालं तु विमानं मनसेप्सितम् ॥&lt;br&gt;&#xA;देवकन्यासमाकीर्णं सद्यस्तत्र समागतम् ॥ २२ ॥&lt;br&gt;&#xA;अथ तौ दम्पती तेषां मुनीनां भावितात्मनाम् ॥&lt;br&gt;&#xA;पुरतः प्रणिपत्याथ प्रस्थितौ त्रिदिवं प्रति ॥ २३ ॥&lt;br&gt;&#xA;अथ तैर्मुनिभिः प्रोक्ता सा नारी मणिकर्णिका ॥&lt;br&gt;&#xA;वरं वरय कल्याणि सर्वे तुष्टा वयं तव ॥ २४ ॥&lt;br&gt;&#xA;पतिव्रतत्वेन तुष्टाः सत्येन च विशेषतः ॥&lt;br&gt;&#xA;नास्माकं दर्शनं व्यर्थं जायते च कथञ्चन ॥ २५ ॥&lt;br&gt;&#xA;॥ मणिकर्णिकोवाच ॥ ॥&lt;br&gt;&#xA;यदि मां मुनयस्तुष्टाः प्रयच्छथ वरं मुदा ॥&lt;br&gt;&#xA;यदत्रास्ति महालिङ्गं मन्नाम्ना तद्भविष्यति ॥ २६ ॥&lt;br&gt;&#xA;एतदेव ममाभीष्टं नान्यदस्ति प्रयोजनम्॥&lt;br&gt;&#xA;सर्वेषां च प्रसादेन स्वर्गं गच्छामि साम्प्रतम् ॥ २७ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;एवं भवतु ते ख्यातिस्तीर्थलिङ्गे वरानने ॥&lt;br&gt;&#xA;तव नामान्वितं जातं तीर्थं वै मणिकर्णिका ॥ २८ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;भर्त्रा सह दिवं प्राप्ता पुत्रेणैव समन्विता ॥&lt;br&gt;&#xA;वालखिल्यास्तपोनिष्ठा विशेषात्तत्र संस्थिताः ॥ २९ ॥&lt;br&gt;&#xA;तत्र सूर्यग्रहे प्राप्ते स्नानदानादिकाः क्रियाः ॥&lt;br&gt;&#xA;यः करोति फलं तस्य कुरुक्षेत्र समं भवेत् ॥ 7.3.16.३० ॥&lt;br&gt;&#xA;यं यं काममभिध्याय स्नानं तत्र करोति यः ॥&lt;br&gt;&#xA;तं तं प्राप्नोति राजेन्द्र सम्यग्ध्यानसमन्वितः ॥ ३१ ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥&lt;br&gt;&#xA;तीर्थे दानं यथाशक्त्या देवर्षिपितृतर्पणम् ॥ ३२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे मणिकर्णिकेश्वरमाहात्म्यवर्णनन्नाम षोडशोऽध्यायः ॥ १६ ॥ ॥&lt;/p&gt;</description>
    </item>
    <item>
      <title>०१७ पङ्गुतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/017_pangutIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/017_pangutIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;पङ्गु तीर्थं ततो गच्छेत्सर्वपातकनाशनम् ॥&lt;br&gt;&#xA;यत्र पूर्वं तपस्तप्तं पङ्गुना ब्राह्मणेन च ॥ १ ॥&lt;br&gt;&#xA;पङ्गुनामा द्विजः पूर्वं च्यवनस्यान्वयेऽभवत् ॥&lt;br&gt;&#xA;अशक्तश्चलितुं भूमौ पङ्गुभावान्नृपोत्तम ॥ २ ॥&lt;br&gt;&#xA;गृहकृत्यनियुक्तोऽसावेकदा बान्धवैर्नृप ॥&lt;br&gt;&#xA;पङ्गुर्गन्तुं न शक्तोऽसौ परं दुःखमवाप्तवान् ॥ ३ ॥&lt;br&gt;&#xA;अथासौ तैः परित्यक्तो गत्वार्बुदमथाचलम् ॥&lt;br&gt;&#xA;एकं सरः समासाद्य तपस्तेपे सुदारुणम् ॥ ४ ॥&lt;br&gt;&#xA;लिङ्गं संस्थाप्य तत्रैव पूजयामास तं विभुम् ॥&lt;br&gt;&#xA;गन्धपुष्पादिनैवेद्यैः सम्यक्छ्रद्धासमन्वितः ॥ ५ ॥&lt;br&gt;&#xA;शिवभक्तिपरो जातो वायुभक्षो बभूव ह ॥&lt;br&gt;&#xA;जपहोमरतो नित्यं पङ्गुनामा द्विजोत्तमः ॥ ६ ॥&lt;br&gt;&#xA;ततस्तुष्टो महादेवो ब्राह्मणं नृपसत्तम ॥&lt;br&gt;&#xA;पङ्गुं प्रति महाराज वाक्यमेतदुवाच ह ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पङ्गो तुष्टो महादेवो वरं वरय सुव्रत ॥&lt;br&gt;&#xA;तव दास्याम्यहं सर्वं यद्यपि स्यात्सुदुर्लभम् ॥ ८ ॥&lt;br&gt;&#xA;॥ पङ्गुरुवाच ॥ ॥&lt;br&gt;&#xA;नाम्ना मे ख्यातिमायातु तीर्थमेतत्सुरेश्वर ॥&lt;br&gt;&#xA;पङ्गुभावोऽत्र मे यातु प्रसादात्तव शङ्कर ॥ ९ ॥&lt;br&gt;&#xA;तवास्तु सततं चात्र सान्निध्यं सह भार्यया ॥&lt;br&gt;&#xA;एवमुक्तः स तेनाथ विप्रं प्रति वचोब्रवीत् ॥ 7.3.17.१० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;नाम्ना तव द्विजश्रेष्ठ तीर्थमेतद्भविष्यति ॥&lt;br&gt;&#xA;ख्यातिं तपःप्रभावेन तीर्थं यास्यति सत्तम ॥ ११ ॥&lt;br&gt;&#xA;चैत्रशुक्लचतुर्द्दश्यां सान्निध्यं मे भवेत्तथा ॥ १२ ॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;स्नानमात्रेण विप्रोऽसौ दिव्यरूपमवाप ह ॥&lt;br&gt;&#xA;तत्र तस्थौ महादेवो गौर्या सह महेश्वरः ॥ १३ ॥&lt;br&gt;&#xA;तस्मिन्दिने नृपश्रेष्ठ स्नानं तत्र समाचरेत् ॥&lt;br&gt;&#xA;स पङ्गुत्वाद्विनिर्मुक्तो दिव्यरूपमवाप्नुयात् ॥ १४ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे तृतीयेऽर्बुदखण्डे पङ्गुतीर्थमाहात्म्यवर्णनन्नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ यमतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/018_yamatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/018_yamatIrthamAhAtmyavarNanam/</guid>
      <description>&lt;p&gt;॥ ॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ यमतीर्थमनुत्तमम् ॥&lt;br&gt;&#xA;मोचकं नरकेभ्यश्च प्राणिनां पापनाशनम् ॥ १ ॥&lt;br&gt;&#xA;पुरा चित्राङ्गदो नाम राजा परमलोभवान् ॥&lt;br&gt;&#xA;न तेन सुकृतं किञ्चित्कृतं पार्थिवसत्तम ॥ २ ॥&lt;br&gt;&#xA;अतीव निष्ठुरो दुष्टो देवब्राह्मणपीडकः ॥&lt;br&gt;&#xA;परदारहरो नित्यं परवित्तहरस्तथा ॥ ३ ॥&lt;br&gt;&#xA;सत्यशौचविहीनस्तु मायामत्सरसंयुतः ॥&lt;br&gt;&#xA;स कदाचिन्मृगयासक्त आरूढोऽर्बुदपर्वते ॥ ४ ॥&lt;br&gt;&#xA;अटनात्स परिश्रान्तः क्षुत्पिपासासमाकुलः ॥&lt;br&gt;&#xA;तेन तत्र ह्रदः प्राप्तः स्वच्छोदकप्रपूरितः ॥ ५८ ॥&lt;br&gt;&#xA;पद्मिनीभिः समाकीर्णो ग्राहनक्रझषाकुलः ॥&lt;br&gt;&#xA;नानापक्षिसमायुक्तो मनोहारी सुविस्तरः ॥ ६ ॥&lt;br&gt;&#xA;तृषार्तः सम्प्रविष्टः स तस्मिन्नेव जलाशये ॥&lt;br&gt;&#xA;ग्राहेण तत्क्षणाद्धृत्वा भक्षितो नृपसत्तम ॥ ७ ॥&lt;br&gt;&#xA;तस्यार्थे नरका रौद्रा निर्मिताश्च यमेन च ॥&lt;br&gt;&#xA;यमदूतैस्ततः क्षिप्तः स नीत्वा पापकृत्तमः ॥ ८ ॥&lt;br&gt;&#xA;तस्य स्पर्शेन ते सर्वे नरकस्था सुखं गताः ॥&lt;br&gt;&#xA;ते दूता धर्मराजाय वृत्तान्तं नरको द्भवम् ॥&lt;br&gt;&#xA;आचख्युर्विस्मयाविष्टा नरकस्थानां सुखोद्भवम् ॥ ९ ॥&lt;br&gt;&#xA;तदा वैवस्वतः प्राह भूमावस्त्यर्बुदाचलः ॥&lt;br&gt;&#xA;तत्र मेऽतिप्रियं तीर्थं यत्र तप्तं मया तपः ॥ 7.3.18.१० ॥&lt;br&gt;&#xA;तत्रासौ मृत्युमापन्नो भात्यदस्त्विह कारणम् ॥&lt;br&gt;&#xA;तैरुक्तं सत्यमेतद्धि मृतोऽसावर्बुदाचले ॥&lt;br&gt;&#xA;ग्राहेण स धृतस्तत्र मृत्युं प्राप्तो नृपाधमः ॥११॥ ॥&lt;br&gt;&#xA;॥ यम उवाच ॥ ॥&lt;br&gt;&#xA;मुच्यतामाशु तेनायं नानेयाश्चापरे जनाः ॥&lt;br&gt;&#xA;ये मृता मम तीर्थे वै सर्वपातकनाशने ॥ १२ ॥&lt;br&gt;&#xA;ततस्तैः किङ्करैर्मुक्तो यमवाक्यान्नृपोत्तम ॥&lt;br&gt;&#xA;त्रिविष्टपं मुदा प्राप्तः सेव्यमानोऽप्सरोगणैः॥ १३ ॥&lt;br&gt;&#xA;यस्तु भक्तिसमायुक्तः स्नानं तत्र समाचरेत् ॥&lt;br&gt;&#xA;स याति परमं स्थानं जरामरणवर्जितम् ॥ १४ ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥&lt;br&gt;&#xA;चैत्रशुक्लत्रयोदश्यां यत्र सिद्धिं गतो यमः ॥ १५ ॥&lt;br&gt;&#xA;तस्मिन्नेव नरः सम्यक्छ्राद्धकृत्यं समाचरेत् ॥&lt;br&gt;&#xA;आकल्पं पितरस्तस्य स्वर्गे तिष्ठन्ति पार्थिव ॥१६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे तृतीयेऽर्बुदखण्डे यमतीर्थमाहात्म्यवर्णनन्नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९ वाराहतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/019_vArAhatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/019_vArAhatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ तीर्थं पापप्रणाशनम् ॥&lt;br&gt;&#xA;वाराहस्य हरेरिष्टं सदा वाससुखप्रदम् ॥ १ ॥&lt;br&gt;&#xA;वाराहेणावतारेण पृथ्वी तत्र समुद्धृता ॥&lt;br&gt;&#xA;हरिणोक्ता स्थिरा तिष्ठ न भेतव्यं कदाचन ॥ २ ॥&lt;br&gt;&#xA;अहं चेतो गमिष्यामि वैकुण्ठे च पुनः शुभे ॥&lt;br&gt;&#xA;वरं वरय कल्याणि यद्यदिष्टं सुदुर्लभम् ॥ ३ ॥&lt;br&gt;&#xA;॥ पृथिव्युवाच ॥ ॥&lt;br&gt;&#xA;यदि देयो वरो मह्यं शङ्खचक्रगदाधर ॥&lt;br&gt;&#xA;अनेन वपुषा तिष्ठ ह्यस्मिंस्तीर्थे सदा हरे ॥ ४ ॥&lt;br&gt;&#xA;॥ हरिरुवाच ॥ ॥&lt;br&gt;&#xA;अनेन वपुषा देवि पर्वतेऽर्बुदसञ्ज्ञके ॥&lt;br&gt;&#xA;अहं स्थास्यामि ते वाक्यात्सदा लोक हिते रतः ॥ ५ ॥&lt;br&gt;&#xA;ममाग्रे यो ह्रदः पुण्यः सुनिर्मलजलान्वितः ॥&lt;br&gt;&#xA;माघमासे सिते पक्ष एकादश्यां समाहितः ॥ ६ ॥&lt;br&gt;&#xA;तत्र स्नात्वा नरो भक्त्या मुच्यते ब्रह्महत्यया ॥&lt;br&gt;&#xA;तत्र श्राद्धं करिष्यन्ति मनुष्याः श्रद्धयान्विताः ॥ ७ ॥&lt;br&gt;&#xA;पितॄणां जायते तृप्तिर्यावदाभूतसम्प्लवम् ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥ ८ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;इत्युक्त्वान्तर्दधे राजन्गोविन्दो गरुडध्वजः ॥&lt;br&gt;&#xA;तस्मिन्दिने नृपश्रेष्ठ स्नात्वा व्रतं समाचरेत् ॥९॥&lt;br&gt;&#xA;तर्पणं पिण्डदानं च यः कुर्याद्भक्तितत्परः ॥&lt;br&gt;&#xA;स याति विष्णुसालोक्यं पूर्वजैः सह पार्थिव ॥ 7.3.19.१० ॥&lt;br&gt;&#xA;तत्र दानं प्रशंसन्ति गत्वा ब्राह्मणसत्तमे ॥&lt;br&gt;&#xA;अस्मिंस्तीर्थे नृपश्रेष्ठ गोदानं च करोति यः ॥ ११ ॥&lt;br&gt;&#xA;रोमसङ्ख्यानि वर्षाणि स्वर्गे तिष्ठति मानवः ॥&lt;br&gt;&#xA;तस्मात्सर्वात्मना राजन्गोदानं च समाचरेत् ॥ १२ ॥&lt;br&gt;&#xA;एकादश्यां विशेषेण कर्त्तव्यं स्नानमुत्तमम् ॥&lt;br&gt;&#xA;दानं कुर्याद्यथाशक्त्या स याति परमां गतिम् ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे वाराहतीर्थमाहात्म्यवर्णनन्नामैकोनविंशोध्यायः ॥ १९ ॥&lt;/p&gt;</description>
    </item>
    <item>
      <title>०२० चन्द्रप्रभासतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/020_chandraprabhAsatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/020_chandraprabhAsatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेत चन्द्रेशं प्रभासं नृपसत्तम ॥&lt;br&gt;&#xA;प्रभा तत्र पुरा प्राप्ता चन्द्रेण सुमहात्मना ॥ १ ॥&lt;br&gt;&#xA;दक्षस्य कन्यका राजन्सप्तविंशतिसङ्ख्यया ॥&lt;br&gt;&#xA;ऊढाश्चन्द्रेण ताः सर्वा अश्विनीप्रमुखाः पुरा ॥ २ ॥&lt;br&gt;&#xA;तासां मध्ये च रोहिण्या सह रेमे स नित्यदा ॥&lt;br&gt;&#xA;त्यक्ताः सर्वाश्च चन्द्रेण दक्षकन्याः सुदुःखिताः ॥&lt;br&gt;&#xA;गत्वा स्वपितरं नत्वा प्राहुरस्राविलेक्षणाः ॥ ३ ॥&lt;br&gt;&#xA;वयं त्यक्ताः प्रजानाथ निर्दोषाः पतिना ततः ॥&lt;br&gt;&#xA;शरणं त्वामनुप्राप्ता दुःखेन महतान्विताः ॥ ४ ॥&lt;br&gt;&#xA;गतिर्भव सुरश्रेष्ठ सर्वेषां त्वं हितं कुरु ॥&lt;br&gt;&#xA;अस्माकमुपदिश्यैनं चन्द्रं च रोहिणीरतम् ॥ ५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;स तासां वचनं श्रुत्वा गतो यत्र निशाकरः ॥&lt;br&gt;&#xA;अब्रवीच्च समं पश्य सर्वासु तनयासु मे ॥ ६ ॥&lt;br&gt;&#xA;अथ व्रीडासमायुक्तश्चन्द्रस्तं प्रत्यभाषत ॥&lt;br&gt;&#xA;तव वाक्यं करिष्यामि दक्ष गच्छ नमोस्तु ते ॥ ७ ॥&lt;br&gt;&#xA;गते दक्षे ततो भूयश्चन्द्रमा रोहिणीरतः ॥&lt;br&gt;&#xA;त्यक्त्वा च कन्यकाः सर्वाः प्रजापतिसमुद्भवाः ॥ ८ ॥&lt;br&gt;&#xA;अथ गत्वा पुनः सर्वा दक्षमूचुः सुदुःखिताः ॥&lt;br&gt;&#xA;न कृतं तव वाक्यं वै चन्द्रेणैव दुरात्मना ॥ ९ ॥&lt;br&gt;&#xA;दौर्भाग्यदुःखसन्तप्ता मरिष्याम न संशयः ॥&lt;br&gt;&#xA;अनेन जीवितेनापि मरणं निश्चयं भवेत् ॥ 7.3.20.१० ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;अथ रोषसमायुक्तो दक्षो गत्वाऽब्रवीद्विधुम् ॥&lt;br&gt;&#xA;मम वाक्यं त्वया चन्द्र यस्मात्पाप कृतं न हि ॥ ११ ॥&lt;br&gt;&#xA;क्षयमेष्यसि तस्मात्त्वं यक्ष्मणा नास्ति संशयः॥&lt;br&gt;&#xA;एवं दत्त्वा ततः शापं गतो दक्षः स्वमालयम् ॥ १२ ॥&lt;br&gt;&#xA;यक्ष्मणा व्यापितश्चन्द्रः क्षयं याति दिनेदिने ॥&lt;br&gt;&#xA;क्षीणो द्युतिविहीनस्तु चिन्तयामास चन्द्रमाः ॥ १३ ॥&lt;br&gt;&#xA;कि कर्त्तव्यं मया तत्र ह्यस्मिञ्छापे सुदारुणे ॥&lt;br&gt;&#xA;अथ किं पूजयिष्यामि सर्वकामप्रदं शिवम् ॥ १४ ॥&lt;br&gt;&#xA;स एवं निश्चयं कृत्वा गतोर्बुदमथाचलम् ॥&lt;br&gt;&#xA;तपस्तेपे जितक्रोधो जपहोमपरायणः ॥ १५ ॥&lt;br&gt;&#xA;तस्मै तुष्टो महादेवो वर्षाणामयुते गते ॥&lt;br&gt;&#xA;अब्रवीद्वरदोऽस्मीति ततोऽस्मै दर्शनं ददौ ॥ १६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वरं वरय भद्रं ते यत्ते मनसि वर्तते ॥&lt;br&gt;&#xA;तव दास्याम्यहं चन्द्र यद्यपि स्यात्सुदुर्ल्लभम्॥ १७ ॥&lt;br&gt;&#xA;॥ चन्द्र उवाच॥ ॥&lt;br&gt;&#xA;व्याधिक्षयं सुरश्रेष्ठ कुरु मे त्रिपुरान्तक ॥&lt;br&gt;&#xA;यक्ष्मणा व्यापितो देहो ममायं च जगत्पते ॥ १८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;दक्षशापेन ते चन्द्र यक्ष्मा काये व्यवस्थितः ॥&lt;br&gt;&#xA;न शक्तो ह्यन्यथा कर्तुं शापस्तस्य महात्मनः ॥१९॥&lt;br&gt;&#xA;तस्मात्त्वं तस्य ताः सर्वाः कन्यका मम वाक्यतः ॥&lt;br&gt;&#xA;निशाकर समं पश्य तव व्याधिर्गमिष्यति ॥ 7.3.20.२० ॥&lt;br&gt;&#xA;कृष्णे क्षयश्च ते चन्द्र शुक्ले वृद्धिर्भविष्यति ॥&lt;br&gt;&#xA;वरं वरय भद्रं ते अन्यमिष्टं सुदुर्ल्लभम्॥२१ ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;चन्द्रग्रहे नरो योऽत्र सोमवारे च शङ्कर ॥&lt;br&gt;&#xA;भक्त्या स्नानं करोत्येव स यातु परमां गतिम् ॥ २२ ॥&lt;br&gt;&#xA;पिण्डदानेन देवेश स्वर्गं गच्छन्तु पूर्वजाः ॥&lt;br&gt;&#xA;प्रसादात्तव देवेश तीर्थं भवतु मुक्तिदम् ॥ २३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;भविष्यन्ति नरोऽत्रैव विपाप्मानो निशाकर ॥&lt;br&gt;&#xA;यस्मात्प्रभा त्वया प्राप्ता तीर्थेऽस्मिन्विमलोदके॥ २४ ॥&lt;br&gt;&#xA;प्रभासतीर्थं विख्यातं तस्मादेतद्भविष्यति॥&lt;br&gt;&#xA;यत्र सोमग्रहे प्राप्ते सोमवारे विशेषतः ॥ २५ ॥&lt;br&gt;&#xA;करिष्यन्ति नराः स्नानं ते यास्यन्ति परां गतिम् ॥&lt;br&gt;&#xA;येऽत्र श्राद्धं करिष्यन्ति पिण्डदानं तथा नराः ॥ ॥ २६ ॥&lt;br&gt;&#xA;गयाश्राद्धसमं पुण्यं तेषां चन्द्र भविष्यति ॥&lt;br&gt;&#xA;तथा दानं प्रकर्तव्यं सोम लोकैर्ग्रहे तव ॥ २७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा विरूपाक्षस्तत्रैवान्तरधीयत ॥&lt;br&gt;&#xA;चन्द्रोऽपि बुभुजे सर्वाः पत्नीश्च दक्षसम्भवाः ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे तृतीयेऽर्बुदखण्डे चन्द्रप्रभासतीर्थमाहात्म्यवर्णनन्नाम विंशोऽध्यायः ॥ २० ॥ ॥&lt;/p&gt;</description>
    </item>
    <item>
      <title>०२१ पिण्डोदकतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/021_piNDodakatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/021_piNDodakatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच॥ ॥&lt;br&gt;&#xA;ततो गच्छेन्नृपश्रेष्ठ पिण्डोदकमनुत्तमम् ॥&lt;br&gt;&#xA;तीर्थं यत्र तपस्तप्तं पिण्डोदकद्विजातिना ॥ १ ॥&lt;br&gt;&#xA;पुरा पिण्डोदकोनाम ब्राह्मणोऽभून्महामते ॥&lt;br&gt;&#xA;मन्दप्रज्ञोऽल्पमेधावी सोपाध्यायेन पाठितः ॥ २ ॥&lt;br&gt;&#xA;अशक्तोऽध्ययनं कर्तुं जाड्यभावान्महीपते ॥&lt;br&gt;&#xA;स वैराग्यं परं गत्वा सम्प्राप्तो गिरिगह्वरे ॥ ३ ॥&lt;br&gt;&#xA;एतस्मिन्नेव कालेतु तत्रैव च सरस्वती॥&lt;br&gt;&#xA;वीणाविनोदसंयुक्ता विविक्ते तमुपस्थिता ॥ ४ ॥&lt;br&gt;&#xA;तं दृष्ट्वा ब्राह्मणं खिन्नं वैराग्येण समन्वितम् ॥&lt;br&gt;&#xA;कृपाविष्टा महादेवी वाक्यमेतदुवाच ह ॥ ५ ॥&lt;br&gt;&#xA;॥ सरस्वत्युवाच ॥ ॥&lt;br&gt;&#xA;कस्मात्त्वं खिद्यसे विप्र विरक्त इव भाससे ॥&lt;br&gt;&#xA;कस्मान्न हृष्यसि हृदा कस्मादत्र त्वमागतः ॥&lt;br&gt;&#xA;वद शीघ्रं महाभाग तवान्तिके वसाम्यहम् ॥ ६ ॥&lt;br&gt;&#xA;॥ पिण्डोदक उवाच ॥ ॥&lt;br&gt;&#xA;अहं वैराग्यमापन्न उपाध्यायतिरस्कृतः ॥&lt;br&gt;&#xA;ज्ञानहीनो महाभागे मृत्युं वाञ्छामि साम्प्रतम् ॥ ७ ॥&lt;br&gt;&#xA;न मे सरस्वती देवी जिह्वाग्रे परिवर्तते ॥&lt;br&gt;&#xA;कारणं नान्यदस्तीह मृत्योर्मम वरानने ॥ ॥&lt;br&gt;&#xA;दृष्टोऽकस्मात्त्वया चाहं ततो यास्यामि चान्यतः ॥&lt;br&gt;&#xA;मरणं हि मम श्रेयो मूकभावान्न जीवितम् ॥ ९ ॥&lt;br&gt;&#xA;॥ सरस्वत्युवाच ॥. ॥&lt;br&gt;&#xA;अहं सरस्वती देवी सदास्मिन्वरपर्वते॥&lt;br&gt;&#xA;निशासुखे त्रयोदश्यां करोमि वसतिं द्विज ॥&lt;br&gt;&#xA;तस्मात्त्वं प्रार्थय वरं यदभीष्टं सुदुर्लभम् ॥ 7.3.21.१० ॥&lt;br&gt;&#xA;॥ पिण्डोदक उवाच ॥ ॥&lt;br&gt;&#xA;प्रसादात्तव वै वाणि सर्वज्ञत्वं ममेप्सितम् ॥&lt;br&gt;&#xA;एतत्तीर्थं तु मन्नाम्ना ख्यातिं यातु शुचिस्मिते ॥ ११ ॥&lt;br&gt;&#xA;॥ सरस्वत्युवाच ॥ ॥&lt;br&gt;&#xA;अद्यप्रभृति सर्वज्ञो ह्यत्र लोके भविष्यसि ॥&lt;br&gt;&#xA;नाम्ना तव तथा तीर्थमेतत्ख्यातिं प्रयास्यति ॥१२॥&lt;br&gt;&#xA;निशामुखे त्रयोदश्यां योऽत्र स्नानं करिष्यति ॥&lt;br&gt;&#xA;भविष्यति स सर्वज्ञो यद्यपि स्यात्सुमन्दधीः ॥ १३ ॥&lt;br&gt;&#xA;अत्र मे सततं वासो भविष्यति द्विजोत्तम ॥&lt;br&gt;&#xA;यस्मात्तस्मात्सदा स्नानं कर्तव्यं सुसमाहितैः ॥ १४ ॥&lt;br&gt;&#xA;एवमुक्त्वा ततो देवी तत्रैवान्तरधीयत ॥&lt;br&gt;&#xA;पिण्डोदको हि सर्वज्ञो भूत्वाथ स्वगृहं ययौ ॥&lt;br&gt;&#xA;व्यस्मापयज्जनान्सर्वांस्तत्तीर्थस्य समाश्रयात् ॥ १५ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे तृतीयेऽर्बुदखण्डे पिण्डोदकतीर्थमाहात्म्यवर्णनन्नामैकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ श्रीमातामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/022_shrImAtAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/022_shrImAtAmAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ श्रीमातां देववन्दिताम् ॥&lt;br&gt;&#xA;सर्वकामप्रदां नृणामिहलोके परत्र च ॥१॥&lt;br&gt;&#xA;या च सर्वमयी शक्तिर्यया व्याप्तमिदं जगत् ॥&lt;br&gt;&#xA;सा तस्मिन्पर्वते साक्षात्स्वयं वासमरोचयत् ॥२॥&lt;br&gt;&#xA;पुरा देवयुगे राजा कलिङ्गोनाम दानवः ॥&lt;br&gt;&#xA;जरामरणहीनोसौ देवानां च भयङ्करः॥३॥&lt;br&gt;&#xA;तेन सर्वमिदं व्याप्तं त्रैलोक्यं सचराचरम्॥&lt;br&gt;&#xA;बलप्रभावतः स्वर्गो जितस्तेन सुराधिपः ॥&lt;br&gt;&#xA;ब्रह्मलोकमनुप्राप्तो देवैः सर्वैः समन्वितः ॥४॥&lt;br&gt;&#xA;तेन दैत्येन सर्वेऽपि त्रासिताः सुरमानवाः ॥&lt;br&gt;&#xA;कलिङ्गोनाम दैत्यः स स्वयमिन्द्रो बभूव ह ॥ ५ ॥&lt;br&gt;&#xA;वसवो मरुतः साध्या विश्वेदेवाः सुरर्षयः ॥&lt;br&gt;&#xA;तेन सर्वे कृता दैत्या यथायोग्यं नराधिप ॥ ६ ॥&lt;br&gt;&#xA;यज्ञभागान्स्वयं सर्वे बुभुजुस्ते च दानवाः ॥&lt;br&gt;&#xA;तपोऽर्थे च ततो देवा गताः सर्वेऽर्बुदाचलम् ॥ ७ ॥&lt;br&gt;&#xA;अद्यापि देवताखातं त्रैलोक्ये ख्यातिमागतम् ॥&lt;br&gt;&#xA;तत्र व्रतपराः सर्वे पत्रमूलफलाशिनः ॥ ८ ॥&lt;br&gt;&#xA;अव्यक्ताः परमत्रासाद्ध्यायन्तस्ते च संस्थिताः ॥&lt;br&gt;&#xA;पञ्चाग्निसाधकाः केचित्तत्र व्रतपरायणाः ॥ ९ ॥&lt;br&gt;&#xA;एकाहारा निराहारा वायुभक्षास्तथा परे ॥&lt;br&gt;&#xA;अन्ये मासोपवासाश्च चान्द्रायणपरायणाः ॥ 7.3.22.१० ॥&lt;br&gt;&#xA;कृच्छ्रसान्तपने निष्ठा महापाराकिणः परे ॥&lt;br&gt;&#xA;अम्बुभक्षा वायुभक्षाः फेनपाश्चोष्मपाः परे ॥ ११ ॥&lt;br&gt;&#xA;जपहोमपराश्चान्ये ध्यानासक्तास्तथा परे ॥&lt;br&gt;&#xA;बलिनैवद्यदानैश्च गन्धधूपैर्नराधिप ॥ १२ ॥&lt;br&gt;&#xA;पूजयन्तः परां शक्तिं देवीं स्वकार्यहेतवे ॥&lt;br&gt;&#xA;एवं तेषां व्रतस्थानां तपसा भावितात्मनाम् ॥&lt;br&gt;&#xA;विमुक्तिरभवद्राजन्सर्वेषां कर्मबन्धनात् ॥ १३ ॥&lt;br&gt;&#xA;ततः पूर्णे सहस्रान्ते वर्षाणां नृपसत्तम॥&lt;br&gt;&#xA;देवी प्रत्यक्षतां प्राप्ता कन्यकारूपधारिणी॥ १४॥&lt;br&gt;&#xA;पूर्वं जाता महाराज धूममूर्तिर्भयावहा॥&lt;br&gt;&#xA;ततो ज्वाला ततः कन्या शुक्लवासोऽनुलेपना॥&lt;br&gt;&#xA;दृष्ट्वा तां तुष्टुवुर्देवाः कृताञ्जलिपुटास्ततः॥ १५॥&lt;br&gt;&#xA;नमोऽस्तु सर्वगे देवि नमस्ते सर्वपूजिते॥&lt;br&gt;&#xA;कामगेऽचिन्त्ये नमस्ते त्रिदशाश्रये ॥ १६ ॥&lt;br&gt;&#xA;नमस्ते परमादेवि ब्रह्मयोने नमोनमः ॥&lt;br&gt;&#xA;अर्धमात्रेक्षरे चैव तस्यार्धार्धे नमोनमः ॥ १७ ॥&lt;br&gt;&#xA;नमस्ते पद्मपत्राक्षि विश्वमातर्नमोनमः ॥&lt;br&gt;&#xA;नमस्ते वरदे देवि रजःसत्त्वतमोमयि ॥ १८ ॥&lt;br&gt;&#xA;स्वस्वरूपस्थिते देवि त्वं च संसारलक्षणम् ॥&lt;br&gt;&#xA;त्वं बुद्धिस्त्वं धृतिः क्षान्तिस्त्वं स्वाहा त्वं स्वधा क्षमा ॥ १९ ॥&lt;br&gt;&#xA;त्वं वृद्धिस्त्वं गतिः कर्त्री शची लक्ष्मीश्च पार्वती ॥&lt;br&gt;&#xA;सावित्री त्वं च गायत्री अजेया पापनाशिनी ॥7.3.22.२०॥&lt;br&gt;&#xA;यच्चान्यदत्र देवेशि त्रैलोक्येऽस्तीतिसञ्ज्ञितम् ॥&lt;br&gt;&#xA;तद्रूपं तावकं देवि पर्वतेषु च संस्थितम् ॥ २१ ॥&lt;br&gt;&#xA;वह्निना च यथा काष्ठं तन्तुना च यथा पटः ॥&lt;br&gt;&#xA;तथा त्वया जगद्व्याप्तं गुप्ता त्वं सर्वतः स्थिता ॥ २२ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं स्तुता जगन्माता तानुवाच सुरोत्तमान् ॥&lt;br&gt;&#xA;वरो मे याच्यतां शीघ्रमभीष्टः सुरसत्तमाः ॥ २३ ॥&lt;br&gt;&#xA;किमत्र गुप्तभावेन तिष्ठथ श्वभ्रमध्यगाः ॥&lt;br&gt;&#xA;मद्भक्तानां भयं नास्ति त्रैलोक्येपि चराचरे ॥ २४ ॥ ॥&lt;br&gt;&#xA;॥ देवा ऊचुः ॥&lt;br&gt;&#xA;कलिङ्गेन वयं देवि निरस्ताः सङ्गरे मुहुः ॥&lt;br&gt;&#xA;तेन व्याप्तमिदं सर्वं त्रैलोक्यं सचराचरम् ॥ २५ ॥&lt;br&gt;&#xA;यज्ञभागो हृतोऽस्माकं दैत्यानां स प्रकल्पितः ॥&lt;br&gt;&#xA;तेन स्वर्गः समाक्रान्तः सुराः सर्वे निराकृताः ॥ २६ ॥&lt;br&gt;&#xA;हत्वा दैत्यान्यथा भूयः शक्रः स्वपदमाप्नुयात् ॥&lt;br&gt;&#xA;तथा कुरु महाभागे वर एषोऽस्मदीप्सितः ॥ २७ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यथा यूयं मया सृष्टास्तथैवायं महासुरः ॥&lt;br&gt;&#xA;विशेषो नास्ति मे कश्चिदुभयोः सुरसत्तमाः ॥ २८ ॥&lt;br&gt;&#xA;तस्मात्तान्वारयिष्यामि शक्राद्यांस्त्रिदिवात्पुनः ॥&lt;br&gt;&#xA;एवमुक्त्वा वरारोहा प्रेषयामास पार्थिव ॥ २९ ॥&lt;br&gt;&#xA;दूतं कलिङ्गदैत्याय त्यज त्वं त्रिदिवं द्रुतम् ॥&lt;br&gt;&#xA;स गत्वा बाष्कलिं दैत्यं सामपूर्वं वचोऽब्रवीत् ॥ 7.3.22.३० ॥&lt;br&gt;&#xA;॥ दूत उवाच ॥ ॥&lt;br&gt;&#xA;या सा सर्वगता देवी शक्तिरूपा शुचि स्मिता ॥&lt;br&gt;&#xA;श्रीमाता जगतां माता देवैराराधिता परा ॥&lt;br&gt;&#xA;तेषां तुष्टा च देवी त्वामिदं वचनमब्रवीत् ॥ ३१ ॥&lt;br&gt;&#xA;स्वस्थानं गच्छ शीघ्रं त्वं शक्रो यातु त्रिविष्टपम् ॥&lt;br&gt;&#xA;मद्वाक्याद्दानवश्रेष्ठ देवत्वं न भवेत्तव ॥ ३२ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;स दूतवचनं श्रुत्वा दानवो मदगर्वितः ॥ ३४ ॥&lt;br&gt;&#xA;अहं लोकेश्वरो मत्वा सगर्वमिदमब्रवीत् ॥ ३३ ॥&lt;br&gt;&#xA;॥ बाष्कलिरुवाच ॥ ॥&lt;br&gt;&#xA;का श्रीमातेति के देवा नास्मात्स्वर्गं त्यजाम्यहम् ॥&lt;br&gt;&#xA;न तां जानामि तांश्चैव गत्वा ब्रूहि ममाज्ञया ॥ ३४ ॥&lt;br&gt;&#xA;न भवद्भ्यस्वहं स्वर्गं प्रयच्छामि कथञ्चन ॥&lt;br&gt;&#xA;दूतोऽवध्यो भवेद्राज्ञामपि वैरे सुदारुणे ॥&lt;br&gt;&#xA;एतस्मात्कारणाद्दूत न त्वां प्राणैर्वियोजये ॥ ३५ ॥&lt;br&gt;&#xA;श्रीमातां यदि मे दूत दर्शयिष्यसि चेत्ततः ॥&lt;br&gt;&#xA;अभीष्टान्सम्प्रदास्यामि सत्यमेव ब्रवीम्यहम् ॥ ३६ ॥&lt;br&gt;&#xA;अहं त्वया समं तत्र यास्ये यत्र स्थिता च सा ॥&lt;br&gt;&#xA;निग्रहं च करिष्यामि वाक्यं मे सत्यकारणम् ॥ ३७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा मदोन्मत्तो दूतेन च स दानवः ॥&lt;br&gt;&#xA;अर्बुदं प्रययौ तूर्णं रोषेण महता वृतः ॥ ३८ ॥&lt;br&gt;&#xA;दृष्ट्वा बाष्कलिमायान्तं देवाः शक्रपुरोगमाः ॥&lt;br&gt;&#xA;वार्यमाणास्तदा देव्या पलायनपरायणाः ॥ ३९ ॥&lt;br&gt;&#xA;भयेन महताविष्टा दिशो भेजुः समन्ततः ॥&lt;br&gt;&#xA;अथासौ बाष्कलिः प्राप्तः सैन्येन महता वृतः ॥ 7.3.22.४० ॥&lt;br&gt;&#xA;श्रीमाता तिष्ठते यत्र पर्वतेर्बुदसञ्ज्ञके ॥&lt;br&gt;&#xA;दूतं च प्रेषयामास तमुवाच नराधिपः ॥ ४१ ॥&lt;br&gt;&#xA;॥ बाष्कलिरुवाच ॥ ॥&lt;br&gt;&#xA;गच्छ दूतवर ब्रूहि श्रीमातां चारुहासिनीम्॥&lt;br&gt;&#xA;भार्या मे भव सुश्रोणि अहं ते वशगः सदा ॥ ४२ ॥&lt;br&gt;&#xA;भविष्यति हि मे राज्यं सर्वं वशगतं तव ॥&lt;br&gt;&#xA;अन्यथा धर्षयिष्यामि सर्वैः सार्द्धं सुरोत्तमैः ॥४३॥&lt;br&gt;&#xA;किमिन्द्रेणाल्पवीर्येण किमन्यैश्च वरानने ॥&lt;br&gt;&#xA;सहस्राक्षो न मे तुल्यो न मे तुल्याः सुरासुराः ॥ ४४ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एतच्छ्रुत्वा ततो गत्वा स दूतः सन्न्यवेदयत् ॥&lt;br&gt;&#xA;तस्य सर्वं यथावाक्यं तेनोक्तं च महीपते ॥४५॥&lt;br&gt;&#xA;ततः श्रुत्वा स्मितं कृत्वा चिन्तयामास भामिनी ॥&lt;br&gt;&#xA;जरा मरणहीनोयं दैत्येन्द्रः शम्भुना कृतः ॥ ४६ ॥&lt;br&gt;&#xA;कथमस्य मया कार्यो निग्रहो देवताकृते ॥&lt;br&gt;&#xA;पुनश्चिन्तयते यावत्सा देवी दानवं प्रति ॥&lt;br&gt;&#xA;तावत्तत्रागतः शीघ्रं स कामेन परिप्लुतः ॥ ४७ ॥&lt;br&gt;&#xA;अथ दृष्टिनिपातेन सा देवी दानवाधिपम् ॥&lt;br&gt;&#xA;व्यलोकयत्ततस्तस्या निश्चयः सम्बभूव ह ॥ ४८ ॥&lt;br&gt;&#xA;ततो जहास सा देवीशनकैर्वृपसत्तम ॥&lt;br&gt;&#xA;मुखात्तस्यास्ततः सैन्यं निष्क्रान्तमतिभीषणम्॥ ४९ ॥&lt;br&gt;&#xA;हस्तिनो हयवर्याश्च पादाताश्च पृथग्विधाः ॥&lt;br&gt;&#xA;रथसाहस्रमारूढा योधाश्चापि सहस्रशः ॥ 7.3.22.५० ॥&lt;br&gt;&#xA;तैः सैन्यं दानवेशस्य सर्वं शस्त्रैर्निपातितम् ॥&lt;br&gt;&#xA;पश्यतस्तस्य दैत्यस्य निश्चलस्यासुरस्य च ॥ ५१ ॥&lt;br&gt;&#xA;हते सैन्य बले तस्मिन्निन्द्राद्यास्त्रिदिवौकसः ॥&lt;br&gt;&#xA;तामूचुर्वचनं देवि दानवं हन्तुमर्हसि ॥&lt;br&gt;&#xA;नास्मिञ्जीवति नो राज्यं स्वर्गे देवि भविष्यति ॥ ५२ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;श्रुत्वा तद्वचनं तेषां ज्ञात्वा तं मृत्युवर्जितम् ॥&lt;br&gt;&#xA;पर्वतस्य महाशृङ्गं दत्त्वा तस्योपरि स्वयम् ॥ ५३ ॥&lt;br&gt;&#xA;निविष्टा सा जगन्माता श्रीमाता कामरूपिणी ॥&lt;br&gt;&#xA;हिताय जगतां राजन्नद्यापि वरपर्वते ॥&lt;br&gt;&#xA;तत्रैव वसते साक्षान्नृणां कामप्रदायिनी ॥ ५४ ॥&lt;br&gt;&#xA;एतस्मिन्नेव काले तु सर्वे देवाः सवासवाः ॥&lt;br&gt;&#xA;तुष्टुवुस्तां महाशक्तिं भयहन्त्रीं प्रहर्षिताः ॥ ५५ ॥&lt;br&gt;&#xA;प्रसन्नाऽभूत्ततो देवी तेषां तत्र नराधिप ॥&lt;br&gt;&#xA;स्वंस्वं स्थानं सुराः सर्वे परियान्तु गतव्यथाः ॥&lt;br&gt;&#xA;गत्वा स्थानं स्वकं सर्वे परिपान्तु गतव्यथाः ॥ ५६ ॥&lt;br&gt;&#xA;वरं वरय देवेन्द्र ब्रूहि यत्ते मनोगतम् ॥&lt;br&gt;&#xA;तत्सर्वं सम्प्रदास्यामि तुष्टाहं भक्तितस्तव ॥ ५७ ॥ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;यदि तुष्टासि मे देवि शाश्वते भक्तिवत्सले ॥&lt;br&gt;&#xA;अत्रैव स्थीयतां तावत्स्वर्गे यावदहं विभुः ॥ ५८ ॥&lt;br&gt;&#xA;प्रशास्मि राज्यं देवेशि शाश्वते भक्तवत्सले ॥&lt;br&gt;&#xA;अजरश्चामरश्चैव यतो दैत्यः सुरेश्वरि ॥ ५९ ॥&lt;br&gt;&#xA;हरेण निर्मितः पूर्वं येन तिष्ठति निश्चलः ॥&lt;br&gt;&#xA;प्रसादात्तव लोकाश्च त्रयः सन्तु निरामयाः ॥7.3.22.६०॥&lt;br&gt;&#xA;अत्र त्वां पूजयिष्यामो वयं सर्वे समेत्य च ॥&lt;br&gt;&#xA;चैत्रशुक्लचतुर्द्दश्यां दृष्ट्वा त्वां यान्तु सद्गतिम् ॥ ६१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा सहस्राक्षः सर्वदेवैः समन्वितः ॥&lt;br&gt;&#xA;हृष्टस्त्रिविष्टपं प्राप्तो देव्यास्तस्याः प्रभावतः ॥ ६२ ॥&lt;br&gt;&#xA;सापि तत्र स्थिता देवी देवानां हितकाम्यया ॥ ॥। ६३ ॥&lt;br&gt;&#xA;यस्तां पश्यति चैत्रस्य चतुर्द्दश्यां सिते नृप ॥&lt;br&gt;&#xA;स याति परमं स्थानं जरामरणवर्ज्जितम् ॥ ६४ ॥&lt;br&gt;&#xA;किं व्रतैर्नियमैर्वापि दानैर्दत्ते नराधिप ॥&lt;br&gt;&#xA;सर्वे तद्दर्शनस्यापि कलां नार्हन्ति षोडशीम् ॥ ६५ ॥&lt;br&gt;&#xA;तत्रैव पादुके दिव्ये तया न्यस्ते नराधिप ॥&lt;br&gt;&#xA;यस्ते पश्यति भूयोऽसौ संसारं न हि पश्यति ॥&lt;br&gt;&#xA;सर्वान्कामानवाप्नोति इह लोके परत्र च ॥ ६६ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;कस्मिन्काले द्विजश्रेष्ठ देव्या मुक्तेऽत्र पादुके ॥&lt;br&gt;&#xA;कस्माच्च कारणाद्ब्रूहि सर्वं विस्तरतो मम ॥ ६७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तां देवीं मानवाः सर्वे संवीक्ष्य नृपसत्तम ॥&lt;br&gt;&#xA;प्राप्नुवन्ति परां सिद्धिं द्विविधां धर्मकारिणः ॥ ६८ ॥&lt;br&gt;&#xA;एतस्मिन्नेव काले तु यज्ञदानादिकाः क्रियाः ॥&lt;br&gt;&#xA;प्रणष्टा भूतले राजंस्तीर्थयात्राव्रतोद्भवाः ॥ ६९ ॥&lt;br&gt;&#xA;शून्यास्ते नरकाः सर्वे सम्बभूवुर्यमस्य ये ॥&lt;br&gt;&#xA;यज्ञभागविहीनाश्च देवाः कष्टमुपागताः ॥ 7.3.22.७० ॥&lt;br&gt;&#xA;अथ सर्वे नृपश्रेष्ठ देवास्तत्र समागताः ॥&lt;br&gt;&#xA;ऊचुर्गत्वाऽर्बुदं तत्र श्रीमातां परमे श्वरीम्॥ ७१ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;अग्निष्टोमादिकाः सर्वाः क्रिया नष्टाः सुरेश्वरि ॥&lt;br&gt;&#xA;मर्त्यलोके वयं तेन कर्मणातीव पीडिताः ॥ ७२ ॥&lt;br&gt;&#xA;दृष्ट्वा त्वां देवि पाप्मानः सिद्धिं यान्ति सपूर्वजाः ॥&lt;br&gt;&#xA;तस्माद्यथा वयं पुष्टिं व्रजामस्ते प्रसादतः ॥ ७३ ॥&lt;br&gt;&#xA;न निष्क्रामति दैत्यश्च बाष्कलिस्त्वं तथा कुरु ॥ ७४ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तेषां तद्वचनं श्रुत्वा सञ्चिन्त्य सुचिरं तदा ॥&lt;br&gt;&#xA;मुक्त्वा स्वे पादुके तत्र कृत्वा चाश्मसमुद्भवे ॥&lt;br&gt;&#xA;देवानुवाच राजेन्द्र सर्वानर्त्तिमुपागतान् ॥ ७५ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;युष्मद्वाक्येन त्यक्तो हि मयाऽयं पर्वतोत्तमः ॥&lt;br&gt;&#xA;विन्यस्ते पादुके तस्य रक्षार्थं बाष्कलेः सुराः ॥ ७६ ॥&lt;br&gt;&#xA;मत्पादुकाभराक्रान्तो न स दैत्यः सुरोत्तमाः ॥&lt;br&gt;&#xA;स्थानात्प्रचलितुं शक्तः स्तम्भितः स्याद्यथा मया ॥ ७७ ॥&lt;br&gt;&#xA;एतच्छास्त्रं मया कृत्स्नं पादुकार्थं विनिर्मितम् ॥&lt;br&gt;&#xA;अध्यात्मकं हितार्थाय प्राणिनां पृथिवीतले ॥ ७८ ॥&lt;br&gt;&#xA;शास्त्रमार्गेण चानेन भक्त्या यः पादुके मम ॥&lt;br&gt;&#xA;पूजयिष्यति सिद्धिः स्यात्तस्य मद्दर्शनोद्भवा ॥ ७९ ॥&lt;br&gt;&#xA;चैत्रशुक्लचतुर्द्दश्यामहमत्रार्बुदे सदा ॥&lt;br&gt;&#xA;अहोरात्रे वसिष्यामि सुगुप्ता गिरिगह्वरे ॥ ॥ 7.3.22.८० ॥&lt;br&gt;&#xA;पर्वतोऽयं ममाभीष्टो न च त्यक्तुं मनो दधे ॥&lt;br&gt;&#xA;तथापि सम्परित्यक्तो युष्माकं हितकाम्यया ॥ ८१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा तु सा देवी समन्ताद्देवकिन्नरैः ॥&lt;br&gt;&#xA;स्तूयमाना ययौ स्वर्गं मुक्त्वा ते पादुके शुभे ॥ ८२॥&lt;br&gt;&#xA;अद्यापि सिद्धिमायान्ति योगिनो ध्यानतत्पराः ॥&lt;br&gt;&#xA;तन्निष्ठास्तद्गतप्राणा यथा देव्याः प्रदर्शनात्॥ ८३ ॥&lt;br&gt;&#xA;एतत्ते सर्वमाख्यातं यन्मां त्व परिपृच्छसि ॥&lt;br&gt;&#xA;श्रीमातासम्भवं पुण्यं पादुकाभ्यां च भूमिप ॥८४॥&lt;br&gt;&#xA;यस्त्वेतत्पठते भक्त्या श्लाघते वाऽथ यो नरः ॥&lt;br&gt;&#xA;सर्वपापैर्महाराज मुच्यते ज्ञानतत्परः ॥ ८५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे श्रीमातामाहात्म्यवर्णनन्नाम द्वाविंशोऽध्यायः ॥ २२ ॥&lt;/p&gt;</description>
    </item>
    <item>
      <title>०२३ शुक्लतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/023_shuklatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/023_shuklatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ शुक्लतीर्थमनुत्तमम् ॥&lt;br&gt;&#xA;यत्ख्यातिमगमत्पूर्वं सकाशाद्दाशवर्गतः ॥ १ ॥&lt;br&gt;&#xA;पुराऽऽसीद्रजको नाम्ना शमिलाक्षो महीपते ॥&lt;br&gt;&#xA;नीलीमध्ये तु वस्त्राणि प्रक्षिप्तानि महीपते ॥ २ ॥&lt;br&gt;&#xA;अथासौ भयमापन्नो ज्ञात्वा वस्त्रविडम्बनम्॥&lt;br&gt;&#xA;देशान्तरं प्रस्थितोऽसौ स्वकुटुम्बसमावृतः ॥ ३ ॥&lt;br&gt;&#xA;अथ तस्य सुता राजन्दाशकन्यासखी शुभा ॥&lt;br&gt;&#xA;दुःखेन महताविष्टा दाश्यन्तिकमुपाद्रवत् ॥ ४ ॥&lt;br&gt;&#xA;तस्यै निवेदयामास भयं वस्त्रसमुद्भवम् ॥&lt;br&gt;&#xA;विदेशचलनं चैव बाष्पगद्गदया गिरा ॥ ५ ॥&lt;br&gt;&#xA;दाशकन्यापि दुःखेन तस्या दुःखसमन्विता ॥&lt;br&gt;&#xA;अब्रवीद्वाष्सङ्क्लिन्नां निश्वसन्ती मुहुर्मुहुः ॥ ६ ॥&lt;br&gt;&#xA;॥ दाशकन्योवाच ॥ ॥&lt;br&gt;&#xA;अस्त्युपायो महानत्र विदितो मम शोभने ॥&lt;br&gt;&#xA;ध्रुवं तेन कृतेनैव निर्भयं ते च ते पितुः ॥ ७ ॥&lt;br&gt;&#xA;अत्रास्ति निर्झरं सुभ्रूरर्बुदे वरवर्णिनि ॥&lt;br&gt;&#xA;तत्र मे भ्रातरश्चैव तथान्ये मत्स्यजीविनः ॥ ८ ॥&lt;br&gt;&#xA;यच्चान्यदपि तत्रैव क्षिप्यते सलिले शुभे ॥&lt;br&gt;&#xA;तत्सर्वं शुक्लतामेति पश्य मे वपुरीदृशम् ॥ ९ ॥&lt;br&gt;&#xA;सर्वेषामेव दाशानां तस्य तोयस्य मज्जनात् ॥&lt;br&gt;&#xA;तानि वस्त्राणि तत्रैव तातस्तव सुमध्यमे ॥&lt;br&gt;&#xA;जले प्रक्षालयेत्क्षिप्रं प्रयास्यन्ति सुशुक्लताम् ॥ 7.3.23.१० ॥&lt;br&gt;&#xA;त्वयाऽत्र न भयं कार्यं गत्वा तातं निवारय ॥&lt;br&gt;&#xA;प्रस्थितं परदेशाय नात्र कार्या विचारणा ॥ ११ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;सा तस्या वचनं श्रुत्वा गत्वा सर्वं न्यवेदयत् ॥&lt;br&gt;&#xA;जनकाय सुता तूर्णं ततोऽसौ तुष्टिमाप्तवान्॥ १२ ॥&lt;br&gt;&#xA;प्रातरुत्थाय तूर्णं स निर्झरं तमुपाद्रवत्॥&lt;br&gt;&#xA;क्षिप्तमात्राणि राजेन्द्र तानि वस्त्राणि तेन वै ॥ ॥ १३ ॥&lt;br&gt;&#xA;तस्मिंस्तोयेतिशुक्लत्वं गतानि बहुलां ततः ॥&lt;br&gt;&#xA;कान्तिमापुश्च परमां तथा दृष्ट्वाम्बराणि च ॥ १४ ॥&lt;br&gt;&#xA;अथासौ विस्मयाविष्टस्तानि चादाय सत्वरः ॥&lt;br&gt;&#xA;राज्ञे निवेदयामास वृत्तान्तं च तदुद्भवम् ॥ १५ ॥&lt;br&gt;&#xA;ततो विस्मयमापन्नः स राजा तत्र निर्झरे ॥&lt;br&gt;&#xA;अन्यानि नीलीरक्तानि वस्त्राणि चाक्षिपज्जले ॥ १६ ॥&lt;br&gt;&#xA;सर्वाणि शुक्लतां यान्ति विशिष्टानि भवन्ति च ॥&lt;br&gt;&#xA;ज्ञात्वा ततः परं तीर्थं स्नानं चक्रे यथाविधि ॥ १७ ॥&lt;br&gt;&#xA;त्यक्त्वा राज्यं स तत्रैव तपस्तेपे महीपतिः ॥&lt;br&gt;&#xA;ततः सिद्धिं परां प्राप्तस्तीर्थस्यास्य प्रभावतः ॥ १८ ॥&lt;br&gt;&#xA;एकादश्यां नरस्तत्र यः श्राद्धं कुरुते नृप ॥&lt;br&gt;&#xA;स कुलानि समुद्धृत्य दश याति दिवं ततः ॥&lt;br&gt;&#xA;स्नानेनव विपापत्वं तत्क्षणादेव जायते ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे शुक्लतीर्थमाहात्म्यवर्णनन्नाम त्रयोविंशोऽध्यायः ॥ २३ ॥&lt;/p&gt;</description>
    </item>
    <item>
      <title>०२४ कात्यायनीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/024_kAtyAyanImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/024_kAtyAyanImAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ गुहामध्यनिवासिनी ॥&lt;br&gt;&#xA;देवी कात्यायनी यत्र शुम्भदानवनाशिनी ॥ १ ॥&lt;br&gt;&#xA;शुम्भोनाम महादैत्यः पुराऽऽसीत्पृथिवीतले ॥&lt;br&gt;&#xA;तेन सर्वं जगद्व्याप्तं जित्वा देवान्रणाजिरे ॥ २ ॥&lt;br&gt;&#xA;स शङ्करवराद्दैत्यो देवदानवरक्षसाम्॥&lt;br&gt;&#xA;अवध्यो योषितं मुक्त्वा सर्वेषां प्राणिनां भुवि ॥ ३ ॥&lt;br&gt;&#xA;ततो देवगणाः सर्वे गत्वाऽर्बुदमथाचलम् ॥&lt;br&gt;&#xA;तपस्तेपुर्वधार्थाय शुम्भस्य जगतीपते ॥&lt;br&gt;&#xA;देवीमाराधयामासुर्व्यक्तरूपां सुरेश्वरीम् ॥ ४ ॥&lt;br&gt;&#xA;अथ तेषां प्रसन्ना सा दृष्टिगोचरमागता ॥&lt;br&gt;&#xA;अब्रवीद्वरदास्मीति ब्रूत किं करवाणि च ॥ ५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;सर्वं नोऽपहृतं देवि शुम्भेन सुदुरात्मना ॥&lt;br&gt;&#xA;तं निषूदय कल्याणि सोवध्योन्यैः सदा रणे ॥ ६ ॥&lt;br&gt;&#xA;त्वया संरक्षिता देवि पुरा बाष्कलितो वयम् ॥ ७ ॥&lt;br&gt;&#xA;नान्याऽस्माकं गतिर्मातस्त्वां मुक्त्वा चारुहासिनीम् ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्ता सुरैर्देवी गत्वा शुम्भनिकेतनम्॥&lt;br&gt;&#xA;आजुहाव रणे क्रुद्धा भर्त्सयित्वा मुहुर्मुहुः ॥ ७ ॥&lt;br&gt;&#xA;स तया याचिते युद्धे ज्ञात्वा तां योषितं नृप ॥&lt;br&gt;&#xA;अवज्ञाय ततो दैत्यः प्रेषयामास दानवान् ॥ ९ ॥&lt;br&gt;&#xA;जीवग्राहेण दुष्टेयं गृह्यतां परुषस्वना ॥&lt;br&gt;&#xA;क्रियतां दारुणो दण्डो मम वाक्यान्न संशयः ॥ 7.3.24.१० ॥&lt;br&gt;&#xA;अथ तस्य समादेशाद्दानवास्तां ततो द्रुतम् ॥&lt;br&gt;&#xA;गत्वा निर्भर्त्सयामासुर्वेष्टयित्वा दिशो दश ॥ ११ ॥&lt;br&gt;&#xA;ततोऽवलोकनाद्दैत्यास्तया ते भस्मसात्कृताः ॥&lt;br&gt;&#xA;ततः शुम्भः प्रकुपितः स्वयमेव समाययौ ॥१२॥&lt;br&gt;&#xA;अब्रवीत्तिष्ठतिष्ठेति खङ्गमुद्यम्य भीषणः ॥&lt;br&gt;&#xA;सोऽपिदेव्या महाराज तथा चैवावलोकितः ॥१३॥&lt;br&gt;&#xA;अभवद्भस्मसात्सद्यः पतङ्ग इव पावकम्॥&lt;br&gt;&#xA;हते तस्मिंस्ततो दैत्याः शेषाः पार्थिवसत्तम॥&lt;br&gt;&#xA;भित्त्वा रसातलं जग्मुः पातालं भयसंयुताः ॥१४॥&lt;br&gt;&#xA;ततो देवगणाः सर्वे तुष्टुवुस्तां सुरेश्वरीम्॥&lt;br&gt;&#xA;अब्रुवंश्च वरं ब्रूहि यत्ते मनसि वर्त्तते ॥१५॥&lt;br&gt;&#xA;देव्युवाच ॥ ॥&lt;br&gt;&#xA;तत्रैव पर्वते स्थास्ये ह्यर्बुदेऽहं सुरोत्तमाः ॥&lt;br&gt;&#xA;अभीष्टः पर्वतोऽस्माकं सं सदाऽर्बुदसञ्ज्ञितः ॥१६॥&lt;br&gt;&#xA;॥ देवा ऊचुः ॥ ॥&lt;br&gt;&#xA;तत्रस्थां त्वां समालोक्य मर्त्त्या यान्ति त्रिविष्टपम् ॥&lt;br&gt;&#xA;विना यज्ञैस्तथा दानैः स्वर्गः सङ्कीर्णतां गतः॥&lt;br&gt;&#xA;नान्यत्कारणमस्तीह निषेधस्य सुरेश्वरि ॥१७॥&lt;br&gt;&#xA;॥ देव्युवाच ॥ ॥&lt;br&gt;&#xA;तत्राहं विजने रम्ये गुहामध्ये सुरेश्वराः ॥&lt;br&gt;&#xA;स्थास्यामि विरलाः केचिद्यास्यन्ति प्राणिनो मम ॥&lt;br&gt;&#xA;दृष्टिगोचरमार्गे हि गत्वा तं पर्वतं प्रति ॥१७॥&lt;br&gt;&#xA;॥ देवा ऊचुः ॥ ॥&lt;br&gt;&#xA;यद्येवं देवि तेऽभीष्टमेवं कुरु शुचिस्मिते ॥&lt;br&gt;&#xA;वयं त्वां तत्र द्रक्ष्यामः शुक्लाष्टम्यां सदा शुचेः ॥ १९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्ताः सुरा देव्या प्रहृष्टास्त्रिदिवं ययुः ॥&lt;br&gt;&#xA;सापि देवी गिरौ तत्र गत्वा चैवार्बुदे नृप ॥ 7.3.24.२० ॥&lt;br&gt;&#xA;गुहामध्यं समासाद्य नित्यं जगद्धिताय वै ॥&lt;br&gt;&#xA;विविक्ते न्यवसत्प्रीता दुर्ल्लभा सुरमानवैः ॥ २१ ॥&lt;br&gt;&#xA;यस्तां पश्यति राजेन्द्र शुक्लाष्टम्यां समाहितः ॥&lt;br&gt;&#xA;अभीष्टं स सदाप्नोति यद्यपि स्यात्सुदुर्ल्लभम् ॥२२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कात्यायनीमाहात्म्यवर्णनन्नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ पिण्डारकतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/025_piNDArakatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/025_piNDArakatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततः पिण्डारकं गच्छेत्तीर्थं पापहरं नृप ॥&lt;br&gt;&#xA;यत्र पूर्वं तपस्तप्तं मङ्किना ब्राह्मणेन च ॥&lt;br&gt;&#xA;सिद्धिं गतस्तथा राजंस्तीर्थस्यास्य प्रभावतः ॥ १ ॥&lt;br&gt;&#xA;पुरा मङ्किरभूद्विप्रो नाममात्रेण भूपते ॥&lt;br&gt;&#xA;मूर्खो ब्राह्मणकृत्यानामनभिज्ञः सुमन्दधीः ॥ २ ॥&lt;br&gt;&#xA;अथासौ पर्वते रम्ये लोकानां नृपसत्तम ॥&lt;br&gt;&#xA;महिषी रक्षयामास ततः पिण्डारकर्मणि ॥३॥&lt;br&gt;&#xA;कस्यचित्त्वथ कालस्य तेन वित्तमुपार्जितम्॥&lt;br&gt;&#xA;दूरात्कृच्छ्रेण च स्तोकं जगृहे गोयुगं ततः ॥ ४॥।&lt;br&gt;&#xA;ततस्तद्दमयामास गोयुगं नृपसत्तम ॥&lt;br&gt;&#xA;अथ दैववशाद्राजन्दमितं तस्य गोयुगम्॥ ५ ॥&lt;br&gt;&#xA;निबद्धमुष्ट्रमासाद्य ग्रीवादेशे बलात्स्थितम् ॥&lt;br&gt;&#xA;अथोष्ट्रस्त्वरया राजन्नुत्थितस्त्रासतत्परः ॥६॥&lt;br&gt;&#xA;गोयुगेन हि ग्रीवायां लम्बमानेन भूपते ॥&lt;br&gt;&#xA;तद्दृष्ट्वा सुमहाश्चर्यं विनाशं गोयुगस्य तु ॥ ७ ॥&lt;br&gt;&#xA;मङ्किर्वैराग्यमापन्नस्त्यक्त्वा ग्रामं वनं ययौ ॥&lt;br&gt;&#xA;स गत्वा निर्झरं कञ्चिदर्बुदे नृपसत्तम ॥८॥&lt;br&gt;&#xA;त्रिकालं कुरुते स्नानं गायत्रीजपमुत्तमम् ॥&lt;br&gt;&#xA;तेनासौ गतपापोऽभूद्दिव्यदर्शी च भूमिप ॥९॥&lt;br&gt;&#xA;एतस्मिन्नेव काले तु तेन मार्गेण शङ्करः ॥&lt;br&gt;&#xA;सह गौर्या विनिष्क्रान्तः क्रीडार्थं रम्यपर्वते ॥7.3.25.१०॥&lt;br&gt;&#xA;स दृष्टः सहसा तेन पिण्डारेण महात्मना ॥&lt;br&gt;&#xA;प्रणाममकरोद्राजंस्ततस्तं शङ्करोऽब्रवीत् ॥ ११ ॥&lt;br&gt;&#xA;न वृथा दर्शनं मे स्याद्वरो मे गृह्यतां द्विज ॥&lt;br&gt;&#xA;यदभीष्टं महाराज यद्यपि स्यात्सुदुर्लभम् ॥ १२ ॥&lt;br&gt;&#xA;॥ पिण्डारक उवाच ॥ ॥&lt;br&gt;&#xA;गणोऽहं तव देवेश भवानि त्रिपुरान्तक ॥&lt;br&gt;&#xA;यथा तथा कुरु विभो नान्यन्मे हृदि वर्तते ॥ १३ ॥&lt;br&gt;&#xA;एतत्पिण्डारकं तीर्थ मम नाम्ना प्रसिध्यतु ॥ १४ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;भविष्यसि गणोऽस्माकं देहान्ते त्वं द्विजोत्तम ॥&lt;br&gt;&#xA;एतत्पिण्डारकन्नाम तीर्थमत्र भविष्यति ॥ १५ ॥&lt;br&gt;&#xA;अहमत्र महाष्टम्यां निवेक्ष्यामि महामते ॥&lt;br&gt;&#xA;ये च स्नानं करिष्यन्ति सम्प्राप्ते चाष्टमीदिने ॥&lt;br&gt;&#xA;ते यास्यन्ति परं स्थानं यत्राहं नित्यसंस्थितः ॥ १६ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा महादेवस्तत्रैवान्तरधीयत ॥।&lt;br&gt;&#xA;मङ्किः पिण्डारकस्तत्र तपस्तेपे दिवानिशम् ॥ १७ ॥&lt;br&gt;&#xA;ततः कालेन महता त्यक्त्वा देहं दिवं गतः ॥&lt;br&gt;&#xA;यत्रास्ते भगवान्रुद्रो गणस्तत्र बभूव ह ॥ १८ ॥।&lt;br&gt;&#xA;तस्मात्सर्वप्रयत्नेन स्नानं मन्त्रेण चाचरेत् ॥१९॥&lt;br&gt;&#xA;राजेन्द्र महिषीदानमथाष्टम्यां विशेषतः ॥&lt;br&gt;&#xA;य इच्छति सदाऽभीष्टमिह लोके परत्र च ॥7.3.25.२०॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे पिण्डारकतीर्थमाहात्म्यवर्णनन्नाम पञ्चविंशोऽध्यायः॥ २५॥&lt;/p&gt;</description>
    </item>
    <item>
      <title>०२६ कनखलतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/026_kanakhalatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/026_kanakhalatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ तीर्थं त्रैलोक्यविश्रुतम् ॥&lt;br&gt;&#xA;तस्मिन्कनखलन्नाम पर्वते पापनाशने ॥ १ ॥&lt;br&gt;&#xA;शृणु तत्राऽभवत्पूर्वं यदाश्चर्यं महीपते ॥&lt;br&gt;&#xA;पार्थिवः सुमतिर्नाम सम्प्राप्तोऽर्बुदपर्वते ॥२॥&lt;br&gt;&#xA;सूर्यग्रहे महीपाल तीर्थं कनखलं गतः ॥&lt;br&gt;&#xA;तेन विप्रार्थमानीतं सुवर्णं जात्यमेव हि ॥३॥&lt;br&gt;&#xA;प्रभूतं पतितं तोये प्रमादात्तस्य भूपतेः ॥&lt;br&gt;&#xA;न लब्धं तेन भूपाल अन्वेषणपरेण च ॥ ४ ॥&lt;br&gt;&#xA;ततः स्नात्वा गृहं प्राप्तः पश्चात्तापसमन्वितः ॥&lt;br&gt;&#xA;ततः कालेन महता स भूयस्तत्र चागतः ॥ ५ ॥&lt;br&gt;&#xA;स्नानार्थं भास्करे ग्रस्ते तं च देशमपश्यत ॥&lt;br&gt;&#xA;चिन्तयामास मेधावी ह्यस्मिन्देशे तदा मम ॥ ६ ॥&lt;br&gt;&#xA;सुवर्णं पतितं हस्तान्न च लब्धं कथञ्चन ॥ ७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं चिन्तयतस्तस्य वागुवाचाशरीरिणी ॥&lt;br&gt;&#xA;नात्र नाशोऽस्ति राजेन्द्र इह लोके परत्र च ॥ ८ ॥&lt;br&gt;&#xA;अत्र कोटिगुणं जातं सुवर्णं यत्पुरातनम् ॥&lt;br&gt;&#xA;पश्चात्तापस्त्वया भूरि कृतो यद्द्रव्यनाशने ॥ ९ ॥&lt;br&gt;&#xA;तस्मात्सङ्ख्या च सञ्जाता तथैवाकल्पितस्य च ॥&lt;br&gt;&#xA;येऽत्र श्रद्धासमायुक्ताः सुवर्णैर्नृपसत्तम ॥&lt;br&gt;&#xA;यत्नाच्छ्राद्धं करिष्यन्ति सुवर्णं च विशेषतः ॥ 7.3.26.१० ॥&lt;br&gt;&#xA;ब्राह्मणेभ्यः प्रदास्यन्ति सङ्ख्या तस्य न विद्यते ॥&lt;br&gt;&#xA;अत्रान्वेषय देशे त्वं प्राप्स्यसे नाऽत्र संशयः ॥ ११ ॥&lt;br&gt;&#xA;स श्रुत्वा भारती तत्र ह्याकाशादुत्थितां नृप ॥&lt;br&gt;&#xA;अन्वेषमाणोऽस्मिन्देशे सुवर्णं तच्च लब्धवान् ॥ १२ ॥&lt;br&gt;&#xA;शुभ्रं कोटिगुणं प्राज्यं ततस्तुष्टिं समागतः ॥&lt;br&gt;&#xA;ज्ञात्वा तीर्थप्रभावं तं ब्राह्मणेभ्यः सहस्रशः ॥&lt;br&gt;&#xA;प्रददौ च दयायुक्त उद्दिश्य पितृदेवताः ॥ १३ ॥&lt;br&gt;&#xA;ततस्तस्य प्रभावेण स दानस्य महीपतिः ॥&lt;br&gt;&#xA;सञ्जातो धनदोनाम यक्षो नानाधनप्रदः ॥ १४ ॥&lt;br&gt;&#xA;तत्र यः कुरुते श्राद्धं ग्रहे सूर्यस्य भूमिप ॥&lt;br&gt;&#xA;आकल्पं पितरस्तस्य तृप्तिं यान्ति सुतर्पिताः ॥ १५ ॥&lt;br&gt;&#xA;स्नानेन ऋषयो देवास्तुष्टिं यान्ति महोरगाः ॥&lt;br&gt;&#xA;नाशः सञ्जायते सद्यः पापस्य पृथिवीपते ॥ १६ ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥&lt;br&gt;&#xA;यथाशक्त्या तथा दानं श्राद्धं च नृपसत्तम ॥ १७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कनखलतीर्थमाहात्म्यवर्णनन्नाम षङ्विंशोऽध्यायः ॥ ॥ २६ ॥ ॥&lt;/p&gt;</description>
    </item>
    <item>
      <title>०२७ चक्रतीर्थप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/027_chakratIrthaprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/027_chakratIrthaprabhAvavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ चक्रतीर्थमनुत्तमम् ॥&lt;br&gt;&#xA;यत्र चक्रं पुरा मुक्तं विष्णुना प्रभविष्णुना ॥ १ ॥&lt;br&gt;&#xA;निहत्य दानवान्सङ्ख्ये कृत्वा स्नानं सुनिर्झरे ॥&lt;br&gt;&#xA;विष्णुः प्राक्षालयत्तोयं तेन तन्मेध्यतां गतम् ॥ २ ॥&lt;br&gt;&#xA;तत्र श्राद्धं तु यः कुर्याच्छयने बोधने हरेः ॥&lt;br&gt;&#xA;आकल्पं पितरस्तस्य तृप्तिं यान्ति नराधिप ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे चक्रतीर्थप्रभाववर्णनन्नाम सप्तविंशोऽध्यायः ॥ २७ ॥&lt;/p&gt;</description>
    </item>
    <item>
      <title>०२८ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/028_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/028_varNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ सुपुण्यं मानुषं ह्रदम् ॥&lt;br&gt;&#xA;यत्र स्नातो नरः सम्यङ्मनुष्यो जायते सदा ॥ १ ॥&lt;br&gt;&#xA;न तिर्यक्त्वमवाप्नोति कृत्वाऽपि बहुपातकम् ॥&lt;br&gt;&#xA;तत्राश्चर्यमभूत्पूर्वं यत्तच्छृणु नराधिप ॥ २ ॥&lt;br&gt;&#xA;मृगयूथमनुप्राप्त व्याधव्याप्तं समन्ततः ॥&lt;br&gt;&#xA;ते मृगा भयसन्त्रस्ताः प्रविष्टा जलमध्यतः ॥ ३ ॥&lt;br&gt;&#xA;सद्यो मनुष्यतां प्राप्ताः पूर्वजातिस्मरास्तथा ॥&lt;br&gt;&#xA;एतस्मिन्नेव काले तु व्याधास्ते समुपागताः ॥ ४ ॥&lt;br&gt;&#xA;चापबाणधराः सर्वे यथा वै यमकिङ्कराः ॥&lt;br&gt;&#xA;पप्रच्छुश्च मृगान्भूप मानुषत्वमुपागतान् ॥ ५ ॥&lt;br&gt;&#xA;मृगयूथमनु प्राप्तमस्मिन्स्थाने जलाश्रये ॥&lt;br&gt;&#xA;केन मार्गेण तद्यातं वदध्वं सत्वरं हि नः ॥&lt;br&gt;&#xA;वयं सर्वे परिश्रान्ताः क्षुत्तृड्भ्यां च विशेषतः ॥ ६ ॥&lt;br&gt;&#xA;॥ मनुष्या ऊचुः ॥ ॥&lt;br&gt;&#xA;वयं ते हरिणाः सर्वे मानुष्यं भावमाश्रिताः ॥&lt;br&gt;&#xA;तीर्थस्यास्य प्रभावेण सत्यमेतदसंशयम् ॥ ७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;ततस्ते शबराः सर्वे त्यक्त्वा चापानि पार्थिव ॥&lt;br&gt;&#xA;कृत्वा स्नानं जले तस्मिन्सद्यः सिद्धिं गता नृप ॥ ८ ॥&lt;br&gt;&#xA;ततः शक्रस्तु तद्दृष्ट्वा तीर्थं पापहरं नृप ॥&lt;br&gt;&#xA;पूरयामास सर्वत्र पांसुभिर्नृपसत्तम ॥ ९ ॥&lt;br&gt;&#xA;अद्यापि मनुजास्तत्र बुधाष्टम्यां नराधिप ॥&lt;br&gt;&#xA;स्नानं ये प्रकरिष्यन्ति तिर्यक्त्वं न व्रजन्ति ते ॥ 7.3.28.१० ॥&lt;br&gt;&#xA;पितृमेधफलं कृत्स्नं श्राद्धदानादवाप्नुयुः ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे मनुष्यतीर्थप्रभाव वर्णनन्नामाष्टाविंशोऽध्यायः ॥ २८ ॥&lt;/p&gt;</description>
    </item>
    <item>
      <title>०२९ कपिलातीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/029_kapilAtIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/029_kapilAtIrthamAhAtmyavarNanam/</guid>
      <description>&lt;p&gt;॥ पौलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ कपिलातीर्थमुत्तमम् ॥&lt;br&gt;&#xA;यत्र स्नातो नरः सम्यङ्मुच्यते सर्वकिल्बिषैः ॥ १ ॥&lt;br&gt;&#xA;पुराऽभून्नृपतिर्नाम सुप्रभः परवीरहा ॥&lt;br&gt;&#xA;नित्यं च मृगयाशीलो मृगाणामहिते रतः ॥ २ ॥&lt;br&gt;&#xA;न तथा स्त्रीषु नो भोगे नाश्वयाने न वारणे ॥&lt;br&gt;&#xA;तस्याभूदनुरागश्च यथा मृगविमर्द्दने ॥ ३ ॥&lt;br&gt;&#xA;स कदाचिन्नृपश्रेष्ठ मृगासक्तोऽर्बुदं गतः ॥&lt;br&gt;&#xA;अपश्यत्सानुदेशे च मृगीं शिशुसमावृताम् ॥ ४ ॥&lt;br&gt;&#xA;स्तनं धयन्तीं सुस्निग्धां शिशोः क्षीरानुरागिणः ॥&lt;br&gt;&#xA;सा तेन विद्धा बाणेन सहसा नतपर्वणा ॥ ५ ॥&lt;br&gt;&#xA;अथ सा पार्थिवं दृष्ट्वा प्रगृहीतशरासनम् ॥&lt;br&gt;&#xA;द्वितीयं योजयानं च मृगी बाणं सुनिर्मलम् ॥ ६ ॥&lt;br&gt;&#xA;ततः सा कोपसन्तप्ता भूपालं प्रत्यभाषत ॥&lt;br&gt;&#xA;नायं धर्मः स्मृतः क्षात्त्रो यस्त्वयाद्य निषेवितः ॥७ ॥&lt;br&gt;&#xA;शयानो मैथुनासक्तः स्तनपो व्याधिपीडितः ॥&lt;br&gt;&#xA;न हन्तव्यो मृगो राजन्मृगी च शिशुना वृता ॥ ८ ॥&lt;br&gt;&#xA;तदद्य मरणं जातं मम सर्वं नृपाधम ॥&lt;br&gt;&#xA;तव बाणं समासाद्य पुत्रस्य च मया विना ॥ ९ ॥&lt;br&gt;&#xA;यस्मादहमधर्मेण हता भूमिपते त्वया ॥&lt;br&gt;&#xA;तस्मादत्रैव सानौ त्वं रौद्रव्याघ्रो भविष्यसि॥ 7.3.29.१० ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तच्छ्रुत्वा सुमहत्पापं स नृपो भयसङ्कुलम् ॥&lt;br&gt;&#xA;तां वै प्रसादयामास प्राणशेषां तदा मृगीम् ॥ ११ ॥&lt;br&gt;&#xA;अविवेकान्मया भद्रे हता त्वं निर्घृणेन च ॥&lt;br&gt;&#xA;कुरु शापविमोक्षं त्वं तस्माद्दीनस्य सन्मृगि ॥ १२ ॥&lt;br&gt;&#xA;॥ मृग्युवाच ॥ ॥&lt;br&gt;&#xA;यदा तु कपिलां नाम द्रक्ष्यसे त्वं पयस्विनीम् ॥&lt;br&gt;&#xA;धेनुं तया समालापात्प्रकृतिं यास्यसे पुनः ॥ १३ ॥&lt;br&gt;&#xA;एवमुक्त्वा मृगी राजाग्रतः प्राणैर्व्ययुज्यत ॥&lt;br&gt;&#xA;पीडिता शरघातेन पुत्रस्नेहाद्विशेषतः ॥ १४ ॥&lt;br&gt;&#xA;अथाऽसौ पार्थिवः सद्यो रौद्रास्यः समजायत ॥&lt;br&gt;&#xA;व्याघ्रो दशकरालश्च तीक्ष्णदन्तनखस्तथा ॥&lt;br&gt;&#xA;भक्षयामास तां सेनामात्मीयां क्रोधमूर्च्छितः ॥ १५ ॥&lt;br&gt;&#xA;ततस्ते सैनिका राजन्हतशेषाः सुदुःखिताः ॥&lt;br&gt;&#xA;स्वगृहाणि ययुस्तत्र यथा वृत्तं जने पुरे ॥ १६ ॥&lt;br&gt;&#xA;निवेदयन्तो वृत्तान्तं चत्वरेषु त्रिकेषु च ॥&lt;br&gt;&#xA;यथा वै व्याघ्रतां प्राप्तः स राजाऽर्बुदपर्वते ॥ १७ ॥&lt;br&gt;&#xA;तच्छ्रुत्वा वचनं तस्य पुत्रं भूरिपराक्रमम् ॥&lt;br&gt;&#xA;राज्येऽभिषेचयामासु नाम्ना ख्यातं महौजसम् ॥ १८ ॥&lt;br&gt;&#xA;कस्यचित्त्वथ कालस्य तस्मिन्सानौ नृपोत्तम ॥&lt;br&gt;&#xA;तृषार्तं गोकुलं प्राप्तं गोपगोपीसमाकुलम् ॥ १९ ॥&lt;br&gt;&#xA;तत्रैका गौः परिभ्रष्टा स्वयूथात्तृणतृष्णया ॥&lt;br&gt;&#xA;कपिलेति च विख्याता स्वयूथस्याग्रगामिनी॥ ॥ 7.3.29.२० ॥&lt;br&gt;&#xA;अच्छिन्नाग्रतृणं या तु सदा भक्षयते नृप ॥&lt;br&gt;&#xA;अथ सा गह्वरं प्राप्ता गिरेः शून्यं भयङ्करम् ॥ २१ ॥&lt;br&gt;&#xA;तत्राससाद तां व्याघ्रो दंष्ट्रोत्कटमुखावहः ॥&lt;br&gt;&#xA;सा तं दृष्टवती पापं त्रासमाप मृगीव हि ॥ २२ ॥&lt;br&gt;&#xA;स्मरन्ती गोकुले बद्धं स्वसुतं क्षीरपायिनम् ॥&lt;br&gt;&#xA;दुःखेन रुदतीं तां स दृष्ट्वोवाच मृगाधिपः ॥ २३ ॥&lt;br&gt;&#xA;॥ व्याघ्र उवाच ॥ ॥&lt;br&gt;&#xA;किं वृथा रुद्यते धेनो मां प्राप्य न हि जीवितम् ॥&lt;br&gt;&#xA;विद्यते कस्यचिन्मूर्खे स्मरेष्टां देवतां ततः ॥ २४ ॥ ॥&lt;br&gt;&#xA;॥ कपिलोवाच ॥ ॥&lt;br&gt;&#xA;स्वजीवितभयाद्व्याघ्र न रोदिमि कथञ्चन ॥&lt;br&gt;&#xA;पुत्रो मे बालको गोष्ठ्यां क्षीरपायी प्रतीक्षते ॥ २५ ॥&lt;br&gt;&#xA;नाद्यापि स तृणा न्यत्ति तेनाहं शोकविक्लवा ॥&lt;br&gt;&#xA;रोद्मि व्याघ्र सुतस्नेहात्सत्येनात्मानमालभे ॥ २६ ॥&lt;br&gt;&#xA;पाययित्वा सुतं बालं दृष्ट्वा पृष्ट्वा जनं स्वकम् ॥&lt;br&gt;&#xA;पुनः प्रत्यागमिष्यामि यदि त्वं मन्यसे विभो ॥ २७ ॥&lt;br&gt;&#xA;॥ व्याघ्र उवाच ॥ ॥&lt;br&gt;&#xA;गत्वा स्वसुतसान्निध्यं दृष्ट्वात्मीयं च गोकुलम् ॥&lt;br&gt;&#xA;पुनरागमनं यत्ते न च तच्छ्रद्दधाम्यहम् ॥ २८ ॥&lt;br&gt;&#xA;भयान्मां भाषसे चैवं नास्ति प्राणसमं भयम् ॥&lt;br&gt;&#xA;तस्मात्प्राणभयान्न त्वमागमिष्यसि धेनुके ॥ २९ ॥&lt;br&gt;&#xA;॥ कपिलो वाच ॥ ॥&lt;br&gt;&#xA;शपथैरागमिष्यामि सत्यमेतच्छृणुष्व मे ॥&lt;br&gt;&#xA;प्रत्ययो यदि ते भूयान्मां मुञ्च त्वं मृगाधिप ॥ 7.3.29.३० ॥&lt;br&gt;&#xA;॥ व्याघ्र उवाच ॥ ॥&lt;br&gt;&#xA;ब्रूहि ताञ्छपथान्भद्रे समागच्छसि यैः पुनः॥&lt;br&gt;&#xA;ततोऽहं प्रत्ययं गत्वा मोचयिष्यामि वा न वा ॥ ३१ ॥&lt;br&gt;&#xA;॥ कपिलोवाच ॥ ॥&lt;br&gt;&#xA;वेदाध्ययनसम्पन्नं ब्राह्मणं वञ्चयेत्तु यः ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३२ ॥&lt;br&gt;&#xA;गुरुद्रोहरतानां च यत्पापं जायते नृणाम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३३ ॥&lt;br&gt;&#xA;यत्पापं ब्राह्मणं हत्वा गां च हत्वा प्रजायते ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३४ ॥&lt;br&gt;&#xA;मित्रद्रोहे च यत्पापं यत्पापं गुरुवञ्चके ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३५ ॥&lt;br&gt;&#xA;यो गां स्पृशति पादेन ब्राह्मणं पावकं तथा ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३६ ॥&lt;br&gt;&#xA;कूपारामतडागानां यो भङ्गं कुरुत नरः ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३७ ॥&lt;br&gt;&#xA;कृतघ्नस्य च यत्पापं सूचकस्य च यद्भवेत् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३८ ॥&lt;br&gt;&#xA;मद्यमांसरतानां च यत्पापं जायते नृणाम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ३९ ॥&lt;br&gt;&#xA;राजपैशुन्यकर्तॄणां यत्पापं जायते नृणाम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ 7.3.29.४० ॥&lt;br&gt;&#xA;वेदविक्रयकर्तॄणां यत्पापं सम्प्रजायते ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ४१ ॥&lt;br&gt;&#xA;दीयमानं द्विजातीनां निवारयति योऽल्पधीः ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ४२ ॥&lt;br&gt;&#xA;विश्वस्तघातकानां च यत्पापं समुदाहृतम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ४३ ॥&lt;br&gt;&#xA;द्विजद्वेषरतानां हि यत्पापं जायते नृणाम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ४४ ॥&lt;br&gt;&#xA;परवादरतानां च पापं यच्च दुरात्मनाम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ॥ ४५ ॥&lt;br&gt;&#xA;रात्रौ ये पापकर्माणो भक्षन्ति दधिसक्तुकान् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ४६ ॥&lt;br&gt;&#xA;वृन्ताकं मूलकं श्वेतं रक्तं येऽश्नन्ति गृञ्जनम् ॥&lt;br&gt;&#xA;तेन पापेन लिप्यामि यद्यहं नागमे पुनः ॥ ४७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;स तस्याः शपथाञ्छ्रुत्वा विस्मयोत्फुल्ललोचनः ॥&lt;br&gt;&#xA;प्रत्ययं च तदा गत्वा व्याघ्रो वाक्यमथाब्रवीत् ॥ ४८ ॥&lt;br&gt;&#xA;॥ व्याघ्र उवाच ॥ ॥&lt;br&gt;&#xA;गच्छ त्वं गोकुले भद्रे पुनरागमनं कुरु ॥&lt;br&gt;&#xA;न चैतदवगन्तव्यं यदयं वञ्चितो मया ॥ ४९ ॥&lt;br&gt;&#xA;कपिले गच्छ पश्य त्वं तनयं सुतवत्सले ॥&lt;br&gt;&#xA;पाययित्वा स्तनं पूर्णमवघ्राय च मूर्धनि ॥ 7.3.29.५० ॥&lt;br&gt;&#xA;मातरं भ्रातरं दृष्ट्वा सखीः स्वजनवबान्धवान् ॥&lt;br&gt;&#xA;सत्यमेवाग्रतः कृत्वा नान्यथा कर्तुमर्हसि ॥ ५१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;साऽनुज्ञाता मृगेन्द्रेण कपिला पुत्रवत्सला ॥।&lt;br&gt;&#xA;अश्रुपूर्णमुखी दीना प्रस्थिता गोकुलं प्रति ॥ ५२ ॥&lt;br&gt;&#xA;वेपमाना भयोद्विग्ना शोकसागरमध्यगा ॥&lt;br&gt;&#xA;करिणीव हि रौद्रेण हरिणा सा बलीयसा ॥।&lt;br&gt;&#xA;ततः स्वगोकुलं प्राप्ता रभमाणा मुहुर्मुहुः ॥ ५३ ॥&lt;br&gt;&#xA;तस्याः शब्दं ततः श्रुत्वा ज्ञात्वा वत्सः स्वमातरम् ॥&lt;br&gt;&#xA;सम्मुखः प्रययौ तूर्णमूर्द्ध्वपुच्छः प्रहर्षितः ॥ ५४ ॥&lt;br&gt;&#xA;अकालागमनं तस्या रौद्रं भम्भारवं तथा ॥&lt;br&gt;&#xA;दृष्ट्वा श्रुत्वा च वत्सोऽसौ शङ्कितः परिपृच्छति ॥ ५५ ॥&lt;br&gt;&#xA;॥ वत्स उवाच ॥ ॥&lt;br&gt;&#xA;न ते पश्यामि सौम्यत्वं दुर्मना इव लक्ष्यमे ॥&lt;br&gt;&#xA;किमर्थमन्यवेलायां समायाता वदस्व मे ॥ ५६ ॥&lt;br&gt;&#xA;॥ कपिलोवाच ॥ ॥&lt;br&gt;&#xA;पिब पुत्र स्तनं पश्चात्कारणं चापि मे शृणु ॥&lt;br&gt;&#xA;आगताऽहं तव स्नेहात्कुरु तृप्तिं यथेप्सिताम् ॥५७ ॥&lt;br&gt;&#xA;अपश्चिममिदं पुत्र दुर्लभं मातृदर्शनम् ॥&lt;br&gt;&#xA;मयाऽद्य पुत्र गन्तव्यं शपथैरागता यतः ॥५८॥&lt;br&gt;&#xA;व्याघ्रस्य कामरूपस्य दातव्यं जीवितं मया ॥&lt;br&gt;&#xA;तेनाहं शपथैर्मुक्ता कारणात्तव पुत्रक ॥ ५९ ॥&lt;br&gt;&#xA;मयाऽद्य तत्र गन्तव्यं मृगराजसमीपतः ॥&lt;br&gt;&#xA;यदा च शपथैः पुत्र दास्यामि च कलेवरम् ॥7.3.29.६०॥&lt;br&gt;&#xA;॥ वत्स उवाच ॥ ॥&lt;br&gt;&#xA;अहं तत्र गमिष्यामि यत्र त्वं गन्तुमिच्छसि ॥&lt;br&gt;&#xA;श्लाघ्यं हि मरणं मेऽद्य त्वया सह न संशयः ॥६१॥&lt;br&gt;&#xA;एकाकिनाऽपि मर्त्तव्यं यस्मान्मया त्वया विना ॥&lt;br&gt;&#xA;यदि मां सहितं तत्र त्वया व्याघ्रो वधिष्यति ॥६२॥&lt;br&gt;&#xA;या गतिर्मातृभक्तानां ध्रुवं सा मे भविष्यति ॥&lt;br&gt;&#xA;तस्मादवश्यं यास्यामि त्वया सह न संशयः ॥ ६३ ॥&lt;br&gt;&#xA;अथवाऽत्रैव तिष्ठ त्वं शपथाः सन्तु मे तव ॥&lt;br&gt;&#xA;तव स्थाने प्रयास्यामि मातस्त्वं यदि मन्यसे ॥ ६४ ॥&lt;br&gt;&#xA;जनन्या विप्रयुक्तस्य जीवितं न हि मे प्रियम् ॥&lt;br&gt;&#xA;नास्ति मातृसमः कश्चिद्बालानां क्षीरजीविनाम् ॥ ६५ ॥&lt;br&gt;&#xA;नास्ति मातृसमो नाथो नास्ति मातृसमा गतिः ॥&lt;br&gt;&#xA;ये मातृनिरताः पुत्रास्ते यान्ति परमां गतिम् ॥ ६६ ॥&lt;br&gt;&#xA;॥ कपिलोवाच ॥ ॥&lt;br&gt;&#xA;ममैव विहितो मृत्युर्न ते पुत्रक साम्प्रतम् ॥&lt;br&gt;&#xA;न चायमन्यभूतानां मृत्युः स्यादन्यमृत्युतः ॥ ६७ ॥&lt;br&gt;&#xA;अपश्चिममिदं पुत्र मातुः सन्देशमुत्तमम् ॥&lt;br&gt;&#xA;शृणुष्वावहितो भूत्वा परिणामसुखावहम् ॥ ६८ ॥&lt;br&gt;&#xA;वने चर सदा वत्स अप्रमादपरो भव ॥&lt;br&gt;&#xA;प्रमादात्सर्वभूतानि विनश्यन्ति न संशयः ॥ ६९ ॥&lt;br&gt;&#xA;न च लोभेन चर्तव्यं विषमस्थं तृणं क्वचित् ॥&lt;br&gt;&#xA;लोभाद्विनाशो जन्तूनामिह लोके परत्र च ॥ 7.3.29.७० ॥&lt;br&gt;&#xA;समुद्रमटवीं युद्धं विशन्ते लोभमोहिताः ॥&lt;br&gt;&#xA;लोभादि कार्यमत्युग्रं कुर्वन्ति त्याज्य एव सः ॥ ७१ ॥&lt;br&gt;&#xA;लोभात्प्रमादादाश्वासात्पुरुषो बाध्यते त्रिभिः ॥&lt;br&gt;&#xA;तस्माल्लोभो न कर्त्तव्यो न प्रमादो न विश्वसेत् ॥ ७२ ॥&lt;br&gt;&#xA;आत्मा च सततं पुत्र रक्षितव्यः प्रयत्नतः ॥&lt;br&gt;&#xA;सर्वेभ्यः श्वापदेभ्यश्च म्लेच्छेभ्यस्तस्करादितः ॥७३॥&lt;br&gt;&#xA;तिर्यग्भ्यः पापयोनिभ्यः सदा विचरता वने ॥&lt;br&gt;&#xA;न च शोकस्त्वया कार्यः सर्वेषां मरणं धुवम् ॥ ७४ ॥&lt;br&gt;&#xA;अस्माकं प्रतिवाचं च शृणु शोकविनाशिनीम् ॥&lt;br&gt;&#xA;यथा हि पथिकः कश्चिच्छायार्थी वृक्षमास्थितः ॥&lt;br&gt;&#xA;विश्रान्तश्च पुनर्याति तद्वद्भूतसमागमः ॥ ७५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं सम्भाष्य तं वत्समवघ्राय च मूर्द्धनि ॥&lt;br&gt;&#xA;स्वमातरं सखीवर्गं ततो द्रष्टुं समागता ॥ ७६ ॥&lt;br&gt;&#xA;अब्रवीच्च ततो वाक्यं पुत्रशोकेन दुःखिता ॥&lt;br&gt;&#xA;अम्बाः शृणुत मे वाक्यमपश्चिममिदं स्फुटम् ॥ ७७ ॥&lt;br&gt;&#xA;अनाथमबलं दीनं फेनपं मम पुत्रकम् ॥&lt;br&gt;&#xA;मातृशोकाभिसन्तप्तं सर्वास्तं पालयिष्यथ ॥ ७८ ॥&lt;br&gt;&#xA;भाविनीनामयं पुत्रः साम्प्रतं च विशेषतः ॥&lt;br&gt;&#xA;स्नपनीयः पायितव्यः पोष्यः पाल्यः स्वपुत्रवत् ॥ ७९ ॥&lt;br&gt;&#xA;चरन्तं विषमे स्थाने चरन्तं परगोकुले ॥&lt;br&gt;&#xA;अकार्येषु प्रवर्तन्तं हे सख्यो वारयिष्यथ ॥ 7.3.29.८० ॥&lt;br&gt;&#xA;क्षमध्वं च महाभागा यास्येऽहं सत्यसंश्रयात् ॥&lt;br&gt;&#xA;यत्राऽसौ तिष्ठते व्याघ्रो मुक्ताऽहं येन साम्प्रतम् ॥ ८१॥&lt;br&gt;&#xA;सर्वास्ता वचनं श्रुत्वा तस्याः शोकसमन्विताः ॥&lt;br&gt;&#xA;विषादं परमं गत्वा वाक्यमूचुः सुदुःखिताः॥ ८२॥&lt;br&gt;&#xA;कपिले नैव गन्तव्यं न ते दोषो भविष्यति॥&lt;br&gt;&#xA;प्राणात्यये न दोषोऽस्ति सम्पराये च दारुणे॥ ८३॥&lt;br&gt;&#xA;अत्र गाथा पुरा गीता मुनिभिर्धर्मवादिभिः॥&lt;br&gt;&#xA;प्राणात्यये समुत्पन्ने शपथे नास्ति पातकम्॥ ८४॥&lt;br&gt;&#xA;कपिलोवाच॥&lt;br&gt;&#xA;प्राणिनां प्राण रक्षार्थं वदाम्येवानृतं वचः ॥&lt;br&gt;&#xA;नात्मार्थमुपयुञ्जामि स्वल्पमप्यनृतं क्वचित् ॥ ८५ ॥&lt;br&gt;&#xA;अश्वमेधसहस्रं तु सत्यं च तुलया धृतम् ॥&lt;br&gt;&#xA;अश्वमेधसहस्राद्धि सत्यमेव विशिष्यते ॥ ८६ ॥&lt;br&gt;&#xA;तस्मान्नानृतमात्मानं करिष्ये जीविताशया ॥&lt;br&gt;&#xA;आज्ञापयतु मामार्या यास्ये यत्र मृगाधिपः ॥ ८७ ॥&lt;br&gt;&#xA;॥ वयस्या ऊचुः ॥ ॥&lt;br&gt;&#xA;कपिले त्वं नमस्कार्या सर्वैरपि सुरासुरैः ॥&lt;br&gt;&#xA;यत्त्वं परमसत्येन प्राणांस्त्यजसि दुस्त्यजान् ॥ ८८ ॥&lt;br&gt;&#xA;अवश्यं न च ते भावी मृत्युः सत्यात्कथञ्चन ॥&lt;br&gt;&#xA;प्रमाणं यदि सत्यं हि व्रज पन्थाः शिवोऽस्तु ते ॥ ८९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्ता च कपिला गता यत्र मृगाधिपः ॥&lt;br&gt;&#xA;अथासौ कपिलां दृष्ट्वा विस्मयोत्फुल्ललोचनः ॥&lt;br&gt;&#xA;अब्रवीत्प्रश्रितं वाक्यं हर्षगद्गदया गिरा ॥ 7.3.29.९० ॥&lt;br&gt;&#xA;॥ व्याघ्र उवाच ॥ ॥&lt;br&gt;&#xA;स्वागतं तव कल्याणि कपिले सत्यवादिनि ॥&lt;br&gt;&#xA;नहि सत्यवतां किञ्चिदशुभं विद्यते क्वचित् ॥ ९१ ॥&lt;br&gt;&#xA;त्वयोक्तं कपिले पूर्वं शपथैरागमाय च ॥&lt;br&gt;&#xA;तेन मे कौतुकं जातं याताऽऽगच्छेत्पुनः कथम् ॥ ९२ ॥&lt;br&gt;&#xA;तस्माद्गच्छ मया मुक्ता यत्राऽसौ तनयस्तव ॥&lt;br&gt;&#xA;तिष्ठते गोकुले बद्धः क्षीरपायी सुदुःखितः ॥९३॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एतस्मिन्नेव काले तु स राजा प्रकृतिं गतः ॥&lt;br&gt;&#xA;मृगीशापेन निर्मुक्तो दिव्यरूपवपुर्धरः ॥&lt;br&gt;&#xA;ततोऽब्रवीत्प्रहृष्टात्मा कपिलां सत्यवादिनीम् ॥ ९४ ॥&lt;br&gt;&#xA;॥ राजोवाच ॥ ॥&lt;br&gt;&#xA;प्रसादात्तव मुक्तोऽहं शापादस्मात्सुदारुणात् ॥&lt;br&gt;&#xA;किं ते प्रियं करोम्यद्य धेनुके ब्रूहि सत्वरम् ॥ ९५ ॥&lt;br&gt;&#xA;॥ कपिलोवाच ॥ ॥&lt;br&gt;&#xA;कृतकृत्याऽस्मि राजेन्द यत्त्वं मुक्तोऽसि किल्बिषात्॥&lt;br&gt;&#xA;पिपासा बाधतेत्यर्थं साम्प्रतं जलमानयम् ॥ ९६ ॥&lt;br&gt;&#xA;नैवानृतं विजानीहि सत्यमेतन्मयोदितम् ॥ ९७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;अथासौ पार्थिवो हस्ते चापमादाय सत्वरम् ॥&lt;br&gt;&#xA;सज्यं कृत्वा शरं गृह्य जघान धरणीतलम् ॥ ९८ ॥&lt;br&gt;&#xA;ततः सलिलमुत्तस्थौ निर्मलं शीतलं शुभम् ॥&lt;br&gt;&#xA;तत्र सा कपिला स्नात्वा वितृषा समपद्यत ॥ ९९ ॥&lt;br&gt;&#xA;एतस्मिन्नन्तरे धर्मः स्वयं तत्र समागतः ॥&lt;br&gt;&#xA;अब्रवीत्कपिलां हृष्टो वरं वरय शोभने ॥7.3.29.१०० ॥&lt;br&gt;&#xA;तव सत्येन तुष्टोऽहं नास्ति ते सदृशी क्वचित् ॥&lt;br&gt;&#xA;त्रैलोक्ये सकले धेनुर्न भविष्यति वै शुभे ॥ १०१ ॥&lt;br&gt;&#xA;॥ कपिलोवाच ॥ ॥&lt;br&gt;&#xA;प्रसादात्तव गच्छेय सह राज्ञा सगोकुला ॥&lt;br&gt;&#xA;सुप्रभेण पदं दिव्यं जरामरणवर्जितम्॥ १०२ ॥&lt;br&gt;&#xA;मन्नाम्ना ख्यातिमायातु पुण्यमेतज्जलाशयम् ॥&lt;br&gt;&#xA;सर्वपापहरं नृणां सर्वकामप्रदं तथा ॥ १०३ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;येऽत्र स्नानं करिष्यन्ति सुपुण्ये सलिले शुभे ॥&lt;br&gt;&#xA;चतुर्द्दश्यां विशेषेण ते यास्यन्ति परां गतिम् ॥ १०४ ॥&lt;br&gt;&#xA;तव नाम्ना सुपुण्यं हि तीर्थमेतद्भविष्यति ॥&lt;br&gt;&#xA;दर्शमुद्दिश्य मर्त्यस्तु प्राप्स्यते गोसहस्रकम् ॥&lt;br&gt;&#xA;स्नानाल्लक्षगुणं दानात्पुण्यं चैव तथाऽक्षयम् ॥ १०५ ॥&lt;br&gt;&#xA;येऽत्र श्राद्धं करिष्यन्ति मानवाः सुसमाहिताः॥&lt;br&gt;&#xA;सर्वदानफलं तेषां भुक्तिमुक्ती महात्मनाम् ॥ १०६ ॥&lt;br&gt;&#xA;अपि कीटपतङ्गा ये तृषार्ताः सलिले शुभे ॥&lt;br&gt;&#xA;मज्जयिष्यति यास्यन्ति तेऽपि स्थानं दिवौकसाम्॥ १०७ ॥&lt;br&gt;&#xA;किं पुनर्भक्तिसंयुक्ता मानवाः सत्यवादिनः ॥&lt;br&gt;&#xA;मनस्विनो महाभागाः श्रद्धावन्तो विचक्षणाः ॥ १०८ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एतस्मिन्नेव काले तु विमानानि सहस्रशः ॥&lt;br&gt;&#xA;समायातानि राजेन्द्र कपिलायाः प्रभावतः ॥ १०९ ॥&lt;br&gt;&#xA;तान्यारुह्याथ कपिला गोपगोकुलसङ्कुला ॥&lt;br&gt;&#xA;सुप्रभेण समायुक्ता तत्पदं परमं गता ॥ 7.3.29.११० ॥&lt;br&gt;&#xA;तस्मात्सर्वप्रयत्नेन तत्र स्नानं समाचरेत् ॥&lt;br&gt;&#xA;श्राद्धं चैवात्मनः शक्त्या दानं पार्थिवसत्तम ॥ ॥ १११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कपिलातीर्थमाहात्म्यवर्णनन्नामैकोनत्रिंशोऽध्यायः॥२९॥&lt;/p&gt;</description>
    </item>
    <item>
      <title>०३० तृतीयेऽर्बुदखण्डेऽग्नितीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/030_tRtIye-rbudakhaNDe-gnitIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/030_tRtIye-rbudakhaNDe-gnitIrthamAhAtmyavarNanam/</guid>
      <description>&lt;p&gt;पुलस्त्य उवाच॥&lt;br&gt;&#xA;अग्नितीर्थं ततो गच्छेत्पावनं परमं नृणाम्॥&lt;br&gt;&#xA;तत्र वह्निः पुरा नष्टो लब्धश्च त्रिदशैरपि॥ १ ॥&lt;br&gt;&#xA;ययातिरुवाच॥&lt;br&gt;&#xA;किमर्थं भगवन्वह्निः पुरा नष्टो द्विजोत्तम॥&lt;br&gt;&#xA;कथं तत्रैव लब्धस्तु कौतुकं मे महामुने॥२॥&lt;br&gt;&#xA;पुलस्त्य उवाच॥&lt;br&gt;&#xA;पुरा वृष्टिनिरोधोऽभूद्यावद्द्वादशवत्सरान्॥&lt;br&gt;&#xA;संशयं परमं प्राप्तः सर्वो लोकः क्षुधार्दितः ॥ ३ ॥&lt;br&gt;&#xA;प्रायो मृतो मृतप्रायः शेषोऽभूद्धरणीतले ॥&lt;br&gt;&#xA;नष्टा अरण्यजा ग्राम्याः पशवः पक्षिणो मृगाः ॥ ४ ॥&lt;br&gt;&#xA;एवं कृच्छ्रमनुप्राप्ते मर्त्यलोके नराधिपः ॥&lt;br&gt;&#xA;विश्वामित्रो मुनिवरः सन्देहं परमं गतः ॥ ५ ॥&lt;br&gt;&#xA;अन्नौषधिरसाभावादस्थिशेषो व्यजायत ॥&lt;br&gt;&#xA;अन्यस्मिन्दिवसे प्राप्तः क्षुत्क्षामः पर्यटन्दिशः ॥ ६ ॥&lt;br&gt;&#xA;चण्डालनिलयं प्राप्तः क्षुत्तृषापीडितो भृशम् ॥&lt;br&gt;&#xA;तत्रापश्यन्मृतं श्वानं शुष्कं पार्थिवसत्तम ॥ ७ ॥&lt;br&gt;&#xA;तमादाय गृहं प्राप्तः प्रक्षाल्य सलिलेन तु ॥&lt;br&gt;&#xA;क्षुत्क्षामः पाचयामास ततस्तं पावकेऽजुहोत् ॥ ८ ॥&lt;br&gt;&#xA;अभक्ष्यभक्षणं ज्ञात्वा हव्यवाहस्ततो नृप ॥&lt;br&gt;&#xA;शक्रस्योपरि मन्युं स्वं चक्रेऽतीव महीपते ॥ ९ ॥&lt;br&gt;&#xA;नष्टौषधिरसे लोके युक्तमेतद्धि साम्प्रतम् ॥&lt;br&gt;&#xA;यादृगाप्तं हविस्तादृगग्निभक्षो विशिष्यते ॥ 7.3.30.१० ॥&lt;br&gt;&#xA;नाभक्ष्यं भक्षयिष्यामि त्यजिष्ये क्षितिमण्डलम् ॥&lt;br&gt;&#xA;येन शक्रादयो देवा यान्ति कष्टतरां दशाम्॥ ११ ॥&lt;br&gt;&#xA;एवं सञ्चिन्त्य मनसा सकोपो हव्यवाहनः ॥&lt;br&gt;&#xA;प्रणष्टः सकलं हित्वा मर्त्यलोकं चराचरम् ॥ १२ ॥&lt;br&gt;&#xA;प्रणष्टे सहसा वह्नावग्निष्टोमादिकाः क्रियाः ॥&lt;br&gt;&#xA;प्रणष्टास्तु जनाः सर्वे विशेषात्संशयं गताः ॥ १३ ॥&lt;br&gt;&#xA;ततो देवगणाः सर्वे सन्देहं परमं गताः ॥&lt;br&gt;&#xA;यज्ञभागविहीनत्वान्मन्त्रं चक्रुस्ततो मिथः ॥ १४ ॥&lt;br&gt;&#xA;त्यक्तस्तु वह्निना मर्त्यस्ततो नाशं गता नराः ॥&lt;br&gt;&#xA;शेषनाशाद्वयं सर्वे विनङ्क्ष्यामो न संशयः ॥ १५ ॥&lt;br&gt;&#xA;तस्मादन्वेष्यतां वह्निर्यत्र तिष्ठति साम्प्रतम् ॥&lt;br&gt;&#xA;यथा चरति मर्त्ये च तथा नीतिर्विधीयताम्॥ १६ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं ते निश्चयं कृत्वा सर्वे देवाः सवासवाः ॥&lt;br&gt;&#xA;अन्वैषयंस्तथाग्निं ते समन्तात्क्षितिमण्डले ॥ १७ ॥&lt;br&gt;&#xA;ततस्ते पुरतो दृष्ट्वा शुकं श्रान्ता दिवौकसः ॥&lt;br&gt;&#xA;पप्रच्छुः श्रद्धया वह्निर्यदि दृष्टः प्रकथ्यताम् ॥१८॥&lt;br&gt;&#xA;॥ शुक उवाच ॥ ॥&lt;br&gt;&#xA;योऽयं वंशो महानग्रे प्रदग्धो वह्निसङ्गतः ॥&lt;br&gt;&#xA;प्रणष्टो हव्यवाहोत्र मया दृष्टो महाद्युतिः ॥ १९ ॥&lt;br&gt;&#xA;शुकेनावेदितो वह्निः शप्त्वा तं मन्युना वृतः ॥&lt;br&gt;&#xA;गद्गदा भावि ते वाणी प्रोक्त्वेदं प्रस्थितो द्रुतम् ॥ 7.3.30.२० ॥&lt;br&gt;&#xA;प्रविवेश शमीगर्भमश्वत्थं तरुसत्तमम् ॥&lt;br&gt;&#xA;तत्रस्थो द्विपराज्ञा स कथितो विबुधान्प्रति ॥ २१ ॥&lt;br&gt;&#xA;स तं प्रोवाच ते जिह्वा विपरीता भविष्यति ॥&lt;br&gt;&#xA;ततो जलाशयं गत्वा पर्वतेऽर्बुदसञ्ज्ञके ॥ २२ ॥&lt;br&gt;&#xA;प्रविष्टो भगवान्वह्निर्यथा देवैर्न लक्ष्यते ॥&lt;br&gt;&#xA;तत्रोत्थेन दर्दुरेण तेषां प्रोक्तो हुताशनः ॥ २३ ॥&lt;br&gt;&#xA;अत्राऽसौ तिष्ठते वह्निर्निर्झरे पर्वतस्य च ॥&lt;br&gt;&#xA;दग्धाश्च जलजाः सर्वे सुतप्तेनैव वारिणा ॥ ॥ २४ ॥&lt;br&gt;&#xA;कृच्छ्रादहं विनिष्क्रान्तस्तस्मान्मृत्युमुखात्सुराः ॥&lt;br&gt;&#xA;तच्छ्रुत्वा यत्नमास्थाय प्रविष्टो हव्यवाहनः ॥ २५ ॥&lt;br&gt;&#xA;भविष्यसि विजिह्वस्त्वं शप्त्वा तं दर्दुरं नृपः ॥ २६ ॥&lt;br&gt;&#xA;ततो देवगणाः सर्वे निष्क्रान्ताः सलिलाश्रयात् ॥&lt;br&gt;&#xA;संवेष्ट्य तुष्टुवुः सर्वे स्तवैर्वेदोद्भवैर्नृप ॥ २७ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;त्वमग्ने सर्वभूतानामन्तश्चरसि पावक ॥&lt;br&gt;&#xA;त्वया हीनं जगत्सर्वं नाशं यास्यति सत्वरम् ॥ २८ ॥&lt;br&gt;&#xA;त्वं मुखं सर्वदेवानां त्वयि लोकाः प्रतिष्ठिताः ॥&lt;br&gt;&#xA;भूलोके च त्वया त्यक्ते वयं सर्वे सवासवाः ॥&lt;br&gt;&#xA;विनाशमेव यास्यामस्तस्मात्त्वं त्रातुमर्हसि ॥ २९ ॥&lt;br&gt;&#xA;त्वं ब्रह्मा त्वं महादेवस्त्वं विष्णुस्त्वं दिवाकरः ॥&lt;br&gt;&#xA;त्वं चन्द्रस्त्वं च धनदो मरुत्त्वं च सुरेश्वरः ॥7.3.30.३०॥&lt;br&gt;&#xA;इन्द्राद्या विबुधाः सर्वे त्वदायत्ता हुताशन ॥&lt;br&gt;&#xA;किमर्थं भगवन्मर्त्त्यं त्यक्त्वा त्वमत्र संस्थितः ॥&lt;br&gt;&#xA;किमर्थं भगवन्नस्माननागांस्त्यक्तुमिच्छसि ॥ ३१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;वेष्टितो भगवान्वह्निर्देवैः स्तुतिपरायणैः ॥&lt;br&gt;&#xA;तस्यैव निर्झरस्याथ तटस्थो वाक्यमब्रवीत् ॥ ३२ ॥&lt;br&gt;&#xA;॥ वह्निरुवाच ॥ ॥&lt;br&gt;&#xA;अभक्ष्यभक्षणे शक्रो मामिच्छति नियोजितुम् ॥&lt;br&gt;&#xA;तेनैव न करोत्येष वृष्टिं मर्त्त्ये सुरेश्वरः ॥ ३३ ॥&lt;br&gt;&#xA;अतोऽहं भूतलं त्यक्त्वा प्रविष्टो निर्झरे त्विह ॥&lt;br&gt;&#xA;प्रणष्टान्नरसे लोके न चाहं स्थातुमुत्सहे ॥ ३४ ॥&lt;br&gt;&#xA;॥ शक्र उवाच ॥ ॥&lt;br&gt;&#xA;शृणु यस्मान्मया रोधः कृतो वृष्टेर्हुताशन ॥&lt;br&gt;&#xA;देवापिर्नाम धर्मज्ञः क्षत्रियाणां यशस्करः ॥ ३५ ॥&lt;br&gt;&#xA;प्रतीपस्तत्सुतः साधुः सर्वशीलवतां वरः ॥&lt;br&gt;&#xA;देवापौ च गते स्वर्गं ज्येष्ठभ्रातरमग्रजम्॥&lt;br&gt;&#xA;सन्त्यक्त्वा जगृहे राज्यं शन्तनुस्तत्सुतोऽवरः ॥ ३६ ॥&lt;br&gt;&#xA;एतस्मात्कारणाद्राज्ये तस्य वृष्टिर्निराकृता ॥&lt;br&gt;&#xA;तवादेशात्करिष्यामि निवर्तस्व हुताशन ॥ ३७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा सहस्राक्षः पुष्करावर्तकान्घनान् ॥&lt;br&gt;&#xA;द्रुतमाज्ञापयामास वृष्ट्यर्थं जगतीतले॥ ३८॥&lt;br&gt;&#xA;अथ शक्रसमादिष्टा विद्युत्वन्तो बलाहकाः॥&lt;br&gt;&#xA;गम्भीरराविणः सर्वं भूतलं प्रचुरैर्जलैः॥&lt;br&gt;&#xA;पूरयामासुरत्युग्रा द्युतिमन्तो महीपते॥ ३९॥&lt;br&gt;&#xA;ततोऽगमत्परां तुष्टिं भगवान्हव्यवाहनः॥&lt;br&gt;&#xA;रोचयामास भूपृष्ठे वसतिं देवकारणात्॥ 7.3.30.४०॥&lt;br&gt;&#xA;देवा ऊचुः॥&lt;br&gt;&#xA;तवाऽऽदेशात्कृता वृष्टिरन्यत्कार्यं हुताशन ॥&lt;br&gt;&#xA;यत्ते प्रियं तदस्माकं सुशीघ्रं हि निवेदय ॥ ४१ ॥&lt;br&gt;&#xA;॥ अग्निरुवाच ॥ ॥&lt;br&gt;&#xA;एतज्जलाशयं पुण्यं मन्नाम्ना तीर्थमुत्तमम् ॥&lt;br&gt;&#xA;ख्यातिं यातु धरापृष्ठे युष्माकं हि प्रसादतः ॥ ४२ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;अग्नितीर्थमिदं लोके प्रख्यातिं सम्प्रयास्यति ॥&lt;br&gt;&#xA;अत्र स्नातो नरः सम्यगग्निलोकं प्रयास्यति ॥ ४३ ॥&lt;br&gt;&#xA;यस्तिलान्दास्यति नरस्तीर्थेऽस्मिन्सुसमाहितः ॥&lt;br&gt;&#xA;अग्निष्टोमस्य यज्ञस्य फलं तस्य भविष्यति ॥४४॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा सुराः सर्वे स्वस्वस्थानं ययुस्ततः ॥&lt;br&gt;&#xA;वह्निश्च भगवान्राजन्यथापूर्वमवर्तत ॥ ४५ ॥&lt;br&gt;&#xA;यश्चैत्पठते नित्यं प्रातरुत्थाय चोत्तमम् ॥ अग्नितीर्थस्य माहात्म्यं मुच्यते सर्वपातकैः ॥ ४६ ॥&lt;br&gt;&#xA;अहोरात्रकृतात्पापात्स शृण्वन्नपि मुच्यते ॥ ४७ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डेऽग्नितीर्थमाहात्म्यवर्णनन्नाम त्रिंशोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ रक्तानुबन्धमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/031_raktAnubandhamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/031_raktAnubandhamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;रक्तानुबन्धं वै गच्छेत्तीर्थं त्रैलोक्यविश्रुतम् ॥&lt;br&gt;&#xA;यत्र स्नातो नरः सम्यङ्मुच्यते ब्रह्महत्यया ॥ १ ॥&lt;br&gt;&#xA;पुराऽऽसीत्पार्थिवोनाम इन्द्रसेनो महीपतिः ॥&lt;br&gt;&#xA;तस्याऽऽसीत्सुप्रिया भार्या सुनन्दानाम भामिनी ॥&lt;br&gt;&#xA;पतिव्रता पतिप्राणा सदा पत्युः प्रिये स्थिता ॥ २ ॥&lt;br&gt;&#xA;कस्यचित्त्वथ कालस्य स राजा सपरिग्रहः ॥&lt;br&gt;&#xA;परदेशं गतो हन्तुं शत्रुसङ्घं दुरासदम् ॥ ३ ॥&lt;br&gt;&#xA;तं निहत्य धनं भूरि गृहीत्वा प्रस्थितो गृहम् ॥&lt;br&gt;&#xA;ततोऽग्रे प्रेषयामास स दूतं कृत्रिमं नृप ॥ ४ ॥&lt;br&gt;&#xA;सुनन्दां ब्रूहि गत्वा त्वमिन्द्रसेनो हतो रणे ॥&lt;br&gt;&#xA;तदाकारस्ततो लक्ष्यः पातिव्रत्ये ममाज्ञया ॥ ५ ॥&lt;br&gt;&#xA;यदि सा निश्चयं गच्छेन्मरणं प्रति भामिनी ॥&lt;br&gt;&#xA;तदा रक्ष्या प्रयत्नेन वाच्यं हास्यं ममोद्भवम् ॥ ६ ॥&lt;br&gt;&#xA;एवमुक्तो गतो दूतस्तत्क्षणान्नृपसत्तम ॥&lt;br&gt;&#xA;तस्यै निवेददामास यदुक्तं तेन भूभुजा ॥ ७ ॥&lt;br&gt;&#xA;अथ तस्य वचः श्रुत्वा सुनन्दा चारुहासिनी ॥&lt;br&gt;&#xA;गतप्राणा नृपश्रेष्ठ पतिप्राणा महासती ॥ ८ ॥&lt;br&gt;&#xA;यस्मिन्काले मृता सा तु सुनन्दा शीलमण्डना ॥&lt;br&gt;&#xA;तस्मिन्काले नृपः सोऽपि तत्पापेन समाश्रितः ॥ ९ ॥&lt;br&gt;&#xA;अथापश्यद्द्वितीयां स च्छायां गात्रस्य चोपरि ॥&lt;br&gt;&#xA;तथा गुरुतरं कायं सालस्यं समपद्यत ॥ 7.3.31.१० ॥&lt;br&gt;&#xA;तेजोहीनं सुदुर्गन्धि विवर्णं नृपसत्तम ॥&lt;br&gt;&#xA;अथ प्राप्तो गृहं राजा श्रुत्वा भार्यासमुद्भवम् ॥ ११ ॥&lt;br&gt;&#xA;विनाशं दुःखशोकार्तः करुणं पर्यदेवयत्॥&lt;br&gt;&#xA;स ज्ञात्वा पापमात्मानं स्त्रीहत्यासुविदूषितम्॥ १२ ॥&lt;br&gt;&#xA;ब्राह्मणानां समादेशात्तथा यात्रापरोऽभवत् ॥&lt;br&gt;&#xA;कृत्वौर्द्ध्वदैहिकं तस्या लघुमात्र परिग्रहः ॥&lt;br&gt;&#xA;वाराणस्यां गतः पूर्वं तत्र दानं ददौ बहु ॥१३॥&lt;br&gt;&#xA;कपालमोचने तीर्थे सर्वपापप्रणाशने ॥&lt;br&gt;&#xA;त्रिनेत्रो यत्र निर्मुक्तः पुरा वै ब्रह्महत्यया ॥१४॥&lt;br&gt;&#xA;तस्य च्छाया द्वितीया सा न नष्टा तत्र भूपते ॥&lt;br&gt;&#xA;ततः कनखलं प्राप्तः सुपुण्यं शुद्धिदं नृणाम् ॥ १५ ॥&lt;br&gt;&#xA;तथैव पुष्करारण्यं तस्मादमरकण्टकम् ॥&lt;br&gt;&#xA;कुरुक्षेत्रं ततो राजन्प्राप्तोऽसौ नृपसत्तमः ॥ १६ ॥&lt;br&gt;&#xA;प्रभासं सोमतीर्थं च ततस्तु कृमिजाङ्गले ॥&lt;br&gt;&#xA;एकहंसं ततो राजन्पुण्यपारिप्लवं ततः ॥ १७ ॥&lt;br&gt;&#xA;रुद्रकोटिं विरूपाक्षं ततः पञ्चनदं नृप ॥&lt;br&gt;&#xA;एवमादीनि तीर्थानि पुण्यान्यायतनानि च ॥&lt;br&gt;&#xA;परिभ्रमन्महीपाल परिश्रान्तो नराधिपः ॥ १८ ॥&lt;br&gt;&#xA;ततो वर्षसहस्रान्ते सम्प्राप्तोऽर्बुदपर्वते ॥&lt;br&gt;&#xA;तत्रापश्यन्नरपतिस्तीर्थान्यायतनानि च ॥ १९ ॥&lt;br&gt;&#xA;तपस्विसङ्घान्विविधान्ब्राह्मणान्वेदपारगान् ॥&lt;br&gt;&#xA;ददौ दानानि बहुशो ब्राह्मणेभ्यो यदृच्छया ॥ 7.3.31.२० ॥&lt;br&gt;&#xA;प्राप्तो रक्तानुबन्धं च तीर्थं तत्रैव पर्वते ॥&lt;br&gt;&#xA;तत्र स्नातो विनिष्क्रान्तो यावत्पश्यति भूमिपः ॥ २१ ॥&lt;br&gt;&#xA;तावन्न दृश्यते च्छाया द्वितीया स्त्रीवधोद्भवा ॥&lt;br&gt;&#xA;लघुत्वं सर्वगात्राणि सम्प्राप्तानि महीपते ॥ २२ ॥&lt;br&gt;&#xA;विगन्धता प्रणष्टा च तेजोवृद्धिः पराभवत् ॥&lt;br&gt;&#xA;ततो हृष्टमना भूत्वा दत्त्वा दानानि भूरिशः ॥&lt;br&gt;&#xA;स्तूयमानश्चतुर्दिक्षु बन्दिभिः प्रस्थितो गृहम् ॥ २३ ॥&lt;br&gt;&#xA;ततो रक्तानुबन्धस्य सोमातिक्रमणं नृप ॥&lt;br&gt;&#xA;यावत्करोति राजेन्द्र तावदस्य पुनस्तथा ॥२४॥&lt;br&gt;&#xA;सा च्छाया दृश्यते देहे द्वितीया नृपसत्तम ॥&lt;br&gt;&#xA;स एव गन्धो गात्रेषु तेजोहानिश्च सा नृप ॥ २५ ॥&lt;br&gt;&#xA;ततो दुःखाभिसन्तप्तो गतस्तत्रैव तत्क्षणात् ॥&lt;br&gt;&#xA;रक्तबन्धमनुप्राप्तो विपाप्मा सोऽभवत्पुनः ॥ २६ ॥&lt;br&gt;&#xA;स ज्ञात्वा तीर्थमाहात्म्यं परं पार्थिवसत्तमः ॥&lt;br&gt;&#xA;तत्र दारूणि चाहृत्य चितां कृत्वा ततो नृप ॥&lt;br&gt;&#xA;दानं दत्त्वा द्विजाग्रेभ्यः प्रविष्टो हव्यवाहनम् ॥ २७ ॥&lt;br&gt;&#xA;ततो विमानमारुह्य परित्यज्य कलेवरम् ॥&lt;br&gt;&#xA;दिव्यमाल्याम्बरधरः शिवलोकमुपागमत् ॥ २८ ॥&lt;br&gt;&#xA;शिवलोकमनुप्राप्ते तस्मिन्पार्थिवसत्तमे ॥&lt;br&gt;&#xA;देवर्षयस्तदा वाक्यमिदमाहुः सुविस्मयात् ॥ २९ ॥&lt;br&gt;&#xA;तीर्थेभ्यस्तु परं तीर्थमिदं वै पावनं परम् ॥&lt;br&gt;&#xA;इन्द्रसेनो ह्यतः पापात्तीर्थसङ्गाद्व्यमुच्यत ॥ 7.3.31.३० ॥&lt;br&gt;&#xA;ततः प्रभृति तत्तीर्थं ख्यातं च धरणीतले ॥&lt;br&gt;&#xA;रक्तानां प्राणिनां यस्मादनुबन्धं करोति यत् ॥ ३१ ॥&lt;br&gt;&#xA;रक्तानुबन्धमित्येव तस्मात्तत्कीर्त्त्यते क्षितौ ॥&lt;br&gt;&#xA;तत्र सन्तर्प्य वै देवान्यः श्राद्धं कुरुते नृप ॥ ३२ ॥&lt;br&gt;&#xA;तत्र सङ्क्रमणे भानोर्यः स्नानं कुरुते नरः ॥&lt;br&gt;&#xA;श्रद्धया परया युक्तो मुच्यते ब्रह्महत्यया ॥ ३३ ॥&lt;br&gt;&#xA;पितृक्षेत्रे गयायां च श्राद्धं यः कुरुते नरः ॥&lt;br&gt;&#xA;गयाश्राद्धसमं प्राहुः फलं तस्य महर्षयः ॥ ३४ ॥&lt;br&gt;&#xA;चन्द्रसूर्योपरागे वा गोदानं नृपसत्तम ॥&lt;br&gt;&#xA;यः करोति नरस्तत्र स कुलान्सप्त तारयेत् ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे रक्तानुबन्धमाहात्म्यवर्णनन्नामैकत्रिंशोऽध्यायः ॥ ॥ ३१ ॥&lt;/p&gt;</description>
    </item>
    <item>
      <title>०३२ विनायकमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/032_vinAyakamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/032_vinAyakamAhAtmyavarNanam/</guid>
      <description>&lt;p&gt;पुलस्त्य उवाच ॥ ॥&lt;br&gt;&#xA;महाविनायकं गच्छेत्ततः पार्थिवसत्तम ॥&lt;br&gt;&#xA;यस्मिन्दृष्टे नृणां सद्यो निर्विघ्नत्वं प्रजायते ॥ १ ॥ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;कथं महत्त्वमगमत्पूर्वं तत्र विनायकः ॥&lt;br&gt;&#xA;कस्मिन्काले द्विजश्रेष्ठ सर्वं विस्तरतो वद ॥ २ ॥ ॥&lt;br&gt;&#xA;पुलस्त्य उवाच ॥ ॥&lt;br&gt;&#xA;पुरोद्वर्त्तनजं लेपं गृहीत्वा नृप पार्वती ॥&lt;br&gt;&#xA;विनोदार्थं चकाराथ बालकं सुकुमारकम् ॥ ३ ॥&lt;br&gt;&#xA;लेपाभावाच्छिरोहीनं शेषाङ्गावयवं नृप ॥&lt;br&gt;&#xA;यथोक्तं निर्मयित्वा तं स्कन्दं वाक्यमथाब्रवीत् ॥ ४ ॥&lt;br&gt;&#xA;लेपमानय भद्रं ते शिरोऽर्थं स्कन्द सत्वरम् ॥&lt;br&gt;&#xA;येनायं पुत्रको मे स्याद्भ्राता ते परदुर्जयः ॥ ५ ॥&lt;br&gt;&#xA;ततो गौरीसमादेशाल्लेपालब्धौ नृपोत्तम ॥&lt;br&gt;&#xA;मत्तं गजवरं दृष्ट्वा शिरस्तस्य समानयत् ॥ ६ ॥&lt;br&gt;&#xA;तस्मिन्नियोजयामास गात्रे लेपसमुद्भवे ॥&lt;br&gt;&#xA;महद्धीदं शिरो भावि पुत्र कस्मात्त्वयाऽऽहृतम् ॥ ७ ॥&lt;br&gt;&#xA;ब्रुवन्त्याश्चापि पार्वत्या मा मेति च मुहुर्मुहुः ॥&lt;br&gt;&#xA;न्यस्ते शिरसि तद्गात्रे दैवयोगान्नराधिप ॥ ८ ॥&lt;br&gt;&#xA;विशेषान्नायकत्वं च गात्रेभ्यः समजायत ॥&lt;br&gt;&#xA;बालकप्रतिमं कान्तं सर्वलक्षणलक्षितम् ॥ ९ ॥&lt;br&gt;&#xA;त्रिगम्भीरं चतुर्हस्तं सप्तरक्तं महीपते ॥&lt;br&gt;&#xA;षडुन्नतं पञ्चदीर्घं पश्चसूक्ष्मं सुसुन्दरम्॥ 7.3.32.१० ॥&lt;br&gt;&#xA;त्रिविस्तीर्णं महाराज दृष्ट्वा गौरी सुविस्मिता ॥&lt;br&gt;&#xA;सजीवं कारयामास स्वशक्त्या शक्तिरूपिणी ॥ ११ ॥&lt;br&gt;&#xA;स सजीवः कृतो देव्या समुत्तस्थौ च तत्क्षणात् ॥&lt;br&gt;&#xA;आदेशं याचयामास विनयानतकन्धरः ॥ १२ ॥&lt;br&gt;&#xA;तं दृष्ट्वा चाद्भुताकारं प्रोक्त्वा पुत्रं मुहुर्मुहुः ॥&lt;br&gt;&#xA;शम्भोः सकाशमनयत्प्रहृष्टेनान्तरात्मना ॥ १३ ॥&lt;br&gt;&#xA;ततोऽब्रवीत्सुतं देव ममैव गात्रलेपजम् ॥&lt;br&gt;&#xA;देहि देव वरानित्थं महत्त्वं येन गच्छति ॥ १४ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;शरीरस्थं शिरो मुख्यं यस्मात्पर्वतनन्दिनि ॥&lt;br&gt;&#xA;महत्त्विदं शिरः प्रोक्तं त्वया स्कन्देन योजितम्॥ १५ ॥&lt;br&gt;&#xA;विशेषान्नायकत्वं च गात्रे चास्य यतः स्थितम्॥&lt;br&gt;&#xA;महाविनायको ह्येष तस्मान्नाम्ना भविष्यति ॥ १६॥&lt;br&gt;&#xA;गणानां चैव सर्वेषामाधिपत्यं नगात्मजे ॥&lt;br&gt;&#xA;अस्य दत्तं मया यस्माद्भविष्यति गणाधिपः ॥ १७ ॥&lt;br&gt;&#xA;सर्वकार्येषु ये मर्त्याः पूर्वमेनं गणाधिपम् ॥&lt;br&gt;&#xA;स्मरिष्यन्ति न वै तेषां कार्यहानिर्भविष्यति ॥ १८ ॥&lt;br&gt;&#xA;ततोऽस्य प्रददौ स्कन्दः प्रक्रीडार्थं कुठारकम् ॥&lt;br&gt;&#xA;तदेव चायुधं तस्य सुप्रियं हि सदाऽभवत् ॥ १९ ॥&lt;br&gt;&#xA;ततो गौरी ददौ भोज्यपात्रं मोदकपूरितम् ॥&lt;br&gt;&#xA;पुत्रस्नेहात्स तत्प्राप्य लास्यमेवं तदाऽकरोत् ॥ 7.3.32.२० ॥&lt;br&gt;&#xA;तस्य भक्ष्यस्य गन्धेन निष्क्रान्तो मूषको बिलात् ॥&lt;br&gt;&#xA;भक्षणाच्चामरो जातस्तस्य वाह्यो व्यजायत ॥ २१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;महाविनायको ह्येवं तत्र जातो मही पते ॥&lt;br&gt;&#xA;तस्मिन्दृष्टे च यत्पुण्यं तत्त्वमेकमनाः शृणु ॥ २२ ॥&lt;br&gt;&#xA;बाल्ये वयसि यत्पापं वार्द्धके यौवनेऽपि यत् ॥&lt;br&gt;&#xA;करोति मानवो राजंस्तस्मात्पापात्प्रमुच्यते ॥ २३ ॥&lt;br&gt;&#xA;माघमासे सिते पक्षे चतुर्थ्यां समुपोषितः ॥&lt;br&gt;&#xA;यस्तं पश्यति वाग्ग्मी स सर्वज्ञश्च प्रजायते ॥&lt;br&gt;&#xA;तस्याग्रे सुमहत्कुण्डं स्वच्छोदकपूरितम् ॥ २४ ॥&lt;br&gt;&#xA;तत्र स्नात्वा नरो भक्त्या यः पश्यति विनायकम्॥&lt;br&gt;&#xA;तस्यान्वयेऽपि सर्वज्ञा जायन्ते मानवा नृप ॥२५॥&lt;br&gt;&#xA;गणानां त्वेति मन्त्रेण कृत्वा वै त्रिः प्रदक्षिणम्॥&lt;br&gt;&#xA;यस्तं पश्यति राजेन्द्र दुरितं न स पश्यति ॥ २६ ॥&lt;br&gt;&#xA;तस्मात्सर्वप्रयत्नेन तं प्रपश्येद्विनायकम् ॥&lt;br&gt;&#xA;य इच्छेत्सकलान्कामानिह लोके परत्र च ॥ २७ ॥&lt;br&gt;&#xA;गृहस्थोऽपि च यो भक्त्या स्मरेत्कार्य उपस्थिते ॥&lt;br&gt;&#xA;अविघ्नं तस्य तत्सर्वं संसिद्धिमुपगच्छति ॥ २८ ॥&lt;br&gt;&#xA;प्रातरुत्थाय यो मर्त्यः स्मरेद्देवं विनायकम् ॥&lt;br&gt;&#xA;तस्य तद्दिनजातानि सिद्धिं कृत्यानि यान्ति हि ॥ २९ ॥&lt;br&gt;&#xA;विवाहे कलहे युद्धे प्रस्थाने कृषिकर्मणि ॥&lt;br&gt;&#xA;प्रवेशे च स्मरेद्यस्तु भक्तिपूर्वं विनायकम् ॥&lt;br&gt;&#xA;तस्य तद्वाञ्छितं सर्वं प्रसादात्तस्य सिद्ध्यति ॥ 7.3.32.३० ॥&lt;br&gt;&#xA;महाविनायकीं शान्तिं यः करोति समाहितः ॥&lt;br&gt;&#xA;न तं प्रेता ग्रहा रोगाः पीडयन्ति विनायकाः ॥३१॥&lt;br&gt;&#xA;॥ ययातिरुवाच ॥ ॥&lt;br&gt;&#xA;महावैनायिकीं शान्तिं वद मे मुनिसत्तम ॥&lt;br&gt;&#xA;के मन्त्राः किं विधानं च परं कौतूहलं हि मे ॥ ३२ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;शुक्लपक्षे शुभे वारे नक्षत्रे दोषवर्जिते ॥&lt;br&gt;&#xA;श्रेष्ठचन्द्रबले शान्तिं गणेशस्य समाचरेत् ॥ ३३ ॥&lt;br&gt;&#xA;पूर्वोत्तरे समे देशे कृत्वा वेदिं च मण्डपम् ॥&lt;br&gt;&#xA;मध्ये चाष्टदलं पद्मं गृह्यसूत्रं प्रयोजयेत् ॥३४॥&lt;br&gt;&#xA;इन्द्रादिलोकपालांश्च दिक्षु सर्वासु भूपते ॥&lt;br&gt;&#xA;गणेशपूर्विकाश्चापि मातरश्च विशेषतः ॥ ३५ ॥&lt;br&gt;&#xA;गन्धपुष्पोपहारैश्च यथोक्तैर्बलिविस्तरैः ॥&lt;br&gt;&#xA;श्वेतवस्त्रयुगच्छन्नं कलशं जलपूरितम् ॥ ३६ ॥&lt;br&gt;&#xA;तस्यैव पूर्वदिग्भागे सहिरण्यं फलान्वितम् ॥ ३७ ॥&lt;br&gt;&#xA;गणानां त्वेति मन्त्रेण सहस्रं चाष्टसंयुतम् ॥&lt;br&gt;&#xA;जपेत्तत्र तथा चारून्पञ्चाङ्गान्नृपसत्तम ॥ ३५ ॥&lt;br&gt;&#xA;विनायकं समुद्दिश्य पुरः कुण्डे करात्मके ॥&lt;br&gt;&#xA;चतुरस्रे योनियुते मेखलाभिर्विभूषिते ॥ ३९ ॥&lt;br&gt;&#xA;मधुदूर्वाक्षतैहोमैर्ग्रहहोमादनन्तरम् ॥&lt;br&gt;&#xA;गणानां त्वेति मन्त्रेण दशसाहस्रिकस्तथा ॥ 7.3.32.४० ॥&lt;br&gt;&#xA;कार्यो वै पार्थिवश्रेष्ठ कार्यश्चोदङ्मुखैर्द्विजैः ॥&lt;br&gt;&#xA;चतुर्भिश्चतुरै राजन्पीतवस्त्रानुलेपनैः ॥ ४१ ॥&lt;br&gt;&#xA;पीताम्बरधरैश्चैव धृतहेमाङ्गुलीयकैः ॥&lt;br&gt;&#xA;ततो होमावसाने तु यजमानं नृपोत्तम ॥ ४२ ॥&lt;br&gt;&#xA;मृगचर्मोपरिस्थं च मन्त्रैरेभिर्विधानतः ॥&lt;br&gt;&#xA;स्नापयेत्प्राङ्मुखं शान्तं शुक्लवस्त्रावगुण्ठितम् ॥ ४३ ॥&lt;br&gt;&#xA;इमं मे गङ्गे यमुने पञ्चनद्यः सुपुष्करे ॥&lt;br&gt;&#xA;श्रीसूक्तसहितं विष्णोः पावमानं वृषाकपिम् ॥ ४४ ॥&lt;br&gt;&#xA;सम्यगुच्चार्य विघ्नानां ततो नाशं प्रपद्यते ॥&lt;br&gt;&#xA;ग्रहाः सौम्यत्वमायान्ति भूता नश्यन्ति तत्क्षणात् ॥४५॥&lt;br&gt;&#xA;आधयो व्याधयो रौद्रा दुष्टरोगा ज्वरादयः ॥&lt;br&gt;&#xA;प्रणश्यन्ति द्रुतं सर्वे तथोत्पाताः सुदारुणाः ॥ ४६ ॥&lt;br&gt;&#xA;एतत्ते सर्वमाख्यातं यन्मां त्वं परिपृच्छसि ॥&lt;br&gt;&#xA;विनायकस्य माहात्म्यं महत्त्वं शान्तिकं तथा ॥४७॥&lt;br&gt;&#xA;यश्च कीर्त्तयते सम्यक्चतुर्थ्यां सुसमाहितः ॥&lt;br&gt;&#xA;शृणोति वा नृपश्रेष्ठ तस्याऽविघ्नं सदा भवेत् ॥ ४८ ॥&lt;br&gt;&#xA;यंयं काममभिध्यायन्यजेच्चेदं समाहितः ॥&lt;br&gt;&#xA;तत्तदाप्नोति नूनं च गणनाथप्रसादतः ॥ ४९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे विनायकमाहात्म्यवर्णनं नाम द्वात्रिंशोऽध्यायः ॥ ३२ ॥ ॥&lt;/p&gt;</description>
    </item>
    <item>
      <title>०३३ पार्थेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/033_pArtheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/033_pArtheshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततः पार्थेश्वरं गच्छेदेवं पातकनाशनम् ॥&lt;br&gt;&#xA;यं दृष्ट्वा मानवः सम्यङ्मुच्यते सर्वपातकैः ॥ १ ॥&lt;br&gt;&#xA;पार्थानाम्न्यभवत्साध्वी देवलस्य प्रिया सती ॥&lt;br&gt;&#xA;तया पूर्वं तपस्तप्तं तत्र स्थाने महीपते ॥ २ ॥&lt;br&gt;&#xA;सा पूर्वमभवद्वन्ध्या ऋषिपत्नी यशस्विनी ॥&lt;br&gt;&#xA;वैराग्यं परमं गत्वा ततश्चैवार्बुदं गता ॥ ३ ॥&lt;br&gt;&#xA;वायुभक्षा निराहारा समचित्ताऽऽसने स्थिता ॥&lt;br&gt;&#xA;ततो वर्षसहस्रान्ते भक्त्या तस्या महीपते ॥ ॥ ४ ॥&lt;br&gt;&#xA;उद्भिद्य धरणीपृष्ठं सहसा लिङ्गमुत्थितम् ॥&lt;br&gt;&#xA;एतस्मिन्नेव काले तु वागुवाचाशरीरिणी ॥ ५ ॥&lt;br&gt;&#xA;पूजयैतन्महाभागे शिवलिङ्गं सुपावनम् ॥&lt;br&gt;&#xA;त्वद्भक्त्या धरणीपृष्ठान्निःसृतं कामदं महत् ॥ ६ ॥&lt;br&gt;&#xA;यो यं काममभिध्यायन्पूजयिष्यति मानवः ॥&lt;br&gt;&#xA;अन्योपि तदभिप्रेतं प्राप्स्यते नात्र संशयः ॥ ॥ ७ ॥&lt;br&gt;&#xA;पार्थेश्वराख्यमेतद्धि लोके ख्यातिं गमिष्यति ॥&lt;br&gt;&#xA;एवमुक्त्वा ततो वाणी विरराम महीपते ॥८॥&lt;br&gt;&#xA;ततः सा विस्मयाविष्टा पूजयामास तत्तदा ॥&lt;br&gt;&#xA;ततः पुत्रशतं प्राप्तं दिव्यं वंशधरं तथा ॥ ९ ॥&lt;br&gt;&#xA;ततः प्रभृति तल्लिङ्गं विख्यातं धरणीतले ॥&lt;br&gt;&#xA;तत्रास्ति निर्मलं तोयं गिरिगह्वरनिःसृतम् ॥ 7.3.33.१० ॥&lt;br&gt;&#xA;तत्र स्नात्वा नरः सम्यग्यस्तं पश्यति भावतः ॥&lt;br&gt;&#xA;न स पश्यति संसारे दुःखं सन्तानसम्भवम् ॥ ११ ॥&lt;br&gt;&#xA;शुक्लपक्षे चतुर्द्दश्यां जागरं तस्य चाग्रतः ॥&lt;br&gt;&#xA;यः करोति निराहारः स पुत्रं लभते धुवम् ॥ १२ ॥&lt;br&gt;&#xA;पिण्डनिर्वापणं तत्र यः करोति समाहितः ॥&lt;br&gt;&#xA;तस्य पुत्रत्वमायाति पितरस्तत्प्रसादतः ॥ ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे पार्थेश्वरमाहात्म्यवर्णनन्नाम त्रयस्त्रिंशोऽध्यायः ॥ ३३ ॥&lt;/p&gt;</description>
    </item>
    <item>
      <title>०३४ कृष्णतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/034_kRShNatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/034_kRShNatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;कृष्णतीर्थं ततो गच्छेत्कृष्णस्य दयितं सदा ॥&lt;br&gt;&#xA;यत्र सन्निहितो नित्यं स्वयं विष्णुर्महीपते ॥ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;कृष्णतीर्थं कथं तत्र जातं ब्राह्मणसत्तम ॥&lt;br&gt;&#xA;कस्मिन्काले मुने ब्रूहि सर्वं विस्तरतो मम ॥ ॥॥ २ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तस्मिन्नेकार्णवे घोरे नष्टे स्थावरजङ्गमे ॥&lt;br&gt;&#xA;चन्द्रार्कपवने नष्टे ज्योतिषि प्रलयं गते ॥ ३ ॥&lt;br&gt;&#xA;ततो युगसहस्रान्ते विबुद्धः कमलासनः ॥&lt;br&gt;&#xA;एकाकी चिन्तयामास कथं सृष्टिर्भवेदिति ॥ ४ ॥&lt;br&gt;&#xA;भ्रमंश्चापि चतुर्वक्त्रो यावत्पश्यति दूरतः ॥&lt;br&gt;&#xA;चतुर्भुजं विशालाक्षं पुरुषं पुरतः स्थितम् ॥ ५ ॥&lt;br&gt;&#xA;तं चोवाच चतुर्वक्त्रः कस्त्वं केन विनिर्मितः ॥&lt;br&gt;&#xA;किमर्थमिह सम्प्राप्तः सर्वं विस्तरतो वद ॥ ६ ॥&lt;br&gt;&#xA;तमुवाचाथ गोविन्दः प्रहसञ्छ्लक्ष्णया गिरा ॥ ७ ॥&lt;br&gt;&#xA;अहमाद्यः पुमानेको मया सृष्टो भवानपि ॥&lt;br&gt;&#xA;स्रष्टुमिच्छामि भूयोऽपि भूतग्रामं चतुर्विधम् ॥ ८॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तस्य तद्वचनं श्रुत्वा क्रुद्धो देवः पितामहः ॥&lt;br&gt;&#xA;अब्रवीत्परुषं वाक्यं भर्त्सयंश्च पुनःपुनः ॥ ९ ॥&lt;br&gt;&#xA;सृष्टस्त्वं हि मया मूढ प्रथमोऽहमसंशयम् ॥&lt;br&gt;&#xA;त्वादृशानां सहस्राणि करिष्येऽहमसंशयम् ॥ 7.3.34.१० ॥&lt;br&gt;&#xA;एवं विवदमानौ तौ मिथो राजन्महाद्युती ॥&lt;br&gt;&#xA;स्पर्धया रोषताम्राक्षौ युयुधाते परस्परम्॥ ११ ॥&lt;br&gt;&#xA;मुष्टिभिर्बाहुभिश्चैव नखैर्दन्तैर्विकर्षणैः ॥&lt;br&gt;&#xA;एवं वर्षसहस्रं तु तयोर्युद्धमवर्त्तत ॥ १२ ॥&lt;br&gt;&#xA;ततो वर्षसहस्रान्ते तयोर्मध्ये नृपोत्तम ॥&lt;br&gt;&#xA;प्रादुर्भूतं महालिङ्गं दिव्यं तेजोमयं शुभम् ॥ १३ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;युद्धाद्ब्रह्मन्निवर्तस्व त्वं च विष्णो ममाज्ञया ॥ १४ ॥&lt;br&gt;&#xA;एतन्माहेश्वरं लिङ्गं योऽस्य चान्ते गमिष्यति ॥&lt;br&gt;&#xA;स ज्येष्ठः स विभुः कर्त्ता युवयोर्नात्र संशयः ॥ १५ ॥&lt;br&gt;&#xA;अधोभागं व्रजत्वेक एकश्चोर्द्ध्वं ममाज्ञया ॥&lt;br&gt;&#xA;तच्छ्रुत्वा सत्वरो ब्रह्मा व्योममार्गं समाश्रितः ॥ १६ ॥&lt;br&gt;&#xA;विदार्य वसुधां कृष्णोऽप्यधस्तात्सत्वरं गतः ॥&lt;br&gt;&#xA;स भित्त्वा सप्तपातालानधो यावत्प्रयाति च ॥&lt;br&gt;&#xA;तावत्कालाग्निरुद्रस्तु दृष्टस्तेन महात्मना ॥ १७ ॥&lt;br&gt;&#xA;गन्तुमिच्छंस्ततोऽधस्ताद्यावद्वेगं करोति सः ॥&lt;br&gt;&#xA;तावत्तस्यार्चिभिर्दग्धः कृष्णत्वं समपद्यत ॥ १८ ॥&lt;br&gt;&#xA;ततो मूर्छाभिसन्तप्तो दह्यमानोऽद्भुताग्निना ॥&lt;br&gt;&#xA;निवर्त्य सहसा विष्णुर्वैलक्ष्यं परमं गतः ॥ १९ ॥&lt;br&gt;&#xA;तथा लिङ्गं समासाद्य भक्त्या पूजा कृता ततः ॥&lt;br&gt;&#xA;वेदोक्तैः परमैः सूक्ष्मैः स्तुतिं चक्रे महीपते ॥ 7.3.34.२० ॥&lt;br&gt;&#xA;ब्रह्माऽपि व्योममार्गेण गतो हंसविमानतः ॥&lt;br&gt;&#xA;दिव्यं वर्षसहस्रं तु तस्यान्तं नाभ्यपद्यत ॥ २१ ॥&lt;br&gt;&#xA;ततो वर्षसहस्रान्ते केतकीं सोऽप्यपश्यत ॥&lt;br&gt;&#xA;आयान्तीं व्योममार्गेण तया पृष्टश्चतुर्मुखः ॥ २२ ॥&lt;br&gt;&#xA;क्व त्वया गम्यते ब्रह्मन्निरालम्बे महापथि ॥&lt;br&gt;&#xA;शून्ये तत्त्वं समाचक्ष्व परं कौतूहलं हि मे ॥ २३ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;मम स्पर्धा समुत्पन्ना विष्णुना सह शोभने ॥&lt;br&gt;&#xA;लिङ्गस्यास्य हि पर्यन्तं यो लभिष्यति चावयोः ॥ २४ ॥&lt;br&gt;&#xA;स ज्यायानितरो हीनो ह्येतदुक्तं पिनाकिना ॥&lt;br&gt;&#xA;प्रस्थितोऽहं ततश्चोर्द्ध्वमधोमार्गं गतो हरिः ॥ २५ ॥&lt;br&gt;&#xA;लब्ध्वा लिङ्गस्य पर्यन्तं यास्यामि क्षितिमण्डले ॥&lt;br&gt;&#xA;तस्य तद्वचनं श्रुत्वा तत्पुष्पमभ्यभाषत ॥ २६ ॥&lt;br&gt;&#xA;व्यर्थश्रमोऽसि लोकेश नान्तो लिङ्गस्य विद्यते ॥&lt;br&gt;&#xA;चतुर्युगसहस्राणां कोटिरेका पितामह ॥ २७ ॥&lt;br&gt;&#xA;लिङ्गमूर्ध्नः पतन्त्या मे कालो जातो महाद्युते ॥&lt;br&gt;&#xA;तथापि क्षिति पृष्ठं तु न प्राप्तास्मि कथञ्चन ॥ २८ ॥&lt;br&gt;&#xA;यावत्कालेन हंसस्ते योजनं सम्प्रगच्छति ॥&lt;br&gt;&#xA;तावत्कालेन गच्छामि योजनानामहं शतम् ॥ २९ ॥&lt;br&gt;&#xA;तस्मान्निवर्तनं युक्तं मम वाक्येन ते विभो ॥&lt;br&gt;&#xA;दर्शयित्वा च मां विष्णोर्ज्येष्ठत्वं व्रज साम्प्रतम् ॥ 7.3.34.३० ॥&lt;br&gt;&#xA;ततो हृष्टमना भूत्वा गृहीत्वा तां चतुर्मुखः ॥&lt;br&gt;&#xA;पुनर्वर्षसहस्रान्ते भूमिपृष्ठमुपागतः ॥&lt;br&gt;&#xA;दर्शयामास तां विष्णोरेषा लिङ्गस्य मूर्धतः ॥ ३१ ॥&lt;br&gt;&#xA;मयाऽऽनीता शुभा माला लब्धश्चान्तं चतुर्भुज ॥&lt;br&gt;&#xA;त्वया लब्धो न चासत्यं वद मे पुरुषोत्तम ॥ ३२ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;अनन्तस्याप्रमेयस्य देवदेवस्य शूलिनः ॥&lt;br&gt;&#xA;नाहं शक्तः परं पारं गन्तुं ब्रह्मन्कथञ्चन ॥ ३३ ॥&lt;br&gt;&#xA;यदि त्वयाऽस्य पर्यन्तो लब्धो ब्रह्मन्कथञ्चन ॥&lt;br&gt;&#xA;तत्ते तुष्टिं गतो नूनं देवदेवो महेश्वरः ॥ ३४ ॥&lt;br&gt;&#xA;नान्यथा चास्य पर्यन्तो दृश्यते केन चित्क्वचित् ॥&lt;br&gt;&#xA;तस्माज्ज्येष्ठो भवाञ्छ्रेष्ठः कनिष्ठोऽहमसंशयम् ॥ ३५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एतस्मिन्नेव काले तु भगवान्वृषभध्वजः ॥&lt;br&gt;&#xA;कोपं चक्रे महाराज ब्रह्माणं प्रति तत्क्षणात् ॥ ३६ ॥&lt;br&gt;&#xA;अथाह दर्शनं गत्वा धिग्धिग्व्यर्थप्रजल्पक ॥&lt;br&gt;&#xA;मिथ्या प्रजल्पमानेन किमिदं साहसं कृतम् ॥ ॥ ३७ ॥&lt;br&gt;&#xA;यस्मात्त्वया मृषा प्रोक्तं मम पर्यन्तदर्शनम् ॥&lt;br&gt;&#xA;तस्मात्त्वं सर्ववर्णानां पूजार्हो न भविष्यसि ॥ ३८ ॥&lt;br&gt;&#xA;ये च त्वां पूजयिष्यन्ति मानवा मोह संयुताः ॥&lt;br&gt;&#xA;ते कृच्छ्रं परमं प्राप्य नाशं यास्यन्ति कृत्स्नशः ॥ ३९ ॥&lt;br&gt;&#xA;केतक्या च तथा प्रोक्तं यस्मात्तस्मात्सुदुष्टया ॥&lt;br&gt;&#xA;अस्या हि स्पर्शनाल्लोकः श्वपाकत्वं प्रयास्यति ॥ 7.3.34.४० ॥&lt;br&gt;&#xA;एवं शापो तयोर्दत्त्वा देवः प्रोवाच केशवम् ॥&lt;br&gt;&#xA;प्रसन्नवदनो भूत्वा तदा तुष्टो महेश्वरः ॥ ४१ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;वासुदेव महाबाहो तुष्टस्तेऽहं महामते॥&lt;br&gt;&#xA;सत्यसम्भाषणादेव वरं वरय सुव्रत ॥४२॥&lt;br&gt;&#xA;॥ श्रीवासुदेव उवाच॥ ॥&lt;br&gt;&#xA;एष एव वरः श्लाघ्यो यत्त्वं तुष्टो महेश्वरः ॥&lt;br&gt;&#xA;न चापुण्यवतां देव त्वं तुष्टिमधिगच्छसि ॥&lt;br&gt;&#xA;अवश्यं यदि मे देयो वरो देवेश्वर त्वया ॥४३॥&lt;br&gt;&#xA;लिङ्गमेतदनन्ताख्यं लघुतां नय मा चिरम्॥&lt;br&gt;&#xA;येन सृष्टिर्भवेल्लोके व्याप्तं विश्वमनेन तु ॥ ४४ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;ततः सङ्क्षिप्य तल्लिङ्गं लघु कृत्वा महेश्वरः ॥&lt;br&gt;&#xA;अब्रवीत्केशवं भूयः शृणु वाक्यमिदं हरे ॥ ४५ ॥&lt;br&gt;&#xA;एतन्मेध्यतमे देशे लिङ्गं स्थापय मे हरे ॥&lt;br&gt;&#xA;पूजय त्वं विधानेन परं श्रेयः प्रपत्स्यसे ॥ ४६ ॥&lt;br&gt;&#xA;मम तेजोविनिर्दग्धः कृष्णत्वं हि यतो गतः ॥&lt;br&gt;&#xA;कृष्ण एव ततो नाम लोके ख्यातिं गमिष्यति ॥ ४७ ॥&lt;br&gt;&#xA;कृष्णकृष्णेति ते नाम प्रातरुत्थाय मानवः ॥&lt;br&gt;&#xA;कीर्तयिष्यति यो भक्त्या स याति परमां गतिम् ॥४८॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा तमीशानस्तत्रैवान्तरधीयत ॥&lt;br&gt;&#xA;वासुदेवोऽपि तल्लिङ्गं गृहीत्वाऽर्बुदपर्वते ॥&lt;br&gt;&#xA;निर्झरे स्थापयामास सुपुण्ये विमलोदके ॥ ४९ ॥&lt;br&gt;&#xA;कृष्णतीर्थं ततो जातं नाम्ना हि धरणीतले ॥&lt;br&gt;&#xA;शृणु पार्थिवशार्दूल तत्र स्नातस्य यत्फलम् ॥ 7.3.34.५० ॥&lt;br&gt;&#xA;स्नात्वा कृष्णह्रदे पुण्ये तल्लिङ्गं पश्यते तु यः ॥&lt;br&gt;&#xA;सर्वतीर्थोद्भवं श्रेयः स मर्त्त्यो लभतेऽखिलम् ॥ ५१ ॥&lt;br&gt;&#xA;तथा च सर्वदानानां निष्कामः प्राप्नुयात्फलम् ॥&lt;br&gt;&#xA;सकामोऽपि फलं चेष्टं यद्यपि स्यात्सुदुर्ल्लभम् ॥ ५२ ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥&lt;br&gt;&#xA;य इच्छेच्छाश्वतं श्रेयो नात्र कार्या विचारणा ॥ ५३ ॥&lt;br&gt;&#xA;एकादश्यां महाराज निराहारो जितेन्द्रियः ॥&lt;br&gt;&#xA;यस्तत्र जागरं कृत्वा लिङ्गस्याग्रे सुभक्तितः ॥ ५४ ॥&lt;br&gt;&#xA;प्रभाते कुरुते श्राद्धं यस्तु श्रद्धासमन्वितः ॥&lt;br&gt;&#xA;पितृन्सन्तारयेत्सर्वान्पूर्वजैः सह धर्मवित् ॥ ५५ ॥&lt;br&gt;&#xA;तिलान्कृष्णान्नरस्तत्र ब्राह्मणेभ्यो ददाति यः ॥&lt;br&gt;&#xA;ब्रह्महत्यादिभिः पापैः स मर्त्त्यो मुच्यते ध्रुवम् ॥ ॥ ५६ ॥&lt;br&gt;&#xA;दर्शनादेव राजेन्द्र कृष्णतीर्थस्य मानवः ॥&lt;br&gt;&#xA;मुच्यते सर्वपापेभ्यो नात्र कार्या विचारणा ॥ ५७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कृष्णतीर्थमाहात्म्यवर्णनन्नाम चतुस्त्रिंशोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५ मामुह्रदोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/035_mAmuhradotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/035_mAmuhradotpattivarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ तीर्थं पापप्रणाशनम् ॥&lt;br&gt;&#xA;मामुह्रदमिति ख्यातं तस्मिन्पर्वतरोधसि ॥ १ ॥&lt;br&gt;&#xA;तत्र स्नातो नरः सम्यक्छ्रद्धावान्सुसमाहितः ॥&lt;br&gt;&#xA;मुच्यते पातकैर्घोरैः पूर्वजन्मकृतैरपि ॥ २ ॥&lt;br&gt;&#xA;तस्य पश्चिमदिग्भागे लिङ्गमस्ति महीपते ॥&lt;br&gt;&#xA;सर्वकामप्रदं नृणां स्थापितं मुद्गलेन तु ॥ ३ ॥&lt;br&gt;&#xA;स्नात्वा मामुह्रदे पुण्ये यस्तल्लिङ्गं च पश्यति ॥&lt;br&gt;&#xA;शुक्लपक्षे चतुर्द्दश्यां फाल्गुने मासि मानवः ॥&lt;br&gt;&#xA;स प्राप्नोति परं श्रेयः सर्वतीर्थेषु दुर्लभम् ॥ ४ ॥&lt;br&gt;&#xA;यस्तत्र कुरुते श्राद्धं दक्षिणां मूर्तिमाश्रितः ॥&lt;br&gt;&#xA;पितरस्तस्य तृप्यन्ति यावदाभूतसम्प्लवम्॥ ५ ॥&lt;br&gt;&#xA;तत्र दानं प्रशंसन्ति नीवाराणां महर्षयः ॥&lt;br&gt;&#xA;शाकमूलादिभिः श्राद्धं पितॄणां तुष्टिदं नृप ॥ ६ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;मामुह्रदमिति विभो कथं नामाऽभवत्पुरा ॥&lt;br&gt;&#xA;मुद्गलस्याश्रमं ब्रूहि मम सर्वं विधानतः ॥ ७ ॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तत्रस्थस्य पुरा राजन्मुद्गलस्य महात्मनः ॥&lt;br&gt;&#xA;विमानं वरमादाय देवदूतः समागतः ॥ ८ ॥&lt;br&gt;&#xA;सोऽब्रवीद्देवराज्ञाहं प्रेषितो मुनिसत्तम ॥&lt;br&gt;&#xA;तवार्थायाऽऽरुहैनं त्वं विमानं गम्यतां दिवि॥ ९ ॥&lt;br&gt;&#xA;॥ मुद्गल उवाच ॥ ॥&lt;br&gt;&#xA;स्वर्गस्य ये गुणा दूत ये च दोषा प्रकीर्तिताः ॥।&lt;br&gt;&#xA;तान्मे वद करिष्येऽहं श्रुत्वा वै यत्क्षमं भवेत्॥ 7.3.35.१० ॥&lt;br&gt;&#xA;ब्रूहि तान्सकलान्दूत त्वागमिष्याम्यहं ततः ॥ ११ ॥&lt;br&gt;&#xA;॥ देवदूत उवाच॥ ॥&lt;br&gt;&#xA;अलमेतेन दर्पेण क्रियतां शक्रजल्पितम्॥&lt;br&gt;&#xA;पुण्यैः स्वकैर्द्विजश्रेष्ठ समागच्छेरिदं ततः ॥ १२ ॥&lt;br&gt;&#xA;॥ मुद्गल उवाच ॥ ॥&lt;br&gt;&#xA;अश्रुतैस्तैर्न गच्छेऽहमेतन्मे हृदि निश्चितम् ॥&lt;br&gt;&#xA;करिष्येऽहं तपो भूरि पूजयिष्ये महेश्वरम् ॥ १३ ॥&lt;br&gt;&#xA;॥ दूत उवाच ॥ ॥&lt;br&gt;&#xA;न शक्तः स्वर्गुणान्वक्तुमपि वर्षशतैरपि ॥&lt;br&gt;&#xA;सङ्क्षेपात्कथयिष्यामि यदि ते निश्चयः परः ॥ १४ ॥&lt;br&gt;&#xA;नन्दनादीनि रम्याणि तत्र देववनानि च ॥&lt;br&gt;&#xA;अनन्यसदृशा भोगाः सदा तृप्तिर्द्विजोत्तम ॥४५॥।&lt;br&gt;&#xA;बुभुक्षा नैव तृष्णा च निद्रालस्ये न च प्रभो ॥&lt;br&gt;&#xA;रम्भाद्यप्सरसो मुख्या गन्धर्वास्तुम्बरादयः ॥&lt;br&gt;&#xA;रमयन्ति नरं तत्र गीतैर्नृत्यैरनेकशः ॥ १६ ॥&lt;br&gt;&#xA;एवं च वसते तत्र जनः स्वर्गे तपोधन ॥&lt;br&gt;&#xA;यावत्पुण्यक्षयस्तावत्पश्चात्पातमवाप्नुयात् ॥१७॥&lt;br&gt;&#xA;एक एव मुने दोषः स्वर्लोके प्रतिभाति मे ॥&lt;br&gt;&#xA;स एव पतनाख्यस्तु स्वर्गिणां च भयावहः ॥ १८ ॥&lt;br&gt;&#xA;न पुण्यं लभते तत्र कर्तुं विप्र कथञ्चन ॥&lt;br&gt;&#xA;कर्मभूमिरियं ब्रह्मन्भोगभूमिस्तु सा स्मृता ॥ १९ ॥&lt;br&gt;&#xA;यदत्र क्रियते कर्म शुभं तत्रोप भुज्यते ॥&lt;br&gt;&#xA;तथा दृष्ट्वा विमानस्थान्भूरिधर्मादिसंयुतान्॥7.3.35.२०॥&lt;br&gt;&#xA;बहुतेजोन्वितान्स्वर्गे ह्यल्पपुण्यो द्विजोत्तम ॥&lt;br&gt;&#xA;पश्चात्तापजदुःखेन स्वर्गस्थो दुःखितः सदा ॥ २१ ॥&lt;br&gt;&#xA;न मया सुकृतं भूरि कृतं मर्त्त्ये कथञ्चन ॥ २२ ॥&lt;br&gt;&#xA;तथा च पतमानांश्च दृष्ट्वा चान्यान्सहस्रशः ॥&lt;br&gt;&#xA;आत्मनश्च महद्दुःखं जायते च तदद्भुतम्॥ २३ ॥&lt;br&gt;&#xA;एतत्ते सर्वमाख्यातं गुणदोषसमुद्भवम् ॥&lt;br&gt;&#xA;स्वर्गसञ्चेष्टितं ब्रह्मन्कुरुष्व यदभीप्सितम् ॥ २४ ॥&lt;br&gt;&#xA;॥ मुद्गल उवाच ॥ ॥&lt;br&gt;&#xA;पतनस्य भयं यत्र पुण्यहानिर्न वर्द्धनम्॥&lt;br&gt;&#xA;तेन स्वर्गेण मे दूत नैव कार्यं कथञ्चन॥ २५॥&lt;br&gt;&#xA;वाच्यस्त्वया ममादेशाद्देवराजः स्फुटं वचः॥&lt;br&gt;&#xA;क्षम्यतामपराधो मे न स्वर्गाय स्पृहा मम॥ २६॥&lt;br&gt;&#xA;तत्कर्माऽहं करिष्यामि येन नो पतनाद्भयम्।.&lt;br&gt;&#xA;साधयिष्यामि ताल्ँलोकान्ये सदा पातवर्जिताः॥ २७॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा नृपश्रेष्ठ मुद्गलः स्वर्गनिःस्पृहः ॥&lt;br&gt;&#xA;स्थितस्तत्रैव निरतः शिवध्यानपरायणः ॥ २८ ॥&lt;br&gt;&#xA;श्रुत्वा दूतोऽपि शक्रस्य तस्य वाक्यं सविस्तरम्॥&lt;br&gt;&#xA;कथयामास शक्रस्य तं भूयः सोऽभ्यभाषत ॥ २९ ॥&lt;br&gt;&#xA;देवदूताप्रमाणं च विमानं हि त्वया कृतम् ॥&lt;br&gt;&#xA;न कृतं केन चित्पूर्वं न करिष्यति कश्चन ॥ 7.3.35.३० ॥&lt;br&gt;&#xA;तस्मात्तत्र द्रुतं गत्वा बलादानय तं मुनिम् ॥&lt;br&gt;&#xA;आनयस्वान्यथा शापं तव दास्याम्यसंशयम् ॥ ३१ । ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;शक्रस्य वचनं श्रुत्वा देवदूते भयान्वितः ॥&lt;br&gt;&#xA;प्रस्थितः सत्वरं तत्र मुद्गलो यत्र तिष्ठति ॥ ३२ ॥&lt;br&gt;&#xA;मुद्गलोऽपि विमानस्थं पुनर्दृष्ट्वा समागतम् ॥&lt;br&gt;&#xA;मामुह्रदे प्रविश्याथ वारयामास तं तदा ॥ ३३ ॥&lt;br&gt;&#xA;स तस्य वचनेनैव स्तम्भितो लिखितो यथा ॥&lt;br&gt;&#xA;चलितुं नैव शक्नोति प्रभावात्तस्य सन्मुनेः ॥ ३४ ॥&lt;br&gt;&#xA;चिरकालगतं ज्ञात्वा दूतं तु त्रिदशाधिपः ॥&lt;br&gt;&#xA;स्वयं तत्राययौ कोपादारुह्यैरावणं गजम् ॥ ३५ ॥।&lt;br&gt;&#xA;अथ दृष्ट्वा तदा दूतं स्तम्भितं मुद्गलेन तु ॥&lt;br&gt;&#xA;वधार्थं तूद्यतस्तस्य स वज्रं भ्रामयंस्तदा ॥ ३६ ॥&lt;br&gt;&#xA;एतस्मिन्नेव काले तु उत्पातास्तत्र दारुणाः ॥&lt;br&gt;&#xA;अपसव्यं मृगाश्चक्रुः पशवः पक्षिणश्च ये ॥&lt;br&gt;&#xA;तान्दृष्ट्वा चिन्तयामास मुद्गलो विस्मयान्वितः ॥ ३७ ॥&lt;br&gt;&#xA;अथ दृष्ट्वाम्बरगतं वज्रोद्यतकरं हरिम् ॥&lt;br&gt;&#xA;स्तम्भयामास तं सद्यो दृष्टिपातेन मुद्गलः ॥ ३८ ॥&lt;br&gt;&#xA;तत्र शक्रः स्तुतिं चक्रे भग्नोत्साहो नृपोत्तम ॥&lt;br&gt;&#xA;मुञ्च मां ब्राह्मणश्रेष्ठ यास्यामि त्रिदशालयम् ॥ ३९ ॥&lt;br&gt;&#xA;स्वर्गे वा यदि वा मर्त्त्ये तिष्ठ त्वं स्वेच्छया द्विज ॥&lt;br&gt;&#xA;मया कृतः समुद्योगो हितार्थं ते मुने ह्ययम् ॥ 7.3.35.४० ॥&lt;br&gt;&#xA;वरं वरय भद्रं ते नित्यं यो मनसि स्थितः ॥&lt;br&gt;&#xA;तं ते सर्वं प्रदास्यामि यद्यपि स्यात्सुदुर्लभम् ॥ ४१ ॥&lt;br&gt;&#xA;॥ मुद्गल उवाच ॥ ॥&lt;br&gt;&#xA;एष एव वरः श्लाघ्यो यत्त्वं दृष्टः सुरेश्वर ॥&lt;br&gt;&#xA;दर्शनं ते सहस्राक्ष स्वप्नेष्वपि सुदुर्लभम् ॥ ४२ ॥&lt;br&gt;&#xA;अवश्यं यदि मे देयो वरो वृत्रनिषूदन ॥&lt;br&gt;&#xA;त्वत्प्रसादेन मे मोक्षो जायतां शीघ्रमेव हि ॥ ४३ ॥&lt;br&gt;&#xA;मा मु ह्रदं समागत्य दूतः प्रोक्तो मया यतः ॥&lt;br&gt;&#xA;ततो मामुह्रदमिति ख्यातिं यातु धरातले ॥ ४४ ॥&lt;br&gt;&#xA;तीर्थमेतत्सहस्राक्ष सर्व पापप्रणाशनम् ॥&lt;br&gt;&#xA;अत्र स्नात्वा दिवं यान्तु त्वत्प्रसादात्सुरेश्वर ॥ ४५ ॥&lt;br&gt;&#xA;पिण्डदानात्परां प्रीतिं लभन्तां पितरोऽत्र हि ॥ ४६ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;मामुह्रदमिति ख्यातं तीर्थमेतद्भविष्यति ॥&lt;br&gt;&#xA;वरिष्ठं नात्र सन्देहो मत्प्रसादाद्विजोत्तम ॥ ४७ ॥&lt;br&gt;&#xA;अत्र ये फाल्गुने मासि पौर्णमास्यां समाहिताः ॥&lt;br&gt;&#xA;करिष्यन्ति पुनः स्नानं ते यास्यन्ति परां गतिम् ॥ ४८ ॥&lt;br&gt;&#xA;पिण्डदानाद्गयातुल्यं लप्स्यन्ते फलमुत्तमम् ॥&lt;br&gt;&#xA;पुण्यदानफलं चात्र सङ्ख्याहीनं द्विजोत्तम ॥ ४९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा ययौ स्वर्गं दूतमादाय वज्रभृत् ॥&lt;br&gt;&#xA;मुद्गलोऽपि परं ब्रह्म चिन्तयन्ह्यनिशं ततः ॥ 7.3.35.५० ॥&lt;br&gt;&#xA;शुक्लध्यानपरो भूत्वा मोक्षं प्राप्तस्ततोऽक्षयम् ॥ ५१ ॥&lt;br&gt;&#xA;अत्र गाथा पुरा गीता नारदेन महात्मना ॥&lt;br&gt;&#xA;बहुविप्रसमवाये पर्वतेस्मिन्महीपते ॥ ५२ ॥&lt;br&gt;&#xA;मामु ह्रदे नरः स्नात्वा दृष्ट्वा तं मुद्गलेश्वरम् ॥&lt;br&gt;&#xA;इह भुक्त्वाऽखिलान्कामानन्ते मुक्तिमवाप्स्यति ॥&lt;br&gt;&#xA;एतस्मात्कारणाद्राजन्मामुह्रदमिति स्मृतम् ॥ ५३ ॥&lt;br&gt;&#xA;तत्तीर्थं सर्वतीर्थानां प्रवरं लोकविश्रुतम् ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥ ५४ ॥&lt;br&gt;&#xA;मोक्षकामो विशेषेण य इच्छेत्परमं पदम् ॥&lt;br&gt;&#xA;चण्डिकाश्रममासाद्य किं पुनः परितप्यते ॥ ५५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमेऽर्बुदखण्डे मामुह्रदोत्पत्तिवर्णनन्नाम पञ्चत्रिंशोऽध्यायः ॥ ३५ ॥&lt;/p&gt;</description>
    </item>
    <item>
      <title>०३६ चण्डिकाश्रमोत्पत्तिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/036_chaNDikAshramotpattimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/036_chaNDikAshramotpattimAhAtmyavarNanam/</guid>
      <description>&lt;p&gt;॥ ययातिरुवाच ॥ ॥&lt;br&gt;&#xA;चण्डिकाया द्विजश्रेष्ठ कथं तत्राश्रमोऽभवत् ॥&lt;br&gt;&#xA;कस्मिन्काले फलं तेन किं दृष्टेन भवेन्नृणाम् ॥ १ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;शृणु राजन्प्रवक्ष्यामि कथां पापप्रणाशिनीम् ॥&lt;br&gt;&#xA;यां श्रुत्वा मानवः सम्यक्सर्वपापैः प्रमुच्यते ॥ २ ॥&lt;br&gt;&#xA;पुरा देवयुगे राजन्महिषोनाम दानवः ॥&lt;br&gt;&#xA;पितामहवराद्दृप्तः सर्वदेवभयङ्करः ॥ ३ ॥&lt;br&gt;&#xA;तेन शक्रादयो देवा जिताः सङ्ख्ये सहस्रशः ॥&lt;br&gt;&#xA;भयात्तस्य दिवं हित्वा गतास्ते वै यथादिशम् ॥ ४ ॥&lt;br&gt;&#xA;त्रैलोक्यं स वशे कृत्वा स्वयमिन्द्रो बभूव ह ॥ ५ ॥&lt;br&gt;&#xA;आदित्या वसवो रुद्रा नासत्यौ मरुतां गणाः ॥&lt;br&gt;&#xA;कृतास्तेन तथा दैत्या यथार्हं बलवत्तराः ॥ ६ ॥&lt;br&gt;&#xA;वह्निर्भयं समापन्नस्त्यक्त्वा देवगणांस्तदा ॥&lt;br&gt;&#xA;दानवेभ्यो हविर्भागं देवेभ्यो न प्रयच्छति ॥ ७ ॥&lt;br&gt;&#xA;उद्द्योतं कुरुते सूर्यो यादृक्तस्याभिसम्मतः ॥&lt;br&gt;&#xA;यज्ञभागं विनाऽप्येष भयात्पार्थिवसत्तम ॥ ८ ॥&lt;br&gt;&#xA;लोकपालास्तथा सर्वे तस्य कर्म प्रचक्रिरे ॥&lt;br&gt;&#xA;दासवत्पार्थिवश्रेष्ठ यज्ञभागं विनाकृताः ॥ ॥ ९ ॥&lt;br&gt;&#xA;कस्यचित्त्वथ कालस्य सर्वे देवाः समेत्य तु ॥&lt;br&gt;&#xA;पप्रच्छुर्विनयोपेता विप्रश्रेष्ठं बृहस्पतिम् ॥ 7.3.36.१० ॥&lt;br&gt;&#xA;भगवान्किं वयं कुर्मः कुत्र यामो निराश्रयाः ॥&lt;br&gt;&#xA;तस्माद्ब्रूहि क्षयोपायं महिषस्य दुरात्मनः ॥ ११ ॥&lt;br&gt;&#xA;एवमुक्तो गुरुर्द्देवैर्ध्यात्वा कालं चिरं नृप ॥&lt;br&gt;&#xA;ततस्तांस्त्रिदशान्प्राह जीवयन्निव भूपतेः ॥ १२ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;ब्रह्मलब्धवरो दैत्यः पौरुषे च व्यवस्थितः ॥&lt;br&gt;&#xA;अवध्यः सर्वदेवानां मुक्त्वेकां योषितं सुराः ॥&lt;br&gt;&#xA;व्रजध्वं सहितास्तस्मादर्बुदं पर्वतोत्तमम् ॥ १३ ॥&lt;br&gt;&#xA;तपोऽर्थं तत्र संसिद्धिर्जायतामचिराद्धि वः ॥&lt;br&gt;&#xA;शक्तिरूपां परां देवीं चण्डिकां कामरूपिणीम्॥१४॥&lt;br&gt;&#xA;आराधयध्वमेकान्ते यया व्याप्तमिदं जगत् ॥&lt;br&gt;&#xA;सा तुष्टा वै वधार्थं तु महिषस्य दुरात्मनः ॥ १५ ॥&lt;br&gt;&#xA;करिष्यति समुद्योगमवतारसमुद्भवम् ॥&lt;br&gt;&#xA;तस्या हस्तेन सोऽवश्यं वधं प्राप्स्यति दुर्मतिः ॥ १६ ॥&lt;br&gt;&#xA;अहं वः कीर्तयिष्यामि शक्तियं मन्त्रमुत्तमम् ॥&lt;br&gt;&#xA;पूजाविधानसंयुक्तं भुक्तिमुक्तिप्रदं शुभम् ॥ १७ ॥। ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्ताः सुराः सर्वे हर्षेण महतान्विताः ॥&lt;br&gt;&#xA;तेनैव सहिता राजन्गताः पर्वतमर्बुदम् ॥ १८ ॥&lt;br&gt;&#xA;तत्र स्नाताञ्छुचीन्सर्वान्दीक्षयामास गीष्पतिः ॥&lt;br&gt;&#xA;शक्तियैः परमैर्मन्त्रैः सद्यःसिद्धिकरैर्नृप ॥ १९ ॥&lt;br&gt;&#xA;सार्धयामत्रयं तत्र परिवारसमन्विताः ॥&lt;br&gt;&#xA;बलिपूजोपहारैश्च गन्धं माल्यानुलेपनैः ॥ 7.3.36.२० ॥&lt;br&gt;&#xA;मन्त्रेण विविधेनैव चारुस्तोत्रेण भक्तितः ॥&lt;br&gt;&#xA;प्रार्थयन्तस्तथा नित्यं दीपज्योतिः समाहिताः ॥ २१ ॥&lt;br&gt;&#xA;निर्ममा निरहङ्कारा गुरुभक्तिपरायणाः ॥&lt;br&gt;&#xA;अङ्गन्याससमायुक्ताः समदर्शित्वमागताः ॥२२॥&lt;br&gt;&#xA;एवं सन्तिष्ठमानानां तेषां पार्थिवसत्तम ॥&lt;br&gt;&#xA;सप्त मासा व्यतिक्रान्तास्ततस्तुष्टा सुरेश्वरी ॥ २३ ॥&lt;br&gt;&#xA;दीपज्योतिःसमावेशात्तेषां गात्रेषु पार्थिव ॥&lt;br&gt;&#xA;मन्त्रेण परिपूतानां परं तेजो व्यवर्धत ॥ २४ ॥&lt;br&gt;&#xA;द्वादशार्कप्रभा जाताः षण्मासाभ्यन्तरेण ते ॥&lt;br&gt;&#xA;अथ तांस्तेजसा युक्ताञ्ज्ञात्वा जीवो महीपते ॥ २५ ॥&lt;br&gt;&#xA;मण्डलं रचयामास सर्वसिद्धिप्रदायकम् ॥ उपवेश्य ततः सर्वान्समस्तांस्त्रिदशालयान् ॥ २६ ॥&lt;br&gt;&#xA;तेषां शरीरगं तेजः शक्तियैर्मन्त्रसत्तमैः ॥&lt;br&gt;&#xA;आकृष्य न्यसयामास मण्डले तत्र पार्थिव ॥ २७ ॥&lt;br&gt;&#xA;ततस्तेजोमयी कन्या तत्र जाता स्वरूपिणी ॥&lt;br&gt;&#xA;शक्तिरूपा महाकाया दिव्यलक्षणलक्षिता ॥ २८ ॥&lt;br&gt;&#xA;इन्द्रस्तस्यै ददौ वज्रं स्वपाशं च जलेश्वरः ॥&lt;br&gt;&#xA;शक्तिं च भगवानग्निः सिंहयानं धनाधिपः ॥ २९ ॥&lt;br&gt;&#xA;अन्ये चैव गणाः सर्वे निजशस्त्राणि हर्षिताः ॥&lt;br&gt;&#xA;तस्यै ददुर्नृपश्रेष्ठ स्तुतिं चक्रुः समाहिताः ॥ 7.3.36.३० ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमस्ते देवदेवेशि नमस्ते काञ्चनप्रभे ॥&lt;br&gt;&#xA;नमस्ते पद्मपत्राक्षि नमस्ते जगदम्बिके ॥ ३१ ॥&lt;br&gt;&#xA;नमस्ते विश्वरूपे च नमस्ते विश्वसंस्तुते ॥&lt;br&gt;&#xA;त्वं मतिस्त्वं धृतिः कान्तिस्त्वं सुधा त्वं विभावरी ॥ ३२ ॥&lt;br&gt;&#xA;क्षमा ऋद्धिः प्रभा स्वाहा सावित्री कमला सती ॥&lt;br&gt;&#xA;त्वं गौरी त्वं महामाया चामुण्डा त्वं सरस्वती ॥ ३३ ॥&lt;br&gt;&#xA;भैरवी भीषणाकारा चण्डमुण्डासिधारिणी ॥&lt;br&gt;&#xA;भूतप्रिया महाकाया घटाली विक्रमोत्कटा ॥ ३४ ॥&lt;br&gt;&#xA;मद्यमांसप्रिया नित्यं भक्तत्राणपरायणा ॥&lt;br&gt;&#xA;त्वया व्याप्तमिदं सर्वं त्रैलोक्यं सचराचरम् ॥ ३५ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं स्तुता सुरैः सर्वैस्ततो देवी प्रहर्षिता ॥&lt;br&gt;&#xA;तानब्रवीद्वरं सर्वा गृह्णन्तु मम देवताः ॥ ३६ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;दानवो महिषो नाम पितामहवरान्वितः ॥&lt;br&gt;&#xA;अवध्यः सर्वभूतानां देवानां च तथा कृतः ॥ ३७ ॥&lt;br&gt;&#xA;मुक्त्वैकां योषितं देवि तस्मात्त्वं विनिपातय ॥ ३८ ॥&lt;br&gt;&#xA;॥ देव्युवाच ॥ ॥&lt;br&gt;&#xA;गच्छध्वं त्रिदशाः सर्वे स्वानि स्थानानि निर्वृताः ॥ ३९ ॥&lt;br&gt;&#xA;अहं तं सूदयिष्यामि समये पर्युपस्थिते ॥&lt;br&gt;&#xA;एवमुक्ता गताः सर्वे देवाः स्थानानि हर्षिताः ॥ 7.3.36.४० ॥&lt;br&gt;&#xA;देवी तत्रैव संहृष्टा स्थिता पर्वतरोधसि ॥&lt;br&gt;&#xA;कस्यचित्त्वथकालस्य नारदो भगवान्मुनिः ॥ ४१ ॥&lt;br&gt;&#xA;तत्र देवीं च सन्दृष्ट्वा तीर्थयात्रापरायणः ॥&lt;br&gt;&#xA;त्रिविष्टपमनुप्राप्तो महिषो यत्र तिष्ठति ॥ ४२ ॥&lt;br&gt;&#xA;तत्र दृष्ट्वा मुनिं प्राप्तं प्रणम्य महिषासुरः ॥&lt;br&gt;&#xA;विनयेन समायुक्तो ह्यभ्युत्थानमथाकरोत् ॥४३॥&lt;br&gt;&#xA;ततस्तं पूजयामास मधुपर्कार्घविष्टरैः ॥&lt;br&gt;&#xA;सुखासीनं सुविश्रान्तं ज्ञात्वा वाक्यमुवाच ह ॥ ४४ ॥&lt;br&gt;&#xA;कुतो भवानितः प्राप्तः किमर्थं मुनिसत्तम ॥&lt;br&gt;&#xA;अमी पुत्रास्तथा राज्यं कलत्राणि धनानि च ॥ ४५ ॥&lt;br&gt;&#xA;अहं भृत्यसमायुक्तः किमनेन द्विजोत्तम ॥&lt;br&gt;&#xA;सर्वं तेऽहं प्रदास्यामि ब्रूहि येन प्रयोजनम्॥ ४६ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अभिनन्दामि ते सर्वमेतत्त्वय्युपपद्यते ।&lt;br&gt;&#xA;निःस्पृहा हि वयं नित्यं मुनिधर्मं समाश्रिताः ॥ ४७ ॥&lt;br&gt;&#xA;कौतूहलादिह प्राप्तश्चिरात्ते दर्शनं गतः ॥&lt;br&gt;&#xA;मर्त्त्यलोकात्समायातो यास्यामि ब्रह्मणः पदम् ॥ ४८ ॥&lt;br&gt;&#xA;॥ महिषासुर उवाच ॥ ॥&lt;br&gt;&#xA;क्वचिद्दृष्टं त्वया किञ्चिदाश्चर्यं भूतले मुने ॥&lt;br&gt;&#xA;दैवं वा मानुषं वापि दानवा लम्भिता विभो ॥ ४९ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अत्याश्चर्यं मया दृष्टं दानवेन्द्र धरातले ॥&lt;br&gt;&#xA;यत्र दृष्टं क्वचित्पूर्वं त्रैलोक्ये सचराचरे ॥ 7.3.36.५० ॥&lt;br&gt;&#xA;अस्त्यर्बुद इति ख्यातः पर्वतो धरणीतले ॥ ४॥&lt;br&gt;&#xA;सर्वर्तुपुष्पितैर्वृक्षैः शोभितः स्वर्गसन्निभः ॥ ५१ ॥&lt;br&gt;&#xA;बकुलैश्चम्पकैश्चाम्रैरशोकैः कर्णिकारकैः ॥&lt;br&gt;&#xA;शालैस्तालैश्च खर्जूरैर्वटैर्भल्लातकैर्धवैः ॥ ५२ ॥&lt;br&gt;&#xA;सरलैः पनसैर्वृक्षैस्तिन्दुकैः करवीरकैः ॥&lt;br&gt;&#xA;मन्दारैः पारिजातैश्च मलयैश्चन्दनैस्तथा ॥ ५३ ॥&lt;br&gt;&#xA;पुष्पजातिविशेषैश्च सुगन्धैरप्यनेककैः ॥&lt;br&gt;&#xA;खाद्यैः सर्वेस्तथा लेह्यैश्चोष्यैः फलवरैर्वृतः ॥ ५४ ॥&lt;br&gt;&#xA;न स वृक्षो न सा वल्ली नौषधी सा धरातले ॥&lt;br&gt;&#xA;न तत्र याऽसुरज्येष्ठ पर्वते वीक्षिता मया ॥ ५५ ॥&lt;br&gt;&#xA;पक्षिणो मधुरारावाश्चकोरशिखिचातकाः ॥&lt;br&gt;&#xA;कोकिला धार्तराष्ट्राश्च भ्रमराः श्वेतपत्रकाः ॥ ५६ ॥&lt;br&gt;&#xA;येषां शब्दं समाकर्ण्य मुनयोऽपि समाहिताः ॥&lt;br&gt;&#xA;क्षोभं यान्ति त्रिकालज्ञाः कन्दर्पशरपीडिताः ॥ ५७ ॥&lt;br&gt;&#xA;निर्झराणि सुरम्याणि नद्यश्च विमलोदकाः ॥&lt;br&gt;&#xA;पद्मिनीखण्डसंयुक्ता ह्रदाः शतसहस्रशः ॥ ५८ ॥&lt;br&gt;&#xA;पद्मपत्रविशालाक्षा मध्यक्षामाः शुचिस्मिताः ॥&lt;br&gt;&#xA;विवेकिनो नरास्तत्र शास्त्रव्रतसमन्विताः ॥ ५९ ॥&lt;br&gt;&#xA;किं चात्र बहुनोक्तेन यत्किञ्चित्तत्र पर्वते ॥&lt;br&gt;&#xA;स्वेदजाण्डजसञ्ज्ञेया उद्भिज्जाश्च जरायुजाः ॥&lt;br&gt;&#xA;सर्वलोकोत्तरास्तत्र दृश्यन्ते पर्वतोत्तमे ॥ 7.3.36.६० ॥&lt;br&gt;&#xA;दशयोजनविस्तारो द्वाभ्यां संहितपर्वतः ॥&lt;br&gt;&#xA;उच्चैः पञ्च च स श्रीमान्मर्त्ये स्वर्गो व्यजायत ॥ ६१ ॥&lt;br&gt;&#xA;तत्राऽहं कौतुकाविष्ट इतश्चेतश्च वीक्षयन् ॥&lt;br&gt;&#xA;सर्वाश्चर्यमयीं नारीमपश्यं लोकसुन्दरीम् ॥ ६२ ॥&lt;br&gt;&#xA;न देवी नापि गन्धर्वी नासुरी न च मानुषी ॥&lt;br&gt;&#xA;तादृग्रूपा मया दृष्टा न श्रुता च वराङ्गना ॥ ६३ ॥&lt;br&gt;&#xA;रतिः प्रीतिरुमा लक्ष्मीः सावित्री च सरस्वती ॥&lt;br&gt;&#xA;तस्या रूपस्य लेशेन नैतास्तुल्याः स्त्रियोऽखिलाः ॥ ६४ ॥&lt;br&gt;&#xA;अहं दृष्ट्वा तथा रूपां नारीं कामेन पीडितः ॥&lt;br&gt;&#xA;तदा दानवशार्दूल वैक्लव्यं परमं गतः ॥ ६५ ॥&lt;br&gt;&#xA;ततो धैर्यमवष्टभ्य मया मनसि चिन्तितम् ॥&lt;br&gt;&#xA;न करिष्ये समालापं तया सह च कर्हिचित् ॥ ६६ ॥&lt;br&gt;&#xA;यस्या दर्शनमात्रेण कामो मे हृदि वर्द्धितः ॥&lt;br&gt;&#xA;तस्याः सम्भाषणेनेव किं भविष्यति मे पुनः ॥ ६७ ॥&lt;br&gt;&#xA;चिरकालं तपस्तप्तं ब्रह्मचर्येण वै मया ॥&lt;br&gt;&#xA;नाशं यास्यति तत्सर्वं विषयैर्निर्जितस्य च ॥&lt;br&gt;&#xA;तस्माद्गच्छामि चान्यत्र यावन्न विकृतिर्भवेत् ॥ ६८ ॥&lt;br&gt;&#xA;नारीनाम तपोविघ्नं पूर्वं सृष्टं स्वयम्भुवा ॥&lt;br&gt;&#xA;अर्गला स्वर्गमार्गस्य सोपानं नरकस्य च ॥ ६९ ॥&lt;br&gt;&#xA;तावद्धैर्यं तपः सत्यं तावत्स्थैर्यं कुलत्रपा ॥&lt;br&gt;&#xA;यावत्पश्यति नो नारीमैकान्ते च विशेषतः ॥ 7.3.36.७० ॥&lt;br&gt;&#xA;एतत्सञ्चिन्त्य बहुधा निमील्य नयने ततः ॥&lt;br&gt;&#xA;अप्रजल्प्य वरारोहां तामहं चात्र संस्थितः ॥ ७१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;नारदस्य वचः श्रुत्वा महिषः कामपीडितः ॥&lt;br&gt;&#xA;श्रवणादपि राजेन्द्र पुनः पप्रच्छ तं मुनिम् ॥ ७२ ॥&lt;br&gt;&#xA;॥ महिषासुर उवाच ॥ ॥&lt;br&gt;&#xA;काऽसौ ब्राह्मणशार्दूल तादृग्रूपा वराङ्गना ॥&lt;br&gt;&#xA;यस्याः सन्दर्शनादेव भवानेव स्मरान्वितः ॥ ७३ ॥&lt;br&gt;&#xA;देवी वा मानुषी वापि यक्षिणी पन्नगी मुने ॥&lt;br&gt;&#xA;कुमारी वा सकान्ता वा ब्रूहि सर्वं सविस्तरम् ॥ ७४ ॥&lt;br&gt;&#xA;॥ नारद उवाच ॥ ॥&lt;br&gt;&#xA;न सा पृष्टा मया किञ्चिन्न जानामि तदन्वयम् ॥&lt;br&gt;&#xA;एतन्मे वर्त्तते वित्ते सा कुमारी यशस्विनी ॥ ७६ ॥&lt;br&gt;&#xA;अक्षमालाधरा बाला कमण्डलुसमन्विता ॥&lt;br&gt;&#xA;तपस्तेपे गिरौ तत्र हेतुना केनचिच्छुभा ॥ ७६ ॥&lt;br&gt;&#xA;सोऽहं यास्यामि दैत्येश ब्रह्मलोकं सनातनम् ॥&lt;br&gt;&#xA;नोत्सहे तत्कथां कर्तुं कामबाणभयातुरः ॥ ॥ ७७ ॥&lt;br&gt;&#xA;एवमुक्त्वा ततो राजन्ब्रह्मलोकं गतो मुनिः ॥&lt;br&gt;&#xA;महिषोऽपि स्मराविष्टश्चरं तस्याः समादिशत् ॥ ७८ ॥&lt;br&gt;&#xA;गत्वा भवान्द्रुतं तत्र दृष्ट्वा तां च वराङ्गनाम्॥&lt;br&gt;&#xA;किमर्थं सा तपस्तेपे को वै तस्याः परिग्रहः ॥ ७९ ॥&lt;br&gt;&#xA;अथाऽसौ महिषादेशाद्दूतो गत्वार्बुदाचलम् ॥&lt;br&gt;&#xA;दृष्ट्वा तां पद्मगर्भाभां ज्ञात्वा सर्व विचेष्टितम् ॥ 7.3.36.८० ॥&lt;br&gt;&#xA;तस्मै निवेदयामास महिषाय सविस्मयः ॥&lt;br&gt;&#xA;दृष्टा दैत्यवर स्त्री च सर्वलक्षणलक्षिता ॥ ८१ ॥&lt;br&gt;&#xA;देवतेजोभवा कन्या साऽद्यापि वरवर्णिनी ॥&lt;br&gt;&#xA;त्वद्वधार्थं तपस्तेपे कौमारव्रतमाश्रिता ॥ ८२ ॥&lt;br&gt;&#xA;एवं तत्र भवन्ती स्म पृष्टाः सर्वे तपस्विनः ॥&lt;br&gt;&#xA;सत्यमेतन्महाभाग कुरुष्व यदनन्तरम् ॥ ८३ ॥&lt;br&gt;&#xA;तस्या रूपं वयः कान्तिर्वर्णितुं नैव शक्यते ॥&lt;br&gt;&#xA;नालापं कुरुते बाला सा केनापि समं विभौ ॥ ८४ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;तच्छ्रुत्वा महिषो वाक्यं भूयः कामनिपीडितः ॥&lt;br&gt;&#xA;दूतं सम्प्रेषयामास दानवं च विचक्षणम् ॥८५ ॥&lt;br&gt;&#xA;विचक्षण द्रुतं गत्वा मदर्थे तां तपस्विनीम् ॥&lt;br&gt;&#xA;सामभेदप्रदानेन दण्डेनापि समानय ॥ ८६ ॥&lt;br&gt;&#xA;अथाऽसौ प्रययौ शीघ्रं प्रणिपत्य विचक्षणः ॥&lt;br&gt;&#xA;अर्बुदे पर्वतश्रेष्ठे यत्र सा परमेश्वरी ॥&lt;br&gt;&#xA;प्रणम्य विनयोपेतो वाक्यमेतदुवाच ताम्॥८७॥&lt;br&gt;&#xA;महिषो नाम विख्यातस्त्रैलोक्याधिपतिर्बली॥&lt;br&gt;&#xA;दनुवंशसमुद्भूतः कामरूपसमन्वितः॥८८॥&lt;br&gt;&#xA;स त्वां वाञ्छति कल्याणि धर्मपत्नीं स्वधर्मतः ॥&lt;br&gt;&#xA;तस्माद्वरय भद्रं ते सर्वकामप्रदं पतिम् ॥ ८९ ॥&lt;br&gt;&#xA;यदि स्यात्तव कान्तोऽसौ त्वं च तस्य तथा प्रिया॥&lt;br&gt;&#xA;तत्कृतार्थं द्वयोरेव यौवनं नात्र संशयः ॥ 7.3.36.९० ॥&lt;br&gt;&#xA;एवमुक्ता ततस्तेन देवी वचनमब्रवीत् ॥&lt;br&gt;&#xA;किञ्चित्कोपसमायुक्ता मुहुः प्रस्फुरिताधरा ॥ ९१ ॥&lt;br&gt;&#xA;॥ देव्युवाच ॥ ॥।&lt;br&gt;&#xA;अवध्यः सर्वथा दूतः सर्वत्र परिकीर्तितः ॥&lt;br&gt;&#xA;अवस्थासु ततो न त्वं सहसा भस्मसात्कृतः ॥९२॥&lt;br&gt;&#xA;गत्वा ब्रूहि दुराचारं महिषं दानवाधमम् ॥&lt;br&gt;&#xA;नाहं शक्या त्वया पाप लब्धुं नान्येन केनचित् ॥ ९३ ॥&lt;br&gt;&#xA;वधार्थं ते समुद्योग एष सर्वो मया कृतः ॥&lt;br&gt;&#xA;तस्यास्तद्वचनं श्रुत्वा महिषं स पुनर्ययौ ॥ ९४ ॥&lt;br&gt;&#xA;भयेन महताविष्टस्तस्या रूपेण विस्मितः ॥&lt;br&gt;&#xA;सर्वं निवेदयामास महिषाय विचेष्टितम् ॥&lt;br&gt;&#xA;तस्याश्चैव तथाऽऽलापानस्पृहत्वं च कृत्स्नशः ॥ ९५ ॥&lt;br&gt;&#xA;तच्छुत्वा महिषो राजन्कामबाणप्रपीडितः ॥&lt;br&gt;&#xA;सेनापतिं समाहूय वाक्यमेतदुवाच ह ॥९६॥&lt;br&gt;&#xA;अर्बुदे पर्वते सेनां कल्पयस्व सुदुर्धराम् ॥&lt;br&gt;&#xA;हस्त्यश्वकल्पितां भीमां रथपत्तिसमाकुलाम् ॥ ९७ ॥&lt;br&gt;&#xA;ततोऽसौ कल्पयामास चतुरङ्गां वरूथिनीम् ॥&lt;br&gt;&#xA;पताकाच्छत्रशबलां वादित्रारावभूषिताम् ॥ ९८ ॥&lt;br&gt;&#xA;ततो द्विपाश्च सन्नद्धा दृश्यन्तेऽधिष्ठिता भटैः ॥&lt;br&gt;&#xA;इतश्चेतश्च धावन्तः सपक्षाः पर्वता इव ॥ ९९ ॥&lt;br&gt;&#xA;अश्वाश्चैवाप्यकल्माषा वायुवेगाः सुवर्चसः ॥&lt;br&gt;&#xA;अङ्गत्राणसमायुक्ताः शतशोऽथ सहस्रशः ॥ 7.3.36.१०० ॥&lt;br&gt;&#xA;विमानप्रतिमाकारा रथास्तेन प्रकल्पिताः ॥&lt;br&gt;&#xA;किङ्किणीजालसद्घण्टापताकाभिरलङ्कृताः ॥ १०१ ॥&lt;br&gt;&#xA;पत्तयश्च महाकाया महेष्वासा महाबलाः ॥&lt;br&gt;&#xA;असिचर्मधराश्चान्ये प्रासपट्टिशपाणयः ॥ १०२ ॥&lt;br&gt;&#xA;लक्षमेकं मतङ्गानां रथानां त्रिगुणं ततः ॥&lt;br&gt;&#xA;अश्वा दशगुणा राजन्नसङ्ख्याताः पदातयः ॥ १०३ ॥&lt;br&gt;&#xA;ततश्चार्बुदमासाद्य वेष्टयित्वा स दूरतः ॥&lt;br&gt;&#xA;सम्मितैः सचिवैः सार्धं तदन्तिकमुपाद्रवत् ॥ १०४ ॥&lt;br&gt;&#xA;ध्यानस्थां वीक्ष्य तां देवीं कन्दर्पशरपीडितः ॥&lt;br&gt;&#xA;ततोऽब्रवीत्स तां वाक्यं विनयेन समन्वितः ॥ १०५ ॥&lt;br&gt;&#xA;श्रुत्वा तवेदृशं रूपमहं प्राप्तो वरानने ॥&lt;br&gt;&#xA;गान्धर्वेण विवाहेन तस्माद्वरय मां द्रुतम् ॥ १०६ ॥&lt;br&gt;&#xA;षष्टिभार्यासहस्राणि मम सन्ति शुचिस्मिते ॥&lt;br&gt;&#xA;कृत्वा मां दर्पितं कान्तं तासां त्वं स्वामिनी भव ॥ ॥ १०७ ॥&lt;br&gt;&#xA;अनर्हं ते तपो बाले भुङ्क्ष्व भोगान्यथेप्सितान् ॥&lt;br&gt;&#xA;त्रैलोक्यस्वामिनी भूत्वा मया सार्धमहर्निशम् ॥१०८॥&lt;br&gt;&#xA;एवमुक्ताऽपि सा तेन नोत्तरं प्रत्यभाषत ॥&lt;br&gt;&#xA;ततः कामसमाविष्टस्तदन्तिकमुपाययौ ॥१०९॥&lt;br&gt;&#xA;ततस्तं लोलुपं दृष्ट्वा सा देवी कोपसंयुता ॥&lt;br&gt;&#xA;अस्मरद्वाहनं सिंहं समायातः स साऽऽरुहत् ॥ 7.3.36.११० ॥&lt;br&gt;&#xA;अब्रवीत्परुषं वाक्यं गच्छगच्छेति चासकृत् ॥&lt;br&gt;&#xA;नो चेत्त्वां च वधिष्यामि स्थानेऽस्मिन्दानवाधम ॥ १११ ॥&lt;br&gt;&#xA;अथाऽसौ सचिवैः सार्द्धं समन्तात्पर्यवेष्टयत् ॥&lt;br&gt;&#xA;प्रग्रहार्थं तु तां देवीं कामबाणप्रपीडितः ॥ ११२ ॥&lt;br&gt;&#xA;ततो जहास सा देवी सशब्दं परमेश्वरी ॥&lt;br&gt;&#xA;तस्मादहर्निशं सार्द्धं निष्क्रान्ता पुरुषा घनाः ॥ ११३ ॥&lt;br&gt;&#xA;सुसन्नद्धाः सशस्त्राश्च रोषेण महताऽन्विताः ॥&lt;br&gt;&#xA;ततस्तानब्रवीद्देवी पापोऽयं वध्यतामिति ॥ ११४ ॥&lt;br&gt;&#xA;ततस्ते सहिताः सर्वे महिषं समुपाद्रवन्॥&lt;br&gt;&#xA;तिष्ठतिष्ठेति जल्पन्तो मुञ्चन्तोऽस्त्रणि भूरिशः ॥ ११५ ॥&lt;br&gt;&#xA;ततः समभवद्युद्धं गणानां दानवैः सह ॥&lt;br&gt;&#xA;ततस्ते सचिवाः सर्वे वैवस्वतगृहं गताः ॥ ११६ ॥&lt;br&gt;&#xA;अथाऽसौ महिषो रुष्टः सचिवैर्विन्निपातितैः ॥&lt;br&gt;&#xA;स्वसैन्यमानयामास तस्मिन्पर्वतरोधसि ॥ ११७ ॥&lt;br&gt;&#xA;रथप्रवरमारुह्य सारथिं समभाषत ॥&lt;br&gt;&#xA;नय मां सारथे तूर्णं यत्र साऽऽस्ते व्यवस्थिता ॥ ११८ ॥&lt;br&gt;&#xA;हत्वैनामद्य यास्यामि पारं रोषस्य दुस्तरम् ॥&lt;br&gt;&#xA;एवमुक्तस्ततो राजन्प्रेरयामास सारथिः ॥ ११९ ॥&lt;br&gt;&#xA;रथं तेनैव मार्गेण यत्र सा तिष्ठते ध्रुवम् ॥&lt;br&gt;&#xA;एतस्मिन्नेव काले तु तत्रोत्पाताः सुदारुणाः ॥ 7.3.36.१२० ॥&lt;br&gt;&#xA;बहवस्तेन मार्गेण येनासौ प्रस्थितो नृप ॥&lt;br&gt;&#xA;सम्मुखः प्रववौ वातो रूक्षः कर्करसंयुतः ॥ १२१ ॥&lt;br&gt;&#xA;पपात महती चोल्का निहत्य रविमण्डलम् ॥&lt;br&gt;&#xA;अपसव्यं मृगाश्चक्रुस्तस्य मार्गे नृपोत्तम ॥ १२२ ॥&lt;br&gt;&#xA;उपविष्टास्तथा वान्ता बहुमूत्रं प्रसुस्रुवुः ॥&lt;br&gt;&#xA;रथध्वजे समाविष्टो गृध्रः शब्दमथाकरोत् ॥ १२३ ॥&lt;br&gt;&#xA;स तान्सर्वाननादृत्य महोत्पातान्सुदारुणान् ॥&lt;br&gt;&#xA;प्रययौ सम्मुखस्तस्या देव्याः कोपपरायणः ॥ १२४ ॥&lt;br&gt;&#xA;विमुञ्चंश्च शरान्नादांस्तिष्ठतिष्ठेति च ब्रुवन् ॥&lt;br&gt;&#xA;न कश्चिद्दृश्यते तत्र तेषां मध्ये नृपोत्तम ॥ १२५ ॥&lt;br&gt;&#xA;महिषं रोषसंयुक्तं यो वारयति सङ्गरे ॥&lt;br&gt;&#xA;तेन हत्वा गणगणान्कृतं रुधिरकर्दमम् ॥। ॥ १२६ ॥&lt;br&gt;&#xA;ततो देवी समासाद्य प्रोक्ता गर्वेण पार्थिव ॥&lt;br&gt;&#xA;न त्वया सङ्गरो भीरु नूनं कर्तुं ममोचितः ॥ १२७ ॥&lt;br&gt;&#xA;न च बालिशि मे वीर्यं न सौभाग्यं न वा धनम् ॥&lt;br&gt;&#xA;न करोषि हि तेन त्वं मम वाक्यं कथञ्चन ॥ १२८ ॥&lt;br&gt;&#xA;नूनं तत्त्वेन जानामि अवलिप्तासि भामिनि॥&lt;br&gt;&#xA;कुरुष्वाद्यापि मे वाक्यं भार्या भव मम प्रिया ॥ १२९ ॥&lt;br&gt;&#xA;स्त्रियं त्वां नोत्सहे हन्तुं पौरुषे च व्यवस्थितः ॥&lt;br&gt;&#xA;असकृन्निर्जितः सङ्ख्ये मया शक्रः सुरैः सह ॥ 7.3.36.१३० ॥&lt;br&gt;&#xA;त्रैलोक्ये नास्ति मत्तुल्यः पुमान्कश्चिच्च बालिशि॥&lt;br&gt;&#xA;एवमुक्ता ततो देवी कोपेन महताऽन्विता ॥ १३१ ॥&lt;br&gt;&#xA;प्रगृह्य सशरं चापं वाक्यमेतदुवाच ह ॥&lt;br&gt;&#xA;नालापो युज्यते पाप कर्तुं सह मम त्वया ॥ १३२ ॥&lt;br&gt;&#xA;कुमार्याः कामयुक्तेन तथापि शृणु मे वचः ॥&lt;br&gt;&#xA;न त्वया निर्जितः शक्रः स्ववीर्येण रणाजिरे ॥ १३३ ॥&lt;br&gt;&#xA;पितामह वरं देवा मन्यन्ते दानवाधम ॥&lt;br&gt;&#xA;गौरवात्तस्य तेन त्वमात्मानं मन्यसेऽधिकम् ॥ १३४ ॥&lt;br&gt;&#xA;मुक्त्वैकां कामिनीं पाप त्वं कृतः पद्मयोनिना ॥&lt;br&gt;&#xA;अवध्यः सर्वसत्त्वानां पुंसः जातौ धरातले ॥ १३५ ॥&lt;br&gt;&#xA;पितामहवरः सोऽत्र जयशीलोऽसि दानव ॥&lt;br&gt;&#xA;यदि ते पौरुषं चास्ति तच्छीघ्रं सम्प्रदर्शय ॥ १३६ ॥&lt;br&gt;&#xA;एषा त्वामिषुभिस्तीक्ष्णैर्नयामि यमसादनम् ॥&lt;br&gt;&#xA;एवमुक्त्वा ततो देवी शरानष्टौ मुमोच ह ॥ १३७ ॥&lt;br&gt;&#xA;चतुर्भिश्चतुरो वाहाननयद्यमसादनम् ॥&lt;br&gt;&#xA;सारथेश्च शिरः कायाच्छरेणैकेन चाक्षिपत् ॥ १३८ ॥&lt;br&gt;&#xA;ध्वजं चिच्छेद चैकेन ततोऽन्येन हृदि क्षतः ॥&lt;br&gt;&#xA;स गात्रविद्धो व्यथितो ध्वजयष्टिं समाश्रितः ॥ ॥ १३९ ॥&lt;br&gt;&#xA;मूर्छया सहितो राजन्किञ्चित्कालमधोमुखः ॥&lt;br&gt;&#xA;ततः स चेतनो भूत्वा मुमोच निशिताञ्छरान् ॥ 7.3.36.१४० ॥&lt;br&gt;&#xA;देवी सखीसमायुक्ता सर्वदेशेष्वताडयत् ॥&lt;br&gt;&#xA;ततः क्षुरप्रबाणेन धनुस्तस्य द्विधाऽकरोत् ॥ १४१ ॥&lt;br&gt;&#xA;छिन्नधन्वा ततो दैत्यश्चर्मखङ्गसमन्वितः ॥&lt;br&gt;&#xA;विद्राव्य सहसा देवीं तिष्ठतिष्ठेति चाब्रवीत्॥ १४२ ॥&lt;br&gt;&#xA;तस्य चापततस्तूर्णं खड्गं द्वाभ्यां ह्यकृन्तयत् ॥&lt;br&gt;&#xA;शराभ्यामर्धबाणेन प्रहस्य प्रासमेव च ॥ १४३ ॥&lt;br&gt;&#xA;विशस्त्रो विरथो राजन्स तदा दानवाधमः ॥&lt;br&gt;&#xA;ततोऽस्मरच्छरान्भूप शस्त्राणि विविधानि च ॥ १४४ ॥&lt;br&gt;&#xA;ब्रह्मास्त्रं मनसि ध्यायंस्तृणं तस्यै मुमोच सः ॥&lt;br&gt;&#xA;मुक्तेनास्त्रेण तस्मिंस्तु धूमवर्तिर्व्यजायत ॥ १४५ ॥&lt;br&gt;&#xA;एतस्मिन्नेव काले तु स ब्रह्मास्ते दिवौकसः ॥&lt;br&gt;&#xA;परं भयमनुप्राप्ता दृष्ट्वा तस्य पराक्रमम् ॥ १४६ ॥&lt;br&gt;&#xA;ततो देवी क्षणं ध्यात्वा तदस्त्रं पार्थिवोत्तम ॥&lt;br&gt;&#xA;ब्रह्मास्त्रेणाहनत्तूर्णं ततो व्यर्थं व्यजायत ॥ १४७ ॥&lt;br&gt;&#xA;ब्रह्मास्त्रे विफले जाते ह्याग्नेयं दानवोत्तमः ॥&lt;br&gt;&#xA;प्रेषयामास तां क्रुद्धो ह्यहनद्वारुणेन सा॥ १४८ ॥&lt;br&gt;&#xA;एवं नानाप्रकाराणि तेन मुक्तानि सा तदा ॥&lt;br&gt;&#xA;अस्त्राणि विफलान्येव चक्रे देवी सहस्रशः ॥ १४९ ॥&lt;br&gt;&#xA;एवं निःशेषितास्त्रोऽसौ दानवो बलवत्तरः।.&lt;br&gt;&#xA;चकार परमां मायां दिव्यैरस्त्रैः सुरेश्वरी॥ 7.3.36.१५०॥&lt;br&gt;&#xA;व्यक्षिपच्च महाकायं महिषं पर्वताकृतिम्॥&lt;br&gt;&#xA;दीर्घतीक्ष्णविषाणाभ्यां युक्तमञ्जनसन्निभम्॥ १५१॥&lt;br&gt;&#xA;सिंहस्कन्धं च सा देवी ततस्तमध्यरोहत॥&lt;br&gt;&#xA;खड्गेन तीक्ष्णेन शिरो देवी तस्य न्यकृन्तत॥ १५२।&lt;br&gt;&#xA;शूलेन भेदयामास पृष्ठदेशे सुरेश्वरी ॥&lt;br&gt;&#xA;ततः कलेवरात्तस्मान्निश्चक्राम महान्पुमान् ॥ १५३ ॥&lt;br&gt;&#xA;चर्मखड्गधरो रौद्रस्तिष्ठतिष्ठेति चाब्रवीत् ॥&lt;br&gt;&#xA;तमप्येवं गृहीत्वा तत्केशपाशे सुरेश्वरी ॥ १५४ ॥&lt;br&gt;&#xA;निस्त्रिंशेनाहनत्प्रोच्चैः स च प्राणैर्व्ययुज्यत ॥&lt;br&gt;&#xA;दानवः पार्थिवश्रेष्ठ पार्श्वे सिंहविदारिते ॥ १५५ ॥&lt;br&gt;&#xA;ततो जघान भूयोऽपि दानवान्सा रुषान्विता ॥&lt;br&gt;&#xA;हतशेषाश्च ये दैत्या निर्भिद्य धरणीतलम् ॥ १५६ ॥&lt;br&gt;&#xA;प्रविष्टा भयसन्त्रस्ताः पातालं जीवितैषिणः ॥&lt;br&gt;&#xA;ततो देव गणाः सर्वे वसवो मरुतोऽश्विनौ ॥१५७॥&lt;br&gt;&#xA;विश्वेदेवास्तथा साध्या रुद्रा गुह्यककिन्नराः ॥&lt;br&gt;&#xA;आदित्याः शक्रसंयुक्ताः समेत्य परमेश्वरीम् ॥ १५८ ॥&lt;br&gt;&#xA;समन्ताद्दिव्यपुष्पैश्च तां देवीं समवाकिरन् ॥&lt;br&gt;&#xA;स्तुवन्तो विविधैः स्तोत्रैर्नमन्तो भक्तितत्पराः ॥ १५९ ॥&lt;br&gt;&#xA;युक्तं कृतं महेशानि यद्धतः पापकृत्तमः ॥&lt;br&gt;&#xA;त्रैलोक्यं सकलं ध्वस्तं पापेनानेन सुन्दरि ॥ 7.3.36.१६० ॥&lt;br&gt;&#xA;त्वया दत्तं पुना राज्यं वासवस्य त्रिविष्टपे ॥&lt;br&gt;&#xA;तस्माद्वरय भद्रं ते वरं यन्मनसीप्सितम् ॥&lt;br&gt;&#xA;सर्वे देवाः प्रसन्नास्ते प्रदास्यन्ति न संशयः ॥ १६१ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यदि देवाः प्रसन्ना मे यदि देयो वरो मम ॥&lt;br&gt;&#xA;आश्रमोऽत्रैव मे पुण्यो जायतां ख्यातिसंयुतः॥ १६२॥&lt;br&gt;&#xA;अस्मिंश्चाहं सदा देवाः स्थास्यामि वरपर्वते॥ १६३॥&lt;br&gt;&#xA;रूपेणानेन देवेशि ये त्वां द्रक्ष्यन्ति मानवाः॥&lt;br&gt;&#xA;आश्रमेऽत्र महापुण्ये ते यास्यन्ति परां गतिम्॥१६४॥&lt;br&gt;&#xA;ब्रह्मज्ञानसमायुक्तास्ते भविष्यन्ति मानवाः॥ १६५॥&lt;br&gt;&#xA;यस्माच्चण्डं कृतं कर्म त्वया दानवसूदनात्॥&lt;br&gt;&#xA;तस्मात्त्वं चण्डिकानाम लोके ख्यातिं गमिष्यसि॥ १६६॥&lt;br&gt;&#xA;तव नाम्ना तथा ख्यात आश्रमोऽयं भविष्यति॥ १६७॥&lt;br&gt;&#xA;येऽत्र कृष्ण चतुर्द्दश्यामाश्विने मासि शोभने ॥ पिण्डदानं करिष्यन्ति स्नानं कृत्वा समाहिताः ॥ १६८ ॥&lt;br&gt;&#xA;गयाश्राद्धफलं कृत्यं तेषां देवि भविष्यति ॥ त्वद्दर्शनात्तथा मुक्तिः पातकस्य भविष्यति ॥ १६९ ॥&lt;br&gt;&#xA;॥ कृष्ण उवाच ॥ ॥&lt;br&gt;&#xA;एकरात्रिं भविष्यन्ति येऽत्र श्रद्धासमन्विताः ॥&lt;br&gt;&#xA;उपवासपरास्तेषां पापं यास्यति सङ्क्षयम् ॥ 7.3.36.१७० ॥&lt;br&gt;&#xA;पुत्रहीनश्च यो मर्त्यो नारी वापि समाहिता ॥&lt;br&gt;&#xA;तन्मनाः पिण्डदानं वै तथा स्नानं करिष्यति ॥&lt;br&gt;&#xA;अपुत्रो लभते शीघ्रं सुपुत्रं नात्र संशयः ॥ १७१ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;भ्रष्टराज्यो नृपो योऽत्र स्नानं दानं करिष्यति ॥&lt;br&gt;&#xA;सर्वशत्रुक्षयस्तस्य राज्यावाप्तिर्भविष्यति ॥ १७२ ॥ ॥&lt;br&gt;&#xA;॥ अग्निरुवाच॥ ॥&lt;br&gt;&#xA;अत्रागत्य शुचिः श्राद्धं यः करिष्यति मानवः ॥&lt;br&gt;&#xA;आत्मवित्तानुसारेण तस्य यज्ञफलं भवेत् ॥१७३॥&lt;br&gt;&#xA;॥ यम उवाच॥ ॥&lt;br&gt;&#xA;अत्र स्नात्वा तिलान्यस्तु ब्राह्मणेभ्यः प्रदास्यति ॥&lt;br&gt;&#xA;अल्पमृत्युभयं तस्य न कदाचिद्भविष्यति ॥१७४॥&lt;br&gt;&#xA;॥ राक्षसा ऊचुः ॥ ॥&lt;br&gt;&#xA;पिण्डदानं नरा येऽत्र करिष्यन्ति तवाऽऽश्रमे ॥&lt;br&gt;&#xA;प्रेतोत्थं न भयं तस्य देवि क्वापि भविष्यति ॥१७५॥&lt;br&gt;&#xA;॥ वरुण उवाच ॥ ॥&lt;br&gt;&#xA;स्नानार्थं ब्राह्मणेन्द्राणां योऽत्र तोयं प्रदास्यति ॥&lt;br&gt;&#xA;विमलस्तु सदा भावि इह लोके परत्र च ॥ १७६ ॥&lt;br&gt;&#xA;॥ वायुरुवाच ॥ ॥&lt;br&gt;&#xA;विलेपनानि शुभ्राणि सुगन्धानि विशेषतः ॥&lt;br&gt;&#xA;योत्र दास्यति विप्रेभ्यो नीरोगः स भविष्यति ॥ १७७ ॥&lt;br&gt;&#xA;॥ धनद उवाच ॥ ॥&lt;br&gt;&#xA;योऽत्र वित्तं यथाशक्त्या ब्राह्मणेभ्यः प्रदास्यति ॥&lt;br&gt;&#xA;न भविष्यति लोके स वित्तहीनः कथञ्चन ॥ ॥ १७८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;योऽत्र व्रतपरो भूत्वा चातुर्मास्यं वसिष्यति ॥&lt;br&gt;&#xA;इह लोके परे चैव तस्य भावि सदा सुखम् ॥ १७९ ॥ ॥&lt;br&gt;&#xA;॥ वसव ऊचुः ॥ ॥&lt;br&gt;&#xA;त्रिरात्रं यो नरः सम्यगुपवासं करिष्यति ॥&lt;br&gt;&#xA;आजन्ममरणात्पापान्मुक्तः स च भविष्यति ॥।7.3.36.१८०॥।&lt;br&gt;&#xA;॥ आदित्य उवाच ॥ ॥&lt;br&gt;&#xA;अत्राश्रमपदे पुण्ये ये नरा भक्तिसंयुताः ॥&lt;br&gt;&#xA;छत्रोपानत्प्रदातारस्तेषां लोकाः सनातनाः ॥ १८१ ॥&lt;br&gt;&#xA;॥ अश्विनावूचतुः ॥ ॥&lt;br&gt;&#xA;मिष्टान्नं श्रद्धयोपेतो ब्राह्मणाय प्रदास्यति ॥&lt;br&gt;&#xA;योऽत्र तस्य परा प्रीतिर्भविष्यत्यविनाशिनी १। १८२ ॥&lt;br&gt;&#xA;॥ तीर्थान्यूचुः ॥ ॥&lt;br&gt;&#xA;अद्यप्रभृति सर्वेषां तीर्थानामिह संस्थितिः ॥&lt;br&gt;&#xA;भविष्यति विशेषेण ह्याश्रमे लोकविश्रुते ॥१८३॥&lt;br&gt;&#xA;कृष्णपक्षे चतुर्द्दश्यामाश्विने मासि भक्तितः ॥&lt;br&gt;&#xA;उपवासपरो भूत्वा योऽत्र स्नानं करिष्यति ॥&lt;br&gt;&#xA;सर्वेषामेव तीर्थानां स फलं हि लभिष्यति ॥ १-४ ॥&lt;br&gt;&#xA;॥ गन्धर्वा ऊचुः ॥ ॥&lt;br&gt;&#xA;गीतवाद्यानि यश्चात्र प्रकरिष्यति मानवः ॥&lt;br&gt;&#xA;सप्तजन्मान्तराण्येव रूपवान्स भविष्यति ॥ १८५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;आश्रमेऽस्मिंस्त्रिरात्रं य उपवासं करिष्यति ॥&lt;br&gt;&#xA;चान्द्रायणसहस्रस्य फलं तस्य भविष्यति ॥ १८६ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवं सर्वे वरान्दत्त्वा देव्यै देवा नृपोत्तम ॥&lt;br&gt;&#xA;तदाज्ञया दिवं जग्मुर्देवी तत्रैव संस्थिता ॥ १८७ ॥&lt;br&gt;&#xA;अथ मर्त्त्या दिवं जग्मुर्दृष्ट्वा देवीं तदाश्रमे ॥&lt;br&gt;&#xA;अनायासेन सम्पूर्णास्ततो मर्त्यैस्त्रिविष्टपः ॥ १८८ ॥&lt;br&gt;&#xA;अग्निष्टोमादिकाः सर्वाः क्रिया नष्टा धरातले ॥&lt;br&gt;&#xA;धर्मक्रियास्तथा चान्या मुक्त्वा देव्याः प्रपूजनम् ॥ १८९ ॥&lt;br&gt;&#xA;ततो भीतः सहस्राक्षः सम्मन्त्र्य गुरुणा सह ॥&lt;br&gt;&#xA;आह्वयामास वेगेन कामं क्रोधं भयं मदम् ॥ 7.3.36.१९० ॥&lt;br&gt;&#xA;व्यामोहं गृहपुत्रोत्थं तृष्णामायासमन्वितम् ॥&lt;br&gt;&#xA;गत्वा यूयं द्रुतं मर्त्ये स्थातुकामान्नरान्स्त्रियः ॥१९१॥&lt;br&gt;&#xA;चण्डिकायतने पुण्ये सेवध्वं हि ममाज्ञया ॥&lt;br&gt;&#xA;विशेषेणाश्विने मासि कृष्णपक्षेंऽत्यवासरे ॥ १९२ ॥&lt;br&gt;&#xA;एवमुक्तास्ततः सर्वे कामाद्यास्ते द्रुतं ययुः ॥&lt;br&gt;&#xA;मर्त्यलोके महाराज रक्षां चक्रुश्च सर्वशः ॥ १९३ ॥&lt;br&gt;&#xA;एवं ज्ञात्वा द्रुतं गच्छ तत्र पार्थिवसत्तम ॥&lt;br&gt;&#xA;यदीच्छसि परं श्रेय इह लोके परत्र च ॥ १९४ ॥&lt;br&gt;&#xA;यो याति चण्डिकां द्रष्टुमबुर्दं प्रति पार्थिव ॥&lt;br&gt;&#xA;नृत्यन्ति पितरस्तस्य गर्जन्ति च पितामहाः ॥ १९५ ॥&lt;br&gt;&#xA;तारयिष्यति नः सर्वान्स पुत्रो य इहाश्रमे ॥&lt;br&gt;&#xA;चण्डिकायाः प्रगत्वाऽथ कुर्याच्छ्राद्धं समाहितः ॥ १९६ ॥&lt;br&gt;&#xA;एकया लभ्यते राज्यं स्वर्गश्चैव द्वितीयया ॥&lt;br&gt;&#xA;तृतीयया भवेन्मोक्षो यात्रया तत्र पार्थिव ॥ १९७ ॥&lt;br&gt;&#xA;तस्मात्सर्वप्रयत्नेन यात्रां तत्र समाचरेत् ॥&lt;br&gt;&#xA;अर्बुदे पर्वतश्रेष्ठे सर्वतीर्थमये शुभे ॥ १९८ ॥&lt;br&gt;&#xA;तत्र श्लोकः पुरा गीतो नारदेन महर्षिणा ॥&lt;br&gt;&#xA;स्नात्वा तत्राश्रमे पुण्ये बहुविप्र समागमे ॥ ११९ ॥&lt;br&gt;&#xA;पुनन्त्येवान्यतीर्थानि स्नानदानैरसंशयम् ॥&lt;br&gt;&#xA;अर्बुदालोकनादेव विपाप्मा तत्र जायते ॥ 7.3.36.२०० ॥&lt;br&gt;&#xA;यः शृणोति सदाख्यानमेत च्छ्रद्धासमन्वितः ॥&lt;br&gt;&#xA;स प्राप्नोति नरश्रेष्ठ कामान्मनसि वाञ्छितान् ॥ २०१ ॥&lt;br&gt;&#xA;यस्यैतत्तिष्ठते गेहे लिखितं पुस्तकं नृप ॥&lt;br&gt;&#xA;तस्यापि वाञ्छिताः कामाः सम्पद्यते दिनेदिने ॥ २०२ ॥&lt;br&gt;&#xA;पठति श्रद्धयोपेतो यो वा भूमिपते नरः ॥&lt;br&gt;&#xA;सोऽपि यात्राफलं राजल्ँलभते पुरुषोत्तमः ॥ २०३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे .तृतीयेऽर्बुदखण्डे चण्डिकाश्रमोत्पत्तिमाहात्म्यवर्णनन्नाम षट्त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>०३७ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/037_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/037_varNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;नागह्रदं ततो गच्छेत्तीर्थं पापप्रणाशनम् ॥&lt;br&gt;&#xA;यत्र नागैस्तपस्तप्तं रम्ये पर्वतरोधसि ॥ १ ॥&lt;br&gt;&#xA;कद्रूशापं पुरा श्रुत्वा नागाः सर्वे भयातुराः ॥&lt;br&gt;&#xA;पप्रच्छुर्नागराजानं शेषं प्रणतकन्धराः ॥ २ ॥&lt;br&gt;&#xA;मातृशापेन सन्तप्ता वयं पन्नगसत्तम ॥&lt;br&gt;&#xA;किं कुर्मः क्व च गच्छामः शापमोक्षो भवेत्कथम्॥ ३ ॥&lt;br&gt;&#xA;॥ शेष उवाच ॥ ॥&lt;br&gt;&#xA;प्रसादिता मया माता शापमुक्तिकृते पुरा ॥&lt;br&gt;&#xA;तयोक्तं ये तपोयुक्ता धर्मात्मानः सुसंयताः ॥ ४ ॥&lt;br&gt;&#xA;न दहिष्यति तान्वह्निर्यज्ञे पारिक्षितस्य हि ॥&lt;br&gt;&#xA;तस्माद्गत्वार्बुदन्नाम पर्वतं धरणीतले ॥ ५ ॥&lt;br&gt;&#xA;तत्र यूयं तपोयुक्ता भवध्वं सुसमाहिताः ॥&lt;br&gt;&#xA;यत्रास्ते सा स्वयं देवी चण्डिका कामरूपिणी ॥ ६ ॥&lt;br&gt;&#xA;यस्याः सङ्कीर्त्तनेनापि नश्यन्ति विपदो ध्रुवम् ॥&lt;br&gt;&#xA;आराधयध्वमनिशं तां देवीं मम वाक्यतः ॥ ७ ॥&lt;br&gt;&#xA;तस्याः प्रसादतः सर्वे भविष्यथ गतज्वराः ॥&lt;br&gt;&#xA;एतमेवात्र पश्यामि उपायं नागसत्तमाः ॥&lt;br&gt;&#xA;दैवो वा मानुषो वाऽपि नान्यो वो मुक्तिकारकः ॥ ८ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्तास्ततो नागा नागराजेन पार्थिव ॥&lt;br&gt;&#xA;प्रणम्य तं ततो जग्मुरर्बुदं पर्वतं प्रति ॥ ९ ॥&lt;br&gt;&#xA;ते भित्त्वा धरणीपृष्ठं पर्वते तदनन्तरम् ॥&lt;br&gt;&#xA;निजग्मुर्बिलमार्गेण कृत्वा श्वभ्रे सुविस्तरम् ॥ 7.3.37.१० ॥&lt;br&gt;&#xA;ततो धृतव्रताः सर्वे देवी भक्तिपरायणाः ॥&lt;br&gt;&#xA;वसन्ति भक्तिसंयुक्ताश्चण्डिकाराधनाय ते ॥ ११ ॥&lt;br&gt;&#xA;तस्थुस्तत्र सदा होमं कुर्वन्तो जाप्यमुत्तमम् ॥&lt;br&gt;&#xA;एकाहारा निराहारा वायुभक्षास्तथा परे ॥ १२ ॥&lt;br&gt;&#xA;दन्तोलूखलिनः केचिदश्मकुट्टास्तथा परे ॥&lt;br&gt;&#xA;पञ्चाग्निसाधकाश्चान्ये सद्यः प्रक्षालकास्तथा ॥ १३ ॥&lt;br&gt;&#xA;गीतं वाद्यं तथा चक्रुरन्ये देवाः पुरस्तदा ॥&lt;br&gt;&#xA;अनन्यश्रदयोपेतांस्तान्दृष्ट्वा पन्नगोत्तमान् ॥ १४ ॥&lt;br&gt;&#xA;ततो देवी सुसन्तुष्टा वाक्यमेतदुवाच ह ॥ १५ ॥ ॥&lt;br&gt;&#xA;॥ देव्युवाच ॥ ॥&lt;br&gt;&#xA;परितुष्टास्मि वो वत्साः किमर्थं तप्यते तपः ॥&lt;br&gt;&#xA;वरयध्वं वरं मत्तो यः स्थितो भवतां हृदि ॥ १६ ॥&lt;br&gt;&#xA;॥ नागा ऊचुः ॥ ॥&lt;br&gt;&#xA;मातृशापेन सन्तप्ता वयं देवि निराश्रयाः ॥&lt;br&gt;&#xA;नागराजसमादेशाच्छरणं त्वां समागताः ॥ १७ ॥&lt;br&gt;&#xA;सा त्वं रक्ष भयात्तस्माच्छापवह्निसमुद्भवात् ॥&lt;br&gt;&#xA;वयं मात्रा पुरा शप्ताः कस्मिंश्चित्कारणान्तरे ॥&lt;br&gt;&#xA;पारिक्षितस्य यज्ञे वः पावको भक्षयिष्यति ॥ १८ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यावत्तस्य भवेद्यज्ञ स्तावद्यूयं ममान्तिके ॥&lt;br&gt;&#xA;सन्तिष्ठत विना भीत्या भोगान्भुङ्ध्वं सुपुष्कलान् ॥ १९ ॥&lt;br&gt;&#xA;समाप्ते च क्रतौ भूयो गन्तारः स्वं निकेतनम् ॥&lt;br&gt;&#xA;युष्माभिर्भेदितं यस्मादेतत्पर्वतकन्दरम् ॥ 7.3.37.२० ॥&lt;br&gt;&#xA;नागह्रदं तु तत्तीर्थमेतद्भावि धरातले ॥&lt;br&gt;&#xA;अत्र यः श्रावणे मासि पञ्चम्यां भक्तितत्परः ॥ २१ ॥&lt;br&gt;&#xA;करिष्यति नरः स्नानं तस्य नाहिकृतं भयम् ॥&lt;br&gt;&#xA;भविष्यति पुनः श्राद्धात्पितॄन्सन्तारयिष्यति ॥ २२ ॥&lt;br&gt;&#xA;ये भोगा भूतले ख्याता ये दिव्या ये च मानुषाः ॥&lt;br&gt;&#xA;नरो नित्यं लभिष्यति न संशयः ॥ २३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;ततो हृष्टा बभूवुस्ते मुक्त्वा तद्दारुणं भयम् ॥&lt;br&gt;&#xA;देव्याः शरणमापन्नास्तस्थुस्तत्र नगोत्तमे ॥ २४ ॥&lt;br&gt;&#xA;ततः कालेन महता सत्रे पारिक्षितस्य च ॥&lt;br&gt;&#xA;निर्वृत्ते ते तदा जग्मुः सुनिर्वृत्ता रसातलम् ॥ २५ ॥&lt;br&gt;&#xA;देव्या चैवाभ्यनुज्ञाताः प्रणिपत्य मुहुर्मुहुः ॥&lt;br&gt;&#xA;कृच्छ्रात्पार्थिवशार्दूल तद्भक्त्या निश्चलीकृताः ॥ २६ ॥&lt;br&gt;&#xA;अद्यापि कृष्णपञ्चम्यां श्रावणे मासि पार्थिव ॥&lt;br&gt;&#xA;सान्निध्यं तत्र कुर्वन्ति देवीदर्शनलालसाः ॥ २७ ॥&lt;br&gt;&#xA;तस्मात्सर्वप्रयत्नेन श्राद्धं तत्र समाचरेत् ॥&lt;br&gt;&#xA;स्नानं च पार्थिवश्रेष्ठ य इच्छेच्छ्रेय आत्मनः ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे नागोद्भवतीर्थमाहात्म्य वर्णनन्नाम सप्तत्रिंशोऽध्यायः ॥ ३७ ॥&lt;/p&gt;</description>
    </item>
    <item>
      <title>०३८ शिवगङ्गाकुण्डोत्पत्तिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/038_shivagangAkuNDotpattimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/038_shivagangAkuNDotpattimAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;कुण्डं तु शिवलिङ्गाख्यं ततो गच्छेन्महीपते ॥&lt;br&gt;&#xA;यत्र सा जाह्नवी गुप्ता तिष्ठते भूपसत्तम ॥ १ ॥&lt;br&gt;&#xA;तस्यां स्नातो नरः सम्यक्सर्वतीर्थफलं लभेत् ॥&lt;br&gt;&#xA;मुच्यते पातकात्कृत्स्नादाजन्ममरणान्तिकात् ॥ २ ॥&lt;br&gt;&#xA;॥ ययाति रुवाच ॥ ॥&lt;br&gt;&#xA;किमर्थं तत्र सा गुप्ता जाह्नवी तिष्ठते विभो ॥&lt;br&gt;&#xA;कस्मिन्काले समायाता परं कौतूहलं हि मे ॥ ३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;यदा प्रसादितो देवैर्भगवान्वृषभध्वजः ॥&lt;br&gt;&#xA;अर्बुदेऽस्मिन्सदा स्थेयमचलेन त्वया विभो ॥ ४॥&lt;br&gt;&#xA;तत्र संस्थापिते लिङ्गे स्वयं देवेन शम्भुना ॥&lt;br&gt;&#xA;यत्पातितं पुरा लिङ्गं वालखिल्यैर्महर्षिभिः ॥ ५ ॥&lt;br&gt;&#xA;अतिकोपसमायुक्तैः कस्मिंश्चित्कारणान्तरे ॥&lt;br&gt;&#xA;तदा देवेन प्रतिज्ञातं सर्वेषां त्रिदिवौकसाम् ॥ ६ ॥&lt;br&gt;&#xA;अचले तु मयात्रैव स्थातव्यं नात्र संशयः ॥&lt;br&gt;&#xA;ततः कालेन महता वसतस्तस्य तत्र च ॥ ७ ॥&lt;br&gt;&#xA;अचलेश्वररूपस्य गङ्गा चित्ते व्यजायत ॥&lt;br&gt;&#xA;कथं नित्यं तया सार्द्धं भविष्यति समागमः ॥ ८ ॥&lt;br&gt;&#xA;अथ जानाति नो गौरी मानिनी परमेश्वरी ॥&lt;br&gt;&#xA;तस्यैवं चिन्तयानस्य बहुशो नृपसत्तम ॥ ९ ॥&lt;br&gt;&#xA;उपायं सुमहद्ध्यात्वा जाह्नवीसङ्गसम्भवम् ॥&lt;br&gt;&#xA;तेनादिष्टा गणाः सर्वे नन्दिभृङ्गिपुरःसराः ॥ 7.3.38.१० ॥&lt;br&gt;&#xA;अभिप्रायोऽस्ति मे कश्चिज्जलाश्रयव्रतोद्भवः ॥&lt;br&gt;&#xA;क्रियतामुत्तमं कुण्डमस्मिन्पर्वतरोधसि ॥ ११ ॥&lt;br&gt;&#xA;तत्राहं जलमध्यस्थः स्थास्यामि जलतत्परः ॥&lt;br&gt;&#xA;तच्छ्रुत्वा त्वरितं चक्रुर्गणाः कुण्डमनेकशः ॥ १२ ॥&lt;br&gt;&#xA;स्वच्छोदकसमाकीर्णं सुतीर्थं सुसुखावहम् ॥&lt;br&gt;&#xA;ततो गौरीमनुज्ञाप्य जाह्नवीसङ्गलालसः ॥ १३ ॥&lt;br&gt;&#xA;व्रतव्याजेन देवेशो विवेश तदनन्तरम् ॥&lt;br&gt;&#xA;चिन्तयामास तत्रस्थो गङ्गां त्रैलोक्यपाविनीम् ॥ १४ ॥&lt;br&gt;&#xA;सा ध्याता तत्क्षणात्तत्र शिवेन सह सङ्गता ॥&lt;br&gt;&#xA;एवं स भगवांस्तत्र जाह्नवीं भजते सदा ॥ १५ ॥&lt;br&gt;&#xA;व्रतव्याजेन राजेन्द्र न तु गौरी व्यजानत ॥&lt;br&gt;&#xA;कस्यचित्त्वथ कालस्य नारदो भगवान्मुनिः ॥&lt;br&gt;&#xA;कैवल्यज्ञानसम्पन्नस्तत्रायातः परिभ्रमन् ॥ १६ ॥&lt;br&gt;&#xA;स तु दृष्ट्वा महादेवं जलस्थं व्रतधारिणम् ॥&lt;br&gt;&#xA;कामजैरिङ्गितैर्युक्तं तत्राऽसौ विस्मयान्वितः ॥ १७ ॥&lt;br&gt;&#xA;वक्त्रनेत्रविकारोऽयं किमस्य व्रतधारिणः ॥&lt;br&gt;&#xA;ईदृक्कामसमायुक्तस्ततो ध्यानस्थितो मुनिः ॥ १८ ॥&lt;br&gt;&#xA;अथाऽपश्यद्ध्यानदृष्ट्या गङ्गासक्तं महेश्वरम् ॥&lt;br&gt;&#xA;गौर्या भयेन सव्याजं ततो विस्मयमागतः ॥ १९ ॥&lt;br&gt;&#xA;तदा स कथयामास सर्वं हरविचेष्टितम् ॥ 7.3.38.२० ॥&lt;br&gt;&#xA;ततो देवी त्वरायुक्ता ययौ यत्र महेश्वरः ॥&lt;br&gt;&#xA;आताम्रनयना रोषाद्वेपमाना मुहुर्मुहुः ॥ २१ ॥&lt;br&gt;&#xA;तां दृष्ट्वा कोपसंयुक्तां समायातां महेश्वरीम् ॥&lt;br&gt;&#xA;उवाच जाह्नवी भीता ज्ञात्वा दिव्येन चक्षुषा ॥ २२ ॥&lt;br&gt;&#xA;आवयोः सङ्गमे देवी नारदेन निवेदिता ॥&lt;br&gt;&#xA;सेयं रुष्टा समायाति कुरुष्व यदनन्तरम् ॥ २३ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;कर्त्तव्यं जाह्नवि श्रेयः पुरो गत्वा नगात्मजाम् ॥&lt;br&gt;&#xA;अत्यर्थं मानिनी ह्येषा साम्ना च वशवर्तिनी ॥ २४ ॥&lt;br&gt;&#xA;तत्क्षणाज्जायते साध्वी तस्मात्सामपरा भव ॥&lt;br&gt;&#xA;नो चेच्छापं मया सार्धं तव दास्यत्यसंशयम् ॥ २५ ॥&lt;br&gt;&#xA;एवमुक्ता च रुद्रेण जाह्नवी नृपसत्तम ॥&lt;br&gt;&#xA;कुण्डान्निर्गत्य सा गङ्गा सम्मुखं प्रययौ तदा ॥ २६ ॥&lt;br&gt;&#xA;प्रत्युद्ययौ सलज्जा च कृताञ्जलिपुरःसरा ॥&lt;br&gt;&#xA;प्रणम्य शिरसा चेयं ततः प्राह स्वलङ्कृता ॥ २७ ॥&lt;br&gt;&#xA;पुराऽहं तव कान्तेन निपतन्ती नभस्तलात् ॥&lt;br&gt;&#xA;धृता देवि तवा प्येतद्विदितं नृपतेः कृते ॥ २८ ॥&lt;br&gt;&#xA;भगीरथाभिधानस्य ततः स्नेहो व्यवर्धत ॥&lt;br&gt;&#xA;आवयोस्तव भीत्या च नाभूत्क्वापि समागमः ॥ २९ ॥&lt;br&gt;&#xA;अधुना तव वाक्येन जानेऽहं न सुरेश्वरि ॥&lt;br&gt;&#xA;समाहूताऽस्मि रुद्रेण किं वा स्वच्छन्दतः शुभे ॥ 7.3.38.३० ॥&lt;br&gt;&#xA;त्रैलोक्यस्य प्रभुरयं तन्निष्क्रम्य कथञ्चन ॥&lt;br&gt;&#xA;तस्मादत्रैव सम्प्राप्ता सत्यमेतन्मयोदितम् ॥ ३१ ॥&lt;br&gt;&#xA;॥ पुलस्त्य उपाच ॥ ॥&lt;br&gt;&#xA;तस्यास्तद्वचनं श्रुत्वा ततो देवी प्रहर्षिता ॥&lt;br&gt;&#xA;प्रोवाच मधुरं वाक्यं सत्यमेतत्त्व योदितम्॥ ३२ ॥&lt;br&gt;&#xA;तस्माद्वरय भद्रं ते वरं मत्तो यथेप्सितम् ॥&lt;br&gt;&#xA;मुक्त्वैकं पतिधर्म्मत्वे मम कान्तं महेश्वरम्॥ ३३ ॥&lt;br&gt;&#xA;॥ गङ्गोवाच ॥ ॥&lt;br&gt;&#xA;अपि दौर्भाग्ययुक्ताऽहं भार्या जाताऽस्मि शूलिनः ॥&lt;br&gt;&#xA;तस्मादेकं दिनं देहि क्रीडनार्थमनेन तु ॥ ३४ ॥&lt;br&gt;&#xA;चैत्रशुक्लत्रयोदश्यामहोरात्रं सुरेश्वरि ॥&lt;br&gt;&#xA;शिवकुण्डं तथास्त्वेतन्मया यस्मात्समावृतम् ॥ ३५ ॥&lt;br&gt;&#xA;शिवगङ्गाभिधानं च तस्मात्कुण्डं धरातले ॥&lt;br&gt;&#xA;ख्यातिं यातु प्रसादेन तव पर्वतनन्दिनि ॥ ३६ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमस्त्विति सा देवी प्रोच्य गङ्गां महानदीम् ॥&lt;br&gt;&#xA;ततो विसर्जयामास तामालिङ्ग्य मुहुर्मुहुः ॥ ३७ ॥&lt;br&gt;&#xA;गतायामथ गङ्गायामधोवक्त्रं सुलज्जितम् ॥&lt;br&gt;&#xA;पाणौ गृह्य ययौ रुद्रं भ्रममाणा गृहं प्रति ॥३८॥&lt;br&gt;&#xA;एवमेतत्पुरावृत्तं तस्मिन्कुण्डे नराधिप ॥&lt;br&gt;&#xA;तस्मात्सर्वप्रयत्नेन चतुर्द्दश्यां समाहितः ॥ ३९ ॥&lt;br&gt;&#xA;शुक्लायां चैत्रमासे तु स्नानं तत्र समाचरेत् ॥&lt;br&gt;&#xA;सान्निध्याद्देवदेवस्य गङ्गायाश्च नृपोत्तम ॥ 7.3.38.४० ॥&lt;br&gt;&#xA;यत्र सङ्क्षयमायाति सर्वं तत्राशुभं कृतम् ॥&lt;br&gt;&#xA;तत्र यो वृषभं दद्याद्ब्राह्मणाय नृपोत्तम ॥&lt;br&gt;&#xA;तद्रोमसङ्ख्ययास्वर्गे स पुमान्वसति ध्रुवम् ॥४१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे शिवगङ्गाकुण्डोत्पत्तिमाहात्म्यवर्णनन्नामाष्टात्रिंशोऽध्यायः ॥ ३८ ॥ ॥&lt;/p&gt;</description>
    </item>
    <item>
      <title>०३९ सक्तुदानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/039_saktudAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/039_saktudAnamAhAtmyavarNanam/</guid>
      <description>&lt;p&gt;॥ ययातिरुवाच ॥ ॥&lt;br&gt;&#xA;यत्त्वया कीर्तितं ब्रह्मन्पूर्वं देवैः प्रसादितः ॥&lt;br&gt;&#xA;लिङ्गं संस्थापयामास स्थिररूपो महेश्वरः ॥ १ ॥&lt;br&gt;&#xA;कस्मात्तत्पातितं लिङ्गं वालखिल्यैर्महात्मभिः ॥&lt;br&gt;&#xA;कस्मात्तत्राचलो जातो देवदेवो महेश्वरः ॥ २ ॥&lt;br&gt;&#xA;एतन्मे कौतुकं सर्वं यथावद्वक्तुमर्हसि ॥&lt;br&gt;&#xA;तस्मिन्दृष्टे च किं पुण्यं नराणां तत्र जायते ॥ ३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;महेश्वरस्य माहात्म्यं शृणु पार्थिवसत्तम ॥&lt;br&gt;&#xA;अत्र ते कीर्तयिष्यामि पूर्ववृत्तं कथान्तरम् ॥ ४ ॥&lt;br&gt;&#xA;यदा पञ्चत्वमापन्ना सती सत्यपराक्रमा ॥&lt;br&gt;&#xA;अपमानेन दक्षस्य यज्ञे न च निमन्त्रिता ॥ ५ ॥&lt;br&gt;&#xA;तदा कामो द्रुतं गृह्य पुष्पचापं तमभ्यगात्॥&lt;br&gt;&#xA;कन्दर्प्पं सहसा दृष्ट्वा सन्धितेषुं सुदुर्जयम् ॥ ६ ॥&lt;br&gt;&#xA;आपतन्तं भयात्तस्य प्रणष्टस्त्रिपुरान्तकः ॥&lt;br&gt;&#xA;स तदा भ्रममाणश्च इतश्चेतश्च पार्थिव ॥ ७ ॥&lt;br&gt;&#xA;वालखिल्याश्रमं प्राप्तः पुण्यं सद्वृक्षशोभितम् ॥&lt;br&gt;&#xA;स तत्र भगवांस्तेषां दारैर्दृष्टः सुरूपवान्॥ ८ ॥&lt;br&gt;&#xA;दिग्वासाः सुप्रियालापस्ततस्ताः काममोहिताः ॥&lt;br&gt;&#xA;त्यक्त्वा पुत्रगृहाद्यं च सर्वास्तत्पृष्ठसंस्थिताः ॥&lt;br&gt;&#xA;बभूवुश्चानिशं राजन्मां भजस्वेति चाब्रुवन् ॥ ९ ॥&lt;br&gt;&#xA;चक्रुरालिङ्गनं काश्चिच्चुम्बनं च तथापराः ॥&lt;br&gt;&#xA;अन्यास्तस्य हि लिङ्गं तत्स्पृशन्ति च मुहुर्मुहुः ॥ 7.3.39.१० ॥&lt;br&gt;&#xA;स चापि भगवाञ्छम्भुर्निष्कामः परमेश्वरः ॥&lt;br&gt;&#xA;जगद्व्याप्तिं समाश्रित्य सर्वप्राणिषु वर्तते ॥ ११ ॥&lt;br&gt;&#xA;स चापि भगवाच्छम्भुस्तासां सरति प्राङ्मुखः ॥&lt;br&gt;&#xA;भ्रान्तस्तत्राश्रमे तेषां दारान्कामेन पीडयन् ॥ १२ ॥&lt;br&gt;&#xA;अथ ते मुनयो दृष्ट्वा विकृतिं दारसम्भवाम् ॥&lt;br&gt;&#xA;अजानन्तो महादेवं रुष्टास्तस्य महात्मनः ॥ ॥ १३ ॥&lt;br&gt;&#xA;ददुः शापं सुसन्तप्ताः कलत्रार्थे परन्तप ॥&lt;br&gt;&#xA;पततां पततां लिङ्गमेतत्ते पापकृत्तम ॥ १४ ॥&lt;br&gt;&#xA;विडम्बयसि नो दारानजस्रं चास्य दर्शनात् ॥&lt;br&gt;&#xA;ततश्चैवापतल्लिङ्गं तत्क्षणात्तत्पुरद्विषः ॥ १५ ॥&lt;br&gt;&#xA;ब्रह्मवाक्येन राजर्षे चकम्पे वसुधा ततः ॥&lt;br&gt;&#xA;शीर्णानि गिरिशृङ्गाणि चुक्षुभुर्मकरालयाः ॥ ॥ १६ ॥&lt;br&gt;&#xA;ततो देवगणाः सर्वे भयत्रस्ता नराधिप ॥&lt;br&gt;&#xA;अकाले प्रलयं मत्वा त्रैलोक्ये पर्यवस्थितम् ॥ १७ ॥&lt;br&gt;&#xA;तत पितामहं जग्मु स्तस्मै सर्वं न्यवेदयन् ॥&lt;br&gt;&#xA;प्रलयस्येव चिह्नानि दृश्यन्ते परमेश्वर ॥ १८ ॥&lt;br&gt;&#xA;किं निमित्तं सुरश्रेष्ठ न जानीमो वयं प्रभो ॥&lt;br&gt;&#xA;तेषां तद्वचनं श्रुत्वा चिरं ध्यात्वा पितामहः ॥ १९ ॥&lt;br&gt;&#xA;अब्रवीत्पातितं लिङ्गं वालखिल्यैः पिनाकिनः ॥&lt;br&gt;&#xA;तेनैते दारुणोत्पाताः सञ्जाता भयसूचकाः ॥ 7.3.39.२० ॥&lt;br&gt;&#xA;तस्मान्मया समायुक्ताः सर्वे तत्र दिवौकसः ॥&lt;br&gt;&#xA;व्रजन्तु येन तल्लिङ्गं स्थाने संस्थापयेच्छिवः ॥२१॥&lt;br&gt;&#xA;यावन्नो जायते लोके प्रलयोऽ कालसम्भवः ॥&lt;br&gt;&#xA;एवं सम्मन्त्र्य ते सर्वे ततोऽर्बुदमुपाययुः ॥ २२ ॥&lt;br&gt;&#xA;वालखिल्याश्रमे यत्र तल्लिङ्गं निपपात ह ॥&lt;br&gt;&#xA;तुष्टुवुर्विविधैः सूक्तैर्वेदोक्तैर्विनयान्विताः ॥ २३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमस्ते देवदेवेश भक्तानां चाभयङ्कर ॥&lt;br&gt;&#xA;नमस्ते सर्ववासाय सर्वयज्ञमयाय च ॥ २४ ॥&lt;br&gt;&#xA;सर्वेश्वराय देवाय परमज्योतिषे नमः ॥&lt;br&gt;&#xA;नमः स्फुटतर ज्ञानगम्याय वेधसे ॥ २५ ॥&lt;br&gt;&#xA;त्र्यम्बकाय च भीमाय पिनाकवरपाणये ॥&lt;br&gt;&#xA;त्वयि सर्वमिदं प्रोतं सूत्रे मणिगणा इव ॥ २६ ॥&lt;br&gt;&#xA;संसारे विबुधश्रेष्ठ जगत्स्थावरजङ्गमम् ॥&lt;br&gt;&#xA;न तदस्ति त्रिलोकेऽस्मिन्सुसूक्ष्ममपि शङ्कर ॥&lt;br&gt;&#xA;यत्त्वया न प्रभो व्याप्तं सृष्टिसंहारकारणात् ॥ २७ ॥&lt;br&gt;&#xA;पृथिव्यादीनि भूतानि त्वया सृष्टानि कामतः ॥&lt;br&gt;&#xA;यास्यन्ति तानि भूयोऽपि तव काये जगत्पते ॥ २८ ॥&lt;br&gt;&#xA;प्रसीद भगवंस्तस्माल्लिङ्गमेतत्सुरेश्वर ॥&lt;br&gt;&#xA;स्थाने स्थापय भद्रं ते यावन्न स्यात्प्रजाक्षयः ॥ २९ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;निर्विकारस्य मल्लिङ्गं वालखिल्यैः प्रपातितम्॥&lt;br&gt;&#xA;कथं भूयः प्रगृह्णामि यावच्छुद्धिर्न जायते ॥ 7.3.39.३० ॥&lt;br&gt;&#xA;शक्तोऽहं वालखिल्यानां निग्रहं कर्त्तुमञ्जसा ॥&lt;br&gt;&#xA;किन्तु मे ब्राह्मणा मान्याः पूज्याश्च सुरसत्तमाः ॥ ३१ ॥&lt;br&gt;&#xA;अचलं लिङ्गमेतद्धि नोद्धर्त्तुं शक्यते विभो ॥&lt;br&gt;&#xA;एक एवात्र निर्दिष्ट उपायो नापरः स्मृतः ॥ ३२ ॥&lt;br&gt;&#xA;यदि मे त्वं पुरा लिङ्गं पूजयेथाः पितामह ॥&lt;br&gt;&#xA;ततो देवगणाः सर्वे ततो विप्रास्ततोऽपरे ॥ ३३ ॥&lt;br&gt;&#xA;ततो नौ शान्तिमागच्छेज्जगत्स्थावरजङ्गमम् ॥ ३४ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्तः स भगवाञ्छङ्करेण नृपोत्तम ॥&lt;br&gt;&#xA;ततस्तं पूजयामास ब्रह्मा पूर्वं सुभक्तितः ॥ ३५ ॥&lt;br&gt;&#xA;ब्रह्मणोऽनन्तरं विष्णुस्ततः शक्र स्ततोऽपरे ॥&lt;br&gt;&#xA;वालखिल्यादयो विप्रा मन्त्रैश्च शतरुद्रियैः ॥ ३६ ॥&lt;br&gt;&#xA;ततस्ते दारुणोत्पाता उपशान्ताश्च तत्क्षणात् ॥&lt;br&gt;&#xA;अभवत्सुमुखो लोको वृत्तो गन्धवहो मृदुः ॥ ३७ ॥&lt;br&gt;&#xA;अथोवाच महादेवः सर्वांस्तांस्त्रिदशालयान्॥&lt;br&gt;&#xA;वृणुध्वं सुवरं सर्वे मत्तो यन्मनसीप्सितम् ॥ ३८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;तव लिङ्गस्य संस्पर्शादपि पापकृतो नराः ॥&lt;br&gt;&#xA;स्वर्गं यास्यन्ति देवेश नाशं यास्यति किल्बिषम् ॥&lt;br&gt;&#xA;व्रतदानानि सर्वाणि तीर्थयात्रायुतानि च ॥ ३९ ॥&lt;br&gt;&#xA;तस्माद्वज्रेण देवेन्द्रस्तवैतल्लिङ्गमुत्तमम्॥&lt;br&gt;&#xA;छादयिष्यति सर्वत्र यदि त्वं मन्यसे प्रभो ॥ 7.3.39.४० ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अभिप्रायो ममाप्येष वर्तते हृदि पद्मज ॥&lt;br&gt;&#xA;एवं करोतु देवेन्द्रः सर्वधर्मविवृद्धये ॥ ४१ ॥&lt;br&gt;&#xA;पुलस्त्य उवाच ॥ ॥&lt;br&gt;&#xA;ततः सञ्छादयामास वज्रेण त्रिदशाधिपः ॥&lt;br&gt;&#xA;तल्लिङ्गं सर्वमर्त्यानां यथाऽदृश्यं व्यजायत ॥ ४२ ॥&lt;br&gt;&#xA;अद्यापि वज्रसंस्पर्शात्तत्सान्निध्यं गतो नरः ॥&lt;br&gt;&#xA;आजन्ममरणात्पापान्मुच्यते नात्र संशयः ॥ ॥ ४३ ॥&lt;br&gt;&#xA;माहात्म्यं कीर्तितं यस्मात्तल्लिङ्गे शङ्करेण तु ॥&lt;br&gt;&#xA;वस्त्रेणाच्छादितं चैव शक्रेणैव धरातले ॥ ४४ ॥&lt;br&gt;&#xA;ततःप्रभृति लिङ्गस्य मर्त्त्ये पूजा व्यजायत ॥&lt;br&gt;&#xA;पुरासीच्छङ्करः पूज्यो यथान्ये त्रिदशालयाः ॥ ४५ ॥&lt;br&gt;&#xA;एवमेतत्पुरावृत्तमर्बुदे पर्वतोत्तमे ॥&lt;br&gt;&#xA;लिङ्गस्य पतनात्पूजां यन्मां त्वं परि पृच्छसि ॥ ४६ ॥&lt;br&gt;&#xA;फाल्गुनान्तचतुर्द्दश्यां नैवेद्यं नूतनैर्यवैः ॥&lt;br&gt;&#xA;यो ददात्यचलेशाय स भूयो नेह जायते ॥ ४७ ॥&lt;br&gt;&#xA;ब्राह्मणान्भोजयेद्यस्तु भक्त्या तस्मिन्नवैर्यवैः ॥&lt;br&gt;&#xA;यवसङ्ख्याप्रमाणानि युगानि दिवि मोदते ॥ ४८ ॥&lt;br&gt;&#xA;तत्र दानं प्रशंसन्ति सक्तूनां मुनिसत्तमाः ॥&lt;br&gt;&#xA;नूतनानां महाराज यतः प्रोक्तं पुरारिणा ॥ ४९ ॥&lt;br&gt;&#xA;किं दानैर्विविधैर्दत्तैः किं यज्ञैश्च सुविस्तरैः ॥&lt;br&gt;&#xA;किं तीर्थैर्विविधैहोमैस्तपोभिः किं च कष्टदैः ॥ 7.3.39.५० ॥&lt;br&gt;&#xA;फाल्गुनान्तचतुर्द्दश्यां सुमहेश्वरसन्निधौ ॥&lt;br&gt;&#xA;धर्माण्येतानि सर्वाणि कलां नार्हन्ति षोडशीम्॥ ५१ ॥&lt;br&gt;&#xA;शृणु राजन्पुरा वृत्तं तत्राश्चर्यं यदुत्तमम् ॥&lt;br&gt;&#xA;कश्चित्पापसमाचारः कुष्ठी क्षामतनुर्नरः ॥ ५२ ॥&lt;br&gt;&#xA;भिक्षार्थमागतस्तत्र लोकैरन्यैः समन्वितः ॥&lt;br&gt;&#xA;तेन भिक्षार्जितं तत्र सक्तूनां कुडवं नृप ॥ ५३ ॥&lt;br&gt;&#xA;ततो रोग परिक्लेशाद्भोजनं न चकार सः ॥&lt;br&gt;&#xA;दाघार्दितो जले तस्मिन्स्नातो भक्तिविवर्जितः ॥&lt;br&gt;&#xA;सक्तून्कृत्वोपधाने तान्स च सुप्तो निशागमे ॥ ५४ ॥&lt;br&gt;&#xA;ततो निद्राभिभूतस्य सारमेयो जहार च ॥&lt;br&gt;&#xA;भक्षयामास युक्तोऽन्यैः सारमेयैर्बुभुक्षितः ॥ ५५ ॥&lt;br&gt;&#xA;अथासौ विस्मयाद्राजन्पञ्चत्वं समुपस्थितः ॥&lt;br&gt;&#xA;ततो जातिस्मरो जातो विदर्भाधिपतेर्गृहे ॥ ५६ ॥&lt;br&gt;&#xA;भीमोनाम नृपश्रेष्ठ दमयन्तीपिता हि यः ॥&lt;br&gt;&#xA;तं प्रभावं हि विज्ञाय सक्तूनां तत्र पर्वते ॥ ५७ ॥&lt;br&gt;&#xA;फाल्गुनान्तचतुर्दश्यां वर्षे वर्षे जगाम सः ॥&lt;br&gt;&#xA;कृत्वा चैवोपवासं तु रात्रौ जागरणं तथा ॥ ५८ ॥&lt;br&gt;&#xA;अचलेश्वरसान्निध्ये ददौ सक्तूंस्ततो बहून् ॥&lt;br&gt;&#xA;सहिरण्यान्द्विजेन्द्राणां पशुपक्षिमृगेषु च ॥ ५९ ॥&lt;br&gt;&#xA;अथ ते मुनयः सर्वे गालवप्रमुखा नृप ॥&lt;br&gt;&#xA;पप्रच्छुः कौतुकाविष्टाः सक्तुदानकृते नृपम् ॥ 7.3.39.६० ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;हस्त्वश्वरथदानानां शक्तिरस्ति तवाद्भुता ॥&lt;br&gt;&#xA;कस्मात्सक्तून्प्रमुक्त्वा त्वं नान्यद्दातुमिहेच्छसि ॥ ६१ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;अथाऽसौ कथयामास पूर्वमेतत्समुद्भवम् ॥&lt;br&gt;&#xA;सक्तुदानस्य माहात्म्यं मुनीनां भावितात्मनाम् ॥ ६२ ॥&lt;br&gt;&#xA;पूर्वं भक्त्या विहीनस्य शुना वै सक्तवो हृताः ॥&lt;br&gt;&#xA;तत्प्रभावादियं प्राप्तिर्मम जाता द्विजोत्तमाः ॥ ६३ ॥&lt;br&gt;&#xA;साम्प्रतं भक्तिद त्तानां किं स्याज्जानामि नो फलम्॥&lt;br&gt;&#xA;एतस्मात्कारणाद्दानं सक्तूनां प्रकरोम्यहम् ॥&lt;br&gt;&#xA;तीर्थेऽस्मिन्भक्तिसंयुक्तः सत्येनात्मानमालभे ॥ ६४ ॥ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;ततस्ते मुनयो हृष्टाः साधुसाध्विति चाब्रुवन्॥&lt;br&gt;&#xA;चक्रुश्चैवात्मशक्त्या ते सक्तूनां दानमुत्तमम् ॥ ६५॥&lt;br&gt;&#xA;एष प्रभावो राजर्षे सक्तुदानस्य कीर्त्तितः ॥&lt;br&gt;&#xA;महेश्वरस्य माहात्म्यं सत्यं चापि प्रकीर्त्तितम् ॥ ६६ ॥&lt;br&gt;&#xA;यश्चैतच्छृणुयाद्भक्त्या कथ्यमानं द्विजाननात् ॥&lt;br&gt;&#xA;अहोरात्र कृतात्पापान्मुच्यते नात्र संशयः ॥ ६७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे शिवलिङ्ग महेश्वरमाहात्म्यवर्णनम्पुरःसर सक्तुदानमाहात्म्यवर्णनन्नामैकोनचत्वारिंशोऽध्यायः ॥ ३९ ॥&lt;/p&gt;</description>
    </item>
    <item>
      <title>०४० कामेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/040_kAmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/040_kAmeshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततः कामेश्वरं गच्छेत्तत्र कामप्रतिष्ठितम् ॥&lt;br&gt;&#xA;यस्मिन्दृष्टे सदा मर्त्यः सुरूपः सुप्रभो भवेत् ॥ १ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;त्वया प्रोक्तं पुरा शम्भुः कामबाण भयात्किल ॥&lt;br&gt;&#xA;वालखिल्याश्रमं प्राप्तो यत्र लिङ्गं पपात ह ॥ २ ॥&lt;br&gt;&#xA;स कथं पूजितस्तेन शम्भुर्मे कौतुकं महत् ॥&lt;br&gt;&#xA;वद सर्वं द्विजश्रेष्ठ कामेश्वरनिवेशनम् ॥ ३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;मुक्तलिङ्गेऽपि देवेशे न स्मरस्तं मुमोच ह ॥&lt;br&gt;&#xA;दर्शयन्नात्मनो बाणं तस्यासौ पृष्ठतः स्थितः ॥ ४ ॥&lt;br&gt;&#xA;ततो वाराणसीं प्राप्तस्तद्भयात्त्रिपुरान्तकः ॥&lt;br&gt;&#xA;तत्राऽपि च तथा दृष्ट्वा धृतचापं मनोभवम्॥५॥&lt;br&gt;&#xA;ततः प्रयागमापन्नः केदारं च ततः परम्॥&lt;br&gt;&#xA;नैमिषं भद्रकर्णं च जम्बूमार्गे त्रिपुष्करम् ॥६॥&lt;br&gt;&#xA;गोकर्णं च प्रभासं च पुण्यं च कृमिजाङ्गलम्॥&lt;br&gt;&#xA;गगाद्वारं गयाशीर्षं कालाभीष्टं वटेश्वरम् ॥७॥&lt;br&gt;&#xA;किं वा तेन बहूक्तेन तीर्थान्यायतनानि च ॥&lt;br&gt;&#xA;असङ्ख्यानि गतो देवः कामं च ददृशे तथा ॥ ८ ॥&lt;br&gt;&#xA;यत्रयत्र महादेवस्तद्भयान्नृप गच्छति ॥&lt;br&gt;&#xA;तत्रतत्र पुनः कामं प्रपश्यति धृतायुधम्॥ ९ ॥&lt;br&gt;&#xA;कस्यचित्त्वथकालस्य पुनः प्राप्तोऽर्बुदं प्रति ॥&lt;br&gt;&#xA;तत्रापश्यत्तथा काममाकर्णाकर्षितायुधम्॥&lt;br&gt;&#xA;आकुञ्चितैकपादं च स्थिरदृष्टिं नृपो त्तम ॥ 7.3.40.१० ॥&lt;br&gt;&#xA;अथाऽसौ भगवाञ्छान्तः प्रियादुःखसमन्वितः ॥&lt;br&gt;&#xA;क्रोधं चक्रे विशेषेण दृष्ट्वा तं पुरतः स्थितम्॥ ११ ॥&lt;br&gt;&#xA;तस्य कोपाभिभूतस्य तृतीयान्नयनान्नृप ॥&lt;br&gt;&#xA;निश्चक्राम महाज्वाला ययाऽसौ भस्मसात्कृतः ॥ १२ ॥&lt;br&gt;&#xA;सचापः सशरो राजंस्तस्मिन्पर्वतरोधसि ॥&lt;br&gt;&#xA;शङ्करो रोषपर्यन्तं गत्वा सौख्यमवाप्तवान्॥ १३ ॥&lt;br&gt;&#xA;कैलासं पर्वतश्रेष्ठं जगाम सुरपूजितः ॥&lt;br&gt;&#xA;दग्धे मनोभवे भार्या रतिरस्य पतिव्रता ॥&lt;br&gt;&#xA;व्यलपत्करुणं दीना पतिशोकपरि प्लुता ॥ १४ ॥&lt;br&gt;&#xA;ततो दारूणि चाहृत्य चितिं कृत्वा नराधिप ॥&lt;br&gt;&#xA;आरुरोहाग्निसन्दीप्तां चितिं सा पतिदुःखिता॥&lt;br&gt;&#xA;तावदाकाशगां वाणीं शुश्राव च यशस्विनी॥ १५॥&lt;br&gt;&#xA;वागुवाच॥&lt;br&gt;&#xA;मा पुत्रि साहसं कार्षीस्तपसा तिष्ठ सुन्दरि॥&lt;br&gt;&#xA;भूयः प्राप्स्यसि भर्त्तारं कामें तुष्टेन शम्भुना॥१६॥&lt;br&gt;&#xA;सा श्रुत्वा तां तदा वाणीं समुत्तस्थौ समुमध्यमा॥&lt;br&gt;&#xA;देवमाराधयामास दिवानक्तमतन्द्रिता॥&lt;br&gt;&#xA;व्रतैर्दानैर्जपैर्होमैरुपवासैस्तथा परैः॥१७॥&lt;br&gt;&#xA;ततो वर्ष सहस्रान्ते तुष्टस्तस्या महेश्वरः ॥&lt;br&gt;&#xA;अब्रवीद्वद कल्याणि वरं यन्मनसि स्थितम् ॥ १८ ॥&lt;br&gt;&#xA;॥ रतिरुवाच ॥ ॥&lt;br&gt;&#xA;यदि तुष्टोऽसि मे देव भगवल्ँलोक भावनः ॥&lt;br&gt;&#xA;अक्षताङ्गः पुनः कामः कान्तो मे जायतां पतिः ॥ १९ ॥&lt;br&gt;&#xA;एवमुक्ते तया वाक्ये तत्क्षणात्समुपस्थितः ॥&lt;br&gt;&#xA;यथा सुप्तो महाराज तद्वद्रूपः स हर्षित ॥ 7.3.40.२० ॥&lt;br&gt;&#xA;इक्षुयष्टिमयं चापं पुष्पबाणसमन्वितम् ॥&lt;br&gt;&#xA;भृङ्गश्रेणिमय्या मौर्व्या शोभितं सुमनोहरम् ॥ २१ ॥&lt;br&gt;&#xA;ततो रतिसमायुक्तः प्रणिपत्य महेश्वरम्॥&lt;br&gt;&#xA;अनुज्ञातस्तु तेनैव स्वव्यापारेऽभ्यवर्त्तत ॥ २२ ॥&lt;br&gt;&#xA;स दृष्ट्वा शिवमाहात्म्यं श्रद्धां कृत्वा नृपोत्तम ॥&lt;br&gt;&#xA;शिवं संस्थापयामास पर्वतेऽर्बुदसञ्ज्ञिते ॥ २३ ॥&lt;br&gt;&#xA;यस्मिन्दृष्टे महाराज नारी वा यदि वा नरः ॥&lt;br&gt;&#xA;सप्तजन्मान्तराण्येव न दौर्भाग्यमवाप्नुयात् ॥ २४ ॥&lt;br&gt;&#xA;एवमेतन्मया ख्यातं यन्मां त्वं परिपृच्छसि ॥&lt;br&gt;&#xA;कामेश्वरस्य माहात्म्यं कामदाह सविस्तरम् ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कामेश्वरमाहात्म्यवर्णनन्नाम चत्वारिंशोऽध्यायः ॥ ४० ॥&lt;/p&gt;</description>
    </item>
    <item>
      <title>०४१ मार्कण्डेयाश्रमपदोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/041_mArkaNDeyAshramapadotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/041_mArkaNDeyAshramapadotpattivarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ मार्कण्डेयस्य चाश्रमम्॥&lt;br&gt;&#xA;यत्र पूर्वं तपस्तप्तं मार्कण्डेन महात्मना ॥ १ ॥&lt;br&gt;&#xA;मृकण्डो ब्राह्मणोनाम पुराऽऽसीच्छंसितव्रतः ॥&lt;br&gt;&#xA;अन्ते वयसि सञ्जातस्तस्य पुत्रोऽतिसुन्दरः ॥ २ ॥&lt;br&gt;&#xA;सर्वलक्षणसम्पूर्णः शान्तः सूर्यसमप्रभः ॥&lt;br&gt;&#xA;कस्यचित्त्वथ कालस्य तस्याश्रमपदे नृप ॥ ३ ॥&lt;br&gt;&#xA;आगतो ब्राह्मणो ज्ञानी कश्चित्सामुद्रविच्छुभः ॥&lt;br&gt;&#xA;ततोऽसौ क्रीडमानस्तु बालकः पञ्चवार्षिकः ॥ ४ ॥&lt;br&gt;&#xA;आनासाग्रशिखाग्राभ्यां चिरं चैवावलोकितः ॥&lt;br&gt;&#xA;ततोऽहसत्स सहसा तं मृकण्डो ह्यलक्षयत्॥ ५ ॥&lt;br&gt;&#xA;अथाऽब्रवीच्चिरं दृष्टस्त्वया पुत्रो मम द्विज॥&lt;br&gt;&#xA;ततो हसितवान्भूयः किमिदं कारणं वद॥ ६॥&lt;br&gt;&#xA;असकृत्स मृकण्डेन यावत्पृष्टो द्विजोत्तमः ॥&lt;br&gt;&#xA;उपरोधवशात्तस्मै यथार्थं सन्न्यवेदयत् ॥ ७ ॥&lt;br&gt;&#xA;अस्य बालस्य चिह्नानि यानि काये द्विजोत्तम ॥&lt;br&gt;&#xA;अजरश्चामरश्चैव तैर्भवेत्पुरुषः किल ॥ ८ ॥&lt;br&gt;&#xA;षण्मासेनास्य बालस्य नूनं मृत्युर्भविष्यति ॥&lt;br&gt;&#xA;एतस्मात्कारणाद्धास्यं मयाऽकारि द्विजोत्तम ॥&lt;br&gt;&#xA;अनृतं नोक्तपूर्वं मे वैरिष्वपि कदाचन ॥ ९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा तु स ज्ञानी उषित्वा तत्र शर्वरीम् ॥&lt;br&gt;&#xA;मृकण्डेनाभ्यनुज्ञात इष्टं देशं जगाम ह ॥ 7.3.41.१० ॥&lt;br&gt;&#xA;मृकण्डोपि सुतं ज्ञात्वा ततः क्षीणायुषं नृप ॥&lt;br&gt;&#xA;पञ्चवार्षिकमप्यार्त्तश्चकारोपनयान्वितम् ॥ ११ ॥&lt;br&gt;&#xA;श्रुताध्ययनसम्पन्नं यंयं पश्यसि चाग्रतः ॥&lt;br&gt;&#xA;तस्याभिवादनं कार्यं त्वया पुत्रक नित्यशः ॥ १२ ॥&lt;br&gt;&#xA;ततश्चक्रे ब्रह्मचारी पितुर्वाक्यं विशेषतः ॥ १३ ॥&lt;br&gt;&#xA;बालं वृद्धं युवानं च यंयं पश्यति चक्षुषा ॥&lt;br&gt;&#xA;नमस्करोति तं सर्वं ब्राह्मणं विनयान्वितः ॥ १४ ॥&lt;br&gt;&#xA;कस्यचित्त्वथ कालस्य तस्याश्रमसमीपतः ॥&lt;br&gt;&#xA;सप्तर्षयः समायातास्तीर्थयात्रापरायणाः ॥ १५ ॥&lt;br&gt;&#xA;अथ तान्सत्वरं गत्वा वन्दयामास पार्थिव ॥&lt;br&gt;&#xA;बालः सविनयोपेतः सर्वांश्चैव यथाक्रमम् ॥ १६ ॥&lt;br&gt;&#xA;दीर्घायुर्भव तैरुक्तः स बालस्तुष्टितत्परैः ॥&lt;br&gt;&#xA;आस्थिताश्च यथाभीष्टं देशं बालं विसर्ज्य तम् ॥ १७ ॥&lt;br&gt;&#xA;तेषां मध्येंऽगिरानाम दिव्यज्ञानसमन्वितः ॥&lt;br&gt;&#xA;तेनावलोकितो बालः सूक्ष्मदृष्ट्या परन्तप ॥ १८ ॥&lt;br&gt;&#xA;अथ तानब्रवीत्सर्वान्मुनीन्किञ्चित्सविस्मयः ॥&lt;br&gt;&#xA;दीर्घायुर्न च बालोऽयं युष्माभिः सम्प्रकीर्तितः ॥ १९ ॥&lt;br&gt;&#xA;गमिष्यति कुमारोऽयं निधनं पञ्चमे दिने ॥&lt;br&gt;&#xA;तन्न युक्तं हि नो वाक्यमसत्यं द्विजसत्तमाः ॥ 7.3.41.२० ॥&lt;br&gt;&#xA;यथाऽयं चिरजीवी स्यात्तथा नीतिर्विधीयताम् ॥&lt;br&gt;&#xA;अथ ते मुनयो भीता मिथ्या वाक्यस्य पार्थिव ॥ २१ ॥&lt;br&gt;&#xA;बालकं तं समादाय ब्रह्मलोकं गतास्तदा ॥&lt;br&gt;&#xA;तत्र दृष्ट्वा चतुर्वक्त्रं नमश्चक्रुर्मुनीश्वराः ॥ २२ ॥&lt;br&gt;&#xA;तेषामनन्तरं तेन बालके नाभिवादितः ॥&lt;br&gt;&#xA;दीर्घायुर्भव तेनाऽपि ब्रह्मणोक्तः स बालकः ॥ २३ ॥&lt;br&gt;&#xA;ततः सप्तर्षयो हृष्टाः स्वचित्ते नृपसत्तम ॥&lt;br&gt;&#xA;सुखासीनान्सविश्रान्तानब्रवीन्मुनिपुङ्गवान् ॥ २४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;परिपृच्छत किं कार्यं कुतो यूयमिहागताः ॥ २५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;तीर्थयात्राप्रसङ्गेन भ्रममाणा महीतलम् ॥&lt;br&gt;&#xA;अर्बुदं पर्वतं नाम तस्य तीर्थेषु वै गताः ॥ २६ ॥&lt;br&gt;&#xA;अथागत्य द्रुतं दूराद्बालेनानेन वन्दिताः ॥&lt;br&gt;&#xA;दीर्घायुर्भव सन्दिष्टस्ततश्चायमनेकधा ॥&lt;br&gt;&#xA;पञ्चमे दिवसेऽस्यापि मृत्युर्देव भविष्यति ॥ २७ ॥&lt;br&gt;&#xA;यथा वयं त्वया सार्द्धमसत्या न चतुर्मुख ॥&lt;br&gt;&#xA;भवामोऽस्य कृते देव तथा किञ्चिद्विधीयताम्॥ २८॥&lt;br&gt;&#xA;अथ ब्रह्मा प्रहृष्टात्मा दृष्ट्वा तं मुनिदारकम् ॥&lt;br&gt;&#xA;मत्प्रसादादयं बालो भावी कल्पायुरब्रवीत् ॥ २९ ॥&lt;br&gt;&#xA;ततस्ते मुनयो हृष्टास्तमादाय गृहं प्रति ॥&lt;br&gt;&#xA;प्रस्थिता ब्रह्मलोकात्तु नमस्कृत्वा चतुर्मुखम् ॥ 7.3.41.३० ॥&lt;br&gt;&#xA;अथ तस्य पिता तत्र मृकण्डो मुनिसत्तमः ॥&lt;br&gt;&#xA;ततो भार्यासमायुक्तो विललाप सुदुःखितः ॥ ३१ ॥&lt;br&gt;&#xA;हा पुत्रपुत्र करुणं रुदित्वा धर्मवत्सलः ॥&lt;br&gt;&#xA;अनामन्त्र्य च मां कस्माद्दीर्घं पन्थानमाश्रितः ॥३२॥&lt;br&gt;&#xA;अकृत्वापि क्रियाः कार्याः कथं मृत्युवशं गतः ॥&lt;br&gt;&#xA;सोऽहं त्वया विना पुत्र न जीवामि कथञ्चन ॥ ३३ ॥&lt;br&gt;&#xA;एवं विलपतस्तस्य बहुधा नृपसत्तम ॥&lt;br&gt;&#xA;बालश्चाभ्यागतस्तत्र यत्र देशे पुरा स्थितः ॥ ३४ ॥&lt;br&gt;&#xA;अथासौ प्रययौ बालः प्रहृष्टेनान्तरात्मना ॥&lt;br&gt;&#xA;तं दृष्ट्वा पथि तातश्च सम्प्रहृष्टो बभूव ह ॥ ३५ ॥&lt;br&gt;&#xA;पप्रच्छाङ्कं समारोप्य चिरागमन कारणम्॥&lt;br&gt;&#xA;ततः स कथयामास सर्वं मुनिविचेष्टितम् ॥&lt;br&gt;&#xA;दर्शनं ब्रह्मलोकस्य पद्मयोनेर्वरं तथा ॥ ३६ ॥&lt;br&gt;&#xA;॥ बालक उवाच ॥ ॥&lt;br&gt;&#xA;अजरश्चामरश्चाहं कृतस्तात स्वयम्भुवा ॥&lt;br&gt;&#xA;तस्मात्सत्यं मदर्थे ते व्येत्वसौ मानसो ज्वरः ॥३७॥&lt;br&gt;&#xA;सोऽहमाराधयिष्यामि तथैव चतुराननम् ॥&lt;br&gt;&#xA;कृत्वाऽऽश्रमपदं रम्यमर्बुदे पर्वतोत्तमे ॥ ३८ ॥&lt;br&gt;&#xA;अमृतस्रावि तद्वाक्यं श्रुत्वा पुत्रस्य स द्विजः ॥&lt;br&gt;&#xA;मृकण्डो हर्षसंयुक्तो वाचमित्यब्रवीच्च तम् ॥ ३९ ॥&lt;br&gt;&#xA;मार्क्कण्डोऽपि द्रुतं गत्वा रम्य मर्बुदपर्वतम् ॥&lt;br&gt;&#xA;तपस्तेपे सुविस्तीर्णं ध्यायन्देवं पितामहम्॥ 7.3.41.४० ॥&lt;br&gt;&#xA;तस्याश्रमपदे पुण्ये श्रावणे मासि पार्थिव ॥&lt;br&gt;&#xA;पौर्णमास्यां विशेषेण यः कुर्यात्पितृतर्पणम् ॥&lt;br&gt;&#xA;पितृमेधफलं तस्य सकलं स्यादसंशयम् ॥४१॥&lt;br&gt;&#xA;ऋषियोगेन यस्तत्र तर्पयेद्ब्राह्मणोत्तमान् ॥&lt;br&gt;&#xA;ब्रह्मलोके चिरं वासस्तस्य सञ्जायते नृप ॥ ॥ ४२ ॥&lt;br&gt;&#xA;यः स्नानं कुरुते तत्र सम्यक्छ्रद्धासमन्वितः ॥&lt;br&gt;&#xA;नाल्पमृत्युभयं तस्य कुले क्वापि प्रजायते ॥ ४३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्ड तृतीयेऽर्बुदखण्डे मार्कण्डेयाश्रमपदोत्पत्तिवर्णनन्नामैकचत्वारिंशोऽध्यायः ॥४१॥&lt;/p&gt;</description>
    </item>
    <item>
      <title>०४२ उद्दालकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/042_uddAlakeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/042_uddAlakeshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥&lt;br&gt;&#xA;ततो गच्छेन्नृपश्रेष्ठ लिङ्गं पापहरं परम्॥&lt;br&gt;&#xA;उद्दालकेन मुनिना स्थापितं लोकविश्रुतम् ॥ १ ॥&lt;br&gt;&#xA;तस्मिन्स्पृष्टेऽथ वा दृष्टे पूजिते च विशेषतः ॥&lt;br&gt;&#xA;सर्वरोग विनिर्मुक्तो गार्हस्थ्यं प्राप्नुयान्नरः ॥ २ ॥&lt;br&gt;&#xA;सर्वपापविनिर्मुक्तः शिवलोके महीयते ॥३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्ड उद्दालकेश्वरमाहात्म्यवर्णनन्नाम द्विचत्वारिंशोऽध्यायः ॥४२ ॥&lt;/p&gt;</description>
    </item>
    <item>
      <title>०४३ सिद्धेश्वरमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/043_siddheshvaramahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/043_siddheshvaramahimavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ सिद्धलिङ्गं सुसिद्धिदम्॥&lt;br&gt;&#xA;सिद्धैस्तु स्थापितं लिङ्गं सर्वपातकनाशनम् ॥ १ ॥&lt;br&gt;&#xA;तत्रास्ति शोभनं कुण्डं सुनिर्मलजलान्वितम् ॥&lt;br&gt;&#xA;तत्र स्नातो नरः सम्यङ्मुच्यते ब्रह्महत्यया ॥ २ ॥&lt;br&gt;&#xA;यंयं काममभिध्यायंस्तत्र स्नाति नरो नृप ॥&lt;br&gt;&#xA;अवश्यं तमवाप्नोति निष्ठान्ते च परां गतिम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे सिद्धेश्वरमहिमवर्णनन्नाम त्रयश्चत्वारिंशोऽध्यायः ॥४३॥&lt;/p&gt;</description>
    </item>
    <item>
      <title>०४४ गजतीर्थप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/044_gajatIrthaprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/044_gajatIrthaprabhAvavarNanam/</guid>
      <description>&lt;p&gt;पुलस्त्य उवाच ॥&lt;br&gt;&#xA;ततो गच्छेन्नृपश्रेष्ठ गजतीर्थमनुत्तमम् ॥&lt;br&gt;&#xA;यत्र पूर्वं तपस्तप्तं दिग्गजैर्भावितात्मभिः ॥ १ ॥&lt;br&gt;&#xA;भूभारधरणैश्चान्यैरैरावणमुखैर्नृप ॥&lt;br&gt;&#xA;तत्र स्नातो नरः सम्यग्गजदानफलं लभेत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे गजतीर्थप्रभाववर्णनन्नाम चतुश्चत्वारिंशोऽध्यायः ॥ ४४ ॥&lt;/p&gt;</description>
    </item>
    <item>
      <title>०४५ श्रीदेवखातोत्पत्तिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/045_shrIdevakhAtotpattimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/045_shrIdevakhAtotpattimAhAtmyavarNanam/</guid>
      <description>&lt;p&gt;॥ पुलस्त्य उवाच॥ ॥&lt;br&gt;&#xA;देवखातं ततो गच्छेत्सुपुण्यं तीर्थमुत्तमम् ॥&lt;br&gt;&#xA;यत्ख्यातिर्विबुधैः सर्वैः स्वयमेव व्यधीयत ॥ १ ॥&lt;br&gt;&#xA;तत्र यः कुरुते श्राद्धममावास्यां विशेषतः ॥&lt;br&gt;&#xA;कन्यागते रवौ राजन्स लभेत्परमं पदम् ॥&lt;br&gt;&#xA;पितॄन्स तारयत्येव प्राप्तानपि सुदुर्गतिम्॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे श्रीदेवखातोत्पत्तिमाहात्म्यवर्णनन्नाम पञ्चचत्वारिंशोऽध्यायः ॥ ४५ ॥&lt;/p&gt;</description>
    </item>
    <item>
      <title>०४६ व्यासतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/046_vyAsatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/046_vyAsatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो व्यासेश्वरं गच्छेद्व्यासेन स्थापितं हि यत् ॥&lt;br&gt;&#xA;तं दृष्ट्वा जायते मर्त्यो मेधावी मतिमाञ्छुचिः ॥&lt;br&gt;&#xA;सप्तजन्मान्तराण्येव व्यासस्य वचनं यथा ॥ १ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे व्यासतीर्थमाहात्म्यवर्णनन्नाम षट्चत्वारिंशोऽध्यायः ॥ ४६ ॥ ॥&lt;/p&gt;</description>
    </item>
    <item>
      <title>०४७ गौतमाश्रमतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/047_gautamAshramatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/047_gautamAshramatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ सुपूर्णं गौतमाश्रमम् ॥&lt;br&gt;&#xA;यत्र पूर्वं तपस्तप्तं गौतमेन महात्मना ॥ १ ॥&lt;br&gt;&#xA;पुराऽऽसीद्गौतमो नाम मुनिः परमधार्मिकः ॥&lt;br&gt;&#xA;स भक्त्याऽऽराधयामास देवदेवं महेश्वरम् ॥ २ ॥&lt;br&gt;&#xA;भक्त्याऽऽराधयमानस्य निर्भिद्य धरणीतलम् ॥&lt;br&gt;&#xA;समुत्तस्थौ महल्लिङ्गं परं माहेश्वरं नृप ॥ ३ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;पूजयैतन्महल्लिङ्गं त्वद्भक्त्या समुपस्थितम्॥&lt;br&gt;&#xA;वरं वरय भद्रं ते यत्ते मनसि वर्तते ॥४॥&lt;br&gt;&#xA;॥ गौतम उवाच॥ ॥&lt;br&gt;&#xA;अत्राश्रमपदे देव त्वया शम्भो जगत्पते ॥&lt;br&gt;&#xA;सदा कार्यं हि सान्निध्यं यदि तुष्टो मम प्रभो॥ ५ ॥&lt;br&gt;&#xA;यस्त्वां पश्यति सद्भक्त्या ब्रह्मलोकं स गच्छतु ॥ ६ ॥&lt;br&gt;&#xA;॥ आकाशवाण्युवाच ॥ ॥&lt;br&gt;&#xA;माघमासे चतुर्द्दश्यां योऽत्र मां वीक्षयिष्यति ॥&lt;br&gt;&#xA;कृष्णायां ब्राह्मणश्रेष्ठ स यास्यति परां गतिम् ॥७॥&lt;br&gt;&#xA;एवमुक्त्वा ततो वाणी विरराम महीपते ॥&lt;br&gt;&#xA;तत्रास्ति कुण्डमपरं पवित्रं जलपूरितम्॥&lt;br&gt;&#xA;तत्र स्नातो नरः सद्यः कुलं तारयतेऽखिलम् ॥ ८ ॥&lt;br&gt;&#xA;यस्तत्र कुरुते श्राद्धं विशेषादिन्दुसङ्क्षये ॥&lt;br&gt;&#xA;गयाश्राद्धफलं तस्य सकलं जायते ध्रुवम् ॥ ९ ॥&lt;br&gt;&#xA;तत्र दानं प्रशंसन्ति तिलानां मुनिपुङ्गवाः ॥&lt;br&gt;&#xA;तिलसङ्ख्यानि वर्षाणि दानात्स्वर्गे वसेन्नृप ॥ 7.3.47.१० ॥&lt;br&gt;&#xA;अर्बुदे गौतमी यात्रा सिंहस्थे च बृहस्पतौ ॥&lt;br&gt;&#xA;अमायां सोमवारेण द्विषड्गोदावरीफलम् ॥ ११ ॥&lt;br&gt;&#xA;षष्टिवर्षसहस्राणि भागीरथ्यवगाहने ॥&lt;br&gt;&#xA;सकृद्गोदावरीस्नानात्सिंहस्थे च बृहस्पतौ ॥ १२ ॥&lt;br&gt;&#xA;इति श्रीस्कान्दे महापुराण एकाशातिसाहस्र्यां संहितायां सप्तमे प्रभासखण्डे तृतीयेऽर्बुदखण्डे गौतमाश्रमतीर्थमाहात्म्यवर्णनन्नाम सप्तचत्वारिंशोऽध्यायः ॥ ४७ ॥&lt;/p&gt;</description>
    </item>
    <item>
      <title>०४८ कुलसन्तारणतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/048_kulasantAraNatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/048_kulasantAraNatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;कुलसन्तारणं गच्छेत्तत्र तीर्थमनुत्तमम् ॥&lt;br&gt;&#xA;यत्र स्नातो नरः सम्यक्कुलं तारयतेऽखिलम्॥ १ ॥&lt;br&gt;&#xA;दश पूर्वान्भविष्यांश्च तथात्मानं नृपोत्तम ॥&lt;br&gt;&#xA;उद्धरेच्छ्रद्धयायुक्तस्तत्र दानेन मानवः ॥ २ ॥&lt;br&gt;&#xA;आसीदप्रस्तुतो नाम राजा पूर्वं स पापकृत् ॥&lt;br&gt;&#xA;नापि दानं तथा ज्ञानं न ध्यानं न च सत्क्रिया ॥ ३ ॥&lt;br&gt;&#xA;तस्मिञ्छासति लोकानां नासीत्सौख्यं कदाचन ॥&lt;br&gt;&#xA;परदार रुचिर्नित्यं महादण्डपरश्च सः ॥ ४ ॥&lt;br&gt;&#xA;न्यायतोऽन्यायतो वापि करोति धनसङ्ग्रहम् ॥&lt;br&gt;&#xA;स घातयति लोकांश्च निर्दोषान्पापकृत्तमः ॥ ५ ॥&lt;br&gt;&#xA;ततो वार्धक्यमापन्नस्तथापि न शमं गतः ॥&lt;br&gt;&#xA;कस्यचित्त्वथ कालस्य पितृभिः प्रतिबोधितः ॥&lt;br&gt;&#xA;तं प्रसुप्तं समासाद्य नारकेयैः सुदुःखितैः ॥ ६॥&lt;br&gt;&#xA;॥ पितर ऊचुः ॥ ॥&lt;br&gt;&#xA;वयं शुद्धसमाचारा नित्यं धर्मपरायणाः ॥&lt;br&gt;&#xA;दानयज्ञतपःशीलाः स्वदारनिरतास्तथा ॥ ७ ॥&lt;br&gt;&#xA;स्वकर्मभिः कुलाङ्गार दिवं प्राप्ता यथार्हतः ॥&lt;br&gt;&#xA;कुपुत्रं त्वां समासाद्य नरकं समुपस्थिताः ॥&lt;br&gt;&#xA;तस्मादुद्धर नः सर्वान्कृत्वा किञ्चिच्छुभार्चनम् ॥ ८ ॥&lt;br&gt;&#xA;कर्मभिस्तव पापात्मन्वयं नरकमाश्रिताः ॥&lt;br&gt;&#xA;नरकं दश यास्यन्ति भविष्याश्च तथा भवान् ॥ ९ ॥&lt;br&gt;&#xA;एवमुक्त्वा च ते सर्वे पितरस्तु सुदुःखिताः ॥&lt;br&gt;&#xA;याताश्च नरकं भूयः प्रबुद्धः सोऽपि पार्थिवः ॥ 7.3.48.१० ॥&lt;br&gt;&#xA;ततो दुःखमनुप्राप्तः पितृवाक्यानि संस्मरन् ॥&lt;br&gt;&#xA;रुरोद प्रातरुत्थाय तं भार्या प्रत्यभाषत ॥ ११ ॥&lt;br&gt;&#xA;॥ इन्दुमत्युवाच ॥ ॥&lt;br&gt;&#xA;किमर्थं राजशार्दूल त्वं रोदिषि महास्वनम् ॥&lt;br&gt;&#xA;कथं ते कुशलं राज्ये शरीरे वा पुरेऽथवा ॥ १२ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;मया दृष्टोऽद्य स्वप्नान्ते पिता ह्यथ पितामहः ॥&lt;br&gt;&#xA;अपश्यं दुःखितान्देवि ताभ्यामथाग्रजान्पितॄन् ॥ १३ ॥&lt;br&gt;&#xA;उपालब्धोऽस्मि तैः सर्वैस्तव कर्मभिरीदृशैः ॥&lt;br&gt;&#xA;दारुणे नरके प्राप्ता अधर्मादिविचेष्टितैः ॥ १४ ॥&lt;br&gt;&#xA;अथान्ये दश यास्यन्ति भविष्याश्च भवानपि ॥&lt;br&gt;&#xA;तस्मात्कृत्वा शुभं कर्म दुर्गतेश्चोद्धरस्व नः ॥ १५ ॥&lt;br&gt;&#xA;एवमुक्तः प्रबुद्धोऽहं पितृभिर्वरवर्णिनि ॥&lt;br&gt;&#xA;तेनाहं दुःखमापन्नस्तद्वाक्यं हृदि संस्मरन् ॥ १६ ॥ ॥&lt;br&gt;&#xA;॥ इन्दुमत्युवाच ॥ ॥&lt;br&gt;&#xA;सत्यमेतन्महाराज यदुक्तोऽसि पितामहैः ॥&lt;br&gt;&#xA;न त्वया सुकृतं कर्म संस्मरेऽहं कृतं पुरा ॥ १७ ॥&lt;br&gt;&#xA;यथा सुपुत्रमासाद्य तरन्ति पितरो नृप ॥&lt;br&gt;&#xA;कुपुत्रेण तथा यान्ति नरकं नात्र संशयः ॥ १८ ॥&lt;br&gt;&#xA;स त्वमाहूय विप्रेन्द्रान्धर्मशास्त्रविचक्षणान् ॥&lt;br&gt;&#xA;पृष्ट्वा तान्कुरु यच्छ्रेयः पितॄणामात्मना सह ॥ १९ ॥&lt;br&gt;&#xA;आनयामास राजाऽसौ ततो विप्राननेकशः ॥&lt;br&gt;&#xA;वेदवेदाङ्गतत्त्वज्ञान्धर्मशास्त्रविचक्षणान् ॥&lt;br&gt;&#xA;उवाच विनयोपेतो भार्यया सहितो हितान्॥ 7.3.48.२० ॥&lt;br&gt;&#xA;॥ राजोवाच ॥ ॥&lt;br&gt;&#xA;कर्मणा केन पितरो निरयस्था द्विजोत्तमाः ॥&lt;br&gt;&#xA;स्वर्गं यान्ति सुपुत्रेण तारिताः प्रोच्यतां स्फुटम् ॥ ॥ २१ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;पितृमेधेन राजेन्द्र कृतेन विधिपूर्वकम् ॥&lt;br&gt;&#xA;निरयस्था दिवं यान्ति यद्यपि स्युः सुपापिनः ॥ २२ ॥&lt;br&gt;&#xA;॥ राजोवाच ॥ ॥&lt;br&gt;&#xA;दीक्षयन्तु द्विजाः सर्वे तदर्थं मां धृतव्रतम् ॥&lt;br&gt;&#xA;यत्किञ्चिदत्र कर्त्तव्यं प्रोच्यतामखिलं हि तत् ॥ २३ ॥&lt;br&gt;&#xA;तथोक्तास्ते नृपेन्द्रेण ब्राह्मणाः सत्यवादिनः ॥&lt;br&gt;&#xA;समग्राः पार्थिवं प्रोचुर्यदुक्तं यज्ञकर्मणि ॥ २४ ॥&lt;br&gt;&#xA;दीक्षा ग्राह्या नृपश्रेष्ठ पुरश्चरणमादितः ॥&lt;br&gt;&#xA;कृत्वा कायविशुद्ध्यर्थं ततः श्रेयस्करी भवेत् ॥ २५ ॥&lt;br&gt;&#xA;स त्वं पापसमाचारो बाल्यात्प्रभृति पार्थिव ॥&lt;br&gt;&#xA;असङ्ख्यं पातकं तस्मात्तीर्थयात्रां समाचर ॥ २६ ॥&lt;br&gt;&#xA;सर्वतीर्थाभिषिक्तस्त्वं यदा स्यान्नृपसत्तम ॥&lt;br&gt;&#xA;प्रायश्चित्तेन योग्यः स्यास्ततो यज्ञस्य नान्यथा ॥ २७ ॥&lt;br&gt;&#xA;प्रभासादीनि तीर्थानि यानि सन्ति धरातले ॥&lt;br&gt;&#xA;गन्तव्यं तेषु सर्वेषु स्नानं कुरु समाहितः ॥ २८ ॥&lt;br&gt;&#xA;मनसा गच्छ दुर्गाणि ददद्दानमनुत्तमम् ॥&lt;br&gt;&#xA;नश्येत्तेनाशुभं किञ्चिदपि ब्रह्मवधोद्भवम् ॥&lt;br&gt;&#xA;यन्न याति नृणां राजंस्तीर्थस्नानादिना भुवि ॥ २९ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;विप्राणां वचनं श्रुत्वा स राजा श्रद्धयाऽन्वितः ॥&lt;br&gt;&#xA;तीर्थयात्रापरो भूत्वा परिबभ्राम मेदिनीम्॥ ॥ 7.3.48.३० ॥&lt;br&gt;&#xA;नियतो नियताहारो ददद्दानानि भूरिशः ॥&lt;br&gt;&#xA;राज्ये पुत्रं प्रतिष्ठाप्य वसुं सत्यपराक्रमम् ॥ ३१ ॥&lt;br&gt;&#xA;कस्यचित्त्वथ कालस्य तीर्थयात्रानुषङ्गतः ॥&lt;br&gt;&#xA;यातोऽसौ नृपतिश्चैव ह्यर्बुदे निर्मलोदकम् ॥ ३२ ॥&lt;br&gt;&#xA;स स्नानमकरोत्तत्र श्रद्धापूतेन चेतसा ॥&lt;br&gt;&#xA;स्नातमात्रस्य तस्याथ तस्मिन्नेव जलाशये ॥ ॥ ३३ ॥&lt;br&gt;&#xA;विमुक्ताः पितरो रौद्रान्नरकात्सुप्रहर्षिताः ॥&lt;br&gt;&#xA;ततो दिव्यविमानस्था दिव्यमाल्याम्बरान्विताः ॥ ३४ ॥&lt;br&gt;&#xA;तमूचुस्तारिताः सर्वे वयं पुत्र त्वयाऽधुना ॥&lt;br&gt;&#xA;तीर्थस्यास्य प्रभावेण भविष्याश्च तथा दश ॥ ३५ ॥&lt;br&gt;&#xA;आत्मा च पार्थिवश्रेष्ठ स्नानाच्च जलतर्पणात् ॥&lt;br&gt;&#xA;यस्मात्कुलं त्वया पुत्र तीर्थेऽस्मिंस्तारितं ततः ॥ ३६ ॥&lt;br&gt;&#xA;कुलसन्तारणन्नाम तीर्थमेतद्भविष्यति ॥&lt;br&gt;&#xA;तस्मात्त्वमपि राजेन्द्र सहाऽस्माभिर्दिवं प्रति ॥&lt;br&gt;&#xA;आगच्छानेन देहेन तीर्थस्यास्य प्रभावतः ॥ ३७ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्तः स राजेन्द्रो दिव्यकान्तिवपुस्तदा ॥&lt;br&gt;&#xA;तं विमानमथारुह्य गतः स्वर्गं च तैः सह ॥ ३८ ॥&lt;br&gt;&#xA;एष प्रभावो राजर्षे कुलसन्तारणस्य च ॥&lt;br&gt;&#xA;मया ते वर्णितः सम्यग्भूयः किं परिपृच्छसि ॥ ३९ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;स किम्प्रभावो राजा स तथा पापसमन्वितः ॥&lt;br&gt;&#xA;स्वदेहेन गतः स्वर्गमेतन्मे कौतुकं महत् ॥ 7.3.48.४० ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;राकासोमव्यतीपात समकाले नृपोत्तम ॥&lt;br&gt;&#xA;स स्नातो यत्र भूपालस्तन्महच्छ्रेयसे परम् ॥ ४१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे तृतीयेऽर्बुदखण्डे कुलसन्तारणतीर्थमाहात्म्यवर्णनन्नामाष्टचत्वारिंशोऽध्यायः ॥ ४८ ॥&lt;/p&gt;</description>
    </item>
    <item>
      <title>०४९ रामतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/049_rAmatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/049_rAmatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;रामतीर्थं ततो गच्छेत्पुण्यमृषिनिषेवितम्॥&lt;br&gt;&#xA;तत्र स्नातस्य मर्त्त्यस्य जायते पापसङ्क्षयः ॥ १ ॥&lt;br&gt;&#xA;पितॄणां च परा तुष्टिर्यावदाभूतसम्प्लवम् ॥&lt;br&gt;&#xA;पुरासीद्भार्गवो रामः सर्वशस्त्रभृतां वरः ॥ २ ॥&lt;br&gt;&#xA;तेन पूर्वं तपस्तप्तं शत्रूणामिच्छता क्षयम्॥&lt;br&gt;&#xA;ततः पाशुपतं नाम तस्यास्त्रं परमं ददौ ॥ ३ ॥&lt;br&gt;&#xA;तपस्तुष्टो महादेवो गते वर्षशतत्रये ॥&lt;br&gt;&#xA;अब्रवीद्वरदोऽस्मीति स वव्रे शत्रुसङ्क्षयम् ॥ ४ ॥&lt;br&gt;&#xA;ततः पाशुपतं नाम तस्यास्त्रं परमं ददौ ॥&lt;br&gt;&#xA;स्मरणेनापि शत्रूणां यस्य सञ्जायते क्षयः ॥ ५ ॥&lt;br&gt;&#xA;अब्रवीद्वचनं चापि प्रहस्य वृषभध्वजः ॥&lt;br&gt;&#xA;जामदग्न्य महाबाहो शृणु मे परमं वचः ॥ ६ ॥&lt;br&gt;&#xA;अस्त्रेणानेन युक्तस्त्वमजेयः सर्वदेहिनाम् ॥&lt;br&gt;&#xA;भविष्यसि न सन्देहो मत्प्रसादाद्भृगूद्वह ॥ ७ ॥&lt;br&gt;&#xA;एतज्जलाशयं पुण्यं त्रैलोक्ये सचराचरे ॥&lt;br&gt;&#xA;रामतीर्थमिति ख्यातं मत्प्रसादाद्भविष्यति ॥ ८ ॥&lt;br&gt;&#xA;येऽत्र श्राद्धं करिष्यन्ति पौर्णमास्यां समाहिताः ॥&lt;br&gt;&#xA;सम्प्राप्ते कार्त्तिके मासि कृत्तिकायोगसंयुते ॥ ९ ॥&lt;br&gt;&#xA;पितृमेधफलं तेषामशेषं च भविष्यति ॥&lt;br&gt;&#xA;तथा शत्रुक्षयो राजन्वासः स्वर्गेषु चाक्षयः ॥ 7.3.49.१० ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;एवमुक्त्वा महादेवस्ततश्चादर्शनं गतः ॥&lt;br&gt;&#xA;रामोऽप्यसूदयत्क्षत्रं पितृदुःखेन दुःखितः ॥ ११ ॥&lt;br&gt;&#xA;त्रिःसप्त तर्पयामास पितॄंस्तत्र प्रहर्षितः ॥&lt;br&gt;&#xA;जमदग्नौ मृते तेन प्रतिज्ञातं महात्मना ॥ १२ ॥&lt;br&gt;&#xA;दृष्ट्वा मातुः क्षतान्यङ्गे त्रिःसप्त मनुजाधिप ॥&lt;br&gt;&#xA;शस्त्रजातानि विप्राणां समाजे समुपस्थिते ॥ १३ ॥&lt;br&gt;&#xA;पिता मे निहतो यस्मात्क्षत्रियैस्तापसो द्विजः ॥&lt;br&gt;&#xA;अयुध्यमान एवाथ तस्मात्कृत्वा त्रिसप्त वै ॥ १४ ॥&lt;br&gt;&#xA;क्षत्त्रहीनामहं पृथ्वीं प्रदास्ये सलिलं पितुः ॥&lt;br&gt;&#xA;तत्सर्वं तस्य सञ्जातं तीर्थमाहात्म्यतो नृप ॥ १५ ॥&lt;br&gt;&#xA;तस्मात्सर्वं प्रयत्नेन श्राद्धं तत्र समाचरेत् ॥&lt;br&gt;&#xA;क्षत्रियश्च विशेषेण य इच्छेच्छत्रुसङ्क्षयम् ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे रामतीर्थमाहात्म्यवर्णनन्नामैकोनपञ्चाशत्तमोऽध्यायः ॥ ४९ ॥&lt;/p&gt;</description>
    </item>
    <item>
      <title>०५० कोटितीर्थप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/050_koTitIrthaprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/050_koTitIrthaprabhAvavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;कोटितीर्थं ततो गच्छेत्सर्वपातकनाशनम् ॥&lt;br&gt;&#xA;तीर्थानां यत्र सञ्जाता कोटिः पार्थिव हेलया ॥१॥&lt;br&gt;&#xA;यदा स्यात्कलिकालस्तु रौद्रो राजन्महीतले ॥&lt;br&gt;&#xA;म्लेच्छभूता जनाः सर्वे तत्स्पर्शात्तीर्थविप्लवः ॥ २ ॥&lt;br&gt;&#xA;तिस्रः कोट्योऽर्धकोटिश्च तीर्थानां भूमिवासिनाम् ॥&lt;br&gt;&#xA;तेषां कोटिस्ततोऽवात्सीत्पर्वतेऽर्बुदसञ्ज्ञके ॥ ३ ॥&lt;br&gt;&#xA;पुष्करे च तथा कोटिः कुरुक्षेत्रे च पार्थिव ॥&lt;br&gt;&#xA;वाराणस्यामर्धकोटिः स्तुता देवैः सवासवैः ॥&lt;br&gt;&#xA;राजन्नेतानि रक्षन्ति सर्वे देवाः सवासवाः ॥ ४ ॥&lt;br&gt;&#xA;यदा यदा भयार्त्तानि म्लेच्छस्पर्शात्समन्ततः ॥&lt;br&gt;&#xA;स्थानेष्वेतेषु तिष्ठन्ति तीर्थान्युक्तेषु सत्वरम् ॥ ५ ॥&lt;br&gt;&#xA;कोटितीर्थानि त्रीण्येव तत्र जातानि भूतले ॥&lt;br&gt;&#xA;अर्ध कोटिसमेतानि सर्वपापहराणि च ॥ ६ ॥&lt;br&gt;&#xA;तस्मात्सर्वप्रयत्नेन स्नानं तत्र समाचरेत् ॥&lt;br&gt;&#xA;कृष्णपक्षे त्रयोदश्यां नभस्ये च विशेषतः ॥ ७ ॥&lt;br&gt;&#xA;तत्र स्नानादिकं सर्वं जपहोमादिकं च यत् ॥&lt;br&gt;&#xA;सर्वं कोटिगुणं राजंस्तत्प्रसादादसंशयम् ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कोटितीर्थप्रभाववर्णनन्नाम पञ्चाशत्तमोऽध्यायः ॥ ५० ॥&lt;/p&gt;</description>
    </item>
    <item>
      <title>०५१ चन्द्रोद्भेदतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/051_chandrodbhedatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/051_chandrodbhedatIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ चन्द्रोद्भेदमनुत्तमम् ॥&lt;br&gt;&#xA;तीर्थं पापहरं नृणां निशानाथेन निर्मितम् ॥ १ ॥&lt;br&gt;&#xA;प्रतिज्ञातं यदा राजन्ग्रहणे चन्द्रसूर्ययोः ॥&lt;br&gt;&#xA;राहुणा कृतवैरेण च्छिन्ने शिरसि विष्णुना ॥ २ ॥&lt;br&gt;&#xA;तदा भयान्वितश्चन्द्रो मत्वा दैत्यं दुरासदम्॥&lt;br&gt;&#xA;पीयूषभक्षणोद्युक्तं ततश्चार्बुदमभ्यगात् ॥ ३ ॥&lt;br&gt;&#xA;तत्र भित्त्वा गिरेः शृङ्गे कृत्वा विवरमुत्तमम्॥&lt;br&gt;&#xA;प्रविष्टस्तस्य मध्ये तु तपस्तेपे सुदुश्चरम्॥ ४ ॥&lt;br&gt;&#xA;ततः कालेन महता तुष्टस्तस्य महेश्वरः ॥&lt;br&gt;&#xA;अब्रवीद्वृणु भद्रं ते वरं यत्ते हृदिस्थितम् ॥ ५ ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;प्रतिज्ञातं सुरश्रेष्ठ राहुणा ग्रहणं मम ॥&lt;br&gt;&#xA;बलवानेष दुर्धर्षः प्रकृत्या सिंहिकासुतः ॥ ६ ॥&lt;br&gt;&#xA;साम्प्रतं भक्षितं तेन पीयूषं सुरसत्तम ॥&lt;br&gt;&#xA;अहं मध्ये धृतश्चापि राहुणाऽसौ दुरासदः ॥ ७ ॥&lt;br&gt;&#xA;पीयमानेऽमृते देव देवैः पूर्वं पराजितैः ॥&lt;br&gt;&#xA;दैवतं रूपमास्थाय दानवोऽसौ समागतः ॥ ८ ॥&lt;br&gt;&#xA;अपिबच्चामृतं राहुस्तेनास्य मृत्युवर्जितम् ॥&lt;br&gt;&#xA;अमृतं चाक्षयं जातं शिरो देवभयप्रदम् ॥ ९ ॥&lt;br&gt;&#xA;ततो देवैः कृतं साम ग्रहमध्ये प्रतिष्ठितः ॥&lt;br&gt;&#xA;प्रतिज्ञाते ग्रहेऽस्माकं ततो मे भयमाविशत् ॥ 7.3.51.१० ॥&lt;br&gt;&#xA;भयात्तस्य सुरश्रेष्ठ भित्त्वा शृङ्गं गिरेरिदम् ॥&lt;br&gt;&#xA;कृतं श्वभ्रमगाधं च तपोऽर्थं सुरसत्तम ॥&lt;br&gt;&#xA;तस्मादत्र प्रसादं मे कुरु कामनिषूदन ॥ ११ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;अवध्यः सर्वदेवानामजेयः स महाबलः ॥&lt;br&gt;&#xA;करिष्यति ग्रहं नूनं राहुः कोपपरायणः ॥&lt;br&gt;&#xA;परं तव निशानाथ करिष्येऽहं प्रतिक्रियाम् ॥ १२ ॥&lt;br&gt;&#xA;ग्रहणे तव सम्प्राप्ते स्नानदानादिकाः क्रियाः ॥&lt;br&gt;&#xA;करिष्यन्ति जना लोके सम्यक्छ्रेयःसमन्विताः ॥ १३ ॥&lt;br&gt;&#xA;ताभिस्तव न सन्तापः स्वल्पोऽप्येवं भविष्यति ॥&lt;br&gt;&#xA;अक्षयं सुकृतं तेषां कृतं कर्म भविष्यति ॥ १४ ॥&lt;br&gt;&#xA;ग्रहणे तव सञ्जाते मम वाक्यादसंशयम् ॥&lt;br&gt;&#xA;एतद्भिन्नं त्वया यस्मात्तपोऽर्थं शिखरं गिरेः ॥&lt;br&gt;&#xA;चन्द्रोद्भेदमिति ख्यातं तीर्थं लोके भविष्यति ॥ १५ ॥&lt;br&gt;&#xA;ग्रहणे तव सम्प्राप्ते योऽत्र स्नानं करिष्यति ॥&lt;br&gt;&#xA;न तस्य पुनरेवात्र जन्म लोके भविष्यति ॥१६॥&lt;br&gt;&#xA;यो वा सोमदिने स्नानं दर्शनं तत्र चाचरेत् ॥&lt;br&gt;&#xA;तव लोके ध्रुवं वासस्तस्य चन्द्र भविष्यति ॥ १७ ॥&lt;br&gt;&#xA;एवमुक्त्वा स भगवांस्ततश्चान्तर्दधे हरः॥&lt;br&gt;&#xA;चन्द्रोऽपि प्रययौ हृष्टः स्वस्थानं नृपसत्तम ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे चन्द्रोद्भेदतीर्थमाहात्म्यवर्णनन्नामैकपञ्चाशत्तमोऽध्यायः ॥ ॥ ५१ ॥&lt;/p&gt;</description>
    </item>
    <item>
      <title>०५२ ईशानीशिखरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/052_IshAnIshikharamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/052_IshAnIshikharamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ ईशानीशिखरं महत् ॥&lt;br&gt;&#xA;यत्र गौर्या तपस्तप्तं सुपुण्यं लोकविश्रुतम् ॥ १ ॥&lt;br&gt;&#xA;यस्य सन्दर्शनेनापि नरः पापात्प्रमुच्यते ॥&lt;br&gt;&#xA;लभते चातिसौभाग्यं सप्तजन्मान्तराणि च ॥ २ ॥&lt;br&gt;&#xA;॥ ययातिरुवाच ॥ ॥&lt;br&gt;&#xA;कस्मिन्काले तपस्तप्तं देव्या तत्र मुनीश्वर ॥&lt;br&gt;&#xA;किमर्थं च महत्त्वेतत्कौतुकं वक्तुमर्हसि ॥ ३ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;शृणु राजन्कथां दिव्यामद्भुतां लोकविश्रुताम् ॥&lt;br&gt;&#xA;यस्याः संश्रवणादेव मुच्यते सर्वपातकैः ॥ ४ ॥&lt;br&gt;&#xA;पुरा गौर्या समासक्तं ज्ञात्वा देवाः सवासवाः ॥&lt;br&gt;&#xA;मन्त्रं चक्रुर्भयाविष्टा एकान्ते समुपाश्रिताः ॥ ९ ॥&lt;br&gt;&#xA;वीर्यं यदि त्रिनेत्रस्य क्षेत्रे गौर्याः पतिष्यति ॥&lt;br&gt;&#xA;अस्माकं पतनं नूनं जगतश्च भविष्यति ॥ ६ ॥&lt;br&gt;&#xA;सन्ततेस्तु विनाशाय ततो गच्छामहे वयम्॥ ७ ॥&lt;br&gt;&#xA;एवं सम्मन्त्र्य देवास्ते कैलासं पर्वतं गताः ॥&lt;br&gt;&#xA;ततस्तु नन्दिना सर्वे निषिद्धाः समयं विना ॥ ८ ॥&lt;br&gt;&#xA;॥ नन्द्युवाच ॥ ॥&lt;br&gt;&#xA;एकान्ते भगवान्रुद्रः सहगौर्या व्यवस्थितः ॥&lt;br&gt;&#xA;तस्माद्देवगणाः सर्वे गच्छध्वं निलयं स्वकम् ॥ ९ ॥&lt;br&gt;&#xA;अथ देवगणाः सर्वे वञ्चयित्वा च तं गणम्॥&lt;br&gt;&#xA;प्रैषयंस्तत्र वायुं च गुप्तमूचुर्वचस्त्विदम्॥ 7.3.52.१० ॥&lt;br&gt;&#xA;गत्वा वायो भवं ब्रूहि न कार्या सन्ततिस्त्वया ॥&lt;br&gt;&#xA;एवं देवगणा देव प्रार्थयन्ति भयातुराः ॥ ११ ॥&lt;br&gt;&#xA;ततो वायुर्द्रुतं गत्वा स्थितो यत्र महेश्वरः ॥&lt;br&gt;&#xA;उच्चैर्जगाद तद्वाक्यं यदुक्तं त्रिदशालयैः ॥ १२ ॥&lt;br&gt;&#xA;ततस्तु भगवाञ्छर्वो व्रीडया परया युतः ॥&lt;br&gt;&#xA;गौरीं त्यक्त्वा समुत्तस्थौ बाढमित्येव चाब्रवीत् ॥ १३ ॥&lt;br&gt;&#xA;ततो गौरी सुदुःखार्ता शशाप त्रिदशालयान् ॥ १४ ॥&lt;br&gt;&#xA;॥ गौर्युवाच ॥ ॥&lt;br&gt;&#xA;यस्मादहं कृता देवैः पुत्रहीना समागतैः ॥&lt;br&gt;&#xA;तस्मात्तेऽपि भविष्यन्ति सन्तानेन विवर्ज्जिताः ॥ १५ ॥&lt;br&gt;&#xA;यस्माद्वायो समायातः स्थानेऽस्मिञ्जनवर्जिते ॥&lt;br&gt;&#xA;तस्मात्कायविनिर्मुक्तस्त्वं भविष्यसि सर्वदा ॥ १६ ॥&lt;br&gt;&#xA;एवमुक्त्वा ततो दीर्घं भर्तुः कोपपरायणा ॥&lt;br&gt;&#xA;त्यक्त्वा पार्श्वं गता राजन्नर्बुदं नगसत्तमम्॥ १७ ॥&lt;br&gt;&#xA;सुतार्थं सा तपस्तेपे यतवाक्कायमानसा ॥&lt;br&gt;&#xA;ततो वर्षसहस्रान्ते देवदेवो महेश्वरः ॥९१८ ॥&lt;br&gt;&#xA;इन्द्राद्यैर्विबुधैः सार्द्धं तदन्तिकमुपागमत्॥&lt;br&gt;&#xA;अथ शक्रो विनीतात्मा देवीं ता प्रत्यभाषत ॥ १९ ॥&lt;br&gt;&#xA;एष देवः शिवः प्राप्तस्तव पार्श्वं स्वलज्जया ॥&lt;br&gt;&#xA;नायाति तत्प्रसादोऽस्य क्रियता महती भव ॥ 7.3.52.२० ॥&lt;br&gt;&#xA;॥ देव्युवाच ॥ ॥&lt;br&gt;&#xA;त्यक्ताऽहं तव वाक्येन पतिना समयान्विता ॥&lt;br&gt;&#xA;पुत्रं लब्ध्वा प्रयास्यामि तस्य पार्श्वे सुरेश्वर ॥ २१ ॥&lt;br&gt;&#xA;तस्यास्तं निश्चयं ज्ञात्वा स्वयं देवः समाययौ ॥&lt;br&gt;&#xA;अब्रवीत्प्रहसन्वाक्यं प्रसादः क्रियतामिति ॥ २२॥&lt;br&gt;&#xA;दृष्टिदानेन देवेशि भाषणेन वरानने ॥&lt;br&gt;&#xA;मया देवहितं कार्यं सर्वावस्थासु पार्वति ॥ २३ ॥&lt;br&gt;&#xA;अकाले तेन मुक्ताऽसि निवृत्तिः सुरते कृता ॥&lt;br&gt;&#xA;पुत्रार्थं ते समारम्भो यतश्चासीत्सुरेश्वरि ॥ २४ ॥&lt;br&gt;&#xA;तस्मात्ते भविता पुत्रो निजदेहसमुद्भवः ॥&lt;br&gt;&#xA;मत्प्रसादादसन्दिग्धं चतुर्थे दिवसे प्रिये ॥ २५ ॥&lt;br&gt;&#xA;निजाङ्गमलमादाय यादृग्रूपं सुरेश्वरि ॥&lt;br&gt;&#xA;करिष्यसि न सन्देहस्तादृगेव भविष्यति ॥ २६ ॥&lt;br&gt;&#xA;सद्यो देवगणानां च दैत्यानां च विशेषतः ॥&lt;br&gt;&#xA;तथा वै सर्वमर्त्त्यानां सिद्धिदो बहुरूपधृक् ॥ २७ ॥&lt;br&gt;&#xA;एवमुक्ता त्रिनेत्रेण परितुष्टा सुरेश्वरी ॥&lt;br&gt;&#xA;आलापं पतिना चक्रे सार्द्धं हर्षसमन्विता ॥ २८ ॥&lt;br&gt;&#xA;चतुर्थे दिवसे प्राप्ते ततः स्नात्वा शिवा नृप ॥&lt;br&gt;&#xA;तदोद्वर्त्तनजं लेपं गृहीत्वा कौतुकात्किल ॥&lt;br&gt;&#xA;चतुर्भुजं चकाराऽथ हरवाक्याद्विनायकम् ॥ २९ ॥&lt;br&gt;&#xA;ततः सजीवतां प्राप्य हरवाक्येन तं तदा ॥&lt;br&gt;&#xA;विशेषेण महाराज नायकोऽसौ कृतः क्षितौ ॥&lt;br&gt;&#xA;सर्वेषां चैव मर्त्यानां ततः ख्यातो बभूव ह ॥ 7.3.52.३० ॥&lt;br&gt;&#xA;विनायक इति श्रीमान्पूज्यस्त्रैलोक्यवासिनाम् ॥&lt;br&gt;&#xA;सर्वेषां देवमुख्यानां बभूव हि विनायकः ॥ ३१ ॥&lt;br&gt;&#xA;ततो देवगणाः सर्वे देवीप्रियहिते रताः ॥&lt;br&gt;&#xA;तस्मै ददुर्वरान्दिव्यान्प्रोचुर्देवीं च पार्थिव ॥ ३२ ॥ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;तवायं तनयो देवि सर्वेषां नः पुरःसरः ॥&lt;br&gt;&#xA;प्रथमं पूजिते चास्मिन्पूजा ग्राह्या ततः सुरैः ॥ ३३ ॥&lt;br&gt;&#xA;एतच्छृङ्गं गिरे रम्यं तव संसेवनाच्छुभे ॥&lt;br&gt;&#xA;सर्वपापहरं नृणां दर्शनाच्च भविष्यति ॥ ३४ ॥&lt;br&gt;&#xA;येऽत्र स्नानं करिष्यन्ति सुपुण्ये सलिलाश्रये ॥&lt;br&gt;&#xA;ते यांस्यन्ति परं स्थानं जरामरणवर्जितम् ॥ ३५ ॥&lt;br&gt;&#xA;माघमासे तृतीयायां शुक्लायां ये समाहिताः ॥&lt;br&gt;&#xA;सप्तजन्मान्तराण्येव भविष्यन्ति सुखान्विताः ॥ ३६ ॥&lt;br&gt;&#xA;एवमुक्त्वा सुराः सर्वे स्वस्थानं तु ततो गताः ॥&lt;br&gt;&#xA;देवोऽपि सहितो देव्या कैलासं पर्वतं गतः ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्ड ईशानीशिखरमाहात्म्यवर्णनन्नाम द्विपञ्चाशत्तमोऽध्यायः ॥ ५२ ॥&lt;/p&gt;</description>
    </item>
    <item>
      <title>०५३ ब्रह्मपदोत्पत्तिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/053_brahmapadotpattimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/053_brahmapadotpattimAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेद्ब्रह्मपदं तीर्थं त्रैलोक्यविश्रुतम् ॥&lt;br&gt;&#xA;यत्र पूर्वं पदं न्यस्तं ब्रह्मणा लोककारिणा ॥ १ ॥&lt;br&gt;&#xA;पुरा ब्रह्मादयो देवास्तत्र सर्वे समाहिताः ॥&lt;br&gt;&#xA;अर्बुदे पर्वते रम्य ऋषयश्च सुनिर्मलाः ॥ २ ॥&lt;br&gt;&#xA;अचलेश्वरयात्रायां सुभक्त्या भाविता नृप ॥&lt;br&gt;&#xA;अथ ते मुनयः सर्वे प्रोचुर्देवं पितामहम् ॥ ३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;प्रभूतनियमैर्होमैर्व्रतस्नानैश्च नित्यशः ॥&lt;br&gt;&#xA;उपवासैश्च निर्विण्णा वयं सर्वे पितामह ॥ ४ ॥&lt;br&gt;&#xA;तस्मात्सदुपदेशं त्वं किञ्चिद्दातुमिहार्हसि ॥&lt;br&gt;&#xA;तरामो येन देवेश दुर्गं संसारसागरम् ॥ ५ ॥&lt;br&gt;&#xA;अयाचितोपचारैश्च जपहोमैः सुदुष्करैः ॥&lt;br&gt;&#xA;मन्त्रैर्व्रतैस्तथा दानैः स्वर्गप्राप्तिं वदस्व नः ॥ ६ ॥&lt;br&gt;&#xA;तेषां तद्वचनं श्रुत्वा तदा देवः कृपान्वितः ॥&lt;br&gt;&#xA;चिन्तयामास सुचिरमिह किञ्चित्प्रहस्य च ॥७॥&lt;br&gt;&#xA;ततः स्वकं पदं त्यक्त्वा रम्ये पर्वतरोधसि ॥&lt;br&gt;&#xA;अथोवाच मुनीन्सर्वान्ब्रह्मा संश्लक्ष्णया गिरा ॥ ८ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;एतन्महापदं रम्यं सर्वपातकनाशनम् ॥&lt;br&gt;&#xA;स्पृशन्तु ऋषयः सर्वे ततो यास्यथ सद्गतिम् ॥ ॥९॥&lt;br&gt;&#xA;विना स्नानेन दानेन व्रतहोमजपादिभिः॥&lt;br&gt;&#xA;हितार्थं सर्वलोकानां मया न्यस्तं पदं शुभम्॥7.3.53.१०॥&lt;br&gt;&#xA;अस्मिन्पदे मया न्यस्ते यान्ति लोकाः सहस्रशः॥&lt;br&gt;&#xA;स्पृशन्तु ऋषयः सर्वे देवाश्चापि पदं मम ॥ ११ ॥&lt;br&gt;&#xA;एकैवात्र प्रकर्त्तव्या श्रद्धा वाऽव्यभिचारिणी ॥&lt;br&gt;&#xA;यश्च श्रद्धान्वितः सम्यक्पदमेतन्मुनीश्वराः ॥ १२ ॥&lt;br&gt;&#xA;पूजयिष्यति सम्प्राप्ते कार्तिके पूर्णिमादिने ॥&lt;br&gt;&#xA;तोयैः फलैश्च विविधैर्गन्धमाल्यानुलेपनैः ॥ १३ ॥&lt;br&gt;&#xA;ब्राह्मणान्भोजयित्वा तु मिष्टान्नेन स्वशक्तितः ॥&lt;br&gt;&#xA;स यास्यति न सन्देहो मम लोकं सुदुर्लभम् ॥ १४ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;ततो मुनिगणाः सर्वे सम्यक्छ्रद्धासमन्विताः ॥&lt;br&gt;&#xA;पूजयित्वा पदं तत्र ब्रह्मलोकं समागताः ॥ १५ ॥&lt;br&gt;&#xA;तस्मात्सर्वप्रयत्नेन पदं पूज्यं नरोत्तम ॥&lt;br&gt;&#xA;पितामहपदं सम्यक्छ्रद्धया स्वर्गदायकम्॥ १६ ॥&lt;br&gt;&#xA;अन्यत्कौतूहलं राजन्महद्दृष्टं महाद्भुतम् ॥&lt;br&gt;&#xA;पदस्य तस्य यच्छ्रुत्वा जायते विस्मयो महान् ॥ १७ ॥&lt;br&gt;&#xA;आयामविस्तरेणाऽपि प्राप्ते कृतयुगे नृप ॥&lt;br&gt;&#xA;न सङ्ख्या जायते राजञ्छुक्लवर्णस्य मानवैः ॥ १८ ॥&lt;br&gt;&#xA;ततस्त्रेतायुगे प्राप्ते रक्तवर्णं प्रदृश्यते ॥&lt;br&gt;&#xA;सुव्यक्तं सङ्ख्यया युक्तं सर्वलोकनमस्कृतम् ॥ १९ ॥&lt;br&gt;&#xA;द्वापरे कपिलं तच्च लघुमात्रं प्रदृश्यते ॥&lt;br&gt;&#xA;कलौ कृष्णं सुसूक्ष्मं च रम्ये पर्वतरोधसि ॥ 7.3.53.२० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे ब्रह्मपदोत्पत्तिमाहात्म्यवर्णनन्नाम त्रिपञ्चाशत्तमोऽध्यायः ॥ ५३ ॥ ॥&lt;/p&gt;</description>
    </item>
    <item>
      <title>०५४ त्रिपुष्करमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/054_tripuShkaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/054_tripuShkaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततस्त्रिपुष्करं गच्छेदभीष्टं पद्मजस्य च ॥&lt;br&gt;&#xA;ब्रह्मणा तत्समानीतं पर्वतेऽर्बुदसञ्ज्ञके ॥ १ ॥&lt;br&gt;&#xA;वसिष्ठस्य पुरा सत्रे वर्त्तमाने नराधिप ॥&lt;br&gt;&#xA;तस्मिन्नगे समायाता ब्रह्माद्याश्च सुरोत्तमाः ॥ २ ॥&lt;br&gt;&#xA;प्रतिज्ञातं महाराज ब्रह्मणाऽव्यक्तजन्मना ॥&lt;br&gt;&#xA;यावत्स्थास्ये नृलोकेऽस्मिंस्तावत्सन्ध्यां त्रिपुष्करे ॥&lt;br&gt;&#xA;वन्दयिष्यामि सम्प्राप्ते सन्ध्याकाले समाहितः ॥ ३ ॥&lt;br&gt;&#xA;एतस्मिन्नेव काले तु प्रस्थितः पुष्करं प्रति ॥&lt;br&gt;&#xA;सन्ध्यार्थं पद्मजो यावद्वसिष्ठस्तावदब्रवीत् ॥ ४ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;कर्मकालश्च सम्प्राप्तो यज्ञेऽस्मिन्सुरसत्तम ॥&lt;br&gt;&#xA;स विना न त्वया देव सिद्धिं यास्यति कर्हिचित् ॥ ५॥&lt;br&gt;&#xA;तस्मादानय चात्रैव पद्मयोने त्रिपुष्करम् ॥&lt;br&gt;&#xA;सन्ध्योपास्तिं ततः कृत्वा तत्र भूयः सुरेश्वर ॥&lt;br&gt;&#xA;ब्रह्मत्वं कुरु देवेश सत्रे चास्मिन्दयानिधे ॥ ६ ॥&lt;br&gt;&#xA;एवमुक्तो वसिष्ठेन ब्रह्मा लोक पितामहः ॥&lt;br&gt;&#xA;ध्यात्वा तत्रानयामास ज्येष्ठमध्यकनिष्ठिकम् ॥&lt;br&gt;&#xA;पुष्करत्रितयं चागात्सुपुण्ये सलिलाशये ॥ ७ ॥&lt;br&gt;&#xA;ततःप्रभृति सञ्जातमर्बुदेऽस्मिंस्त्रिपुष्करम् ॥ ८ ॥&lt;br&gt;&#xA;तत्र यः कार्तिके मासि पौर्णमास्यां समाहितः ॥&lt;br&gt;&#xA;स्नानं करोति दानं च तस्य लोकाः सनातनाः ॥ ९ ॥&lt;br&gt;&#xA;तस्य चोत्तरदिग्भागे सावित्रीकुण्डमुत्तमम् ॥&lt;br&gt;&#xA;स्नानदानादिकं कुर्वन्यत्र याति शुभां गतिम् ॥ 7.3.54.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे त्रिपुष्करमाहात्म्यवर्णनन्नाम चतुष्पञ्चाशत्तमोऽध्यायः ॥ ५४ ॥ ॥&lt;/p&gt;</description>
    </item>
    <item>
      <title>०५५ रुद्रह्रदमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/055_rudrahradamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/055_rudrahradamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ पुण्यं रुद्रह्रदं शुभम् ॥&lt;br&gt;&#xA;यत्र स्नातो नरो भक्त्या गणाधीशत्वमाप्नुयात् ॥ १ ॥&lt;br&gt;&#xA;पुरा हत्वांऽधकं दैत्यं सगणो वृषभध्वजः ॥&lt;br&gt;&#xA;ततः स्नातो ह्रदं कृत्वा ततो रुद्रह्रदोऽभवत् ॥ २ ॥&lt;br&gt;&#xA;चतुर्द्दश्यां महाराज यस्तत्र कुरुते नरः ॥&lt;br&gt;&#xA;स्नानं तस्य भवेत्पुण्यं सर्वतीर्थसमुद्भवम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे रुद्रह्रदमाहात्म्यवर्णनन्नाम पञ्चपञ्चाशत्तमोऽध्यायः ॥ ॥ ५५ ॥&lt;/p&gt;</description>
    </item>
    <item>
      <title>०५६ गुहेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/056_guheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/056_guheshvaramAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ गुहेश्वरमनुत्तमम् ॥&lt;br&gt;&#xA;गुहामध्ये गतं लिङ्गं सिद्धैः सम्पूजितं पुरा ॥ १ ॥&lt;br&gt;&#xA;यंयं काममभिध्याय सम्पूजयति मानवः ॥&lt;br&gt;&#xA;तन्तं स लभते राजन्निष्कामो मोक्षमाप्नुयात् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे गुहेश्वरमाहात्म्यवर्णनन्नाम षट्पञ्चाशत्तमोऽध्यायः ॥५६ ॥&lt;/p&gt;</description>
    </item>
    <item>
      <title>०५७ तृतीयेऽर्बुदखण्डेऽवियुक्तक्षेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/057_tRtIye-rbudakhaNDe-viyuktaxetramAhAtmyavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/057_tRtIye-rbudakhaNDe-viyuktaxetramAhAtmyavarNana/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;अवियुक्तवनं गच्छेत्ततः पार्थिवसत्तम ॥&lt;br&gt;&#xA;यस्मिन्दृष्टे नरोभीष्टैर्न वियुज्येत कर्हिचित् ॥१॥&lt;br&gt;&#xA;तत्र पूर्वं शची राजन्प्रविष्टा दुःखसंयुता ॥&lt;br&gt;&#xA;नहुषेण हृते राज्ये देवेन्द्रस्य महात्मनः ॥ २ ॥&lt;br&gt;&#xA;तत्प्रभावात्पुनः प्राप्तो वियुक्तोऽपि शतक्रतुः ॥&lt;br&gt;&#xA;ततस्तस्य वरो दत्तो वनस्य हि तया नृप ॥ ३ ॥&lt;br&gt;&#xA;नरो वा यदि वा नारी वियुक्ताऽत्र वने शुभे ॥&lt;br&gt;&#xA;प्रियैर्निवास एकस्मिन्रात्रिमेकां वसिष्यति ॥ ४ ॥&lt;br&gt;&#xA;स तेन लभते सङ्गं भूय एव यथा मया ॥&lt;br&gt;&#xA;प्रियैः स लभते वासमेकरात्रं वसन्नृप ॥ ५ ॥&lt;br&gt;&#xA;फलदानं प्रशंसन्ति तत्र ब्राह्मणसत्तमाः ॥&lt;br&gt;&#xA;वन्ध्यानां च विशेषेण यतः पुत्रफलं लभेत् ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डेऽवियुक्तक्षेत्रमाहात्म्यवर्णनन्नाम सप्तपञ्चाशत्तमोऽध्यायः ॥ ५७ ॥&lt;/p&gt;</description>
    </item>
    <item>
      <title>०५८ उमामाहेश्वरतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/058_umAmAheshvaratIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/058_umAmAheshvaratIrthamAhAtmyavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;उमामाहेश्वरं गच्छेत्ततो राजन्सुपुण्यदम्॥&lt;br&gt;&#xA;स्थापितं भक्तियुक्तेन धुन्धुमारेण यत्पुरा ॥ १ ॥&lt;br&gt;&#xA;दाम्पत्यं पूजयेद्भक्त्या यस्तत्र मनुजाधिप ॥&lt;br&gt;&#xA;सप्त जन्मान्तराण्येव न स दौर्भाग्यमाप्नुयात ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्ड उमामाहेश्वरतीर्थमाहात्म्यवर्णनन्नामाष्टपञ्चाशत्तमोऽध्यायः ॥ ५८ ॥&lt;/p&gt;</description>
    </item>
    <item>
      <title>०५९ महौजसतीर्थप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/059_mahaujasatIrthaprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/059_mahaujasatIrthaprabhAvavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो महौजसं गच्छेत्तीर्थं पातकनाशनम् ॥&lt;br&gt;&#xA;यस्मिन्स्नातो नरो राजंस्तेजसा युज्यते ध्रुवम् ॥&lt;br&gt;&#xA;ब्रह्महत्याग्निना शक्रः पुरा दैन्यं परं गतः ॥ १ ॥&lt;br&gt;&#xA;निःश्रीकस्तेजसा हीनो दुर्गन्धेन समन्वितः ॥&lt;br&gt;&#xA;परित्यक्तः सुरैः सर्वैर्विषादं परमं गतः ॥ २ ॥&lt;br&gt;&#xA;ततः पप्रच्छ देवेन्द्रो द्विजश्रेष्ठं बृहस्पतिम् ॥&lt;br&gt;&#xA;भगवंस्तेजसो वृद्धिः कथं स्यान्मे यथा पुरा ॥ ३ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;तीर्थयात्रां सुरश्रेष्ठ कुरुष्व धरणीतले ॥&lt;br&gt;&#xA;तीर्थं विना ध्रुवं वृद्धिस्तेजसो न भविष्यति ॥४॥&lt;br&gt;&#xA;ततस्तीर्थान्यनेकानि भ्रान्त्वा शक्रो नराधिप ॥&lt;br&gt;&#xA;क्रमेणैवार्बुदं प्राप्तस्तत्र दृष्ट्वा जलाशयम् ॥&lt;br&gt;&#xA;स्नानं चक्रे ततः श्रान्तो महौजाः प्रत्यपद्यत ॥ ५ ॥&lt;br&gt;&#xA;दुर्गन्धेन विनिर्मुक्तस्ततो देवैः समावृतः ॥&lt;br&gt;&#xA;उवाच प्रहसन्वाक्यं शृणुध्वं सर्वदेवताः ॥ ६ ॥&lt;br&gt;&#xA;येऽत्र स्नानं करिष्यन्ति प्राप्ते शक्रोच्छ्रये सदा ॥&lt;br&gt;&#xA;आश्विने शुक्लपक्षान्ते ते यास्यन्ति परां गतिम् ॥&lt;br&gt;&#xA;सुश्रीकाश्च भविष्यन्ति सदा जन्मनिजन्मनि ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे महौजसतीर्थप्रभाववर्णनन्नामैकोनषष्टितमोऽध्यायः ॥ ५९ ॥&lt;/p&gt;</description>
    </item>
    <item>
      <title>०६० जम्बूतीर्थप्रभाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/060_jambUtIrthaprabhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/060_jambUtIrthaprabhAvavarNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;ततो गच्छेन्नृपश्रेष्ठ जम्बूतीर्थमनुत्तमम् ॥&lt;br&gt;&#xA;तत्र स्नातो नरः सम्यगिष्टं फलमवाप्नुयात्। ॥&lt;br&gt;&#xA;जम्बूद्वीपसमुत्थानां तीर्थानां नृपसत्तम ॥ १ ॥&lt;br&gt;&#xA;आसीत्पुरा निमिर्नाम क्षत्रियः सूर्यवंशजः ॥&lt;br&gt;&#xA;वयसः परिणामे स पर्वतं चार्बुदं गतः ॥ २ ॥&lt;br&gt;&#xA;प्रायोपवेशनं कृत्वा स्थितस्तत्र समाहितः ॥&lt;br&gt;&#xA;अथाजग्मुर्मुनिगणास्तस्य पार्श्वे सहस्रशः ॥ ३ ॥&lt;br&gt;&#xA;चक्रुर्धर्मकथां पुण्यां राजर्षीणां महात्मनाम् ॥&lt;br&gt;&#xA;देवर्षीणां पुराणानां तथान्येषां महात्मनाम् ॥ ४ ॥&lt;br&gt;&#xA;ततः कश्चित्कथान्ते च लोमशो नाम सन्मुनिः ॥&lt;br&gt;&#xA;कीर्त्तयामास माहात्म्यं सर्वतीर्थसमुद्भवम् ॥ ५ ॥&lt;br&gt;&#xA;तच्छ्रुत्वा पार्थिवो राजन्निमिः परमदुर्मनाः ॥&lt;br&gt;&#xA;बभूव न कृतं पूर्वं यतस्तीर्थावगाहनम् ॥ ६ ॥&lt;br&gt;&#xA;ततः प्रोवाच तं विप्रमस्त्युपायो द्विजोत्तम ॥&lt;br&gt;&#xA;कश्चिद्येन च सर्वेषां तीर्थानां लभ्यते फलम् ॥ ७ ॥ ॥&lt;br&gt;&#xA;॥ लोमश उवाच ॥ ॥&lt;br&gt;&#xA;दया मे नृप सञ्जाता त्वां दृष्ट्वा दुःखितं भृशम् ॥&lt;br&gt;&#xA;तीर्थयात्राकृते यस्मात्करिष्येऽहं तव प्रियम् ॥ ८ ॥&lt;br&gt;&#xA;अत्रैव चानयिष्यामि जम्बूद्वीपोद्भवानि च ॥&lt;br&gt;&#xA;सर्वतीर्थानि राजेन्द्र मन्त्रशक्त्या न संशयः ॥ ९ ॥&lt;br&gt;&#xA;स्नानं कुरु महाराज ह्येकीभूतेषु तत्र च ॥&lt;br&gt;&#xA;अस्मिञ्जलाशये पुण्ये सत्यमेतद्ब्रवीम्यहम् ॥ 7.3.60.१० ॥&lt;br&gt;&#xA;एवमुक्त्वा स विप्रर्षिर्ध्यानं चक्रे समाहितः ॥&lt;br&gt;&#xA;ततस्तीर्थानि सर्वाणि तत्रायातानि तत्क्षणात् ॥ ११ ॥&lt;br&gt;&#xA;प्रत्ययार्थं च राजर्षे जम्बूवृक्षो व्यजायत ॥&lt;br&gt;&#xA;तत्र स्नानं नृपश्चक्रे सर्वतीर्थमये ध्रुवे ॥ १२ ॥&lt;br&gt;&#xA;सदेहश्च गतः स्वर्गे तीर्थस्नानादनन्तरम् ॥&lt;br&gt;&#xA;ततः प्रभृति तत्तीर्थं जम्बूतीर्थमनुस्मृतम् ॥ १३ ॥&lt;br&gt;&#xA;कन्यागते रवौ तत्र यः श्राद्धं कुरुते नरः ॥&lt;br&gt;&#xA;गयाशीर्षसमं तस्य पुण्यमाहुर्महर्षयः ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे जम्बूतीर्थप्रभाववर्णनन्नाम षष्टितमोऽध्यायः ॥ ६० ॥&lt;/p&gt;</description>
    </item>
    <item>
      <title>०६१ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/061_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/061_varNanam/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;गङ्गाधरं ततो गच्छेत्सुपुण्यं विमलोदकम् ॥&lt;br&gt;&#xA;येन गङ्गा धृता राजन्निपतन्ती नभस्तलात् ॥ १ ॥&lt;br&gt;&#xA;आहूता देव देवेन ह्यचलेश्वररूपिणा ॥&lt;br&gt;&#xA;हरेण रभसा राजन्यत्पुरा कथितं तव ॥ २ ॥&lt;br&gt;&#xA;तत्र यः कुरुते स्नानमष्टम्यां च समाहितः ॥&lt;br&gt;&#xA;स गच्छेत्परमं स्थानं देवै रपि सुदुर्लभम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयऽर्बुदखण्डे गङ्गाधरतीर्थमाहात्म्य वर्णनन्नामैकषष्टितमोऽध्यायः ॥ ६१ ॥&lt;/p&gt;</description>
    </item>
    <item>
      <title>०६२ कटेश्वरगङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/062_kaTeshvaragangeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/062_kaTeshvaragangeshvaramAhAtmyavarNanam/</guid>
      <description>&lt;p&gt;॥ पुलस्त्यस्य उवाच ॥ ॥&lt;br&gt;&#xA;ततः कटेश्वरं गच्छेल्लिङ्गं गौरीविनिर्मितम् ॥&lt;br&gt;&#xA;तथा गङ्गेश्वरं चान्यद्गङ्गया निर्मितं स्वयम् ॥ १ ॥&lt;br&gt;&#xA;पुरा समभवद्युद्धमुमायाः सह गङ्गया ॥&lt;br&gt;&#xA;सौभाग्यं प्रति राजेन्द्र ततो गौरीत्यभाषत ॥ २ ॥&lt;br&gt;&#xA;यया सम्पूजितः शम्भुः शीघ्रं यास्यति दर्शनम् ॥&lt;br&gt;&#xA;सा सौभाग्यवती नूनभावयोः सम्भविष्यति ॥ ३ ॥&lt;br&gt;&#xA;एवमुक्ता ततो गङ्गा सत्वरैत्यात्र पर्वते ॥&lt;br&gt;&#xA;लिङ्गमन्वेषयामास चिरकालादवाप सा ॥ ४ ॥&lt;br&gt;&#xA;दृष्ट्वा गौर्याथ कटकं पर्वतस्य मनोहरम् ॥&lt;br&gt;&#xA;लिङ्गाकारं महाराज पूजयामास सा तदा ॥ ५ ॥&lt;br&gt;&#xA;सम्यक्छ्रद्धासमोपेता ततस्तुष्टो महेश्वरः ॥&lt;br&gt;&#xA;प्रददौ दर्शनं तस्या वरदोऽस्मीति चाब्रवीत् ॥ ६ ॥&lt;br&gt;&#xA;॥ गौर्युवाच ॥ ॥&lt;br&gt;&#xA;सापत्न्यजेर्ष्यया देव मया लिङ्गं प्रकल्पितम् ॥&lt;br&gt;&#xA;तस्मात्कटेश्वराख्या च लोके चास्य भविष्यति ॥ ७ ॥&lt;br&gt;&#xA;या नारी पतिना मुक्ता सपत्नीदुःखदुःखिता ॥&lt;br&gt;&#xA;अस्य सन्दर्शनादेव सा भविष्यति विज्वरा ॥&lt;br&gt;&#xA;सुतसौभाग्यसम्पन्ना भर्तृप्राणसमा तथा ॥ ८ ॥&lt;br&gt;&#xA;गङ्गयाराधितो देव एवमेव वरं ददौ ॥&lt;br&gt;&#xA;तस्माल्लिङ्गद्वयं तच्च द्रष्टव्यं मनुजाधिप ॥ ९ ॥&lt;br&gt;&#xA;विशेषतश्च नारीभिः सपत्नीदोषहानिदम् ॥&lt;br&gt;&#xA;सुखसौभाग्यदं नित्यं तथाऽभीष्टप्रदं नृणाम् ॥ 7.3.62.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डे कटेश्वरगङ्गेश्वरमाहात्म्यवर्णनन्नाम द्विषष्टितमोऽध्यायः ॥ ६२॥&lt;/p&gt;</description>
    </item>
    <item>
      <title>०६३ तृतीयेऽर्बुदखण्डेऽर्बुदखण्डमाहात्म्यफलश्रुतिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/063_tRtIye-rbudakhaNDe-rbudakhaNDamAhAtmyaphalashr/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/3_arbuda-khaNDam/063_tRtIye-rbudakhaNDe-rbudakhaNDamAhAtmyaphalashr/</guid>
      <description>&lt;p&gt;॥ पुलस्त्य उवाच ॥ ॥&lt;br&gt;&#xA;एतत्ते सर्वमाख्यातं यन्मां त्वं परिपृच्छसि ॥&lt;br&gt;&#xA;अर्बुदस्य महाराज माहात्म्यं हि समासतः ॥ १ ॥&lt;br&gt;&#xA;विस्तरेण च सङ्ख्या स्यादपि वर्षशतैरपि ॥&lt;br&gt;&#xA;असङ्ख्यानीह तीर्थानि पुण्यान्यायतनानि च ॥&lt;br&gt;&#xA;पदेपदे गृहाण्येव निर्मितानि महर्षिभिः ॥ २ ॥&lt;br&gt;&#xA;न तत्तीर्थं न सा सिद्धिर्न स वृक्षो महीपते ॥&lt;br&gt;&#xA;न सा नदी न देवेशो यस्य तत्रास्ति न स्थितिः ॥ ३ ॥&lt;br&gt;&#xA;ये वसन्ति महाराज सुरम्येऽर्बुदपर्वते ॥&lt;br&gt;&#xA;नूनं ते पुण्यकर्माणो न वसन्ति त्रिविष्टपे ॥ ४ ॥&lt;br&gt;&#xA;किं तस्य जीवितेनार्थः किं धनैः किं जपैर्नृप ॥&lt;br&gt;&#xA;यो न पश्यति मन्दात्मा समन्तादर्बुदाचलम् ॥ ५ ॥&lt;br&gt;&#xA;अपि कीटपतङ्गा ये पशवः पक्षिणो मृगाः ॥&lt;br&gt;&#xA;स्वेदजाश्चाण्डजाश्चापि ह्युद्भिज्जाश्च जरायुजाः ॥ ६ ॥&lt;br&gt;&#xA;तस्मिन्मृता महाराज निष्कामाः कामतोऽपि वा ॥&lt;br&gt;&#xA;ते यान्ति शिवसायुज्यं जरा मरणवर्जितम् ॥ ७ ॥&lt;br&gt;&#xA;यश्चैतच्छुणुयान्नित्यं पुराणं श्रद्धयान्वितः ॥&lt;br&gt;&#xA;अर्बुदस्य महाराज स यात्राफलमश्नुते ॥ ८ ॥&lt;br&gt;&#xA;तस्मात्सर्वप्रयत्नेन यात्रां तत्र समाचरेत् ॥&lt;br&gt;&#xA;य इच्छेदात्मनः सिद्धिमिह लोके परत्र च ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे तृतीयेऽर्बुदखण्डेऽर्बुदखण्डमाहात्म्यफलश्रुतिवर्णनन्नाम त्रिषष्टितमोऽध्यायः ॥ ६३ ॥&lt;/p&gt;</description>
    </item>
  </channel>
</rss>
