+++
title = "०३१ रावण-मारीचसंवादः"
title_english = "031 Akampana s repot to Ravana"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-031-Ravana_Maaricha_Samvadhaha.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/04-sItApaharaNam/031_rAvaNa-mArIchasaMvAdaH.md">
<details><summary><h3>IITK ...{Loading}...</h3></summary>

Akampana reaches Lanka -- reveals to Ravana about the happenings at
Janasthana-- describes Rama's valour-- suggests to Ravana the strategy
to win Rama through the abduction of Sita-- Ravana's visit to Maricha--
Maricha's advice to Ravana.



#### श्लोकः
##### मूलम्
त्वरमाणस्ततो गत्वा जनस्थानादकम्पनः।  
प्रविश्य लङ्कां वेगेन रावणं वाक्यमब्रवीत्॥3.31.1॥

##### शब्दार्थः
ततः thereafter, अकम्पनः Akampana, त्वरमाणः hastened, जनस्थानात् from Janasthana, गत्वा went, वेगेन hurriedly, लङ्काम् Lanka, प्रविश्य entered, रावणम् Ravana, वाक्यम् words, अब्रवीत् said.

##### आङ्ग्लानुवादः
Quickly did Akampana leave Janasthana, and quickly he entered Lanka. He said to Ravanaः



#### श्लोकः
##### मूलम्
जनस्थानस्थिता राजन्राक्षसा बहवो हताः।  
खरश्च निहतस्सङ्ख्ये कथञ्चिदहमागतः॥3.31.2॥

##### शब्दार्थः
राजन् O king, जनस्थानस्थिताः dwelling in Janasthana, बहवः many, राक्षसाः demons, हताः are killed, सङ्ख्ये in war, खरश्च Khara too, निहतः  killed, अहम् I, कथञ्चित् with much difficulty, आगतः came.

##### आङ्ग्लानुवादः
O king many demons dwelling at Janasthana including Khara have been killed. I manged to escape with much difficulty.



#### श्लोकः
##### मूलम्
एवमुक्तो दशग्रीवः क्रुद्धस् संरक्तलोचनः।  
अकम्पनमुवाचेदं निर्दहन्निव चक्षुषा॥3.31.3॥

##### शब्दार्थः
एवम् in that way, उक्तः  been told, दशग्रीवः the tenheaded Ravana, क्रुद्धः angry, संरक्तलोचनः with reddened eyes, चक्षुषा by the eyes, निर्दहन्निव as if burning, अकम्पनम् to Akampana,  
इदम् this, उवाच spoke.

##### आङ्ग्लानुवादः
When Akampana thus reported to the tenheaded Ravana, his eyes reddened with anger. He spoke to Akampana as if he was burning him with his eyes ः



#### श्लोकः
##### मूलम्
केन रम्यं जनस्थानं हतं मम परासुना।  
को हि सर्वेषु लोकेषु गतिं चाधिगमिष्यति॥3.31.4॥

##### शब्दार्थः
परासुना  whose life is in the enemy's hand , केन by whom, मम my, रम्यम् beautiful, जनस्थानम् Janasthnam, हतम्  destroyed, सर्वेषु all, लोकेषु in the worlds, कः who, गतिम् death, अधिगमिष्यति will surely get.

##### आङ्ग्लानुवादः
He who has destroyed my beautiful Janasthana is sure to die. His life is under the control of others (his enemies). Where can he be(alive) in all the worlds?



#### श्लोकः
##### मूलम्
न हि मे विप्रियं कृत्वा शक्यं मघवता सुखम्।  
प्राप्तुं वैश्रवणेनापि न यमेन न विष्णुना॥3.31.5॥

##### शब्दार्थः
मे to me, विप्रियम् displeasure, कृत्वा having caused, मघवता by Indra, सुखम् happily, प्राप्तुम्  to have, न शक्यं हि not possible, वैश्रवणेनापि or by Kubera (the god of wealth), न nor, यमेन by Yama, न or, विष्णुना by Visnu, न or.

##### आङ्ग्लानुवादः
One who has caused displeasure to me cannot be happy, be it Indra or Kubera, or Yama or even Visnu.



#### श्लोकः
##### मूलम्
कालस्य चाप्यहं कालो दहेयमपि पावकम्।  
मृत्युं मरणधर्मेण संयोजयितुमुत्सहे॥3.31.6॥

##### शब्दार्थः
अहम् I, कालस्य चापि to Yama also, कालः destroyer, पावकमपि fire also, दहेयम् I will burn, मृत्युम् to Yama, मरणधर्मेण  property of  death, संयोजयितुम् unite with, उत्सहे I can do.

##### आङ्ग्लानुवादः
I am the destroyer of the destroyer (Yama). I can burn even that which burns (fire). I  
can infuse Death with the characteristics of death itself.



#### श्लोकः
##### मूलम्
दहेयमपि सङ्कृद्धस्तेजसाऽदित्यपावकौ।  
वातस्य तरसा वेगं निहन्तुमहमुत्सहे॥3.31.7॥

##### शब्दार्थः
सङ्क्रुद्धः if I am angry, तेजसा by my radiance, आदित्य Sun, पावकौ अपि even fire, दहेयम् I can burn, तरसा instantly, वातस्य wind's, वेगम् speed, निहन्तुम् to arrest, अहम् I, उत्सहे effort.

##### आङ्ग्लानुवादः
If angry, I can burn the Sun and even fire with my radiance. I can arrest  the speed of the wind instantly with my effort.



#### श्लोकः
##### मूलम्
तथा क्रुद्धं दशग्रीवं कृताञ्जलिरकम्पनः।  
भयात्सन्दिग्धया वाचा रावणं याचतेऽभयम्॥3.31.8॥

##### शब्दार्थः
अकम्पनः Akampana, कृताञ्जलिः with folded palms, तथा likewise, क्रुद्धम् angry, दशग्रीवम् Ravana, भयात् out of fear, सन्दिग्धया hesitatengly, वाचा speech, अभयम् safety, याचते sought.

##### आङ्ग्लानुवादः
Akampana, out of fear, implored the inflamed Ravana with folded hands and faltering voice to spare him.



#### श्लोकः
##### मूलम्
दशग्रीवोऽभयं तस्मै प्रददौ रक्षसां वरः।  
स विस्रब्धोऽब्रवीद्वाक्यमसन्दिग्धमकम्पनः॥3.31.9॥

##### शब्दार्थः
रक्षसाम् of demons, वरः best one, दशग्रीवः the tenheaded Ravana, तस्मै to him, अभयम् protection, प्रददौ offered, सः अकम्पनः that Akampana, विस्रब्धः grateful, असन्दिग्धम् without hesitation, वाक्यम् these words, अब्रवीत् said.

##### आङ्ग्लानुवादः
The tenheaded Ravana, lord of the demons, assured safety to Akampana, who  gratefully said these words without hesitationः



#### श्लोकः
##### मूलम्
पुत्रो दशरथस्यास्ति सिंहसंहननो युवा।  
रामो नाम वृषस्कन्धो वृत्तायतमहाभुजः॥3.31.10॥

##### शब्दार्थः
सिंहसंहननः with the body like a lion's, युवा youth, दशरथस्य Dasaratha's, पुत्रः son, वृषस्कन्धः  shoulders like a bull's, वृत्तायतमहाभुजः round and strong arms, रामो नाम by name Rama, अस्ति he is.

##### आङ्ग्लानुवादः
Dasaratha has  a young son,  by name, Rama. He has a body like a lion's. He has strong, round arms and his shoulders resemble those of a bull.



#### श्लोकः
##### मूलम्
वीरः पृथुयशाश्श्रीमानतुल्यबलविक्रमः।  
हतं तेन जनस्थानं खरश्च सह दूषणः॥3.31.11॥

##### शब्दार्थः
वीरः hero, पृथुयशाः of great fame, अतुल्यबलविक्रमः a man of unequal prowess, ते your, जनस्थानम् Janasthanam, हतम् destroyed, सहदूषणः along with Dusana, खरश्च Khara too.

##### आङ्ग्लानुवादः
He is a hero of great fame and unequal prowess. He has destroyed your Janasthana and also Khara along with Dusana.



#### श्लोकः
##### मूलम्
अकम्पनवच श्रुत्वा रावणो राक्षसाधिपः।  
नागेन्द्र इव निश्वस्य वचनं चेदमब्रवीत्॥3.31.12॥

##### शब्दार्थः
राक्षसाधिपः lord of the demons, रावणः Ravana, अकम्पनवचः Akampana's words, श्रुत्वाः having heard, नागेन्द्रः इव like the king of serpents, निश्वस्य after sighing heavily, इदम् these, वचनं च words too, अब्रवीत् said.

##### आङ्ग्लानुवादः
Having heard Akampana's words, Ravana, the lord of demons, sighed heavily like the king of serpents and said these wordsः



#### श्लोकः
##### मूलम्
स सुरेन्द्रेण संयुक्तो रामस्सर्वामरैस्सह।  
उपयातो जनस्थानं ब्रूहि कच्चिदकम्पन॥3.31.13॥

##### शब्दार्थः
अकम्पन Akampana, सः रामः that Rama, सुरेन्द्रेण by Indra, सर्वामरैस्सह along with all deities, संयुक्तः is united, जनस्थानम् to Janasthana, उपयातः कच्चित् came perhaps, ब्रूहि tell?

##### आङ्ग्लानुवादः
Did Rama come to Janasthana with Indra and the gods ? O Akampana   speak.



#### श्लोकः
##### मूलम्
रावणस्य पुनर्वाक्यं निशम्य तदकम्पनः।  
आचचक्षे बलं तस्य विक्रमं च महात्मनः॥3.31.14॥

##### शब्दार्थः
रावणस्य Ravana's, तत् that, वाक्यम् words, निशम्य  heard, महात्मनः of the great Rama, तस्य his, बलम् strength, विक्रमं च exploits, पुनः again, अचचक्षे started telling.

##### आङ्ग्लानुवादः
Hearing Ravana's words, Akampana continued telling about great Rama's strength and his exploits in war.



#### श्लोकः
##### मूलम्
रामो नाम महातेजा श्रेष्ठस्सर्वधनुष्मताम्।  
दिव्यास्त्रगुणसम्पन्नः पुरन्दरसमो युधि॥3.31.15॥

##### शब्दार्थः
रामो नाम Rama by name, महातेजाः very radiant, सर्वधनुष्मताम् among all the archers, श्रेष्ठः best , दिव्यास्त्र गुणसम्पन्नः owner of divine weapons, युधि in war, पुरन्दरसमः like Indra.

##### आङ्ग्लानुवादः
Rama is his name. He looks very radiant. He is the best among the archers. Owner of divine weapons, he is comparable to Indra in war.



#### श्लोकः
##### मूलम्
तस्यानुरूपो बलवान्रक्ताक्षो दन्दुभिस्वनः।  
कनीयान्लक्ष्मणो नाम भ्राता शशिनिभाननः॥3.31.16॥

##### शब्दार्थः
बलवान् strong, रक्ताक्षः of bright red eyes, दुन्दुभिस्वनः deep resonance of a drum, शशिनिभाननः face like the Moon, लक्ष्मणो नाम Lakshmana by name, तस्य his, अनुरूपः similar in appearance, कनीयान् younger, भ्राता brother.

##### आङ्ग्लानुवादः
He is strong with bright red eyes. He has a deep voice with the resonance of a drum.  
His face is like the moon. Lakshmana, his younger brother, is similar to him in appearance.



#### श्लोकः
##### मूलम्
स तेन सह संयुक्तः पावकेनानिलो यथा।  
श्रीमान्राजवरस्तेन जनस्थानं निपातितम्॥3.31.17॥

##### शब्दार्थः
श्रीमान् prosperous , राजवरः best among kings, सः he, अनिलः wind, पावकेन यथा like with fire, तेन सह along with him, संयुक्तः united with, तेन by him, जनस्थानम् Janasthana, निपातितम् is pulled down.

##### आङ्ग्लानुवादः
Rama is prosperous. He is the best among kings. Lakshmana with him is like wind with fire. Rama has pulled down Janasthana.



#### श्लोकः
##### मूलम्
नैव देवा महात्मानो नात्र कार्या विचारणा।  
शरा रामेण तूत्सृष्टा रुक्मपुङ्खाः पतत्रिणः॥3.31.18॥  
सर्पाः पञ्चानना भूत्वा भक्षयन्ति स्म राक्षसान्।

##### शब्दार्थः
महात्मानः great people, देवाः gods, नैव not, अत्र here, विचारणा investigate , न कार्यम् not to be done, रामेण by Rama, उत्सृष्टा  released, रुक्मपुङ्खाः goldenfeathered, पतत्रिणः  arrows, शराः darts, पञ्चाननाः fivehooded, सर्पाः serpents, भूत्वा  turned into, राक्षसान् demons, भक्षयन्ति स्म consumed.

##### आङ्ग्लानुवादः
Indeed, they are great men. No god came there (to lend him a hand). There is no need to investigate further about it.  The goldenfeathered arrows released by Rama turned into fivehooded serpents and consumed the demons.



#### श्लोकः
##### मूलम्
येन येन च गच्छन्ति राक्षसा भयकर्शिताः।3.31.19॥  
तेन तेन स्म पश्यन्ति राममेवाग्रतः स्थितम्।  
इत्थं विनाशितं तेन जनस्थानं तवानघ॥3.31.20॥

##### शब्दार्थः
भयकर्शिताः gripped by fear, राक्षसाः demons, येन येन by whichever (path), गच्छन्ति went, तेन तेन by the same way, अग्रतः in front of them, स्थितम् stationed, राममेव only Rama, पश्यन्ति स्म they saw, अनघ O Sinless Sire, तेन by him, तव your, जनस्थानम् Janasthana, इत्थम् in this manner, विनाशितम् destroyed.

##### आङ्ग्लानुवादः
Wherever the demons went they, gripped by fear, only saw Rama in front. O sinless sire In this manner your Janasthana was destroyed by him.



#### श्लोकः
##### मूलम्
अकम्पनवचश्रुत्वा रावणो वाक्यमब्रवीत्।  
जनस्थानं गमिष्यामि हन्तुं रामं सलक्ष्मणम्॥3.31.21॥

##### शब्दार्थः
अकम्पनवचः Akampana's words, श्रुत्वा  hearing, रावणः Ravana, वाक्यम् words, अब्रवीत् said, सलक्ष्मणम् along with Lakshmana, रामम् Rama, हन्तुम् to kill, जनस्थानम् to Janasthana, गमिष्यामि will go.

##### आङ्ग्लानुवादः
Hearing Akampana's words, Ravana said, I will go to Janasthana and kill Rama along with Lakshmana.



#### श्लोकः
##### मूलम्
अथैवमुक्ते वचने प्रोवाचेदमकम्पनः।  
शृणु राजन्यथावृत्तं रामस्य बलपौरुषम्॥3.31.22॥

##### शब्दार्थः
एवम् in that manner, वचने in those words, उक्ते saying, अकम्पनः Akampana, इदम् thus, प्रोवाच spoke, राजन् king, यथावृत्तम् what happened, रामस्य Rama's, बलपौरुषम् strength and valour, शृणु listen.

##### आङ्ग्लानुवादः
Thus said by Ravana, Akampana responded, I will tell you what happened there. O king   listen to the strength and valour of Rama.



#### श्लोकः
##### मूलम्
असाध्यः कुपितो रामो विक्रमेण महायशाः।  
आपगायास्सुपूर्णाया वेगं परिहरेच्छरैः॥3.31.23॥

##### शब्दार्थः
महायशाः man of great fame, रामः Rama, विक्रमेण in valour, असाध्यः irrepressible, कुपितः  
when outraged, सुपूर्णायाः in full spate, आपगायाः of a river, वेगम् speed, शरैः with arrows, परिहरेत् he may arrest.

##### आङ्ग्लानुवादः
Rama is of great fame. When outraged, he is irrepressible. He can arrest with his arrows even the speed of a river (in spate).



#### श्लोकः
##### मूलम्
सतारग्रहनक्षत्रं नभश्चाप्यवसादयेत्।  
असौ रामस्तु सीदन्तीं श्रीमानभ्युद्धरेन्महीम्॥3.31.24॥

##### शब्दार्थः
श्रीमान् powerful, असौ रामस्तु this Rama, सतारग्रहनक्षत्रं with planets and stars, नभः चापि even the sky, अवसादयेत् can destroy, सीदन्तीम् drowning in the sea, महीम् earth, अभ्युद्धरेत् can lift up.

##### आङ्ग्लानुवादः
Powerful Rama can pull down the sky along with the planets and stars. He can lift the drowning earth from the depth of the sea.



#### श्लोकः
##### मूलम्
भित्त्वा वेलां समुद्रस्य लोकानाप्लावयेद्विभुः।  
वेगं वापि समुद्रस्य वायुं वा विधमेच्छरैः॥3.31.25॥

##### शब्दार्थः
विभुः overlord, समुद्रस्य of the sea, वेलाम् boundary of the sea, भित्त्वा after breaking, लोकान् worlds, आप्लावयेत् can drown, वेगं वापि also speed, वायुं वा or wind, शरैः by his arrows, विधमेत् arrest.

##### आङ्ग्लानुवादः
He is so very powerful that he can drown the earth by breaking the boundary of the sea. He can arrest the speed of the sea or of the wind with his arrows.



#### श्लोकः
##### मूलम्
संहृत्य वा पुनर्लोकान्विक्रमेण महायशाः।  
शक्तस्सपुरुषव्याघ्रः स्रष्टुं पुनरपि प्रजाः॥3.31.26॥

##### शब्दार्थः
महायशाः of great fame, सः he, पुरुषव्याघ्रः tiger among men, पुनः again, लोकान् worlds, विक्रमेण by his valour, संहृत्य after destroying, प्रजाः creatures, पुनःअपि again, स्रष्टुम् to create, शक्तः has the power.

##### आङ्ग्लानुवादः
He is a tiger among men. He is so powerful that he can destroy the world and recreate the creatures once again by his valour.



#### श्लोकः
##### मूलम्
न हि रामो दशग्रीव शक्यो जेतुं त्वया युधि।  
रक्षसां वापि लोकेन स्वर्गः पापजनैरिव॥3.31.27॥

##### शब्दार्थः
दशग्रीव O tenheaded one, रामः Rama, युधि in war, त्वया by you, रक्षसाम् of demons, लोकेन by the world, वापि or ever, जेतुम् to win, स्वर्गः heaven, पापजनैरिव by sinners, न शक्यः not possible.

##### आङ्ग्लानुवादः
O tenheaded one, just as it is not possible for sinners to attain heaven it is not possible for you or for the entire world of demons to win him in war



#### श्लोकः
##### मूलम्
न तं वध्यमहं मन्ये सर्वैर्देवासुरैरपि।  
अयं तस्य वधोपायस्तन्ममैकमनाश्शृणु॥3.31.28॥

##### शब्दार्थः
सर्वैः by all, देवासुरैरपि by gods and demons together, तम् him, वध्यम् victim, अहम् I, न मन्ये I do not think, तस्य his, वधोपायः means to kill, अयम् this, तत् that, मम from me, एकमनाः singleminded attention, शृणु listen.

##### आङ्ग्लानुवादः
I do not think it is possible for gods and demons together to kill him, yet there is a way for his destruction. You may listen to me with single mindedattentionः



#### श्लोकः
##### मूलम्
भार्या तस्योत्तमा लोके सीता नाम सुमध्यमा।  
श्यामा समविभक्ताङ्गी स्त्रीरत्नं रत्नभूषिता॥3.31.29॥

##### शब्दार्थः
लोके in the world, उत्तमा foremost, श्यामा beautiful woman, समविभक्ताङ्गी woman of wellformed limbs, स्त्रीरत्नं jewel among women, रत्नभूषिता adorned with gems, सीता नाम Sita by name, सुमध्यमा of slender waist, तस्य his, भार्या wife.

##### आङ्ग्लानुवादः
Rama has a wife in this world, by name, Sita, who is beautiful, has a slender waist  
and a wellformed body. Adorned with gems, she is a jewel among women,



#### श्लोकः
##### मूलम्
नैव देवी न गन्धर्वी नाप्सरा नापि दानवी।  
तुल्या सीमन्तिनी तस्या मानुषीषु कुतो भवेत्॥3.31.30॥

##### शब्दार्थः
तस्याः for her, तुल्या equal, सीमन्तिनी woman, देवी a goddess, नैव not there, गन्धर्वी gandharvi, न not, अप्सराः apsara, न not, दानवी अपि among demonesses, न not there, मानुषीषु among humans, कुतः how can, भवेत् she be.

##### आङ्ग्लानुवादः
She has no equal among goddesses nor among gandharvis nor apasaras nor among demonesses. How can there be a peer of her among human beings ?



#### श्लोकः
##### मूलम्
तस्यापहर भार्यांत्वं प्रमथ्य तु महावने।  
सीतया रहितः कामी रामो हास्यति जीवितम्॥3.31.31॥

##### शब्दार्थः
त्वम् you, महावने in the great forest, प्रमथ्य forcefully, तस्य his, भार्याम् wife, अपहर you may abduct, कामी passionate, रामः Rama, सीतया by Sita, रहितः separated from, जीवितम्  life, हास्यति will give up.

##### आङ्ग्लानुवादः
Abduct Rama's wife by force in that great forest and bereft of Sita, he will give up his life.



#### श्लोकः
##### मूलम्
अरोचयत तद्वाक्यं रावणो राक्षसाधिपः।  
चिन्तयित्वा महाबाहुरकम्पनमुवाच ह॥3.31.32॥

##### शब्दार्थः
राक्षसाधिपः king of demons, रावणः Ravana, तत् वाक्यम् those words, अरोचयत relished, महाबाहुः of strong arms, चिन्तयित्वा  pondering over, अकम्पनम् to Akampana, उवाच ह said.

##### आङ्ग्लानुवादः
Ravana, the strongarmed king of demons, relished the words of Akampana and pondering over the matter, said to him ः



#### श्लोकः
##### मूलम्
बाढं काल्यं गमिष्यामि ह्येकस्सारथिना सह।  
आनयिष्यामि वैदेहीमिमां हृष्टो महापुरीम्॥3.31.33॥

##### शब्दार्थः
बाढम् surely, काल्यम् early in the morning, एकः alone, सारथिना सह along with charioteer, गमिष्यामि will go, हृष्टः gladly, वैदेहीम् to Vaidehi, इमां (महा)पुरीम् to this city, आनयिष्यामि will bring.

##### आङ्ग्लानुवादः
Yes, early in the morning I will go alone gladly with the charioteer and bring Vaidehi here to this great city.



#### श्लोकः
##### मूलम्
अथैवमुक्त्वा प्रययौ खरयुक्तेन रावणः।  
रथेनादित्यवर्णेन दिशस्सर्वाः प्रकाशयन्॥3.31.34॥

##### शब्दार्थः
रावणः Ravana, एवम् so, उक्त्वा having said, अथ then, खरयुक्तेन yoked with donkeys, आदित्यवर्णेन resembling the colour of the Sun, रथेन by chariot, सर्वाः all, दिशः directions, प्रकाशयन् illuminating, प्रययौ left.

##### आङ्ग्लानुवादः
Having said so, Ravana got on a chariot yoked with donkeys. It had the colour of the Sun. It illuminated all directions. Ravana left.



#### श्लोकः
##### मूलम्
स रथो राक्षसेन्द्रस्य नक्षत्रपथगो महान्।  
सञ्चार्यमाणश्शुशुभे जलदे चन्द्रमा इव॥3.31.35॥

##### शब्दार्थः
राक्षसेन्द्रस्य of the king of demons, सञ्चार्यमाणः as he was going, नक्षत्रपथगः in the sky, महान् great,  सः he, रथः chariot, जलदे in the clouds, चन्द्रमाः इव like the Moon, शुशुभे shone.

##### आङ्ग्लानुवादः
The great chariot of the demon king (Ravana) flying in the sky shone like the Moon in the cloud.



#### श्लोकः
##### मूलम्
स मारीचाश्रमं प्राप्य ताटकेयमुपागमत्।  
मारीचेनार्चितो राजा भक्ष्यभोज्यैरमानुषैः॥3.31.36॥

##### शब्दार्थः
सः he, मारीचाश्रमम् hermitage of Maricha, प्राप्य entering, ताटकेयम् the son of Tataka, उपागमत् reached, राजा king, अमानुषैः unfit for human consumption, भक्ष्यभोज्यैः food to be chewed and to be eaten, मारीचेन by Maricha, अर्चितः offered.

##### आङ्ग्लानुवादः
Ravana reached the hermitage of Maricha and met him who was the son of Tataka. The demon king was treated with food that can be chewed and food that can be eaten.



#### श्लोकः
##### मूलम्
तं स्वयं पूजयित्वा तु आसनेनोदकेन च।  
अर्थोपहितया वाचा मारीचो वाक्यमब्रवीत्॥3.31.37॥

##### शब्दार्थः
मारीचः Maricha, तम् to him, आसनेन by offering a seat, उदकेन च and water, स्वयम् himself, पूजयित्वा after offering obeisance, अर्थोपहितया in a meaningful manner, वाचा with words, वाक्यम् words, अब्रवीत् said.

##### आङ्ग्लानुवादः
Maricha personally offered Ravana a seat. He offered him water and paid him obeisance. Making meaningful enquiries he said in appropriate words ः



#### श्लोकः
##### मूलम्
कच्चित्सुकुशलं राजन्लोकानां राक्षसेश्वर।  
आशङ्के नाथ जाने त्वं यतस्तूर्णमिहागतः॥3.31.38॥

##### शब्दार्थः
राक्षसेश्वर O lord of demons  राजन् king, लोकानाम् of the world, सुकुशलं कच्चित् hope every one is fine, नाथ O lord, यतः since, त्वम् you, तूर्णम् so quickly, इह here, आगतः have come, आशङ्के doubt, जाने know.

##### आङ्ग्लानुवादः
O lord of demons  O king hope every one is fine in the world of demons. O lord, (though) your sudden arrival puts me in doubt (about everything going right).



#### श्लोकः
##### मूलम्
एवमुक्तो महातेजा मारीचेन स रावणः।  
ततः पश्चादिदं वाक्यमब्रवीद्वाक्यकोविदः॥3.31.39॥

##### शब्दार्थः
मारीचेन by Maricha, एवम् in this way, उक्तः having spoken, महातेजाः glorious, वाक्यकोविदः one who is eloquent in speech, सः he, रावणः Ravana, ततः then, पश्चात् later, इदम् these, वाक्यम् words, अब्रवीत् spoke.

##### आङ्ग्लानुवादः
Having thus been asked by Maricha, glorious Ravana, who was eloquent in speech, spoke to him ः



#### श्लोकः
##### मूलम्
आरक्षो मे हतस्तात रामेणाक्लिष्टकर्मणा।  
जनस्थानमवध्य तत्सर्वं युधि निपातितम्॥3.31.40॥  
तस्य मे कुरु साचिव्यं तस्य भार्यापहारणे।

##### शब्दार्थः
तात O dear, अक्लिष्टकर्मणा by one who is capable of doing difficult deeds, रामेण by Rama, मे my, आरक्षः sentinel, हतः is killed, तत् it, सर्वम् all, अवध्यम् indestructible, जनस्थानम् Janasthana, युधि in war, निपातितम् have been pulled down, तस्य मे by him, तस्य his, भार्यापहारणे to abduct his wife, साचिव्यम् ministerial help, कुरु do.

##### आङ्ग्लानुवादः
O dear, Rama who is capable of doing difficult deeds has killed my sentinels. The indestructible Janasthana has been routed in war. Could you help me in abudcting his wife ? (That is the only way to bring him to his knees).



#### श्लोकः
##### मूलम्
राक्षसेन्द्रवचश्श्रुत्वा मारीचो वाक्यमब्रवीत्॥3.31.41॥  
आख्याता केन सीता सा मित्ररूपेण शत्रुणा।  
त्वया राक्षसशार्दूल को न नन्दति नन्दितः॥3.31.42॥

##### शब्दार्थः
राक्षसेन्द्रवचः words of the demon king, श्रुत्वा having heard, मारीचः Maricha, वाक्यम् these words, अब्रवीत् said, मित्ररूपेण prtending to be friend, शत्रुणा by your enemy, केन by whom, सा सीता about that Sita, आख्याता is reported, राक्षसशार्दूल tiger among demons, नन्दितः  delighted by you, कः who, त्वया by you, न नन्दति not enjoy.

##### आङ्ग्लानुवादः
Having heard Ravana ,the king of demons, Maricha said these wordsः  O king, who is that enemy of yours who, in the guise of a friend,  has told you about Sita? Though obliged by you, who is he that is not happy with you, O tiger among demons?



#### श्लोकः
##### मूलम्
सीतामिहानयस्वेति को ब्रवीति ब्रवीहि मे।  
रक्षोलोकस्य सर्वस्य कश्शृङ्गं छेत्तुमिच्छति॥3.31.43॥

##### शब्दार्थः
सीताम् Sita, इह here, आनयस्व bring, इति this, कः who, ब्रवीति said, मे to me, ब्रवीहि you tell, कः who, सर्वस्य every one's, रक्षोलोकस्य world of demons, शृङ्गम् peak, छेत्तुम् to cut, इच्छति desirous.

##### आङ्ग्लानुवादः
Tell me who asked you to bring Sita ? Who wishes to demolish the peak of the entire clan of demons ?



#### श्लोकः
##### मूलम्
प्रोत्साहयति कश्च त्वां स च शत्रुरसंशयः।  
अशीविषमुखाद्दंष्ट्रामुद्धर्तुं चेच्छति त्वया॥3.31.44॥

##### शब्दार्थः
कश्च who is he, त्वाम् to you, प्रोत्साहयति he encourages, स च he, शत्रुः enemy, असंशयः no doubt, त्वया by you, अशीविषमुखात् from the serpent's mouth, दंष्ट्राम् fangs, उद्धर्तुम् to pluck out, इच्छति desires.

##### आङ्ग्लानुवादः
He who has encouraged you in this is your enemy, indeed. He wants you to pluck out the fangs from the serpent's mouth.



#### श्लोकः
##### मूलम्
कर्मणा केन केनासि कापथं प्रतिपादितः।  
सुखसुप्तस्य ते राजन् प्रहृतं केन मूर्धनि॥3.31.45॥

##### शब्दार्थः
केन by whom, केन by what, कर्मणा by action, कापथम् an evil direction, प्रतिपादितः advised you, असि you are, राजन् O king, सुखसुप्तस्य of a man sleeping comfortably, ते to you, मूर्धनि केन on your forehead by whom, प्रहृतम् is hit.

##### आङ्ग्लानुवादः
By  whose action have you been led into this wrong direction? Who has hit you on your forehead while you were sleeping comfortably?



#### श्लोकः
##### मूलम्
विशुद्धवंशाभिजनाग्रहस्त स्तेजोमदस्संस्थितदोर्विषाणः।  
उदीक्षितुं रावण नेह युक्तः स संयुगे राघवगन्धहस्ती॥3.31.46॥

##### शब्दार्थः
रावण O Ravana, विशुद्धवंशाभिजनाग्रहस्तः his pure pedigree is his trunk, तेजोमदः his brilliance to his ichor, संस्थितदोर्विषाणः his wellbuilt, strong arms are his tasks, सः that, राघवगन्धहस्ती intoxicated elephant named Rama, संयुगे in war, इह here, न युक्तः not possible, उदीक्षितुम् to look at Rama.

##### आङ्ग्लानुवादः
Rama is like a mighty tusker. His pure and high birth is his trunk. His wellbuilt and strong arms are his tusks. His brilliance in his ichor. Nobody can face this intoxicated elephant in battle.



#### श्लोकः
##### मूलम्
असौ रणान्तः स्थितिसंधिवालो विदग्धरक्षोमृगहा नृसिंहः।  
सुप्तस्त्वया बोधयितुं न युक्तः शराङ्गपूर्णो निशितासिदंष्ट्रः॥3.31.47॥

##### शब्दार्थः
रणान्तःस्थितिसंधिवालः lion on warfront with its tail touching the waist when angry, विदग्धरक्षोमृगहा destroyer of the deer in the form of learned demons, शराङ्गपूर्णः having arrows as sharp nails all over the body, निशितासिदंष्ट्रः sharp fangs, सुप्तः asleep, असौ that Rama, नृसिंहः lion in the form of man, त्वया by you, बोधयितुम् to awaken, न युक्तः not proper.

##### आङ्ग्लानुवादः
Rama is a lion in the form of man, a lion on warfront with its tail touching the waist when angry. This lion is deft in killing deer in the form of clever demons. His body is full of arrows. The sharp swords are his pointed teeth. It does not behove you to rouse such a lion who is asleep.



#### श्लोकः
##### मूलम्
चापापहारे भुजवेगपङ्के शरोर्मिमाले सुमहाहवौघे।  
न रामपातालमुखेऽतिघोरे प्रस्कन्दितुं राक्षसराज युक्तम्॥3.31.48॥

##### शब्दार्थः
राक्षसराज O king of demons , चापापहारे steals his bow, भुजवेगपङ्के his mighty arms are whirlpools of mud, शरोर्मिमाले his arrows are rows of waves, सुमहाहवौघे in the flow of the great war, अतिघोरे fierce, रामपातालमुखे Rama is in the mouth of the netherworld, प्रस्कन्दितुम् to leap into, न युक्तम् not proper.

##### आङ्ग्लानुवादः
O king of demons  it is not proper (for you) to jump into the extremely fierce mouth of the nether world known as Rama. Who can steal the bow from his mighty arms which are whirlpools of mud. His arrows are rows of waves in the flow of the great war.



#### श्लोकः
##### मूलम्
प्रसीद लङ्केश्वर राक्षसेन्द्र लङ्कां प्रसन्नो भव साधु गच्छ।  
त्वं स्वेषु दारेषु रमस्व नित्यं रामस्सभार्यो रमतां वनेषु॥3.31.49॥

##### शब्दार्थः
लङ्केश्वर O lord of Lanka, राक्षसेन्द्र chief of demons, प्रसीद be pleased, साधु it is proper, लङ्काम् to Lanka, गच्छ may go, प्रसन्नः be pleased, भव be, त्वम् you, नित्यम् always, स्वेषु your own, दारेषु by wives, रमस्व enjoy, रामः Rama, सभार्यः with his wife, वनेषु in the forest, रमताम् may enjoy.

##### आङ्ग्लानुवादः
O lord of Lanka, chief of the demons, be pleased to return to Lanka and enjoy yourself in  the company of your wives. Let Rama enjoy with his wife in the forest.



#### श्लोकः
##### मूलम्
एवमुक्तो दशग्रीवो मारीचेन स रावणः।  
न्यवर्तत पुरीं लङ्कां विवेश च गृहोत्तमम्॥3.31.50॥

##### शब्दार्थः
मारीचेन by Maricha, एवम् thus, उक्तः advised, दशग्रीवः the ten headed demon, सः रावणः that Ravana, लङ्कां पुरीम् to the city of Lanka, न्यवर्तत returned, गृहोत्तमम् best of homes, विवेश च entered.

##### आङ्ग्लानुवादः
Thus advised by Maricha ,the ten headed Ravana returned and entered his best of homes in the city of Lanka .  

#### समाप्तिः
 श्रीमद्रामायणे वाल्मीकीय आदिकाव्ये अरण्यकाण्डे एकत्रिंशस्सर्गः॥  
Thus ends the thirtyfirst sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/04-sItApaharaNam/031_rAvaNa-mArIchasaMvAdaH.md">
<details><summary><h3>भूषणम् ...{Loading}...</h3></summary>



त्वरमाणस्ततो गत्वा जनस्थानादकम्पनः ।  

प्रविश्य लङ्कां वेगेने रावणं वाक्यमब्रवीत्  ॥  ३।३१।१  ॥   

एवं शरणागतिमन्त्रविवरणरूपे श्रीरामायणे इयता गन्थसन्दर्भेण उत्तरखण्डार्थो
विवृतः । अनुष्ठानदशायां हि प्रथमखण्डार्थस्य प्राथम्यम्,
व्युत्पत्तिदशायां तु उत्तरखण्डार्थस्य फलानुसारेणोपायप्रवृत्तेः, अतो
द्वितीयखण्डार्थः प्रथमं विवृतः । तत्र बालकाण्डे
प्रथमपदार्थभूतपुरुषकारयोगो दर्शितः, अयोध्याकाण्डे
द्वितीयपदार्थभूतसौलभ्यादिगुणयोगः, आरण्यकाण्डे
शूर्पणखागमनात्पूर्वभाविवृत्तान्तेन चतुर्थ्यर्थभूता किङ्खरवृत्तिरुक्ता,
ततः खरवधान्तवृत्तान्तेन चरमपदार्थभूता विरोधिनिवृत्तिरिति । अथ
पूर्वखण्डार्थ उच्यते शास्त्रशेषेण । तत्र चारण्यकाण्डशेषेण विभीषणस्य
पुरुषकारसान्निध्यमुच्यते, किष्किन्धाकाण्डेन नारायणपदार्थभूतं वात्सल्यम्,
सुन्दरकाण्डेन चरमशब्दोक्तदिव्यमङ्गलविग्रहवैशिष्ट्यम् "रामः
कमलपत्त्राक्षः" इत्यादिना तथोक्तेः । युद्धकाण्डे शरणगतिः, उत्तरकाण्डे
प्रपन्नचर्येति बोध्यम् । एवमानुषङ्गिकमुनिजनशरणागतिफलं
देवशरणागतिकार्यरावणवधाङ्गत्वेनोक्त्वा अथ
तन्निमित्तभूतसीतापहाररूपबीजमुपक्षिपति त्वरमाण इत्यादिना । संहृत्य सकलं
लोकं पुनः स्रष्टुं च यः क्षमः । तमहं शिरसा वन्दे जानकीप्राणनायकम्  ॥ 
त्वरमाणः शूर्पणखागमनापेक्षयेति शेषः । अकम्पनो रावणचारः त्वरमाणो गत्वा
वेगेनाब्रवीदित्यन्वयः  ॥  ३।३१।१  ॥   

  

जनस्थानस्थिता राजन् राक्षसा बहवो हताः ।  

खरश्च निहतः सङ्ख्ये कथञ्चिदहमागतः  ॥  ३।३१।२  ॥   

जनस्थानेति । कथञ्चिदिति स्त्रीवेषधारणेनेति भावः । अत एव शूर्पणखा
वक्ष्यति "एका कथञ्चिन्मुक्ताहं परिभूय महात्मना । स्त्रीवधं शङ्कमानेन
राघवेण महात्मना  ॥ " इति  ॥  ३।३१।२  ॥   

  

एवमुक्तो दशग्रीवः क्रुद्धः संरक्तलोचनः ।  

अकम्पनमुवाचेदं निर्दहन्निव चक्षुषा  ॥  ३।३१।३  ॥   

एवमिति । क्रुद्धत्वं नारोपितमिति ज्ञापयितुं संरक्तलोचन इत्युक्तम् ।
कोपातिरेकं दृष्टान्तमुखेनाह निर्दहन्निवेति  ॥  ३।३१।३  ॥   

  

केन रम्यं जनस्थानं हतं मम परासुना ।  

को हि सर्वेषु लोकेषु गतिं चाधिगमिष्यति  ॥  ३।३१।४  ॥   

न हि मे विप्रियं कृत्वा शक्यं मघवता सुखम् ।  

प्राप्तुं वैश्रवणेना ऽपि न यमेन न विष्णुना  ॥  ३।३१।५  ॥   

केनेति । परा गताः असवः प्राणाः यस्य तेन परासुनेति परुषभाषणमात्रम् ।
गम्यत इति गतिः स्थानम्  ॥  ३।३१।४,५  ॥   

  

कालस्य चाप्यहं कालो दहेयमपि पावकम् ।  

मृत्युं मरणधर्मेण संयोजयितुमुत्सहे  ॥  ३।३१।६  ॥   

कालस्यापि काल इत्यत्रोपपत्तिमाह मृत्युमिति  ॥  ३।३१।६  ॥   

  

दहेयमपि सङ्क्रुद्धस्तेजसादित्यपावकौ ।  

वातस्य तरसा वेगं निहन्तुमहमुत्सहे  ॥  ३।३१।७  ॥   

आदित्यपावकौ परस्परसाहाय्येन संयुक्तावपीत्यर्थः । अतो न पुनरुक्तिः  ॥ 
३।३१।७  ॥   

  

तथा क्रुद्धं दशग्रीवं कृताञ्जलिरकम्पनः ।  

भयात् सन्दिग्धया वाचा रावणं याचते ऽभयम्  ॥  ३।३१।८  ॥   

दशग्रीवो ऽभयं तस्मै प्रददौ रक्षसां वरः ।  

स विश्रब्धो ऽब्रवीद्वाक्यमसन्दिग्धमकम्पनः  ॥  ३।३१।९  ॥   

पुत्रो दशरथस्या ऽस्ति सिंहसंहननो युवा ।  

रामो नाम वृषस्कन्धो वृत्तायतमहाभुजः  ॥  ३।३१।१०  ॥   

वीरः पृथुयशाः श्रीमानतुल्यबलविक्रमः ।  

हतं तेन जनस्थानं खरश्च सहदूषणः  ॥  ३।३१।११  ॥   

सन्दिग्धया सन्दिग्धाक्षरया । याचते अयाचत । अभयमिति च्छेदः  ॥  ३।३१।८११
 ॥   

  

अकम्पनवचः श्रुत्वा रावणो राक्षसाधिपः ।  

नागेन्द्र इव निःश्वस्य वचनं चेदमब्रवीत्  ॥  ३।३१।१२  ॥   

नागेन्द्रः सर्पेन्द्रः  ॥  ३।३१।१२  ॥   

  

स सुरेन्द्रेण सुंयुक्तो रामः सर्वामरैः सह ।  

उपयातो जनस्थानं ब्रूहि कच्चिदकम्पन  ॥  ३।३१।१३  ॥   

रावणस्य पुनर्वाक्यं निशम्य तदकम्पनः ।  

आचचक्षे बलं तस्य विक्रमं च महात्मनः  ॥  ३।३१।१४  ॥   

स रामः सुरेन्द्रेणामरैश्च युक्ताः सन् जनस्थानमुपयातः कच्चित्? अन्यथा
तस्यैतादृशसामर्थ्यं न युज्यत इति भावः  ॥  ३।३१।१३,१४  ॥   

  

रामो नाम महातेजाः श्रेष्ठः सर्वधनुष्मताम् ।  

दिव्यास्त्रगुणसम्पन्नः पुरन्दरसमो युधि  ॥  ३।३१।१५  ॥   

इन्द्रादिसहायानपेक्षो राम इत्याशयेनाह रामो नामेत्यादिना ।
दिव्यास्त्रगुणसम्पन्नः दिव्यास्त्रकृतातिशययुक्तः  ॥  ३।३१।१५  ॥   

  

तस्यानुरूपो बलवान् रक्ताक्षो दुन्दुभिस्वनः ।  

कनीयान् लक्ष्मणो नाम भ्राता शशिनिभाननः  ॥  ३।३१।१६  ॥   

स तेन सह संयुक्तः पावकेनानिलो यथा ।  

श्रीमान् राजवरस्तेन जनस्थानं निपातितम्  ॥  ३।३१।१७  ॥   

तस्येति । रक्ताक्षः रक्तरेखाञ्चितनयनः । दुन्दुभिस्वनः दुन्दुभिवत्
गम्भीरस्वनः । संयुक्त इति वर्तत इति शेषः  ॥  ३।३१।१६,१७  ॥   

  

नैव देवा महात्मानो नात्र कार्या विचारणा  ॥  ३।३१।१८  ॥   

नैव देवा इति सहायार्थमागता इति शेषः  ॥  ३।३१।१८  ॥   

  

शरा रामेण तूत्सृष्टा रुक्मपुङ्खाः पतत्ित्रणः ।  

सर्पाः पञ्चानना भूत्वा भक्षयन्ति स्म राक्षसान्  ॥  ३।३१।१९  ॥   

पञ्चाननाः विस्तृतानना भूत्वा भक्षयन्ति स्मेत्युत्प्रेक्षा  ॥  ३।३१।१९
 ॥   

  

येन येन च गच्छन्ति राक्षसा भयकर्शिताः ।  

तेन तेन स्म पश्यन्ति राममेवाग्रतः स्थितम् ।  

इत्थं विनाशितं तेन जनस्थानं तवानघ  ॥  ३।३१।२०  ॥   

अकम्पनवचः श्रुत्वा रावणो वाक्यमब्रवीत् ।  

जनस्थानं गमिष्यामि हन्तुं रामं सलक्ष्मणम्  ॥  ३।३१।२१  ॥   

राक्षसाः भयकर्शिताः भयपीडिताः सन्तो येन येन मार्गेण गच्छन्ति तेन तेन
मार्गेणाग्रतः स्थितं राममेव पश्यन्ति स्म । अत्र
विशेषणसामर्थ्याद्रामदर्शनं भयकृतमिति व्यज्यते  ॥  ३।३१।२०,२१  ॥   

  

अथैवमुक्ते वचने प्रोवाचेदमकम्पनः ।  

शृणु राजन् यथावृत्तं रामस्य बलपौरुषम्  ॥  ३।३१।२२  ॥   

अथेति । यथावृत्तं परमार्थभूतमित्यर्थः  ॥  ३।३१।२२  ॥   

  

असाध्यः कुपितो रामो विक्रमेण महायशाः ।  

आपगायाः सुपूर्णाया वेगं परिहरेच्छरैः  ॥  ३।३१।२३  ॥   

असाध्यः अनिग्राह्यः  ॥  ३।३१।२३  ॥   

  

सताराग्रहनक्षत्रं नभश्चाप्यवसादयेत् ।  

असौ रामस्तु मज्जन्तीं श्रीमानभ्युद्धरेन्महीम्  ॥  ३।३१।२४  ॥   

सतारेति । ग्रहा नवग्रहाः । नक्षत्राणि सप्तविंशतिनक्षत्राणि ।
तारास्तदन्यज्योतींषि । अवसादयेत् विशीर्णं कुर्यात् । मज्जन्तीं समुद्र
इति शेषः  ॥  ३।३१।२४  ॥   

  

भित्त्वा वेलां समुद्रस्य लोकानाप्लावयेद्विभुः ।  

वेगं वापि समुद्रस्य वायुं वा विधमेच्छरैः  ॥  ३।३१।२५  ॥   

भित्त्वेति । विप्लावयेत् सिञ्चेत् । विधमेत् दहेत् । "घ्मा
शब्दाग्निसंयोगयोः" इति धातोर्लिङि धमादेशः  ॥  ३।३१।२५  ॥   

  

संहृत्य वा पुनर्लोकान् विक्रमेण महायशाः ।  

शक्तः स पुरुषव्याघ्रः स्रष्टुं पुनरपि प्रजाः  ॥  ३।३१।२६  ॥   

सहृंत्येति । लोकान् भूरादीन् संहृत्य पुनः स्रष्टुं इमाः प्रजाश्च संहृत्य
पुनः स्रष्टुं शक्त इत्यर्थः  ॥  ३।३१।२६  ॥   

  

न हि रामो दशग्रीव शक्यो चेतुं त्वया युधि ।  

रक्षसां वापि लोकेन स्वर्गः पापजनैरिव  ॥  ३।३१।२७  ॥   

लोकेन समूहेन  ॥  ३।३१।२७  ॥   

  

न तं वध्यमहं मन्ये सर्वैर्देवासुरैरपि ।  

अयं तस्य वधोपायस्तं ममैकमनाः शृणु  ॥  ३।३१।२८  ॥   

न तमिति । मम मत्तः । एकमनाः सावधानः  ॥  ३।३१।२८  ॥   

  

भार्या तस्योत्तमा लोके सीता नाम सुमध्यमा ।  

श्यामा समविभक्ताङ्गी स्त्रीरत्नं रत्नभूषिता  ॥  ३।३१।२९  ॥   

भार्येति । "श्यामा यौवनमध्यस्था" इत्युत्पलः । समं यथा तथा विभक्तानि
नेत्रकर्णाद्यङ्गानि यस्याः सा तथोक्ता । स्त्रीरत्नं स्त्रीश्रेष्ठा,
अस्तीति शेषः  ॥  ३।३१।२९  ॥   

  

नैव देवी न गन्धर्वी नाप्सरा नापि दानवी ।  

तुल्या सीमन्तिनी तस्या मानुषीषु कुतो भवेत्  ॥  ३।३१।३०  ॥   

देवी देवस्त्री । "पुंयोगादाख्यायाम्" इति ङीष् । एवमुत्तरत्रापि । अप्सरः
शब्दः  

एकवचनान्तोप्यस्ति । सीमन्तिनी स्त्री  ॥  ३।३१।३०  ॥   

  

तस्यापहर भार्यां त्वं प्रमथ्य तु महावने ।  

सीतया रहितः कामी रामो हास्यति जीवितम्  ॥  ३।३१।३१  ॥   

महावने प्रमथ्य विलोड्य येन केनाप्युपायेन रामं वञ्चयेत्यर्थः  ॥  ३।३१।३१
 ॥   

  

अरोचयत तद्वाक्यं रावणो राक्षसाधिपः ।  

चिन्तयित्वा महाबाहुरकम्पनमुवाच ह  ॥  ३।३१।३२  ॥   

चिन्तयित्वा रामोच्चाटनोपायमिति शेषः  ॥  ३।३१।३२  ॥   

  

बाढं काल्यं गमिष्यामि ह्येकः सारथिना सह ।  

आनयिष्यामि वैदेहीमिमां हृष्टो महापुरीम्  ॥  ३।३१।३३  ॥   

बाढमित्यङ्गीकारे । काल्यं प्रातः  ॥  ३।३१।३३  ॥   

  

अथैवमुक्त्वा प्रययौ खरयुक्तेन रावणः ।  

रथेनादित्यवर्णेन दिशः सर्वाः प्रकाशयन्  ॥  ३।३१।३४  ॥   

खराः अश्वतराः । तत्स्वरूपमुक्तमश्वशास्त्रे "अश्वसृग्भ्यः
समुत्पन्नास्तस्मादश्वतराः खराः । खररूक्षस्वरास्तीक्ष्णाः खरशीलाः
खराङ्घ्रयः  ॥ " इति  ॥  ३।३१।३४  ॥   

  

स रथो राक्षसेन्द्रस्य नक्षत्रपथगो महान् ।  

सञ्चार्यमाणः शुशुभे जलदे चन्द्रमा इव  ॥  ३।३१।३५  ॥   

नक्षत्रपथगः आकाशगः । सञ्चार्यमाणः प्रेर्यमाणः  ॥  ३।३१।३५  ॥   

  

स मारीचाश्रमं प्राप्य ताटकेयमुपागमत् ।  

मारीचेनार्चितो राजा भक्ष्यभोज्यैरमानुषैः  ॥  ३।३१।३६  ॥   

ताटकेयं ताटकापुत्रम् । भक्ष्यभोज्यैः पेयखाद्यैः । आमानुषैः
मनुष्यलोकदुर्लभैः  ॥  ३।३१।३६  ॥   

  

तं स्वयं पूजयित्वा तु आसनेनोदकेन च ।  

अर्थोपहितया वाचा मारीचो वाक्यमब्रवीत्  ॥  ३।३१।३७  ॥   

अर्थोपहितया अर्थेन प्रयोजनेन उपहितया विशिष्टया  ॥  ३।३१।३७  ॥   

  

कच्चित् सुकुशलं राजन् लोकानां राक्षसेश्वर ।  

आशङ्के नाथ जाने त्वं यतस्तूर्णमिहागतः  ॥  ३।३१।३८  ॥   

हे राजन् लोकानां राक्षसलोकानां राक्षसेश्वरेति समभिव्याहारादयमर्थो लभ्यते
। सुकुशलं कच्चिदिति सामान्येन प्रश्नः । अथ अथवा त्वं यस्तूर्णमिहागतः ततः
कारणात् किञ्चिदत्याहितमस्तीत्याशङ्के, तद्विशिष्य न जाने महत्कार्यं विना
भवतस्तूर्णमागमनं नोपपद्यत इति भावः । यद्वा लोकानां कच्चित् सुकुशलम् अथ
अथवा तेषां कुशलं नेत्याशङ्के यतस्त्वं तूर्णमागतः न जाने तद्विशिष्य न जान
इत्यर्थः  ॥  ३।३१।३८  ॥   

  

एवमुक्तो महातेजा मारीचेन स रावणः ।  

ततः पश्चादिदं वाक्यमब्रवीद्वाक्यकोविदः  ॥  ३।३१।३९  ॥   

एवमुक्त इति । ततः पश्चात् तद्वाक्यादनन्तरम्  ॥  ३।३१।३९  ॥   

  

आरक्षो मे हतस्तात रामेणाक्लिष्टकर्मणा ।  

जनस्थानमवध्यं तत् सर्वं युधि निपातितम् ।  

तस्य मे कुरु साचिव्यं तस्य भार्यापहारणे  ॥  ३।३१।४०  ॥   

राक्षसेन्द्रवचः श्रुत्वा मारीचो वाक्यमब्रवीत्  ॥  ३।३१।४१  ॥   

आरक्षः अन्तपालः । उक्तमुपपादयति जनस्थानमित्याद्यर्धेन । जनस्थानशब्देन
तत्स्थो रक्षोगणो लक्ष्यते । तत् प्रसिद्धम् । साचिव्यं साहाय्यम् । तस्य
मे हृतस्वजनस्य मे  ॥  ३।३१।४०,४१  ॥   

  

आख्याता केन सीता सा मित्ररूपेण शत्रुणा ।  

त्वया राक्षसशार्दूल को न नन्दति निन्दितः ।  

सीतामिहानयस्वेति को ब्रवीति ब्रवीहि मे  ॥  ३।३१।४२  ॥   

आख्यातेत्याद्यर्धत्रयमेकान्वयम् । यः सीतायाः आख्याता स मित्ररूपः शत्रुः
। यश्च तामानयेत्युपदेष्टा सः त्वया निन्दितः सन् तिरस्कृतः सन्
त्वदैश्वर्यं न नन्दति तावुभौ ब्रूहीत्यर्थः । ब्रवीहीत्यत्र
ईडागमश्छान्दसः  ॥  ३।३१।४२  ॥   

  

रक्षोलोकस्य सर्वस्य कः शृङ्गं छेत्तुमिच्छति ।  

प्रोत्साहयति कश्चित्त्वां स हि शत्रुरसंशयः  ॥  ३।३१।४३  ॥   

रक्षोलोकस्येत्यादि । शृङ्गं प्राधान्यम् । "शृङ्गं प्राधान्यसान्वोश्च"
इत्यमरः । प्रोत्साहयति सीतानयनं प्रतीति शेषः । स च स एव  ॥  ३।३१।४३  ॥   

  

आशीविषमुखाद्दंष्ट्रामुद्धुर्तुं चेच्छति त्वया ।  

कर्मणा तेन केना ऽसि कापथं प्रतिपादितः  ॥  ३।३१।४४  ॥   

सुखसुप्तस्य ते राजन् प्रहृतं केन मूर्धनि  ॥  ३।३१।४५  ॥   

आशीविषेति । आशीविषः सर्पविशेषः । उद्धर्तुम् उद्धारयितुं क इति शेषः । तेन
कर्मणा सीतापहारलक्षणकर्मणा । कापथं कुमार्गम् । "ऋक्पूरब्धूः पथामानक्षे"
इति समासान्तः अप्रत्ययः । प्रतिपादितः उपदिष्टो ऽसि । कर्मणा केनेति पाठे
केन पुरुषेण केन कर्मणा केनोपायेन कापथं प्रतिपादितो ऽसीत्यन्वयः ।
मूर्ध्नि केन प्रहृतं केन प्रहारः कृतः । वृथैव केन दुःखमुत्पादितमित्यर्थः
 ॥  ३।३१।४४,४५  ॥   

  

विशुद्धवंशाभिजनाग्रहस्तस्तेजोमदः संस्थितदोर्विषाणः ।  

उदीक्षितुं रावण नेह युक्तः स संयुगे राघवगन्धहस्ती  ॥  ३।३१।४६  ॥   

रामे कं गुणं दृष्ट्वैवं वदसीत्याशङ्क्याह विशुद्धेति । अनेन रामस्य
मत्तगजसमाधिरुच्यते । विशुद्धवंशे अभिजनः अभिजननं तदेवाग्रहस्तो यस्य स तथा
। द्वयोरौन्नत्यकरत्वसाम्याद्रूपकं निरूढम् । तेजोमदः तेजः प्रताप एव मदो
यस्य सः । तेजोमदयोर्दुर्धर्षताहेतुत्वसाम्याद्रूपकोपपत्तिः ।  

उपरितनपदे संस्थितत्वसाम्याद्रूपकम् । संस्थितौ समीचीनसंस्थानवन्तौ दोषौ
बाहू एव विषाणे यस्य सः राघव एव गन्धहस्ती मदगजः यस्य गन्धमात्रेणान्ये
गजाः पलायन्ते स गन्धहस्तीत्युच्यते । उदीक्षितुमपि इहास्मिन् देशे काले च
नयुक्तः  ॥  ३।३१।४६  ॥   

  

असौ रणान्तस्थितिसन्धिवालो विदग्धरक्षोमृगहा नृसिंहः ।  

सुप्तस्त्वया बोधयितुं न युक्तः शराङ्गपूर्णो निशितासिदंष्ट्रः  ॥  ३।३१।४७
 ॥   

पुनरप्यतिशयं वक्तुं रामस्य सिंहसाम्यमाह असाविति । रणान्तो रणाग्रं तत्र
स्थितिर्नासीरावस्थानं सैव सन्धिवालो यस्य स तथा सन्दधातीति सन्धिः ।
"उपसर्गे घोः किः" इति किः । सन्धिभूतः लोमसङ्घभूत इत्यर्थः । वालो
लाङ्गूलम् । यद्वा सन्धिर्मध्यः तद्गतो वालो लाङ्गूलं यस्य स तथेति वा ।
सिंहस्य लाङ्गूलं क्रोधदशायां मध्योपरिप्रदेशे वर्तते इति प्रसिद्धः । तस्य
मृगाणां गर्वहेतुत्वेन रणाग्रस्थितिसाम्यम् । विदग्धानि पटूनि रक्षांस्येव
मृगाः तान् हन्तीति तथा ब्रह्मादिव्यतिरिक्तेप्युपपदे प्रयोगानुसारात्
क्किपि । शराङ्गपूर्णः शरा एवाङ्गानि नखाद्यवयवाः तैः पूर्णः । निशितासिरेव
दंष्ट्रे यस्य स तथा नृसिंहो नरश्रेष्ठः सिंह इत्यपि ध्वन्यते । यद्वा
नृसिंह एव सिंह इत्येकशेषः । यद्वा विद्वन्मानसहंस इतिवत् श्लिष्टं रूपकम्
। यद्वा नृहिंहो रामः पुरुषसिंह इति व्यङ्ग्यम्  ॥  ३।३१।४७  ॥   

  

चापावहारे भुजवेगपङ्के शरोर्मिमाले सुमहाहवौघे ।  

न रामपातालमुखे ऽतिघोरे प्रस्कन्दितुं राक्षसराज युक्तम्  ॥  ३।३१।४८  ॥   

सिंहाभिमुखगमने ऽपि दैवादृष्टिवैषम्यान्निवर्तितुं शक्यम् न तु रामाहवगमन
इत्याशयेन रामस्य पातालसाम्यमाह चापेति । चाप एवावहारो ग्राहो यस्मिन् स
तथा । "ग्राहो ऽवहारः" इत्यमरः । अनेन पतनकाल एव ग्रहणसामग्र्युक्ता ।
भुजवेगः शरमोक्षणवेगः स एव पङ्को यस्य स तथा अनेन मज्जने
निर्गमायोग्यतोक्ता । शरा एवोर्मिमाला तरङ्गपङ्किर्यस्य स तथा । अनेन
दुस्तरत्वमुक्तम् । अतिघोरे राम एव पातालं महाबिलं तस्य मुखे मध्ये
प्रस्कन्दितुं युक्तम्  ॥  ३।३१।४८  ॥   

  

प्रसीद लङ्केश्वर राक्षसेन्द्र लङ्कां प्रसन्नो भव साधु गच्छ ।  

त्वं स्वेषु दारेषु रमस्व नित्यं रामः सभार्यो रमतां वनेषु  ॥  ३।३१।४९  ॥   

एवमुक्तो दशग्रीवो मारीचेन स रावणः ।  

न्यवर्तत पुरीं लङ्कां विवेश च गृहोत्तमम्  ॥  ३।३१।५०  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे एकत्रिंशः
सर्गः  ॥  ३१  ॥   

एवं वस्तुस्थितिमुक्त्वा प्रेमातिशयेन पुनः पुनः सान्त्वयति प्रसीदेति  ॥ 
३।३१।४९,५०  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने एकत्रिंशः सर्गः  ॥  ३१  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/04-sItApaharaNam/031_rAvaNa-mArIchasaMvAdaH.md">
<details><summary><h3>शिरोमणी ...{Loading}...</h3></summary>



ससैन्यसामात्यखरविध्वंसानन्तरकालिकं वृत्तान्तमाह--त्वरमाण इत्यादिभिः ।
अकम्पनः खरवधेन पलायितो ऽकम्पनाभिधराक्षसस्त्वरमाणः सन् जनस्थानात् लङ्कां
गत्वा वेगेन प्रविश्य च रावणमब्रवीत्  ॥  ३।३१।१  ॥   

  

तद्वचनाकारमाह--जनस्थानेति । हे राजन् जनस्थानस्थिताः त्वया संस्थापिता
बहवो राक्षसाः संख्ये संग्रामे हताः खरश्च चकारेणोपलक्षणतया वा दूषणश्च
निहतः  ॥  ३।३१।२  ॥   

  

एवमिति । एवमुक्तः अत एव क्रुद्धः अत एव संरक्तलोचनः दशग्रीवो रावणः तेजसा
दहन्निव त्रिलोकीमिति शेषः, अकम्पनमुवाच  ॥  ३।३१।३  ॥   

  

तद्वचनाकारमाह--केनेति । केन परासुना परागतप्राणेन किंच परवशप्राणेन
किंचोत्कृष्टप्राणवता अतिधृष्टेनेत्यर्थः, भीमं जनस्थानं हतम् अत एव
सर्वेषु लोकेषु गतिं स्थितिं को नाधिगमिष्यति प्राप्स्यति जनस्थानध्वंसिनो
मृतिरवश्यं भविष्यतीत्यर्थः  ॥  ३।३१।४  ॥   

  

तत्र हेतुमाह--न हीति । मे विप्रियं कृत्वा इन्द्रादिनापि सुखं प्राप्तुं न
शक्यम्  ॥  ३।३१।५  ॥   

  

तत्रापि हेतुमाह--कालस्येति । कालस्यापि अहं कालो नियन्ता अत एव पावकमपि
दहेयं मृत्युमपि मरणधर्मेण संयोजयितुमुत्सहे  ॥  ३।३१।६  ॥   

  

वातस्येति । तरसा स्ववेगेन वातस्य वेगं निहन्तुमुत्सहे संक्रुद्धो ऽहम्
आदित्यपावकौ दहेयम्  ॥  ३।३१।७  ॥   

  

तथेति । तथा तेन प्रकारेण क्रुद्धं दशग्रीवं कृताञ्जलिरकम्पनः भयात्
रावणहेतुकभीतेर्हेतोः  

संदिग्धया शोभनमशोभनं वैतदितिसंदेहास्पदया वाचा अभयं दृढतरज्ञानाभावात्
संशयास्पदीभूतमदुक्तिहेतुको दण्डो भवता न कार्य इति भयाभावं रावणं याचते
द्विकर्मको ऽयम्  ॥  ३।३१।८  ॥   

  

दशग्रीव इति । रक्षसां वरो दशग्रीवः तस्मै अकम्पनाय अभयं प्रददौ ।
विस्रब्धः अभयविषयकप्राप्तविश्वासो ऽकम्पनः असंदिग्धं सन्देहरहितं
वाक्यमब्रवीत्  ॥  ३।३१।९  ॥   

  

तद्वचनाकारमाह--पुत्र इत्यादिभिः । सिंहसंहननः सिंहसदृशः सुन्दरावयवः
महास्कन्धः पूज्यमानस्कन्धविशिष्टः वृत्तायतमहाभुजः वृत्तौ वर्तुलौ आयतौ
दीर्घौ महाभुजौ यस्य सः पृथुयशाः महायशस्कः अतुल्यौ तोलयितुमशक्यो
बलविक्रमौ यस्य सः युवा रामो नाम दशरथस्य पुत्र आस्ते तेन सह दूषणः खरः
जनस्थाने हतः । श्लोकद्वयमेकान्वयि ऽवराङ्गरूपोपेतो यः संहसंहननो हि सःऽ
इत्यमरः  ॥  ३।३१।१०११  ॥   

  

अकम्पनेति । अकम्पनवचः श्रुत्वा रावणः नागेन्द्र इव निःश्वस्य इदं
वचनमब्रवीत्  ॥  ३।३१।१२  ॥   

  

तद्वचनाकारमाह--स इति । सर्वामरैः सुरेन्द्रेण च सह स रामः जनस्थानमुपयातः
कच्चित् हे अकम्पन ब्रूहि तत्त्वं वद, एतेन राममात्रकर्तृकखरादिवधस्यासंभवः
सूचितः  ॥  ३।३१।१३  ॥   

  

रावणस्येति । अकम्पनः तत् रावणस्य वाक्यं श्रुत्वा तस्य रामस्य बलं विक्रमं
च आचचक्षे  ॥  ३।३१।१४  ॥   

  

तद्वचनाकारमाह--राम इत्यादिभिः । दिव्यास्त्रगुणसंपन्नो रामः युधि
परममत्युत्कृष्टमन्यत्रादृष्टमित्यर्थः, धर्मं शौर्यं गतः प्राप्तः  ॥ 
३।३१।१५  ॥   

  

तस्येति । तस्य रामस्यानुरूपः रक्ताक्षः दुन्दुभिस्वनः राकाशशिनिभाननः
पूर्णिमाचन्द्रसदृशाननवान् कनीयान् लक्ष्मणो भ्राता ऽस्तीति शेषः  ॥ 
३।३१।१६  ॥   

  

स इति । संयुक्तो ऽतिविचारवान् राजवरः स रामः तेन भ्रात्रा सह पावकेनानिल
इवा ऽस्तीति शेषः, तेन रामेण जनस्थानं निपातितम्  ॥  ३।३१।१७  ॥   

  

नेति । महात्मानः देवाः तत्र नागता इति शेषः, अत्रास्मिन् विषये विचारणा
विचारो न कार्या । अर्धं पृथक् । नन्वेकेन रामेण कथं ते राक्षसा हता इत्यत
आह--शरा इति । रुक्मपुङ्खाः सुवर्णनिर्मितपुङ्खविशिष्टाः पतत्रिणः
कङ्कपक्षविशिष्टाः रामेणोत्सृष्टाः शराः बाणाः पञ्चाननाः पञ्चमुखाः सर्पाः
भूत्वा राक्षसान् भक्षयन्ति स्म  ॥  ३।३१।१८  ॥   

  

येनेति । भयकर्शिताः रामबाणभयपीडिताः राक्षसाः येन येन मार्गेण गच्छन्ति
तेन तेन मार्गेणाग्रतः स्थितं राममेव पश्यन्ति स्म इत्थमनेन प्रकारेण तव
जनस्थानं तेन रामेण विनाशितम्  ॥  ३।३१।१९२०  ॥   

  

अकम्पनेति । रावणः अकम्पनवचः श्रुत्वा सलक्ष्मणं रामं हन्तुं जनस्थानमहं
गमिष्यामीति वाक्यमब्रवीत्  ॥  ३।३१।२१  ॥   

  

अथेति । एवमनेन प्रकारेण वचने उक्ते सति अकम्पनः इदं प्रोवाच ।
तद्वचनाकारमाह--राजन् हे रावण रामस्य बलपौरुषं यथावृत्तं वृत्तमनतिक्रम्य
शृणु  ॥  ३।३१।२२  ॥   

  

असाध्य इति । महायशाः विक्रमेण कस्यचित्पौरुषेणासाध्यः नियमितुमशक्यः
कुपितो रामः पूर्णायाः आपगायाः नद्याः वेगं शरैः परिहरेत् यथेच्छं
वाहयेदित्यर्थः  ॥  ३।३१।२३  ॥   

  

सेति । असौ रामः सताराग्रहनक्षत्रं नभः अवसादयेत् यथेच्छं पीडयेत् सीदन्तीं
महीं तु उद्धरेत् दुःखनिवर्तनेनेत्यर्थः  ॥  ३।३१।२४  ॥   

  

भित्त्वेति । विभुः समर्थो रामः समुद्रस्य वेलां मर्यादां भित्त्वा
लोकानाप्लावयेत् समुद्रस्य वेगं वायुं च शरैः विधमेत् दहेन्नाशयेदित्यर्थः
 ॥  ३।३१।२५  ॥   

  

संहृत्येति । महायशाः रामः विक्रमेण स्वपराक्रमेण लोकान् संहृत्य विनाश्य
प्रजापतिरिव पुनः स्रष्टुं शक्तः समर्थः  ॥  ३।३१।२६  ॥   

  

न हीति । हे दशग्रीव रक्षसां लोकेन समूहन विशिष्टेनापि त्वया रामो जेतुं
स्वाधीनीकर्तुं न शक्यः । तत्र दृष्टान्तः पापजनैः पापिजन्तुभिः स्वर्ग इव
 ॥  ३।३१।२७  ॥   

  

न केवलं तव एवाजेयः किंतु सर्वेषामित्याह--नेति । सर्वैर्देवासुरैरपि तं
रामं वध्यमहं न मन्ये तत्तस्माद्धेतोः यो ऽयं तस्य वधोपायस्तं मम मत्तः
एकमनाः सन् श्रृणु  ॥  ३।३१।२८  ॥   

  

उपायमेवाह--भार्येति । सुमध्यमा शोभनकटिविशिष्टा श्यामा षोडशवार्षिकी
समविभक्ताङ्गी समानि न्यूनाधिकरहितानि विभक्तानि असंश्लिष्टानि अङ्गानि
करचरणादीनि यस्याः सा रत्नभूषिता लोके सर्वभुवने उत्तमा उद्गतः तमः
आकाङ्क्षा यस्या रामातिरिक्तसर्वाकाङ्क्षारहिता स्त्रीरत्नं
सर्वस्त्रीश्रेष्ठा सीता नाम भार्या अस्तीति शेषः, अत एव देव्यादिसीमन्तिनी
स्त्री तस्या तुल्या न इति मानुषी मनुष्यस्त्री तुल्या कथं भवेत् ।
श्लोकद्वयमेकान्वयि  ॥  ३।३१।२९३०  ॥   

  

तस्येति । तं रामं प्रमथ्य कथंचिदनवधानीकृत्य तस्य रामस्य भार्या त्वमपहर ।
ननु तदपहरणेन किमित्यत आह--सीतया रहितो रामो नैव भविष्यति न जीवितेत्यर्थः
 ॥  ३।३१।३१  ॥   

  

अरोचयतेति । महाबाहुः रावणः चिन्तयित्वा तद्वधोपायं विचार्य तद्वाक्यम्
अरोचयत स्वीचकार अत एव अकम्पनमुवाच । ह हेतौ  ॥  ३।३१।३२  ॥   

  

तद्वचनाकारमाह--बाढमिति । बाढं तवोक्तमङ्गीकृतमित्यर्थः अत एव काल्यं
प्रातः सारथिना सह एकः सजातीयान्तररहितो हृष्टो ऽहं गमिष्यामि वैदेहीमिमां
सीतां महापुरीं लङ्कामानेष्यामि च  ॥  ३।३१।३३  ॥   

  

तदिति । तत् सीताहरणबोधकं वाक्यमेवमुक्त्वा रावणः सर्वाः दिशः प्रकाशयन्
सन् खरयुक्तेन रथेन प्रययौ रामं संजगाम  ॥  ३।३१।३४  ॥   

  

स इति । नक्षत्रपथे स्वर्गे गीयते प्रशस्यते सः राक्षसेन्द्रस्य रावणस्य
महान् रथः जलदे मेघे चञ्चूर्यमाणः कुटिलं चरन् सन् चन्द्रमा इव शुशुभे  ॥ 
३।३१।३५  ॥   

  

स इति । स रावणः मारीचाश्रमं गत्वा प्राप्य ताटकेयं ताटकासुतं
मारीचमुपागमत् । अमानुषैः मानुषालभ्यै भक्ष्यभोज्यैः करणैः मारीचेन कर्त्रा
राजा रावणः अर्चित पूजितो ऽभवदिति शेषः  ॥  ३।३१।३६  ॥   

  

तमिति । आसनेन उदकेन च तं रावणं मारीचः स्वयं पूजयित्वा अर्थोपहितया
सप्रयोजनया वाचा ऽब्रवीत्  ॥  ३।३१।३७  ॥   

  

तद्वचनाकारमाह--कच्चिदिति । हे राजन् हे राक्षसाधिप सुकुशलं कच्चिदस्तीति
शेषः । ननु मत्कुशलविध्वंसकाभावात्कथमेवं प्रश्न इत्यत आह--यतस्त्वं
तूर्णमुपागतः अतः लोकानां भवज्जनानां सुकुशलं नाधिजाने निश्चिनोमि अत एव
आशङ्के संशयं प्राप्नोमि, एतेनागमनप्रयोजनं वदेति सूचितम्  ॥  ३।३१।३८  ॥   

  

एवमिति । मारीचेन एवमुक्ताः वाक्यकोविदः स रावणः ततः पश्चादिदमब्रवीत्  ॥ 
३।३१।३९  ॥   

  

तद्वचनाकारमाह--आरक्ष इति । मे आरक्षः सर्वतो रक्षणकर्ता खरादिरित्यर्थः,
अक्लिष्टकर्मणा रामेण युधि हतः अत एव अवध्यं तत्सर्वं जनस्थानं निपातितम्
 ॥  ३।३१।४०  ॥   

  

तस्येति । तस्य रामस्य भार्यापहारणे भार्याया अपहरणे उद्युक्तस्येति शेषः,
तस्य निपातितस्वसैन्यरक्षकस्य मे साचिव्यं सचिवकर्म साहाय्यमित्यर्थः, कुरु
। अर्धं पृथक्--राक्षसेन्द्रस्य रावणस्य वचः वचनं श्रुत्वा मारीचो
वाक्यमब्रवीत्  ॥  ३।३१।४१  ॥   

  

तद्वचनाकारमाह--आख्यातेत्यादिभिः । हे राक्षसशार्दूल मित्ररूपेण
मित्ररूपसदृशरूपविशिष्टेन शत्रुणा केन सा सीता आख्याता हरणीयात्वेन कथिता
त्वया नन्दितः संवर्धितः कः पुमान् न नन्दति स्ववर्धकं वर्धयितुमिच्छति  ॥ 
३।३१।४२  ॥   

  

सीतामिति । सीताम् इह स्वगृहे आनयस्व इति को ऽब्रवीति अब्रूत
"वर्तमानसामीप्ये" इति भूते लट् ब्रवीहि ईट्गुणावार्षौ सर्वस्य रक्षोलोकस्य
राक्षसजनस्य शृङ्गं मुख्यं त्वां छेत्तुं क इच्छति  ॥  ३।३१।४३  ॥   

  

प्रोत्साहयतीति । यस्त्वां प्रोत्साहयति सीतानयनविषयकोत्साहमुत्पादयति सः
शत्रुस्तव रिपुरेव न संशयः अत्र संशयो न अत एव त्वया करणेन आशीविषमुखात्
दंष्ट्राम् उद्धर्तुमिच्छति  ॥  ३।३१।४४  ॥   

  

कर्मणेति । अनेन अपहरणरूपेण कर्मणा कापथं कुत्सितमार्गं केन त्वं
प्रतिपादितः उपदिष्टः प्रापित इत्यर्थः, हे राजन् सुखसुप्तस्य ते मूर्धनि
केन प्रहृतं ताडितं दुःखमुत्पादितमित्यर्थः  ॥  ३।३१।४५  ॥   

  

विशुद्धेति । हे रावण विशुद्धवंशाभिजनः विशुद्धवंशोत्पन्नः त्वम् अग्रः
श्रेष्ठः हस्तः शुण्डादण्डो यस्य सः तेज एव मदो यस्य सः संस्थितौ विन्यस्तौ
दोषौ बाहू एव विषाणौ दन्तौ यस्य सः राघवगन्धहस्ती राघवरूपोत्कटमदविशिष्टो
हस्ती उदीक्षितुमपराद्धुमित्यर्थः, न युक्तः  ॥  ३।३१।४६  ॥   

  

असाविति । रणान्तः रणमध्ये स्थितये संधिः संधानमुत्सुकत्वम् एव वालो यस्य
विदग्धानि रणचतुराणि रक्षांस्येव मृगास्तान् हन्ति सः शराङ्गपूर्णः
शररूपाङ्गैर्व्याप्तः निशितस्तीक्ष्णो ऽसिरेव दंष्ट्रा यस्य सः सुप्तः
त्वदपकारविषयकोद्योगरहितः नृसंहः मनुष्यरूपः सिंहः असौ रामः बोधयितुं
स्वापकारं कारयितुमित्यर्थः, न शक्यः  ॥  ३।३१।४७  ॥   

  

चापेति । चाप एव अपहारः हिंसकजन्तुर्यस्मिन् भुजवेगपङ्के भुजवेग एव पङ्कः
कर्दमो यस्मिन् शरा एव ऊर्मिमालास्तरङ्गसमूहा यस्मिन् तस्मिन् सुमहाहवः
संग्राम एव ओघो गङ्गाजलवेगो यस्मिन् तस्मिन् अतिघोरे अतिभयङ्करे
रामपातालमुखे प्रस्कन्दितुं संस्खलितुं न युक्तम्  ॥  ३।३१।४८  ॥   

  

प्रसीदेति । हे लङ्केश्वर त्वं प्रसीद अत एव लङ्कां प्रसन्नः प्रासादको भव
अत एव साधु सुमार्गं गच्छ प्राप्नुहि । सुमार्गमेवाह--त्वं स्वेषु दारेषु
नित्यं रमस्व सभार्यो रामः वनेषु रमताम् । प्रसन्न इत्यत्र
अन्तर्भावितणिजर्थः पूर्वं कर्मणो ऽविवक्षया "गत्यर्थ--" इति कर्तरि निष्ठा
 ॥  ३।३१।४९  ॥   

  

एवमिति । मारीचेन एवमुक्तः स रावणः पुरीं लङ्कां न्यवर्तत प्रावर्तत
गृहोत्तमं मुख्यं स्वगृहं विवेश च  ॥  ३।३१।५०  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे एकत्रिंशः
सर्गः  ॥  ३।३१  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/04-sItApaharaNam/031_rAvaNa-mArIchasaMvAdaH.md">
<details><summary><h3>तिलकम् ...{Loading}...</h3></summary>



त्वरमाण इति । खरसङ्ग्रामात्पलायितः शूर्पणखागमनात्पूर्वमेव लङ्कां
प्रविश्येत्यर्थः । संपूर्णं दण्डकारण्यं जनस्थानपदवाच्यम् अतो
गोदावरीतीराद्गतो ऽपि जनस्थानाद्गत इत्युक्तः  ॥  ३।३१।१  ॥   

  

खरश्चेति । चेन दूषणत्रिशिरसोः संग्रहः । कथंचिदहमागतः केवलं प्रेक्षकतया
स्थितत्वाद्रामबाणाविषयीकृततयेत्याशयः  ॥  ३।३१।२,३  ॥   

  

भीमं सर्वलोकभयदं जनस्थानम् । परासुनेति क्रोधान्मुमूर्षुणेत्यर्थे
प्रयुक्तम् । गतिं स्थितिम्  ॥  ३।३१।४६  ॥   

  

निहन्तुं भङ्क्तुम् । आदित्यपावकौ उभावपि युगपदिति शेषः  ॥  ३।३१।७  ॥   

  

सन्दिग्धया सन्दिग्धाक्षरया । अभयमिति छेदः  ॥  ३।३१।८,९  ॥   

  

"वराङ्गरूपोपेतो यः सिंहसंहननो हि सः" इति कोशः  ॥  ३।३१।१०  ॥   

  

अतुल्यं केनापि तुलानर्हं बलं विक्रमश्च यस्य सः । स दूषणः खरश्च हत
इत्यन्वयः  ॥  ३।३१।११  ॥   

  

नागेन्द्रः सर्पश्रेष्ठः  ॥  ३।३१।१२  ॥   

  

स रामः सर्वामरसहितेन्द्रेण जनस्थानं कच्चिदुपागत इत्यन्वयः  ॥ 
३।३१।१३,१४ ॥   

  

परं धर्ममतिशयितं शौर्यम्  ॥  ३।३१।१५  ॥   

  

राकाशशिनिभानन इति । राका पूर्णिमा । "पूर्णे राका निशाकरे" इत्यमरः ।
पूर्णनिशाकरवदन इत्यर्थः  ॥  ३।३१।१६  ॥   

  

राजवरः राजराज इति यावत्  ॥  ३।३१।१७  ॥   

  

महात्मानो देवाः । नैवागता इति शेषः । रामेण तु न तु लक्ष्मणेनापीत्यर्थः
 ॥  ३।३१।१८  ॥   

  

भयात्पलायनाय येन मार्गेण गच्छन्ति राक्षसास्तेन तेन मार्गेणागत्याग्रतः
स्थितमेव रामं पश्यन्ति । अनेनानन्ताकारताप्रदर्शनेन
रामस्यापरिच्छिन्नशक्तित्वं च सूचितम्  ॥  ३।३१।१९२१  ॥   

  

बलं पराभिभवसामर्थ्यम् । पौरुषं महापुरुषकर्म । वृत्तं चरितम् । यथा यादृशं
तत्सर्वं शृण्वित्यर्थः  ॥  ३।३१।२२  ॥   

  

कुपितः कुपितो ऽन्तक इव संहारे प्रवृत्तो रामः पराक्रमेण ततो
निवर्तयितुमसाध्यः । ब्रह्मादिभिरपीति शेषः, परिहरेत्परावर्तयेत्, अनेन
कृष्णबलभद्रावतारस्यापि सूचनम्  ॥  ३।३१।२३  ॥   

  

नभो ऽप्यवसादयेत्तारारहितं कुर्यात्, त्रिविक्रमावतार इव ।
महीमभ्युद्धरेत्, यज्ञवराह इव । शक्यर्थे एते लिङः  ॥  ३।३१।२४  ॥   

  

वेलां मर्यादामाप्लावयेत् प्रलयकाल इव । समुद्रस्य वेगं विधमेत् । समुद्रे
सेतुबन्धनसामर्थ्यं दर्शितम् । वायुमित्युपलक्षणं भूतपञ्चकस्य  ॥  ३।३१।२५
 ॥   

  

संहृत्य पुनः स्रष्टुं शक्तः । अत्र पुनरपिशब्दाभ्यां सर्वसृष्टिसंहाराणां
तदधीनत्वमुक्तम् । अनेन जगत्स्थितिसंहारकर्तृत्वमस्य व्यङ्ग्यम् ।
अकम्पनस्यापि भगवत्प्रसादादेवं ज्ञानम्  ॥  ३।३१।२६  ॥   

  

लोकेन समूहेन सहितेनापीति शेषः  ॥  ३।३१।२७  ॥   

  

अपिना त्वयापि । एतेनेन्द्रजिन्निर्जितेन्द्रादिसाहाय्ये ऽपि तस्य जयो
ऽसुकर इति ध्वनितम् । ममेति मुखादिति शेषः  ॥  ३।३१।२८  ॥   

  

श्यामा यौवनमध्यस्था  ॥  ३।३१।२९  ॥   

  

कुतो भवेत् तुल्येति शेषः  ॥  ३।३१।३०  ॥   

  

तं रामं प्रमथ्य केनाप्युपायेनोच्चाट्येतीति यावत् । तस्य भार्यामपहर
बलात्कारेण हर  ॥  ३।३१।३१  ॥   

  

अरोचयतेष्टत्वेन ज्ञातवान् चिन्तयित्वा रामस्य सीतया सहानवस्थानोपायम्  ॥ 
३।३१।३२  ॥   

  

कल्यं प्रातः मान्तमव्ययम् । हृष्ट इति अकम्पनवाक्यं श्रुत्वा त्रेतामुखे
श्रीरामो ऽवतरिष्यतीति सनत्कुमारवाक्यस्मरणाद्धृष्टः । तदेतदुत्तररामायणे
स्पष्टम् । तत्र हि सनत्कुमारं प्रति विष्णुहस्तमृतानां का गतिरिति रावणेन
पृष्टे तेन हतानां तल्लोकप्राप्तिरिति सनत्कुमारवचः श्रुत्वा "एवं श्रुत्वा
महाबाहू राक्षसेन्द्रः प्रतापवान् । त्वया सह विरोधे ऽप्सुश्चिन्तयामास
राघव  ॥  एतदर्थं महाबाहो रावणेन दुरात्मना । सुता जनकराजस्य हृता रामं
महावने  ॥ " इत्युक्तमिति तीर्थः । उत्तमस्त्रीलाभो भविष्यतीति हृष्ट
इत्यर्थ उचितः । श्रुतस्यापि तस्यार्थस्य नामसत्वेन विस्मरणात् । ते पद्ये
तु न यथाश्रुतार्थे वक्ष्यमाणविष्णुपुराणविरोधात् । किं तु श्रीरामस्य
स्वमृत्योरवतारं श्रुत्वा त्वया सह मृत्युविघातकविरोधेच्छुस्तां हृतवान् ।
तद्वियोगे तव मरणमित्याशयेनेति तयोरर्थ इत्यन्ये । वस्तुतस्त्वेतेषां
श्लोकानां तद्वतां सर्गाणां च प्रक्षिप्तत्वान्न ते प्रमाणभूताः । अत एव ते
सर्गाः कतकादिभिस्तीर्थेन च न व्याख्याताः। एतेन "एतदर्थं महाबाहो रावणेन
दुरात्मना । विज्ञायापहृता सीता त्वत्तो मरणकाङ्क्षया  ॥   

" इति तत्र पाठो दृश्यते तत्र च त्वदुक्तार्थासंभव इत्यपास्तम्  ॥ 
३।३१।३३,३४  ॥   

  

चञ्चूर्यमाणो भृशं चरन् । जलदसदृशं गगनं चन्द्रसदृशो रथः  ॥  ३।३१।३५  ॥   

  

मारीचाश्रमम् । पूर्वं रामनिरस्तस्य दुःखात्तपःप्रवृत्तेरेवमुक्तिः ।
ताटकेयं ताटकापत्यम्  ॥  ३।३१।३६  ॥   

  

अर्थोपहितया किं प्रयोजनमत्रागमनमिति प्रयोजनयुक्तया  ॥  ३।३१।३७  ॥   

  

कच्चित्सुकुशलमिति सामान्यप्रश्नः । लोकानां राक्षसलोकानाम् आशङ्के भयमिति
शेषः । नाधिजाने क्षेममिति शेषः । यतस्त्वमेकाकी तूर्णमागतः  ॥  ३।३१।३८,३९
 ॥   

  

आरक्षः सभाजस्थानं जनस्थानाख्यम् । आरक्षो ऽन्तपालः खरादिरत्यर्थ इत्यन्ये
 ॥  ३।३१।४०,४१  ॥   

  

सा सीता केनाख्याता हर्तव्यत्वेन कथिता । येन कथिता स मित्ररूपस्ते शत्रुः
। त्वया दानादिना नन्दितः को न नन्दति । "निन्दितः" इति पाठे निन्दितो
ऽवमानितः कस्त्वां न नन्दति न सन्तुष्यति । क्रुध्यतीति यावत् । त्वया
तिरस्कृतस्तावकमैश्वर्यमसहमानः संस्त्वया सह कृत्रिममित्रभावं प्राप्तः
संस्तवेदृशीं बुद्धिमुपदिशतीति भावः  ॥  ३।३१।४२  ॥   

  

सीतामिहानयेति को ब्रवीति तं ब्रवीहि । ईडार्षः । शृङ्गमोन्नत्यम्  ॥ 
३।३१।४३ ॥   

  

स च शत्रुरसंशयमित्यत्र हेतुमाह आशीविषेत्यादि च । यस्मात्त्वया
प्रयोज्येनाशीविषमुखाद्दंष्ट्रामुद्धर्तुमुद्धारयितुमिच्छति  ॥  ३।३१।४४
 ॥   

  

केन शत्रुणानेन कर्मणा एतत्कर्मोपदेशेन कापथं नाशमार्गमिति यावत् ।
प्रहृतम् वृथैव दुःखमुत्पादितमित्यर्थः  ॥  ३।३१।४५  ॥   

  

राघवरूपौ गन्धहस्ती । यस्य गन्धं समाघ्रायान्ये गजाः पलायन्ते स गन्धहस्ती
मत्तगज उदीक्षितुमपीह देशे काले न युक्तः, किं पुनर्योद्धुमित्यर्थः ।
विशुद्धवंशे ऽभिजनो ऽभिजननमेवाग्रहस्तः शुण्डाग्रं यस्य । तेजः प्रताप एव
मदो यस्य सः । संस्थितौ समीचीनावस्थानौ दोषौ बाहू एव विषाणे दन्तौ यस्य  ॥ 
३।३१।४६  ॥   

  

रणान्तःस्थितिरूपा रणमध्यावस्थानरूपाः सन्धयो बालाश्च यस्य । विदग्धरक्षसां
रणचतुराणां राक्षसमृगाणां हन्ता । शररूपैरङ्गैः पूर्णः  ॥  ३।३१।४७  ॥   

  

चाप एवापहारः प्राणिप्राणापहारको ग्राहो यस्मिन् । भुजयोः
शरग्रहणसन्धानमोक्षविषयो वेग एव पङ्को यस्मिन्दुस्तरत्वात्तत्र । शरा
एवोर्मिमालास्तरङ्गा यस्मिन् । सुमहानाहव एव ओघो जलं यस्य तस्मिन् । राम एव
पातालं पातालप्रविष्टमहार्णवस्तस्य मुखे वडवामुखरूपे । प्रस्कन्दितुं
पतितुम्  ॥  ३।३१।४८५०  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे एकत्रिंशः सर्गः  ॥  ३।३१  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/04-sItApaharaNam/031_rAvaNa-mArIchasaMvAdaH.md">
<details><summary><h3>द्राविडपाठः ...{Loading}...</h3></summary>


त्वरमाणस्ततो गत्वा जनस्थानादकम्पनः।  
प्रविश्य लङ्कां वेगेने रावणं वाक्यमब्रवीत् ॥ 3.31.1 ॥   
जनस्थानस्थिता राजन् राक्षसा बहवो हताः।  
खरश्च निहतः सङ्ख्ये कथञ्चिदहमागतः ॥ 3.31.2 ॥   
एवमुक्तो दशग्रीवः क्रुद्धः संरक्तलोचनः।  
अकम्पनमुवाचेदं निर्दहन्निव चक्षुषा ॥ 3.31.3 ॥   
केन रम्यं जनस्थानं हतं मम परासुना।  
को हि सर्वेषु लोकेषु गतिं चाधिगमिष्यति ॥ 3.31.4 ॥   
न हि मे विप्रियं कृत्वा शक्यं मघवता सुखम्।  
प्राप्तुं वैश्रवणेनाऽपि न यमेन न विष्णुना ॥ 3.31.5 ॥   
कालस्य चाप्यहं कालो दहेयमपि पावकम्।  
मृत्युं मरणधर्मेण संयोजयितुमुत्सहे ॥ 3.31.6 ॥   
दहेयमपि सङ्क्रुद्धस्तेजसादित्यपावकौ।  
वातस्य तरसा वेगं निहन्तुमहमुत्सहे ॥ 3.31.7 ॥   
तथा क्रुद्धं दशग्रीवं कृताञ्जलिरकम्पनः।  
भयात् सन्दिग्धया वाचा रावणं याचतेऽभयम् ॥ 3.31.8 ॥   
दशग्रीवोऽभयं तस्मै प्रददौ रक्षसां वरः।  
स विश्रब्धोऽब्रवीद्वाक्यमसन्दिग्धमकम्पनः ॥ 3.31.9 ॥   
पुत्रो दशरथस्याऽस्ति सिंहसंहननो युवा।  
रामो नाम वृषस्कन्धो वृत्तायतमहाभुजः ॥ 3.31.10 ॥   
वीरः पृथुयशाः श्रीमानतुल्यबलविक्रमः।  
हतं तेन जनस्थानं खरश्च सहदूषणः ॥ 3.31.11 ॥   
अकम्पनवचः श्रुत्वा रावणो राक्षसाधिपः।  
नागेन्द्र इव निःश्वस्य वचनं चेदमब्रवीत् ॥ 3.31.12 ॥   
स सुरेन्द्रेण सुंयुक्तो रामः सर्वामरैः सह।  
उपयातो जनस्थानं ब्रूहि कच्चिदकम्पन ॥ 3.31.13 ॥   
रावणस्य पुनर्वाक्यं निशम्य तदकम्पनः।  
आचचक्षे बलं तस्य विक्रमं च महात्मनः ॥ 3.31.14 ॥   
रामो नाम महातेजाः श्रेष्ठः सर्वधनुष्मताम्।  
दिव्यास्त्रगुणसम्पन्नः पुरन्दरसमो युधि ॥ 3.31.15 ॥   
तस्यानुरूपो बलवान् रक्ताक्षो दुन्दुभिस्वनः।  
कनीयान् लक्ष्मणो नाम भ्राता शशिनिभाननः ॥ 3.31.16 ॥   
स तेन सह संयुक्तः पावकेनानिलो यथा।  
श्रीमान् राजवरस्तेन जनस्थानं निपातितम् ॥ 3.31.17 ॥   
नैव देवा महात्मानो नात्र कार्या विचारणा ॥ 3.31.18 ॥   
शरा रामेण तूत्सृष्टा रुक्मपुङ्खाः पतत्त्रिणः।  
सर्पाः पञ्चानना भूत्वा भक्षयन्ति स्म राक्षसान् ॥ 3.31.19 ॥   
तेन तेन स्म पश्यन्ति राममेवाग्रतः स्थितम्।  
इत्थं विनाशितं तेन जनस्थानं तवानघ ॥ 3.31.20 ॥   
अकम्पनवचः श्रुत्वा रावणो वाक्यमब्रवीत्।  
जनस्थानं गमिष्यामि हन्तुं रामं सलक्ष्मणम् ॥ 3.31.21 ॥   
अथैवमुक्ते वचने प्रोवाचेदमकम्पनः।  
शृणु राजन् यथावृत्तं रामस्य बलपौरुषम् ॥ 3.31.22 ॥   
असाध्यः कुपितो रामो विक्रमेण महायशाः।  
आपगायाः सुपूर्णाया वेगं परिहरेच्छरैः ॥ 3.31.23 ॥   
सताराग्रहनक्षत्रं नभश्चाप्यवसादयेत्।  
असौ रामस्तु मज्जन्तीं श्रीमानभ्युद्धरेन्महीम् ॥ 3.31.24 ॥   
भित्त्वा वेलां समुद्रस्य लोकानाप्लावयेद्विभुः।  
वेगं वापि समुद्रस्य वायुं वा विधमेच्छरैः ॥ 3.31.25 ॥   
संहृत्य वा पुनर्लोकान् विक्रमेण महायशाः।  
शक्तः स पुरुषव्याघ्रः स्रष्टुं पुनरपि प्रजाः ॥ 3.31.26 ॥   
न हि रामो दशग्रीव शक्यो चेतुं त्वया युधि।  
रक्षसां वापि लोकेन स्वर्गः पापजनैरिव ॥ 3.31.27 ॥   
न तं वध्यमहं मन्ये सर्वैर्देवासुरैरपि।  
अयं तस्य वधोपायस्तं ममैकमनाः शृणु ॥ 3.31.28 ॥   
भार्या तस्योत्तमा लोके सीता नाम सुमध्यमा।  
श्यामा समविभक्ताङ्गी स्त्रीरत्नं रत्नभूषिता ॥ 3.31.29 ॥   
नैव देवी न गन्धर्वी नाप्सरा नापि दानवी।  
तुल्या सीमन्तिनी तस्या मानुषीषु कुतो भवेत् ॥ 3.31.30 ॥   
तस्यापहर भार्यां त्वं प्रमथ्य तु महावने।  
सीतया रहितः कामी रामो हास्यति जीवितम् ॥ 3.31.31 ॥   
अरोचयत तद्वाक्यं रावणो राक्षसाधिपः।  
चिन्तयित्वा महाबाहुरकम्पनमुवाच ह ॥ 3.31.32 ॥   
बाढं काल्यं गमिष्यामि ह्येकः सारथिना सह।  
आनयिष्यामि वैदेहीमिमां हृष्टो महापुरीम् ॥ 3.31.33 ॥   
अथैवमुक्त्वा प्रययौ खरयुक्तेन रावणः।  
रथेनादित्यवर्णेन दिशः सर्वाः प्रकाशयन् ॥ 3.31.34 ॥   
स रथो राक्षसेन्द्रस्य नक्षत्रपथगो महान्।  
सञ्चार्यमाणः शुशुभे जलदे चन्द्रमा इव ॥ 3.31.35 ॥   
स मारीचाश्रमं प्राप्य ताटकेयमुपागमत्।  
मारीचेनार्चितो राजा भक्ष्यभोज्यैरमानुषैः ॥ 3.31.36 ॥   
तं स्वयं पूजयित्वा तु आसनेनोदकेन च।  
अर्थोपहितया वाचा मारीचो वाक्यमब्रवीत् ॥ 3.31.37 ॥   
कच्चित् सुकुशलं राजन् लोकानां राक्षसेश्वर।  
आशङ्के नाथ जाने त्वं यतस्तूर्णमिहागतः ॥ 3.31.38 ॥   
एवमुक्तो महातेजा मारीचेन स रावणः।  
ततः पश्चादिदं वाक्यमब्रवीद्वाक्यकोविदः ॥ 3.31.39 ॥   
जनस्थानमवध्यं तत् सर्वं युधि निपातितम्।  
तस्य मे कुरु साचिव्यं तस्य भार्यापहारणे ॥ 3.31.40 ॥   
राक्षसेन्द्रवचः श्रुत्वा मारीचो वाक्यमब्रवीत् ॥ 3.31.41 ॥   
त्वया राक्षसशार्दूल को न नन्दति निन्दितः।  
सीतामिहानयस्वेति को ब्रवीति ब्रवीहि मे ॥ 3.31.42 ॥   
रक्षोलोकस्य सर्वस्य कः शृङ्गं छेत्तुमिच्छति।  
प्रोत्साहयति कश्चित्त्वां स हि शत्रुरसंशयः ॥ 3.31.43 ॥   
आशीविषमुखाद्दंष्ट्रामुद्धुर्तुं चेच्छति त्वया।  
कर्मणा तेन केनाऽसि कापथं प्रतिपादितः ॥ 3.31.44 ॥   
सुखसुप्तस्य ते राजन् प्रहृतं केन मूर्धनि ॥ 3.31.45 ॥   
विशुद्धवंशाभिजनाग्रहस्तस्तेजोमदः संस्थितदोर्विषाणः।  
उदीक्षितुं रावण नेह युक्तः स संयुगे राघवगन्धहस्ती ॥ 3.31.46 ॥   
असौ रणान्तस्थितिसन्धिवालो विदग्धरक्षोमृगहा नृसिंहः।  
सुप्तस्त्वया बोधयितुं न युक्तः शराङ्गपूर्णो निशितासिदंष्ट्रः ॥ 3.31.47 ॥   
चापावहारे भुजवेगपङ्के शरोर्मिमाले सुमहाहवौघे।  
न रामपातालमुखेऽतिघोरे प्रस्कन्दितुं राक्षसराज युक्तम् ॥ 3.31.48 ॥   
प्रसीद लङ्केश्वर राक्षसेन्द्र लङ्कां प्रसन्नो भव साधु गच्छ।  
त्वं स्वेषु दारेषु रमस्व नित्यं रामः सभार्यो रमतां वनेषु ॥ 3.31.49 ॥   
एवमुक्तो दशग्रीवो मारीचेन स रावणः।  
न्यवर्तत पुरीं लङ्कां विवेश च गृहोत्तमम् ॥ 3.31.50 ॥   

</details>
</div>
