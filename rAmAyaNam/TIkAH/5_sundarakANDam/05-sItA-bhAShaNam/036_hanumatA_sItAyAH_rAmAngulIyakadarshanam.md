+++
title = "०३६ हनुमता सीतायाः रामाङ्गुलीयकदर्शनम्"
title_english = "036 Hanuma gives Seetha the signet ring sent by"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-036-Hanuma_gives_Seetha,_the_signet_ring_sent_by.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam.md">
<details><summary><h3>IITK ...{Loading}...</h3></summary>

Hanuman hands over the signet ring to Sita



#### श्लोकः
##### मूलम्
भूय एव महातेजा हनूमान्पवनात्मजः।  
अब्रवीत्प्रश्रितं वाक्यं सीताप्रत्ययकारणात्॥5.36.1॥

##### शब्दार्थः
महातेजाः mighty, पवनात्मजः son of the Windgod, हनुमान् Hanuman, सीताप्रत्ययकारणात् in order to inspire trust in Sita, भूय एव again this way, प्रश्रितम् humbly, वाक्यम् these words, अब्रवीत् said.

##### आङ्ग्लानुवादः
Mighty Hanuman, the son of the Windgod again spoke to Sita humbly to inspire confidence in her.



#### श्लोकः
##### मूलम्
वानरोऽहं महाभागे दूतो रामस्य धीमतः।  
रामनामाङ्कितं चेदं पश्य देव्यङ्गुलीयकम्॥5.36.2॥

##### शब्दार्थः
महाभागे O noble lady, अहम् I am, धीमतः learned, रामस्य Rama's, दूतः envoy, वानरः vanara, देवि O godlike lady, रामनामाङ्कितम् which has the name of Rama inscribed, इदम् this, अङ्गुलीयकं च ring also, पश्य you see.

##### आङ्ग्लानुवादः
"O noble lady I am a vanara, an envoy of learned Rama. You see this ring with Rama's name inscribed on it, O godlike lady



#### श्लोकः
##### मूलम्
प्रत्ययार्थं तवाऽनीतं तेन दत्तं महात्मना।  
समाश्वसिहि भद्रं ते क्षीणदुःखफला ह्यसि॥5.36.3॥

##### शब्दार्थः
महात्मना greatself, तेन by him, दत्तम् given, तव your, प्रत्ययार्थम् to make you trust, अनीतम् is brought, समाश्वसिहि be calm, ते to you, भद्रम् let you be auspicious, क्षीणदुःखफला your sorows ended, असि हि indeed.

##### आङ्ग्लानुवादः
"Be calm. Be blessed. Your sorrows have come to an end. This (the ring) is given by the great self, Rama, to make you trust me.



#### श्लोकः
##### मूलम्
गृहीत्वा प्रेक्षमाणा सा भर्तुः करविभूषणम्।  
भर्तारमिव सम्प्राप्ता जानकी मुदिताऽभवत्॥5.36.4॥

##### शब्दार्थः
भर्तुः husband, करविभूषणम् ornament that adorned his hand, गृहीत्वा having received, प्रेक्षमाणा gazing, सा जानकी Janaki, भर्तारम् husband, सम्प्राप्ता इव as if reached, मुदिता delighted, अभवत् became.

##### आङ्ग्लानुवादः
She received the ornament that adorned her husband's hand and gazed at it and felt delighted as though her husband had arrived.



#### श्लोकः
##### मूलम्
चारु तद्वदनं तस्यास्ताम्रशुक्लायतेक्षणम्।  
अशोभत विशालाक्ष्या राहुमुक्त इवोडुराट्॥5.36.5॥

##### शब्दार्थः
तस्यास्ताम्रशुक्लायतेक्षणम् her white eyes with reddish tinge at the corners of the eyes, चारु beautiful, तद्वदनं her countenance, विशालाक्ष्या largeeyed, राहुमुक्त released by Rahu, इवोडुराट् like the Moon अशोभत shone

##### आङ्ग्लानुवादः
Her beautiful countenance with large white eyes with a reddish tinge in the corners shone like the Moon released from Rahu.



#### श्लोकः
##### मूलम्
ततस्सा ह्रीमती बाला भर्तृसन्देशहर्षिता।  
परितुष्टा प्रियं कृत्वा प्रशशंस महाकपिम्॥5.36.6॥

##### शब्दार्थः
ततः then, बाला young lady, सा that Sita, भर्तृसन्देशहर्षिता delighted at the news of her husband, ह्रीमती blushing lady, परितुष्टा felt happy, प्रियम् pleasing, कृत्वा action, महाकपिम् by the great monkey, प्रशशंस praised.

##### आङ्ग्लानुवादः
Young Sita felt delighted about her husband's news and blushed. By praising him for his action, she pleased the great monkey.



#### श्लोकः
##### मूलम्
विक्रान्तस्त्वं समर्थस्त्वं प्राज्ञस्त्वं वानरोत्तम।  
येनेदं राक्षसपदं त्वयैकेन प्रधर्षितम्॥5.36.7॥

##### शब्दार्थः
वानरोत्तम O foremost among the vanaras, एकेन single handed, येन by which, त्वया by you, इदम् this, राक्षसपदम् demon's abode, प्रधर्षितम् assailed, त्वम् you, विक्रान्तः you are very brave, त्वम् you, समर्थः are able, त्वम् you, प्राज्ञः are wise.

##### आङ्ग्लानुवादः
"O foremost among the vanaras you have trespassed the abodes of demons all alone. You are mighty and capable and wise.



#### श्लोकः
##### मूलम्
शतयोजनविस्तीर्णस् सागरो मकरालयः।  
विक्रमश्लाघनीयेन क्रमता गोष्पदीकृतः॥5.36.8॥

##### शब्दार्थः
विक्रमश्लाघनीयेन by your admirable prowess, क्रमता advancing, शतयोजनविस्तीर्णः extended over a hundred yojanas, मकरालयः abode of crocodiles, सागरः ocean, गोष्पदीकृतः is reduced to calf's hoof mark.

##### आङ्ग्लानुवादः
"You with your admirable prowess have reduced this ocean which is an abode of crocodiles stretching over a hundred yojanas to a cow's hoof mark.



#### श्लोकः
##### मूलम्
न हि त्वां प्राकृतं मन्ये वानरं वानरर्षभ।  
यस्य ते नास्ति सन्त्रासो रावणान्नापि सम्भ्रमः॥5.36.9॥

##### शब्दार्थः
वानरर्षभ O bull among vanaras, यस्य of whom, ते to you, रावणात् from Ravana, सन्त्रासः fear, नास्ति not there, सम्भ्रमः अपि even excitement, न not, त्वाम् for you, प्राकृतम् ordinary, वानरम् monkey, न मन्ये I do not think.

##### आङ्ग्लानुवादः
"I do not think you are an ordinary monkey. You have no fear or excitement about Ravana. You are a bull among vanaras.



#### श्लोकः
##### मूलम्
अर्हसे च कपिश्रेष्ठ मया समभिभाषितुम्।  
यद्यसि प्रेषितस्तेन रामेण विदितात्मना॥5.36.10॥

##### शब्दार्थः
कपिश्रेष्ठ O best among monkeys, विदितात्मना by a knower of self, तेन by him, रामेण by Rama, प्रेषितः sent, असि यदि you are, मया by me, समभिभाषितुम् to converse, अर्हसे you deserve.

##### आङ्ग्लानुवादः
"O best of monkeys As you have been sent by Rama, the knower of the self, it is proper for me to converse with you.



#### श्लोकः
##### मूलम्
प्रेषयिष्यति दुर्धर्षो रामो न ह्यपरीक्षितम्।  
पराक्रममविज्ञाय मत्सकाशं विशेषतः॥5.36.11॥

##### शब्दार्थः
दुर्धर्षः formidable, रामः Rama, पराक्रमम् valour, अविज्ञाय without knowing, अपरीक्षितम् without testing, न प्रेषयिष्यति हि would not send any body, विशेषतः specially, मत्सकाशम् to me.

##### आङ्ग्लानुवादः
"The formidable Rama will not send any one specially to me without testing him or knowing his valour.



#### श्लोकः
##### मूलम्
दिष्ट्या च कुशली रामो धर्मात्मा सत्यसङ्गरः।  
लक्ष्मणश्च महातेजास्सुमित्रानन्दवर्धनः॥5.36.12॥

##### शब्दार्थः
दिष्ट्या luckily, धर्मात्मा righteous, सत्यसङ्गरः one who follows truth, रामः Rama, महातेजाः glorious, सुमित्रानन्दवर्धनः enhancer of Sumitra's joy, लक्ष्मणश्च Lakshmana also, कुशली well.

##### आङ्ग्लानुवादः
"To my luck, righteous Rama who abides in truth and glorious Lakshmana who enhances the joy of Sumitra are keeping well.



#### श्लोकः
##### मूलम्
कुशली यदि काकुत्स्थः किं नु सागरमेखलाम्।  
महीं दहति कोपेन युगान्ताग्निरिवोत्थितः॥5.36.13॥

##### शब्दार्थः
काकुत्स्थः Kakutsthas, कुशली यदि if he is keeping well, उत्थितः generated, युगान्ताग्निरिव at the time of dissolution of the era, सागरमेखलाम् oceangirdled, महीम् earth, कोपेन with his rage, किम् why, न दहति not burning?

##### आङ्ग्लानुवादः
"Indeed if Kakutstha is well wherefore does he not burn the oceangirdled earth in his rage as (the earth is burnt) at the time of dissolution of the era?



#### श्लोकः
##### मूलम्
अथवा शक्तिमन्तौ तौ सुराणामपि निग्रहे।  
ममैव तु न दुःखानामस्ति मन्ये विपर्ययः॥5.36.14॥

##### शब्दार्थः
अथवा or else, तौ both, सुराणामपि even gods, निग्रहे in subduing, शक्तिमन्तौ both are capable, तु but, मम my, दुःखानामेव for my sorrow, विपर्ययः disaster, नास्ति not there, मन्ये I think.

##### आङ्ग्लानुवादः
"Both of them are capable of subduing even the gods. I think the reversal of  my fate is reason for their inaction.



#### श्लोकः
##### मूलम्
कच्चिन्न व्यथितो रामः कच्चिन्न परितप्यते।  
उत्तराणि च कार्याणि कुरुते पुरुषोत्तमः॥5.36.15॥

##### शब्दार्थः
रामः Rama, न व्यथितः कच्चित् whether not depressed, न परितप्यते कच्चित् indeed not suffering, पुरुषोत्तमः great among men, उत्तराणि necessary steps, कार्याणि action, कुरुते will be carrying out perhaps?

##### आङ्ग्लानुवादः
"Is Rama the greatest among men not depressed? Does he not feel helpless? He is (perhaps) taking necessary steps (for my recovery).



#### श्लोकः
##### मूलम्
कच्चिन्न दीनस् सम्भ्रान्तः कार्येषु न च मुह्यति।  
कच्चित्पुरुषकार्याणि कुरुते नृपतेस्सुतः॥5.36.16॥

##### शब्दार्थः
नृपतेः सुतः king's son, दीनः depressed, सम्भ्रान्तः perplexed, न कच्चित् not indeed, कार्येषु at work, न च मुह्यति is not spoiling, पुरुषकार्याणि the actions of men of achievement, कच्चित्  
कुरुते surely he is doing I trust

##### आङ्ग्लानुवादः
"I suppose prince Rama is not too depressed or perplexed to attend to his work. He will (perhaps) be doing the duties expected of a manly person.



#### श्लोकः
##### मूलम्
द्विविधं त्रिविधोपायमुपायमपि सेवते।  
विजिगीषुस्सुहृत्कच्चिन्मित्रेषु च परन्तपः॥5.36.17॥

##### शब्दार्थः
परन्तपः scorcher of enemies, द्विविधम् two kinds, उपायम् strategies, त्रिविधोपायमपि even three kinds of trategies, सेवते following, विजगीषुः he who desires to be victorious, मित्रेषु with friends, सुहृत् कच्चित् has a good team indeed

##### आङ्ग्लानुवादः
"Tell me if Rama, scorcher of enemies, desirous of victory is following a two-fold policy (confrontation and conciliation) A tough enemy cannot be defeated by following this method. A three-fold strategy has to be adopted in this case (confrontation, conciliation and creation of dissension among his foes) to be victorious. I hope he is well-disposed to his friends and has a good team!



#### श्लोकः
##### मूलम्
कच्चिन्मित्राणि लभते मित्रैश्चाप्यभिगम्यते।  
कच्चित्कल्याणमित्त्रश्च मित्रत्त्रैश्चापि पुरस्कृतः॥5.36.18॥

##### शब्दार्थः
मित्राणि allies, कच्चित् लभते hope he will be making, मित्रैः with allies, अपि अभिगम्यते will want his friendship, कल्याणमित्रश्च कच्चित् hope he has good allies, मित्रैश्च by his allies, अपि पुरस्कृतः honoured

##### आङ्ग्लानुवादः
"I hope he is making new friends, who desire his friendship. Hopefully, Rama is well honoured  by his allies.



#### श्लोकः
##### मूलम्
कच्चिदाशास्ति देवानां प्रसादं पार्थिवात्मजः।  
कच्चित्पुरुषकारं च दैवं च प्रतिपद्यते॥5.36.19॥

##### शब्दार्थः
पार्थिवात्मजः prince, देवानाम् of gods, प्रसादम् blessings, आशास्ति कच्चित् is there any hope,  
पुरुषकारं च his personal efforts, दैवं च providence, प्रतिपद्यते he obeys

##### आङ्ग्लानुवादः
"Does the prince ever seek the blessings of gods or fall back upon personal effort as well as providence?



#### श्लोकः
##### मूलम्
कच्चिन्न विगतस्नेहः प्रवासान्मयि राघवः।  
कच्चिन्मां व्यसनादस्मान्मोक्षयिष्यति वानर॥5.36.20॥

##### शब्दार्थः
राघवः Rama, प्रवासात् due to separation, मयि in me विगतस्नेहः devoid of love, न कच्चित् suppose not, वानर vanara, माम् me, अस्मात् from this, व्यसनात् worry, मोक्षयिष्यति कच्चित् will liberate me from this

##### आङ्ग्लानुवादः
"I hope Rama is not devoid of love towards me by  my separation. O Vanara, hope he will liberate me from this misery.



#### श्लोकः
##### मूलम्
सुखानामुचितो नित्यमसुखानामनौचितः।  
दुःखमुत्तरमासाद्य कच्चिद्रामो न सीदति॥5.36.21॥

##### शब्दार्थः
नित्यम् always, सुखानाम् delight, उचितः one who deserves, असुखानाम् of difficulties, अनौचितः he does not deserve, राघवः Rama, उत्तरम् later, दुःखम् sorrow, आसाद्य having experienced, न सीदति कच्चित्  hope he is not depressed

##### आङ्ग्लानुवादः
"I hope Rama who deserves happiness and not suffering has not become depressed now , having experienced a spate of sorrows.



#### श्लोकः
##### मूलम्
कौसल्यायास्तथा कच्चित्सुमित्रायास्तथैव च।  
अभीक्ष्णं श्रूयते कच्चित्कुशलं भरतस्य च॥5.36.22॥

##### शब्दार्थः
कौसल्यायाः Kausalya's, तथा in the same manner, सुमित्रायाः Sumitra's, तथैव च in the same way, भरतस्य Bharata's, कुशलम् welfare, अभीक्ष्णम् constantly, श्रूयते कच्चित् hope he is hearing

##### आङ्ग्लानुवादः
"I hope he regularly receives news about the welfare of Kausalya, Sumitra and Bharata.



#### श्लोकः
##### मूलम्
मन्निमित्तेन मानार्हः कच्चिच्छोकेन राघवः।  
कच्चिन्नान्यमना रामः कच्चिन्मां तारयिष्यति॥5.36.23॥

##### शब्दार्थः
मानार्हः respectable, राघवः Rama, मन्निमित्तेन on my account, शोकेन because of sorrow, कच्चित् I hope, रामः Rama, नअन्यमनाः he is not absent minded, न कच्चित् may be, माम् me, कच्चित् तारयिष्यति will he save me?

##### आङ्ग्लानुवादः
"I hope respectable Rama is not too absentminded for being immersed in sorrow on my account. Hope he will save me.



#### श्लोकः
##### मूलम्
कच्चिदक्षौहिणीं भीमां भरतो भ्रातृवत्सलः।  
ध्वजिनीं मन्त्रिभिर्गुप्तां प्रेषयिष्यति मत्कृते॥5.36.24॥

##### शब्दार्थः
भ्रातृवत्सलः devoted to brother, भरतः Bharata, मत्कृते for my sake, मन्त्रिभिः with his ministers, गुप्ताम् protected, भीमाम् formidable, अक्षौहिणीम् ध्वजिनीम् akshauhini army, कच्चित् प्रेषयिष्यति  I trust he will send

##### आङ्ग्लानुवादः
"Will Bharata, the devoted brother, send his formidable army of one akshavhini protected by ministers for my cause? I trust he will. (Akshauhini  109350 foot soldiers  65610 horse soldiers  21860 elephants soldiers on chariot)



#### श्लोकः
##### मूलम्
वानराधिपतिश्शीमान्सुग्रीवः कच्चिदेष्यति।  
मत्कृते हरिभिर्वीरैर्वृतो दन्तनखायुधैः॥5.36.25॥

##### शब्दार्थः
मत्कृते for my sake, श्रीमान् illustrious, वानराधिपतिः king of vanaras, सुग्रीवः Sugriva, दन्तनखायुधैः those who use their teeth and nails as weapons, वीरैः with valiant ones, हरिभिः with vanaras, वृतः surrounded, एष्वति कच्चित् trust he will reach.

##### आङ्ग्लानुवादः
"I trust that the illustrious Sugriva surrounded  by valiant vanaras who use their teeth and nails as weapons will reach this place.



#### श्लोकः
##### मूलम्
कच्चिच्छ लक्ष्मणश्शूरस्सुमित्रानन्दवर्धनः।  
अस्त्रविच्छरजालेन राक्षसान्विधमिष्यति॥5.36.26॥

##### शब्दार्थः
शूरः hero, सुमित्रानन्दवर्धनः who enhances Sumitra's delight, अस्त्रवित् a master of weapons, लक्ष्मणः Lakshmana, शरजालेन by network of arrows, राक्षसान् demons, कच्चित् विधमिष्यति trust he will blow away.

##### आङ्ग्लानुवादः
"Hope heroic Lakshmana, enhancer of the joy of Sumitra, who has mastered the use of weapons will blow away the demons through a network of arrows.



#### श्लोकः
##### मूलम्
रौद्रेण कच्चिदस्त्रेण ज्वलता निहतं रणे।  
द्रक्ष्याम्यल्पेन कालेन रावणं ससुहृज्जनम्॥5.36.27॥

##### शब्दार्थः
ज्वलता burning, रौद्रेण with anger, अस्त्रेण by weapon, रणे in the battle, ससुहृज्जनम् along with his relatives, निहतम् slain, रावणम् Ravana, अल्पेन कालेन  in a short time, द्रक्ष्यामि कच्चित् hope to see.

##### आङ्ग्लानुवादः
"Can I hope to see Ravana and his relatives slain in the battle by fiery weapons in a short time?



#### श्लोकः
##### मूलम्
कच्चिन्न तद्धेमसमानवर्णं तस्याननं पद्मसमानगन्धि।  
मया विना शुष्यति शोकदीनं जलक्षये पद्ममिवातपेन॥5.36.28॥

##### शब्दार्थः
तस्य his, हेमसमानवर्णम् complexion like gold, पद्मसमानगन्धि fragrance  like  lotus, तत् that, आननम् face, मया विना without me, शोकदीनम् pale with grief, जलक्षये when water dries up, आतपेन due to heat, पद्ममिव like a lotus, न शुष्यति कच्चित् not scorched

##### आङ्ग्लानुवादः
"Hope, Rama's moonlike face without me with its golden complexion and lotus fragrance must not have been pale and withered with tears like the lotus in a pond scorched by the heat.



#### श्लोकः
##### मूलम्
धर्मापदेशात्त्यजतश्च राज्यं मां चाप्यरण्यं नयतः पदातिम्।  
नासीद्व्यथा यस्य न भीर्न शोकः कच्चित्स धैर्यं हृदये करोति॥5.36.29॥

##### शब्दार्थः
धर्मापदेशात् for the cause of establishing righteousness, राज्यम् sovereignty, त्यजतः given up, मां चापि including me, पदातिम् on foot, अरण्यम् to the forest, नयतः conducted, यस्य whose, व्यथा agony, नासीत् not shown, भीः fear, न not, शोकः grief, न not, सः he, हृदये at heart, धैर्यम् courage, करोति कच्चित् will sustain I hope.

##### आङ्ग्लानुवादः
"Rama has given up sovereignty for the sake of establishing righteousness and led me into the forest on foot.He had not then felt any fear, anxiety or grief at heart.Rama showed patience, instead. Hope he retains them.



#### श्लोकः
##### मूलम्
न चास्य माता न पिता च नान्यः स्नेहाद्विशिष्टोऽस्ति मया समो वा।  
तावत्त्वहं दूत जिजीविषेयं यावत्प्रवृत्तिं शृणुयां प्रियस्य॥5.36.30॥

##### शब्दार्थः
अस्य his, स्नेहात् due to love, मया with me, समो वा equal or, विशिष्टः superior, माता mother, न not, पिता father, न not, अन्यः any one else, नास्ति not  there, दूत messenger, प्रियस्य beloved's, प्रवृत्तिम् news, यावत् until, शृणुयाम् I may hear, तावत्तु so long, अहम् I, जिजीविषेयम् I wish to survive.

##### आङ्ग्लानुवादः
"His love for me is superior to his love for his father, mother or any one else. O messenger, I wish to survive till I hear any  news from my dear lord."



#### श्लोकः
##### मूलम्
इतीव देवी वचनं महार्थं तं वानरेन्द्रं मधुरार्थमुक्त्वा।  
श्रोतुं पुनस्तस्य वचोऽभिरामं रामार्थयुक्तं विरराम रामा॥5.36.31॥

##### शब्दार्थः
देवी queen, तं वानरेन्द्रम् that vanara leader, महार्थम् very meaningful, मधुरार्थम् sweet, वचनम् word, उक्त्वा having spoken, तस्य his, अभिरामम्  loving Rama, रामार्थयुक्तम् said for Rama's cause, वचः word, पुनः again, श्रोतुम् to hear, विरराम stopped.

##### आङ्ग्लानुवादः
The godlike lady, having spoken to the vanara leader in a very meaningful and sweet manner about her beloved Rama, she remained silent, waiting to hear Hanuman's  
attractive words of description of Rama once again.



#### श्लोकः
##### मूलम्
सीताया वचनं श्रुत्वा मारुतिर्भीमविक्रमः।  
शिरस्यञ्जलिमाधाय वाक्यमुत्तरमब्रवीत्॥5.36.32॥

##### शब्दार्थः
भीमविक्रमः fearsome power, मारुतिः Maruti, सीतायाः Sita's, वचनम् word, श्रुत्वा on hearing, शिरसि on his head, अञ्जलिम् both his hands, आधाय placing, उत्तरम् reply, वाक्यम् words, अब्रवीत् said.

##### आङ्ग्लानुवादः
Having heard Sita, Hanuman endowed with fearsome power placed his folded hands on his head and said thisः



#### श्लोकः
##### मूलम्
न त्वामिहस्थां जानीते रामः कमललोचने।  
तेन त्वां नानयत्याशु शचीमिव पुरन्दरः॥5.36.33॥

##### शब्दार्थः
कमललोचने lotuseyed, त्वाम् you, इहस्थाम् being here, रामः Rama, न जानीते he does not know, तेन therefore, पुरन्दरः Indra, शचीमिव like Sachi, त्वाम् you, आशु immediately, नानयति he is not taking away.

##### आङ्ग्लानुवादः
"O lotuseyed one Rama knows not that you are here. Therefore he has not taken you away immediately as did Indra to rescue his wife Sachi.



#### श्लोकः
##### मूलम्
श्रुत्वैव तु वचो मह्यं क्षिप्रमेष्यति राघवः।  
चमूं प्रकर्षन्महतीं हर्यृक्षगणसङ्कुलाम्॥5.36.34॥

##### शब्दार्थः
मह्यं my, वचः word, श्रुत्वैव तु after hearing, राघवः Rama, हर्यृक्षगणसङ्कुलाम् troops of vanaras and bears, महतीम् huge, चमूम् army, प्रकर्षन् leading, क्षिप्रम् at once, एष्यति will approach.

##### आङ्ग्लानुवादः
"As soon as he hears your words from me, Rama will reach (here), leading a huge army of powerful troops of  
and bears.



#### श्लोकः
##### मूलम्
विष्टम्भयित्वा बाणौघैरक्षोभ्यं वरुणालयम्।  
करिष्यति पुरीं लङ्कां काकुत्स्थः शान्तराक्षसाम्॥5.36.35॥

##### शब्दार्थः
काकुत्स्थः Kakutstha, अक्षोभ्यम् imperturbable, वरुणालयम् abode of Varuna, बाणौघैः by torrent of arrows, विष्टम्भयित्वा make still, लङ्कां पुरीम् city of Lanka, शान्तराक्षसाम् all the demons, करिष्यति will make.

##### आङ्ग्लानुवादः
"Kakutstha Rama will still the imperturbable abode of Varuna (ocean) by the torrent of his arrows and rid the city of Lanka of all the demons.



#### श्लोकः
##### मूलम्
तत्र यद्यन्तरा मृत्युर्यदि देवास्सहासुराः।  
स्थास्यन्ति पथि रामस्य स तानपि वधिष्यति॥5.36.36॥

##### शब्दार्थः
तत्र there, रामस्य Rama's, पथि on his way, अन्तरा in between, मृत्युः death, सहासुराः including all demons, देवाः gods, स्थास्यन्ति यदि if they obstruct, सः he, तानपि even them, वधिष्यति will slay.

##### आङ्ग्लानुवादः
"Thereafter, whoever comes Rama's way,  be it  gods or demons or even death or any one else he will destroy them.



#### श्लोकः
##### मूलम्
तवादर्शनजेनार्ये शोकेन स परिप्लुतः।  
न शर्म लभते रामस्सिंहार्दित इव द्विपः॥5.36.37॥

##### शब्दार्थः
आर्ये O noble lady, सः रामः that Rama, तव your, अदर्शनजेन on account of not seeing you, शोकेन in sorrow, परिप्लुतः immersed, सिंहार्दितः tormented by a lion, द्विपः इव like an elephant, शर्म न लभते is not happy.

##### आङ्ग्लानुवादः
"O noble lady not being able to see you, Rama is immersed in an ocean of sorrow, he has no solace like an elephant tormented by a lion.



#### श्लोकः
##### मूलम्
मलयेन च विन्ध्येन मेरुणा मन्दरेण च।  
दर्दुरेण च ते देवि शपे मूलफलेन च॥5.36.38॥  
यथा सुनयनं वल्गु बिम्बोष्ठं चारु कुण्डलम् ।  
मुखं द्रक्ष्यसि रामस्य पूर्णचन्द्रमिवोदितम्॥5.36.39॥

##### शब्दार्थः
देवि O Sita, मलयेन च by Malaya mountain, विन्ध्येन by Vindhya, मेरुणा by Meru, दर्दुरेण by Dardura, मूलफलेन by roots and fruits, ते to you, शपे I swear, यथा as, सुनयनम्  with beautiful eyes, वल्गु बिम्बोष्ठम् lips like bimba fruit, चारु कुण्डलम् with lovely earrings, उदितम् risen, पूर्णचन्द्रमिव like the fullmoon, रामस्य Rama's, मुखम् face, द्रक्ष्यसि you will see.

##### आङ्ग्लानुवादः
"O Sita I swear in the name of mountains like Malaya, Vindhya, Meru, and Dardura (the abodes of monkeys and bears) and  by the roots and fruits as well (which are the food of vanaras). you will soon behold Rama with beautiful eyes, red lips like bimba fruit, lovely earrings and a countenance resembling the full moon.



#### श्लोकः
##### मूलम्
क्षिप्रं द्रक्ष्यसि वैदेहि रामं प्रस्रवणे गिरौ।  
शतक्रतुमिवासीनं नागराजस्य मूर्धनि॥5.36.40॥

##### शब्दार्थः
वैदेहि Vaidehi, प्रस्रवणे गिरौ on mount Prasravana, रामम् Rama, नागराजस्य elephant's, मूर्धनि on the back, आसीनम् seated, शतक्रतुम् इव like Indra who has performed a hundred sacrifices, क्षिप्रम् soon, द्रक्ष्यसि you will see.

##### आङ्ग्लानुवादः
"O Vaidehi, you will soon see Rama seated on the Prasravana mountain just as Indra (who performed a hundred sacrifices) seated on the back of the king of elephants.



#### श्लोकः
##### मूलम्
न मांसं राघवो भुङक्ते न चाऽपि मधु सेवते।  
वन्यं सुविहितं नित्यं भक्तमश्नाति पञ्चमम्॥5.36.41॥

##### शब्दार्थः
राघवः Rama, मांसम् meat, न भुङक्ते not eating, मधुचापि even wine, न सेवते he is not taking, नित्यम् always, पञ्चमम् fifth meal, सुविहितम् prescribed for, वन्यम् available in the forest, भुक्तम् food, अश्नाति eats.

##### आङ्ग्लानुवादः
"Rama is not eating meat, nor drinking wine. He takes only the one fifth of a meal  
(sanctioned for an ascetic) available in the forest.



#### श्लोकः
##### मूलम्
नैव दंशान्न मशकान्न कीटान्न सरीसृपान्।  
राघवोऽपनयेद्गात्रात्त्वद्गतेनान्तरात्मना॥5.36.42॥

##### शब्दार्थः
राघवः Rama, त्वद्गतेन thinking of you, अन्तरात्मना with heart, गात्रात् from his limbs, दंशान् flies, नैव अपनयेत् will not drive away, मशकान् mosquitoes, न not, कीटान् insects, न not, सरीसृपान् serpents, न not.

##### आङ्ग्लानुवादः
"Since you left, Rama has been always thinking sincerely of you, no longer drives away flies or mosquitoes nor insects or serpents from his body (his mind entirely fixed on you).



#### श्लोकः
##### मूलम्
नित्यं ध्यानपरो रामो नित्यं शोकपरायणः।  
नान्यच्चिन्तयते किञ्चित्स तु कामवशं गतः॥5.36.43॥

##### शब्दार्थः
रामः Rama, नित्यम् ever, ध्यानपरः reflecting on you, नित्यम् ever, शोकपरायणः totally given to grief, सः he, कामवशं गतः absorbed in love for you, अन्यत् no other thoughts, न चिन्तयते he is not thinking.

##### आङ्ग्लानुवादः
"Rama is always lost in thought. He is totally given to grief. Absorbed in love for you, he thinks of none else৷৷



#### श्लोकः
##### मूलम्
अनिद्रस्सततं रामस्सुप्तोऽपि च नरोत्तमः।  
सीतेति मधुरां वाणीं व्याहरन्प्रतिबुध्यते॥5.36.44॥

##### शब्दार्थः
रामः Rama, सततम् always, अनिद्रः he does not sleep, नरोत्तमः best of men, सुप्तोऽपि even if he sleeps, सीतेति calling out 'Sita', मधुराम् sweet, वाणीम् voice, व्याहरन् uttering, प्रतिबुध्यते he wakes up.

##### आङ्ग्लानुवादः
"Rama, the best of men never goes to sleep and even if he drops off to sleep he mutters 'Sita, Sita' in a sweet voice in his sleep.



#### श्लोकः
##### मूलम्
दृष्ट्वा फलं वा पुष्पं वा यद्वाऽन्यत्सुमनोहरम्।  
बहुशो हा प्रियेत्येवं श्वसंस्त्वामभिभाषते॥5.36.45॥

##### शब्दार्थः
फलं वा fruit or, पुष्पं वा or flowers, यद्वा such similar, सुमनोहरम् delightful, अन्यत् any other thing, दृष्ट्वा seeing, श्वसन् while, हा प्रियेत्येवम् alas, darling, त्वाम् you, बहुशः in many, अभिभाषते speaks.

##### आङ्ग्लानुवादः
"Sighing deeply whenever Rama sees a fruit or a flower or any such delightful thing, he remembers you and calls you out again and again, saying, 'alas, my darling '



#### श्लोकः
##### मूलम्
स देवि नित्यं परितप्यमान स्त्वामेव सीतेत्यभिभाषमाणः।  
धृतव्रतो राजसुतो महात्मा तवैव लाभाय कृतप्रयत्नः॥5.36.46॥

##### शब्दार्थः
देवि godlike lady, महात्मा great self, सः Rama, राजसुतः son of a king, नित्यम् always, परितप्यमानः suffering, सीतेति saying Sita, त्वामेव you only, अभिभाषमाणः keeps talking in the air, धृतव्रतः firm in his decision, तव your, लाभाय to secure you only, कृतप्रयत्नः makes efforts.

##### आङ्ग्लानुवादः
"O divine lady prince Rama is ceaselessly suffering. He keeps talking to you in air. The determined Rama is only thinking of your recovery ".



#### श्लोकः
##### मूलम्
सा रामसङ्कीर्तनवीतशोका रामस्य शोकेन समानशोका।  
शरन्मुखे साम्बुदशेषचन्द्रा निशेव वैदेहसुता बभूव॥5.36.47॥

##### शब्दार्थः
रामस्य Rama's, शोकेन because of  his sorrow, समानशोका equally sad, रामसङ्कीर्तनवीतशोका devoid of sorrow on hearing about Rama, सा she, वैदेहसुता the daughter of Videha, शरन्मुखे at the advent of autumn, साम्बुदशेषचन्द्रा Moon muffled by clouds, निशेव like the night, बभूव appeared.

##### आङ्ग्लानुवादः
Her sorrow was mitigated by references made by Hanuman about Rama.She felt equally sad when she heard about Rama's agony. The princess from Videha appeared like a night at the advent of autumn, with the Moon looking partly muffled by clouds and partly bright.  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे षट्त्रिंशस्सर्गः॥  
Thus ends the thirtysixth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam.md">
<details><summary><h3>भूषणम् ...{Loading}...</h3></summary>



भूय एव महातेजा हनुमान् मारुतात्मजः ।  

अब्रवीत् प्रश्रितं वाक्यं सीताप्रत्ययकारणात्  ॥  ५।३६।१ ॥   

भूय इत्यादि  ॥  ५।३६।१ ॥   

  

वानरो ऽहं महाभागे दूतो रामस्य धीमतः ।  

रामनामाङ्कितं चेदं पश्य देव्यङ्गुलीयकम्  ॥  ५।३६।२ ॥   

प्रत्ययार्थं तवानीतं तेन दत्तं महात्मना ।  

समाश्वसिहि भद्रं ते क्षीणदुःखफला ह्यसि  ॥  ५।३६।३ ॥   

इत्थं सन्देशकथनादिना देवीं विश्वास्याभिज्ञानाङ्गुलीयकदानेन दृढं
विश्वासयति वानरो ऽहमित्यादिना  ॥  ५।३६।२३ ॥   

  

गृहीत्वा प्रेक्षमाणा सा भर्तुः करविभूषणम् ।  

भर्तारमिव सम्प्राप्ता जानकी मुदिता ऽभवत्  ॥  ५।३६।४ ॥   

चारु तद्वदनं तस्यास्ताम्रशुक्लायतेक्षणम् ।  

अशोभत विशालाक्ष्या राहुमुक्त इवोडुराट्  ॥  ५।३६।५ ॥   

गृहीत्वेति । गृहीत्वा देशान्तरादागतं बन्धुं दृष्ट्वेव स्वयं गृहीतवती ।
प्रेक्षमाणा । वर्तमानार्थेन शानचा दत्तदृष्टिं न विचालितवतीत्युच्यते । सा
पूर्वं रावणत्वेन शङ्कितवती । भर्तुः करविभूषणं पाणिग्रहणकाले
हस्तस्पृष्टमाभरणम् । करविभूषणमित्यनेन भोगातिशयात् प्रणवकोपे प्रवृते
परस्परमालोकनभाषणादिविरहदशायां काङ्क्षिते भाषणे मानातिशयेन मौने कृते रामो
ऽङ्गुलीयकं भूमौ च्यावयति स्म । तदा व्याजेन च्युतमङ्गुलीयकमिति सीतया
ऽभिहेति प्रणयकोपशैथिल्यात् परस्परसंश्लेषो भूयो ऽप्यभूत् । एवं घटकभूतं
करविभूषणं भर्तारमिव संप्राप्ता अङ्गुलीयकदर्शनात्तस्य कान्तस्य करं
स्मृतवती, तत्स्मृत्या बाहुं तत्स्मरणेन तद्विग्रहम् । एवं भावनाप्रकर्षेण
तं पुरःस्थितमिव मत्वा तमालिङ्गितवती । जननीबुद्ध्या
मुनिस्सम्प्राप्तेवेत्याह, जननीकृतभोगस्यावर्ण्यत्वात् । जानकी
शोकहर्षाभ्यां क्लेष्टुमनर्हे कुले जाता । मुदिता ऽभवत् इयमिदानीं मुदिता
उदर्के किं भविष्यतीति न जान इत्याहर्षिः  ॥  ५।३६।४५ ॥   

  

ततः सा ह्रीमती बाला भर्तृसन्देशहर्षिता ।  

परितुष्टा प्रियं कृत्वा प्रशशंस महाकपिम्  ॥  ५।३६।६ ॥   

प्रियं कृत्वा संमानं कृत्वा  ॥  ५।३६।६ ॥   

  

विक्रान्तस्त्वं समर्थस्त्वं प्राज्ञस्त्वं वानरोत्तम ।  

येनेदं राक्षसपदं त्वयैकेन प्रधर्षितम्  ॥  ५।३६।७ ॥   

शतयोजनविस्तीर्णः सागरो मकरालयः ।  

विक्रमश्लाघनीयेन क्रमता गोष्पदीकृतः  ॥  ५।३६।८ ॥   

विक्रान्त इत्यादिपदत्रयेण तद्व्यत्क्रमेण ज्ञानशक्तिबलान्युच्यन्ते । इदं
राक्षसपदमिति प्रज्ञोक्ता । त्वयैकेनेति सामर्थ्यम् । प्रधर्षितमिति
विक्रमः  ॥  ५।३६।७८ ॥   

  

नहि त्वां प्राकृतं मन्ये वानरं वानरर्षभ ।  

यस्य ते नास्ति संत्रासो रावणान्नापि सम्भ्रमः  ॥  ५।३६।९ ॥   

प्राकृतं क्षुद्रम् । संभ्रमः व्यग्रता  ॥  ५।३६।९ ॥   

  

अर्हसे च कपिश्रेष्ठ मया समभिभाषितुम् ।  

यद्यपि प्रेषितस्तेन रामेण विदितात्मना  ॥  ५।३६।१० ॥   

प्रेषयिष्यति दुर्धषो रामो न ह्यपरीक्षितम् ।  

पराक्रममविज्ञाय मत्सकाशं विशेषतः  ॥  ५।३६।११ ॥   

दिष्ट्या च कुशली रामो धर्मात्मा सत्यसङ्गरः ।  

लक्ष्मणश्च महातेजाः सुमित्रानन्दवर्धनः  ॥  ५।३६।१२ ॥   

अर्हस इति । यद्यपीति निपातसमुदायो यस्मादित्यर्थे ।
अव्ययानामनेकार्थत्वात्  ॥  ५।३६।१०१२ ॥   

  

कुशली यदि काकुत्स्थः किन्नु सागरमेखलाम् ।  

महीं दहति कोपेन युगान्ताग्निरिवोत्थितः  ॥  ५।३६।१३ ॥   

अथ प्रणयरोषेण दूतसन्निधौ रामं गर्हते कुशलीति । काकुत्स्थः परपरिभावसहकुले
जातः । अनेन परपरिभाव एव परिहरणीयः न स्वीय इति नियमो ऽस्ति किम् । किंनु
सागरमेखलां महीं दहति । अत्र काकुत्स्थः दहति किंनु न दहतीत्यर्थः ।
सागरमेखलामिति विशेषणेन द्रवद्रव्यस्यैकेन कठिनद्रव्यस्य चैकेन बाणेन
भवितव्यं किम् । सागरं सलिलमेवं तैलं कृत्वा महीं दग्धुं समर्थो न
किमित्यर्थः । यद्वा स्वपत्नीं वा सुरक्षितपरिधानां करोतीति भावः ।
अनादिकृतभार्यादा मही कथं दग्धुं शक्येत्यत्राह युगान्तेति । महीमर्यादा
तन्नयनरागपर्यन्तैवेति भावः । किं न सागरमेखलामित्यपि पाठः । काकुत्स्थः
कुशली यदि तदा किं न दहति । शक्तश्चेद्दहत्येव, न दहति अतो न शक्त इत्यर्थः
 ॥  ५।३६।१३ ॥   

  

अथवा शक्तिमन्तौ तौ सुराणामपि निग्रहे ।  

ममैव तु न दुःखानामस्ति मन्ये विपर्ययः  ॥  ५।३६।१४ ॥   

पक्षान्तरमाह अथवेति  ॥  ५।३६।१४ ॥   

  

कच्चिन्न व्यथितो रामः कच्चिन्न परितप्यते ।  

उत्तराणि च कार्याणि कुरुते पुरुषोत्तमः  ॥  ५।३६।१५ ॥   

कच्चिदिति । न व्यथितः न कृशः । उत्तराणि कार्याणि मत्प्राप्तिसाधकानि
कच्चित्कुरुते?  ॥  ५।३६।१५ ॥   

  

कच्चिन्न दीनः सम्भ्रान्तः कार्येषु च न मुह्यति ।  

कच्चित् पुर्षकार्याणि कुरुते नृपतेः सुतः  ॥  ५।३६।१६ ॥   

न दीनः कच्चित् सम्भ्रान्तः सन् कार्येषु न मुह्यति कच्चिदित्यन्वयः ।
पुरुषकार्याणि पुरुषेण कर्तव्यानि  ॥  ५।३६।१६ ॥   

  

द्विविधं त्रिविधोपायमुपायमपि सेवते ।  

विजिगीषुः सुहृत् कच्चिन्मित्रेषु च परन्तपः  ॥  ५।३६।१७ ॥   

तान्येवाह द्विविधमिति । परन्तपो रामः मित्रेषु विषये सुहृत्सन् द्विविधं
सामदानरूपमुपायमपि सेवते कच्चित् । चकारेणामित्रास्समुच्चीयन्ते ।
अमित्रेषु विषये विजिगीषुस्सन् त्रिविधोपायं दानभेददण्डान् सेवते
प्रयुङ्क्ते कच्चित्? । सुहृत्सु कदाचिदपि भेददण्डौ न कार्यौ, शत्रुषु न
सामेति भावः । योजनान्तरे विजिगीषुसुहृत्यपदयोः प्रयोजनं मृग्यम्  ॥ 
५।३६।१७ ॥   

  

कच्चिन्मित्राणि लभते मित्रैश्चाप्यभिगम्यते ।  

कच्चित् कल्याणमित्रश्च मित्रैश्चापि पुरस्कृतः  ॥  ५।३६।१८ ॥   

अभिगम्यते लभ्यते । मित्रस्य कंचिदुपकारं कृत्वा स्वयमुपकारं
मित्रादपेक्षते कच्चिदित्यर्थः । कल्याणमित्रः पुरस्कृतमित्र इत्यर्थः  ॥ 
५।३६।१८ ॥   

  

कच्चिदाशास्ति देवानां प्रसादं पार्थिवात्मजः ।  

कच्चित् पुरुषकारं च दैवं च प्रतिपद्यते  ॥  ५।३६।१९ ॥   

कच्चिन्न विगतस्नेहः प्रसादान्मयि राघवः ।  

कच्चिन्मां व्यसनादस्मान्मोक्षयिष्यति वानर  ॥  ५।३५।२० ॥   

आशास्ति आशास्ते । पुरुषाकारं स्वबलम् । एकैकस्यानर्थहेतुत्वादिति भावः  ॥ 
५।३६।१९२० ॥   

  

सुखानामुचितो नित्यमसुखानामनूचितः ।  

दुःखमुत्तरमासाद्य कच्चिद्रामो न सीदति  ॥  ५।३५।२१ ॥   

कौसल्यायास्तथा कच्चित् सुमित्रायास्तथैव च ।  

अभीक्ष्णं श्रुयते कच्चित् कुशलं भरतस्य च  ॥  ५।३५।२२ ॥   

सुखानामिति । अनूचित इति दीर्घ आर्षः । उत्तरम् उत्कृष्टम्  ॥ 
५।३६।२१२२ ॥   

  

मन्निमित्तेन मानार्हः कच्चिच्छोकेन राघवः ।  

कच्चिन्नान्यमना रामः कच्चिन्मां तारयिष्यति  ॥  ५।३६।२३ ॥   

मन्निमित्तेन मया हेतुना । अन्यमनाः कार्यान्तरासक्तः  ॥  ५।३६।२३ ॥   

  

कच्चिदक्षौहिणीं भीमां भरतो भ्रातृवत्सलः ।  

ध्वजिनीं मन्त्रिभिर्गुप्तां प्रेषयिष्यति मत्कृते  ॥  ५।३६।२४ ॥   

वानराधिपतिः श्रीमान् सुग्रीवः कच्चिदेष्यति ।  

मत्कृते हरिभिर्वीरैर्वृतो दन्तनखायुधैः  ॥  ५।३६।२५ ॥   

कच्चिच्च लक्ष्मणः शूरः सुमित्रानन्दवर्धनः ।  

अस्त्रविच्छरजालेन राक्षसान् विधमिष्यति  ॥  ५।३६।२६ ॥   

रौद्रेण कच्चिदस्त्रेण ज्वलता निहतं रणे ।  

द्रक्ष्याम्यल्पेन कालेन रावणं ससुहृज्जनम्  ॥  ५।३६।२७ ॥   

कच्चिदक्षैहिणीमिति । ध्वजिनीं सेनाम्  ॥  ५।३६।२४२७ ॥   

  

कच्चिन्न तद्धेमसमानवर्णं तस्याननं पद्मसमानगन्धि ।  

मया विना शुष्यति शोकदीनं जलक्षये पद्ममिवातपेन  ॥  ५।३६।२८ ॥   

हेमशब्देन तद्वर्ण उच्यते । अभेदेन हेमवत्स्पृहणीयमित्यर्थः । मया विनेति
जलक्षयस्थानम् । शोकदीनमित्यातपस्थानम्  ॥  ५।३६।२८ ॥   

  

धर्मापदेशात्त्यजतश्च राज्यं मां चाप्यरण्यं नयतः पदातिम् ।  

नासीद्व्यथा यस्य न भीर्न शोकः कच्चिच्च धैर्यं हृदये करोति  ॥  ५।३६।२९ ॥   

धर्मापदेशाद्धर्मोद्देशार्थम्, धर्ममुद्दिश्येत्यर्थः । यद्वा
धर्मव्याजाद्धेतोः । राज्यत्यागाद्व्यथा नासीत् । अरण्यसञ्चाराद्भीर्नासीत्
। मत्पादसञ्चारच्छोको नासीत् । सः तादृशधैर्ययुक्तो रामो मद्विश्लेषे ऽपि
हृदये धैर्यं करोति कच्चित्?  ॥  ५।३६।२९ ॥   

  

न चास्य माता न पिता च नान्यः स्नेहाद्विशिष्टो ऽस्ति मया समो वा ।  

तावत्त्वहं दूत जिजीविषेयं यावत् प्रवृत्तिं श्रृणुयां प्रियस्य  ॥ 
५।३६।३० ॥   

धैर्याकरणे हेतुमाह न चास्येति । प्रवृत्तिं मदानयनवार्ताम् ।
प्रणयरोषपक्षे किमेष पितृवचनपरिपालनाय वनं प्राप्तः? न, किन्तु ममैव
हिंसायै इति भावः । रामस्यैव दोषः न ममेति सीतयोक्ते वयमेव किं सम्यक्
स्थितवन्तः रामविश्लेषानन्तरक्षणे न तनुस्त्यक्ता हीत्येवं हनुमदाशयं
ज्ञात्वा ऽ ऽह न चास्येति । रामस्य मात्रादयः अन्यो बन्धुश्च
स्नेहाद्विशिष्टा न भवन्ति । लोके कस्यचिन्माता पिता भ्रातेत्येवं स्नेहो
विसृत्वरो भवति । नचैवं रामस्य मात्रादिषु संभावितः । सर्वो ऽपि
मय्येकमार्गः कृतः । यावत्प्रियस्य प्रवृत्तिं श्रृणुयां श्रृणोमि
तावज्जिजीविषेयं जीवेयम् । इच्छाया इष्यमाणप्रधानत्वादिष्यमाणां
जीवनमिहाभिधीयते । रामः न मांसं राघवो भुङ्क्तेऽ इत्युक्तरीत्या भोजनम्
अनिद्रः सततं रामःऽ इति निद्रां च हित्वा समुद्रं बद्ध्वा समागच्छन्
तापार्ते प्रपां गते तस्यां भिन्नपानीयपात्रायां सत्यामिव मयि नष्टायां न
जीवेत् । अतस्तदागमनपर्यन्तं मया जीवितव्यं परतन्त्रशरीरत्वात् ।
तदागमनानन्तरमपि यदि जीविष्यामि तदेत्थं वदेदिति भावः । एतावत्पर्यन्तं
वानरेति संबोध्य संप्रति दूतेत्याह, रामविषयप्रणयरोषस्य दूतपर्यन्तं
व्यापनात् । तेन प्रहितः खलु भवानपीति भावः । प्रणयरोषाभावपक्षेपि न
चास्येति । अस्य माता चास्मिन् स्नेहात् मत्तः न विशिष्टा मया न समा च ।
यथा ऽहमस्मिन् स्निग्धा तथा नान्य इत्यर्थः । एतदेवोत्तरार्धेन समर्थयति
तावदिति  ॥  ५।३६।३० ॥   

  

इतीव देवी वचनं महार्थं तं वानरेन्द्रं मधुरार्थमुक्त्वा ।  

श्रोतुं पुनस्तस्य वचो ऽभिरामं रामार्थयुक्तं विरराम रामा  ॥  ५।३६।३१ ॥   

सीताया वचनं श्रुत्वा मारुतिर्भीमविक्रमः ।  

शिरस्यञ्जलिमाधाय वाक्यमुत्तरमब्रवीत्  ॥  ५।३६।३२ ॥   

इतीव पूर्वं कतिपयानर्थान् विविच्योक्तवान्, संप्रति
प्रणयधारासूक्ष्ममृषीणामपदं हि, तत इतीवेत्याह । देवी वल्लभाया व्यवहारो
बहिष्ठानां न प्रतिभाति हि, वचनं महार्थं न केवलं बहिष्ठानाम्
देशिकानामस्माकमपीत्यर्थः, महार्थमित्युक्तेः । तं वानरेन्द्रम् सुग्रीवस्य
शेषत्वे ऽभिषिक्तत्वे ऽपि पारतन्त्र्ये हनुमानभिषिक्त इत्यर्थः । मधुरार्थं
माधुर्येण मध्ये हनुमान्न  

वक्तुमारभतेति भावः । उक्त्वा स तदीयाश्च यथा ऽभिवर्धन्ते तथोक्त्वा ।
श्रोतुं पुनस्तस्य वचो ऽभिरामं स्ववचनानुरूपोत्तरं श्रोतुम् ।
रामार्थयुक्तं रामप्रयोजनयुक्तम्, रामरूपाभिधेययुक्तं वा । विरराम स्वयं
चिरभाषणात् स्वामिन्यां भाषमाणायां मध्ये भृत्येनोक्त्ययोगाच्च
तूष्णींभूतस्यावकाशप्रदानमकरोत् । रामा पारम्पर्य्यं विना
साक्षाद्वचःसौन्दर्यदर्शनं रामेण न लब्धं हीति मुनिः खिद्यति  ॥ 
५।३६।३१३२ ॥   

  

न त्वामिहस्थां जानीते रामः कमललोचने ।  

तेन त्वां नानयत्याशु शचीमिव पुरन्दरः  ॥  ५।३६।३३ ॥   

न त्वामिति । रमः "न जीवेयं क्षणमपि विना तामसितेक्षणाम्" इत्यध्यवसायी कथं
नागच्छेत् । कमललोचने त्वन्नयनसौन्दर्यं दर्पणतले ऽपि किन्न दृष्टवती भवती
। एतत्सैन्दर्यवतीं कथं त्वां विना स तिष्ठेत् । तेन अनेन हेतुना । आशु
त्वां नानयति । शचीं पुरन्दर इव । अनुह्लादहस्तगतां शचीमिन्द्रः
कञ्चित्कालमविज्ञाय ज्ञानानन्तरं यथा आनीतवान् तथेति भावः  ॥  ५।३६।३३ ॥   

  

श्रुत्वैव तु वचो मह्यं क्षिप्रमेष्यति राघवः ।  

चमूं प्रकर्षन् महतीं हर्यृक्षगणसङ्कुलाम्  ॥  ५।३६।३४ ॥   

मह्यं मम । व्यत्यनेन षष्ट्यर्थे चतुर्थी  ॥  ५।३६।३४ ॥   

  

विष्टम्भयित्वा बाणौधैरक्षोभ्यं वरुणालयम् ।  

करिष्यति पुरीं लङ्कां काकुत्स्थः शान्तराक्षसाम्  ॥  ५।३६।३५ ॥   

समुद्रं कथमतिक्रमिष्यतीत्यात्राह विष्टम्भयित्वेति । विष्टम्भयित्वा
स्तब्धं कृत्वेत्यर्थः  ॥  ५।३६।३५ ॥   

  

तत्र यद्यन्तरा मृत्युर्यदि देवाः सहासुराः  ॥   

स्थास्यन्ति पथि रामस्य स तानपि वधिष्यति  ॥  ५।३६।३६ ॥   

तवादर्शनजेनार्ये शोकेन स परिप्लुतः ।  

न शर्म लभते रामः सिंहार्दित इव द्विपः  ॥  ५।३६।३७ ॥   

तत्रेति । स्थास्यन्ति, प्रतिबन्धकतयेति शेषः  ॥  ५।३६।३६३७ ॥   

  

मलयेन च विन्ध्येन मेरुणा मन्दरेण च ।  

दर्दुरेण च ते देवि शपे मूलफलेन च  ॥  ५।३६।३८ ॥   

गिरीणां स्वजीवनस्थानत्वात्तैः शपति मलयेनेति । दर्दुरो नाम मलयपरिसरवर्ती
चन्दनप्रभवः कश्चित्पर्वतः  ॥  ५।३६।३८ ॥   

  

यथा सुनयनं वल्गु बिम्बोष्ठं चारुकुण्डलम् ।  

मुखं द्रक्ष्यसि रामस्य पूर्णचन्द्रमिवोदितम्  ॥  ५।३६।३९ ॥   

यथेति । तथा शप इति पूर्वेणान्वयः  ॥  ५।३६।३९ ॥   

  

क्षिप्रं द्रक्ष्यासि वैदेहि रामं प्रस्रवणे गिरौ ।  

शतक्रतुमिवासीनं नाकपृष्ठस्य मूर्धनि  ॥  ५।३६।४० ॥   

क्षिप्रमिति । नाकपृष्ठो नाम इन्द्रस्यासाधारणस्वर्गस्थानविशेषः  ॥ 
५।३६।४० ॥   

  

न मांसं राघवो भुङ्क्ते न चापि मधु सेवते ।  

वन्यं सुविहितं नित्यं भक्तमश्नाति पञ्चमम्  ॥  ५।३६।४१ ॥   

न मांसमिति । "दृङ्मनः सङ्गसङ्कल्पजागराः कृशता ऽरतिः ।
ह्रीत्यागोन्मादमूर्च्छान्ता इत्यनङ्गदशा दस  ॥ " इति
दशावस्थास्वरतिरनेनोच्यत्। मांसाद्यभोजनम् अरत्या ततः पूर्वं
तद्भोजनोक्तेः। वन्यं वने भवं कन्दमूलादिकम्। सुविहितं वानप्रस्थयोग्यत्वेन
विहितम्। भक्तम् अन्नम्। पञ्चमं प्रातःसङ्गवमध्याह्नापराह्णसायंरूपेषु
कालेषु पञ्चमकालिकं शरीरधारणमात्रोपयुक्तं भुङ्क्त इत्यर्थः ॥  ५।३६।४१  ॥   

  

नैव दंशान्न मशकान् न कीटान्न सरीसृपान् ।  

राघवो ऽपनयेद्गात्रात् त्वद्गतेनान्तरात्मना  ॥  ५।३६।४२ ॥   

नित्यं ध्यानपरो रामो नित्यं शोकपरायणः ।  

नान्यच्चिन्तयते किञ्चित् स तु कामवशं गतः  ॥  ५।३६।४३ ॥   

अथ मनःसङ्गावस्थामाह नैवेति । दंशास्तु वनमक्षिकाः तान् । मशकांश्चेत्यनेन
दंशमशकापरिज्ञानमुक्तम् । कीटसरीसृपोक्त्या उपरिशरीरं चरतामनिवृत्तिरुच्यते
। तत्र हेतुः त्वद्गतेनान्तरात्मना । परकायप्रविष्टस्य कथं
त्यक्तशरीरविकृतिज्ञानम्? तत्र स्थितः खलु तत्रत्यपीडां ज्ञास्यतीति भावः
 ॥  ५।३६।४२४३ ॥   

  

अनिद्रः सततं रामः सुप्तो ऽपि च नरोत्तमः ।  

सीतेति मधुरां वाणीं व्याहरन् प्रतिबुद्ध्यते  ॥  ५।३६।४४ ॥   

दृष्ट्वा फलं वा पुष्पं वा यद्वा ऽन्यत् सुमनोहरम् ।  

बहुशो हा प्रियेत्येवं श्वसंस्त्वामभिभाषते  ॥  ५।३६।४५ ॥   

स देवि नित्यं परितप्यमानस्त्वामेव सीतेत्यभिभाषमाणः ।  

दृढव्रतो राजसुतो महात्मा तवैव लाभाय कृतप्रयत्नः  ॥  ५।३६।४६ ॥   

तथा ऽस्य जागरावस्थामाह अनिद्र इति । अनिद्रः सततं रामः निद्रया सर्वदा
कालक्षेपार्हो ऽपि सन्ततमनिद्रो ऽभूत् । सुप्तो ऽपि चेत्यनेन
परगतार्थानुसन्धानाभाव उच्यते । नरोत्तमः अभिमतविश्लेषे तथा ऽवस्थानमेव हि
पुरुषोत्तमस्य लक्षणमिति भावः । सीतेति अप्राकृतसौन्दर्याद्यनुसंधानेन
वासनावशाद्विलपति । मधुरां वाणीम् वासनावशाद्विलपत्यपि शब्दस्वभावाद्रसना
जलस्यान्दिनी भवतीत्यर्थः । प्रतिबुद्ध्यते क्लेशहीनदशाविगमात्पुनरपि
बाधकोद्दीपनसन्दर्शनेन बाधार्हः स्थित इत्यर्थः  ॥  ५।३६।४४४६ ॥   

  

सा रामसङ्कीर्तनवीतशोका रामस्य शोकेन समानशोका ।  

शरन्मुखे साम्बुदशेषचन्द्रा निशेव वैदेहसुता बभूव  ॥  ५।३६।४७ ॥   

इत्यार्षे श्रीरामायणे वाल्मीकीये आदिकाव्ये श्रीमत्सुन्दरकाण्डे
षट्त्रिंशः सर्गः  ॥  ५।३६ ॥   

सा रामेति । रामसद्भावातिशङ्कया कश्चिच्छोकः सीतायाः रामविरहेण कश्चिच्छोकः
। तत्राद्यो हनुमदुक्त्या निवृत्तः, द्वितीयस्तु वर्तत इत्याह रामस्य शोकेन
समानशोका । तद्विरकृतत्वेन तत्तुल्यशोका । अधिकशोकस्तु निवृत्त इति भावः ।
यद्वा रासङ्कीर्तनेन वीतशोकापि नैव दंशान्न मशकान्ऽ इत्यादिश्रवणेन
रामतुल्यशोका प्रकाशाप्रकाशशरन्मुखनिशेवाभूदित्यर्थः  ॥  ५।३६।४७ ॥   

इति श्रीगोविन्दराजविरचिते श्रीरामायणभूषणे श्रृङ्गारतिलकाख्याने
सुन्दरकाण्डव्याख्याने षट्त्रिशः सर्गः  ॥  ५।३६ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam.md">
<details><summary><h3>शिरोमणी ...{Loading}...</h3></summary>



सीतां प्रति हनुमत उक्त्यन्तरमाह भूय इति । पवनात्मजो हनूमान्
सीताप्रत्ययकारणात् सीतायाः विश्वासहेतोः भूयो ऽब्रवीत्  ॥  ५।३६।१  ॥   

  

तद्वचनाकारमाह वानर इत्यादिभिः । हे देवि अहं रामस्य दूतः इत्यवेहीति शेषः
। तव प्रत्ययार्थमानीतं तेन रामेण दत्तमिदमङ्गुलीयकं पश्य च अत एव क्षीणः
दुःखफलः दुःखफलकः समयो यस्याः सा त्वमसि अत एव समाश्वसिहि ।
श्लोकद्वयमेकान्वयि  ॥  ५।३६।२,३  ॥   

  

गृहीत्वेति । भर्तुः करविभूषणं गृहीत्वा भर्तारं संप्राप्तेव जानकी मुदिता
ऽभवत्  ॥  ५।३६।४  ॥   

  

चार्विति । राहुमुक्त उडुराडिव तस्याः वदनं हर्षोदग्रम् अतिहर्षितं बभूव  ॥ 
५।३६।५  ॥   

  

तत इति । ततो ऽनन्तरं भर्तुः संदेशहर्षिता सा सीता महाकपिं प्रियं
प्रीतिविषयीभूतं कृत्वा प्रशसंस  ॥  ५।३६।६  ॥   

  

प्रशंसाकारमाह विक्रान्त इति । येन हेतुना एकेन त्वया राक्षसपदं प्रधर्षितं
तेन हेतुना ऽविक्रान्तत्वादिविशिष्टस्त्वं मया ऽबोधीति शेषः  ॥  ५।३६।७  ॥   

  

शतेति । विक्रमः श्लाघनीयो यस्य तेन क्रमता त्वया शतयोजनविस्तीर्णः सागरः
गोष्पदीकृतः  ॥  ५।३६।८  ॥   

  

नेति । यस्य ते रावणादपि संत्रासः संभ्रमश्च नास्ति तं त्वां प्राकृतं न
मन्ये  ॥  ५।३६।९  ॥   

  

अर्हसे इति । यदि रामेण प्रेषितस्त्वमसि तर्हि मया समभिभाषितुमर्हसे  ॥ 
५।३६।१०  ॥   

  

प्रेषयिष्यतीति । दुर्धर्षो रामः विशेषतः विशेषं पराक्रममविज्ञाय
अपरीक्षितं परीक्षारहितं दूतं मत्सकाशं न प्रेषयिष्यति  ॥  ५।३६।११  ॥   

  

दिष्ट्येति । कुशली कुशलविशिष्टः  ॥  ५।३६।१२  ॥   

  

कुशलीति । यदि काकुत्स्थः कुशली तर्हि कोपेन ज्ञातपृथिव्यपारधजनितक्रोधेन
महीं किं नु न दहति दहत्येवेत्यर्थः । एतेन एवं शक्तिसत्त्वे रावणं कुतो न
निहन्तीति सूचितम् । किं च कोपेन रावणापराधज्ञानजनितक्रोधेन महीं
लङ्काभूमिं किं नु दहति  ॥  ५।३६।१३  ॥   

  

तत्र हेतुमुपलभ्य पक्षान्तरमाह अथवेति । सुराणामपि निग्रहे शक्तिमन्तौ तौ
रामलक्ष्मणौ स्त एव तथापि मम दुःखानां विपर्ययो विनाशकालो नैवास्तीत्यहं
मन्ये  ॥  ५।३६।१४  ॥   

  

कच्चिदिति । रामः कच्चिन्न व्यथते कच्चिन्न परितप्यते वा अत एव कार्याणि
कर्तव्याणि उत्तराणि दुःखोत्तारकाणि प्रयतनानि कुरुते  ॥  ५।३६।१५  ॥   

  

कच्चिदिति । कच्चिन्न दीनः संभ्रान्तो वा न अत एव कच्चिन्न मुह्यति अत एव
पुरुषकार्याणि पुरुषेण कर्तव्यानि कुरुते  ॥  ५।३६।१६  ॥   

  

द्विविधमिति । मित्रेषु चकारेण अमित्रेषु च सुहृदपि रामः विजिगीषुः सन्
द्विविधं द्वौ ऐहिकामुष्मिकपालनधर्मौ विदधाति पालयति तं विविधोपायं
त्रयाणां ब्रह्मविष्णुमहेश्वराणां विधाय तत्प्रार्थितनिष्पादकत्वेन पोषणाय
उपायं यत्नम् उपायं झटिति मङ्गलप्रापकं यथा भवति तथा सेवते कुरुते कच्चित्
 ॥  ५।३६।१७  ॥   

  

कच्चिदिति । कल्याणं मित्रं यस्य सः अत एव मित्रैः पुरस्कृतः स रामः
मित्राणि लभते कच्चित् अमित्रैः रिपुभि अभिगम्यते पराभूतिमूलकशरणप्रार्थनया
प्राप्यते कच्चित्  ॥  ५।३६।१८  ॥   

  

कच्चिदिति । देवानां प्रसादं तद्रिपुवधजनिततत्प्रसन्नतामाशास्ति आशास्ते
इच्छति दैवं देवसंबन्धि पुरुषस्य पुरुषार्थस्य कारं विध्वंसं प्रतिपद्यते
स्मृतिविषयत्वेन प्राप्नोति स्मरतीत्यर्थः  ॥  ५।३६।१९  ॥   

  

कच्चिदिति । विवासात् हेतोः राघवः मयि विगतस्नेहो न कच्चित्
अस्माद्व्यसानात् दुःखहेतुभूतनिरोधान्मोचयिष्यति  ॥  ५।३६।२०  ॥   

  

सुखानामिति । उचितो योग्यः अनूचितः अनुचितः अनर्हः रामः उत्तरं परं
दुःखमासाद्य सीदति न कच्चित्  ॥  ५।३६।२१  ॥   

  

कौशल्याया इति । कौशल्यादेः कुशलं श्रूयते कच्चित् रामेणेति शेषः  ॥ 
५।३६।२२  ॥   

  

मदिति । मन्निमित्तेन शोकेनोपलक्षितः कच्चित् अत एव अन्यमना न कच्चित्  ॥ 
५।३६।२३  ॥   

  

कच्चिदिति । मत्कृते मन्मोचनार्थम्  ॥  ५।३६।२४  ॥   

  

वानरेति । सुग्रीवः कच्चिदेष्यति  ॥  ५।३६।२५  ॥   

  

कच्चिदिति । लक्ष्मणो राक्षसान् विधमिष्यति  ॥  ५।३६।२६  ॥   

  

रौद्रेणेति । रामेण निहतं रावणमल्पेन कालेन द्रक्ष्यामि कच्चित्  ॥  ५।३६।२७
 ॥   

  

कच्चिदिति । तस्य रामस्याननं मया विना वातेन पद्ममिव न शुष्यति कच्चित्  ॥ 
५।३६।२८  ॥   

  

धर्मेति । धर्मापदेशात् धर्मपालनार्थं स्व राज्यं त्यजतः अत एव मामप्यरण्यं
नयतः यस्य भीः शोकश्च नासीत् स धैर्यं करोति कच्चित्  ॥  ५।३६।२९  ॥   

  

नेति । अस्य रामस्य स्नेहाद्धेतोः मया समः सदृशः विशिष्टः अधिको वा
मात्रादिर्नास्ति अतः प्रियस्य रामस्य प्रवृत्तिं वार्तां यावत् शृणुयां
तावत् जिजीविषेयं जीवितुमिच्छेयम्  ॥  ५।३६।३०  ॥   

  

इतीवेति । देवी सीता इतीव वचनमुक्त्वा रामार्थयुक्तं तस्य हनुमतो वचः
श्रोतुं रामा सीता विरराम  ॥  ५।३६।३१  ॥   

  

सीताया इति । मारुतिः सीताया वचनं श्रुत्वा अञ्जलिं शिरसि आधाय उत्तरं
श्रेष्ठं वाक्यमब्रवीत्  ॥  ५।३६।३२  ॥   

  

तदाकारमाह नेत्यादिभिः । इहस्थां त्वां रामो न जानीते तेन हेतुना शचीं
पुरन्दर इव त्वामाशु नानयति  ॥  ५।३६।३३  ॥   

  

श्रुत्वेति । मह्यं मम । मह्यं मम वचः श्रुत्वैव राघव एष्यति  ॥  ५।३६।३४
 ॥   

  

विष्टम्भयित्वेति । वरुणालयं समुद्रं विष्टम्भयित्वा विष्टभ्य संस्तभ्य
सेतुं बद्ध्वेत्यर्थः । लङ्कां बाणौघैः शान्तराक्षसां करिष्यति  ॥  ५।३६।३५
 ॥   

  

तत्रेति । तत्र लङ्काविध्वंसनसमये पथि अन्तरा मार्गमध्ये मृत्युः सुरादयो
वा यदि स्थास्यन्ति विघ्नकारित्वेनेति शेषः । तदा स रामस्तानपि वधिष्यति  ॥ 
५।३६।३६ ॥   

  

तवेति । शोकेन परिपूरितो रामः शर्म न लभते  ॥  ५।३६।३७  ॥   

  

अत्र दृढविश्वासार्थमाह मन्दरेणेति  ॥  ५।३६।३८  ॥   

  

बिम्बावोष्ठौ यस्मिन् तत् रामस्य मुखं यथावत् द्रक्ष्यसि मन्दरादिना शपे
अस्मिन् विषये शपथं करोमि । श्लोकद्वयमेकान्वयि  ॥  ५।३६।३९  ॥   

  

क्षिप्रमिति । नागा गजा पृष्ठे पार्श्वे इत्यर्थः । यस्य तस्य ऐरावतस्य
मूर्धनि आसीनं शतक्रतुमिव प्रस्रवणे गिरौ आसीनं रामं क्षिप्रं द्रक्ष्यसि
द्रुतमागमिष्यतीत्यर्थः  ॥  ५।३६।४०  ॥   

  

नेति । राघवः मांसं सुग्रीवसंसर्गेण वने ऽपि प्राप्तराज्यभोगं न भुङ्क्ते
करोति अत एव मधु क्षौद्रं न सेवते किंतु सुविहितं ब्रह्मचर्यविधावुक्तं
वन्यं फलादिरूपमन्नं पञ्चमं पूर्वभोज्यापेक्षया पञ्चममश्नाति पञ्चमं कालं
सायाह्नं प्राप्येति शेष इति भट्टाः  ॥  ५।३६।४१  ॥   

  

नेति । अन्तरात्मना मनसा त्वद्गतेन हेतुना दंशादीन् गात्रान्नापनयेत्
अपनयति  ॥  ५।३६।४२  ॥   

  

नित्यमिति । कामवशं त्वद्विषयकोत्कटेच्छाधीनत्वं गतः प्राप्तः अत एव नित्यं
शोकपरायण अत एव नित्यं ध्यानपरः त्वद्विषयकस्मृतौ निरतो रामः अन्यं किंचित्
पदार्थं न चिन्तयते  ॥  ५।३६।४३  ॥   

  

अनिद्र इति । अनिद्रः प्रायेण निद्रारहितो रामः सुप्तः कथंचित् किञ्चित्
स्वापं प्राप्तो ऽपि सीतेति मधुरां वाणीं व्याहरन्सन् प्रतिबुध्यते  ॥ 
५।३६।४४  ॥   

  

दृष्ट्वेति । स्त्रीमनोहरं स्त्रीणां प्रियं फलं पुष्पं वा यदन्यत्पत्रादि
तदपि वा दृष्ट्वा त्वां स्मरन् सन् हा प्रियेत्येवं बहुशो ऽभिभाषते  ॥ 
५।३६।४५  ॥   

  

स इति । नित्यं परितप्यमानः त्वद्वियोगजनितदुःखं प्राप्नुवन् अत एव सीतेति
त्वामेव अभिभाषमाणो रामः तवैव लाभाय कृतप्रयत्नो ऽस्तीति शेषः  ॥  ५।३६।४६
 ॥   

  

सेति । रामसंकीर्तनेन वीतः संकीर्तनकालमानं निवृत्तः शोको यस्याः सा
रामशोकेन समानः शोको यस्याः सा वैदेहसुता सा सीता शरन्मुखे शरत्प्राप्तौ
अम्बुदशेषसहितचन्द्रो यस्यां सा निशा इव बभूव । अभ्रच्छन्नत्वा
ऽच्छन्नत्वविशिष्टचन्द्रहेतुकप्रकाशाप्रकाशविशिष्टरात्रिरिव
शोकनिवृत्तिप्राप्तिभ्यां प्रकाशाप्रकाशविशिष्टा ऽभवदित्यर्थः  ॥  ५।३६।४७
 ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे
षट्त्रिंशः सर्गः  ॥  ५।३६  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam.md">
<details><summary><h3>तिलकम् ...{Loading}...</h3></summary>



अथ दृढतरविश्वासाय रामाङ्गुलीयकं दातुमाह-- भूय इति । प्रत्ययो विश्वासः  ॥ 
५।३६।१  ॥   

  

वानरो ऽहं नान्यः । रामस्य नाम नामाक्षराणि तैरङ्कितं चिह्नितम्  ॥ 
५।३६।२ ॥   

  

क्षीणं दुःखरूपं पापफलं यस्याः सा । असि शीघ्रमेव भविष्यसि  ॥  ५।३६।३  ॥   

  

विभूषितं विभूषणम् । भर्तारं प्राप्तेवेत्यन्वयः  ॥  ५।३६।४  ॥   

  

"बभूव हर्षोदग्रं च" इति पाठः  ॥  ५।३६।५  ॥   

  

हीमत्यङ्गुलीयसांनिध्ये भर्तृसांनिध्यादिव किञ्चिल्लज्जावती । प्रियं
कृत्वा ऽ ऽदरं कृत्वा  ॥  ५।३६।६  ॥   

  

विक्रान्तः शूरः । समर्थो देशकालोचितकृत्यचतुरः । प्राज्ञो
धर्मार्थविषयकसर्वशास्त्रार्थतत्त्वज्ञः । पदं स्थानम्  ॥  ५।३६।७  ॥   

  

क्रमता क्रामता  ॥  ५।३६।८  ॥   

  

सन्त्रासः समुद्रादिति शेषः । रावणादपि संभ्रमश्चित्तक्षोभः  ॥  ५।३६।९  ॥   

  

यदि यस्मात्तेन प्रेषितो ऽसि तस्मान्मया समभिभाषितुं संभाषणं कर्तुमर्हसे
ऽर्हसि  ॥  ५।३६।१०१२  ॥   

  

ननु तद्दूतागमनेन तद्वचसा च कुशलावगतेः किं पुनर्दिष्टयेत्यादि
तत्प्रश्नेनेति शङ्कायां प्रश्नाशयं दर्शयति-- कुशली यदीति । यदि कुशली
त्वया कथ्यते तदा मत्कृते सागरमेखलां महीं किं न दहतीत्यर्थः  ॥  ५।३६।१३
 ॥   

  

ननु केवलं महीमेवेति किमुच्यत इत्याशयेन पक्षान्तरम्-- अथवेति । तथा
शक्तिमन्तौ यदि तर्हि किमिति तूष्णीं तिष्ठतस्तत्राह-- ममैवेति । दुःखानां
दुःखहेतुपापानां विपर्ययो नाशो नाद्यापि संवृत्त इत्यर्थः  ॥  ५।३६।१४  ॥   

  

मम दुःखक्षय ईषत्करः, अपि तु तस्य सुखावस्थानमेव मृग्यमित्याशयेनाह--
कच्चिदिति । उत्तराणि कार्याणि मद्विमोचनफलानि  ॥  ५।३६।१५  ॥   

  

न दीनो न संभ्रान्त इत्यनुषङ्गः । पुरुषकार्याणि पुरुषकारान्  ॥  ५।३६।१६
 ॥   

  

द्विविधं सौम्यासौम्यरूपप्रकारद्वयवत् । त्रिविधोपायं
धर्मार्थकामलक्षणत्रिविधपुरुषार्थानां प्राप्त्युपायभूतमुपायं
सामाद्युपायमपि सेवते कच्चित् तथा मित्रेषु च विजिगीषुसुहृत्कच्चित्
विजिगीषुसुहृदिति बहुव्रीहिः । तत्पुरुषश्चेति कतकः । सुहृत्परन्तपो रामो
विजिगीषुः संस्त्रिविधोपायं सामदानभेदरूपमुपायं दण्डोपायं च मित्रेषु च
चादमित्रेषु च द्विविधं यथा भवति तथा सेवते कच्चित् । मित्रेषु सामदाने
अमित्रेषु भेददण्डौ चेत्येवं विभज्य प्रयुङ्क्ते कच्चिदित्यर्थ इति तीर्थः
 ॥  ५।३६।१७  ॥   

  

मित्राणि लभते स्वयत्नेनामित्रैश्च स्वयत्नतो ऽभिगम्यते । कल्याणमित्रः
सौम्यमित्रः । मित्रैः पुरस्कृतो बहुमतः कच्चित्  ॥  ५।३६।१८  ॥   

  

आशास्त्याशास्ते प्रार्थयत इत्यर्थः  ॥  ५।३६।१९  ॥   

  

विवासाद्विदूरवासात्  ॥  ५।३६।२०  ॥   

  

अनूचित इति छान्दसो दीर्घः । उत्तरं दुःखम् दुःखाद्दुखमित्यर्थः  ॥ 
५।३६।२१,२२ ॥   

  

मन्निमित्तेन मद्वियोगनिमित्तेन शोकेन । कच्चित्परितप्यत इति शेषः  ॥ 
५।३६।२३२६  ॥   

  

रौद्रेणामोघक्रूरेण  ॥  ५।३६।२७  ॥   

  

हेमसमानवर्णं हेमवर्णवत्स्पृहणीयशोभम्  ॥  ५।३६।२८  ॥   

  

धर्मापदेशाद्धर्मोद्देशात् । धर्ममुद्दिश्येति यावत् । न भीर्न शोकः । मम
नयनान्नभीः, राज्यत्यागान्न शोकः । भयं च मद्रक्षानिमित्तम् । यस्य व्यथा
वनवासखेदश्च नासीत्स इदानीं धैर्यं करोति कच्चित्  ॥  ५।३६।२९  ॥   

  

धैर्यत्यागे मद्वियोग एव हेतुरित्याह-- न चास्येति । मातापित्रादौ नास्य
मत्समो ऽपि स्नेहः, अधिकस्तु कुतः । मम तच्छक्तिरूपत्वात्
वस्तुतस्तयोस्तस्याभावाच्च । हनूमन्नहमपि तावज्जिजीविषेयम् । प्रवृत्तिं
वार्ता प्रवृत्तिमार्गे रतिं च । निवृत्तिमार्गरतौ ममापि
कार्याक्षमत्वेनादर्शनरूपो नाश एवेति भावः  ॥  ५।३६।३०  ॥   

  

रामार्थयुक्तं रामप्रयोजनयुक्तम् । रामरूपाभिधेयेन युक्तं तद्बोधकमिति वा
 ॥  ५।३६।३१,३२  ॥   

  

न जानीते न जानीत इव । अनुह्राददैत्यनीतां शचीं पुरन्दर इव  ॥  ५।३६।३३ ॥   

  

मह्यं मत्तः  ॥  ५।३६।३४  ॥   

  

विष्टम्भयित्वा संस्तभ्य । सेतुं बद्धेति यावत्  ॥  ५।३६।३५  ॥   

  

तत्र तत्कर्मप्रवृत्तावन्तरा विघ्नत्वेन यदि मृत्युप्रभृतयो ऽपि
स्थास्यन्ति तदा तानपि वधिष्यति  ॥  ५।३६।३६,३७  ॥   

  

स्वोक्ते ऽर्थे देव्या विश्वासार्थं स्ववासस्थानमन्दरादिभिः
स्वजीवनसादनैर्मूलफलैश्च शपथं करोति-- मन्दरेण चेति । दर्दुरः पर्वतविशेषः
 ॥  ५।३६।३८  ॥   

  

यथा रामस्य मुखं द्रक्ष्यसि तथा मन्दरादिभिः शपे इत्यन्वयः  ॥  ५।३६।३९  ॥   

  

प्रस्रवणे गिरौ विद्यमानमपीह द्रक्ष्यसीत्यर्थः । नागपृष्टस्य
मूर्धन्यैरावतोपरि स्थितमिन्द्रमिव मत्पृष्ठगं रामं द्रक्ष्यसीत्यर्थः ।
"नाकपृष्ठस्य" इति पाठः । स्वर्गस्योपरीत्यर्थ इति तीर्थः  ॥  ५।३६।४०  ॥   

  

सुविहितमारण्यकशास्त्रबोधितम् । भक्तमोदनम् । पञ्चमम् कालं प्राप्येति शेषः
। प्रातःसङ्गवमध्याह्नापराह्णात्पञ्चमं सायाह्नं प्राप्येत्यर्थः । यद्वा
प्रातःसायं प्रातःसायमिति कालचतुष्टयं त्यकत्वा पञ्चमे प्रातःकाल इत्यर्थः,
दिनद्वयमतीत्य भुङ्क्ते इत्यर्थः  ॥  ५।३६।४१४३  ॥   

  

प्रायो ऽनिद्र एव । कथञ्चित्सुप्तो ऽपि सीतेति वदन्नेव प्रतिबुध्यते  ॥ 
५।३६।४४  ॥   

  

स्त्रीमनोहरं स्त्रीसंनिधाने मनोहरं स्त्रीणां मनोहरं वा ।
श्वसन्दीर्घोच्छ्वासं त्यजन्  ॥  ५।३६।४५,४६  ॥   

  

रामसङ्कीर्तनेनानिद्रः सततं राम इत्यादिना वीतशोका । न मांसं राघवो
भुङ्क्ते इत्युक्तेन रामशोकेन समानशोका । अम्बुदशेषश्चन्द्रो यस्यां सा
शरत् । लुप्तषष्ठीकम् । शरदो निशेव प्रकाशाप्रकाशयुक्तशरन्निशेव हर्षशोकवती
बभूव  ॥  ५।३६।४७  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे षट्त्रिंशः सर्गः  ॥  ५।३६  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/05-sItA-bhAShaNam/036_hanumatA_sItAyAH_rAmAngulIyakadarshanam.md">
<details><summary><h3>द्राविडपाठः ...{Loading}...</h3></summary>



  
भूय एव महातेजा हनुमान् मारुतात्मजः।  
अब्रवीत् प्रश्रितं वाक्यं सीताप्रत्ययकारणात् ॥ 5.36.1 ॥   
वानरोऽहं महाभागे दूतो रामस्य धीमतः।  
रामनामाङ्कितं चेदं पश्य देव्यङ्गुलीयकम् ॥ 5.36.2 ॥   
प्रत्ययार्थं तवानीतं तेन दत्तं महात्मना।  
समाश्वसिहि भद्रं ते क्षीणदुःखफला ह्यसि ॥ 5.36.3 ॥   
गृहीत्वा प्रेक्षमाणा सा भर्तुः करविभूषणम्।  
भर्तारमिव सम्प्राप्ता जानकी मुदिताऽभवत् ॥ 5.36.4 ॥   
चारु तद्वदनं तस्यास्ताम्रशुक्लायतेक्षणम्।  
अशोभत विशालाक्ष्या राहुमुक्त इवोडुराट् ॥ 5.36.5 ॥   
ततः सा ह्रीमती बाला भर्तृसन्देशहर्षिता।  
परितुष्टा प्रियं कृत्वा प्रशशंस महाकपिम् ॥ 5.36.6 ॥   
विक्रान्तस्त्वं समर्थस्त्वं प्राज्ञस्त्वं वानरोत्तम।  
येनेदं राक्षसपदं त्वयैकेन प्रधर्षितम् ॥ 5.36.7 ॥   
शतयोजनविस्तीर्णः सागरो मकरालयः।  
विक्रमश्लाघनीयेन क्रमता गोष्पदीकृतः ॥ 5.36.8 ॥   
नहि त्वां प्राकृतं मन्ये वानरं वानरर्षभ।  
यस्य ते नास्ति सन्त्रासो रावणान्नापि सम्भ्रमः ॥ 5.36.9 ॥   
अर्हसे च कपिश्रेष्ठ मया समभिभाषितुम्।  
यद्यपि प्रेषितस्तेन रामेण विदितात्मना ॥ 5.36.10 ॥   
प्रेषयिष्यति दुर्धषो रामो न ह्यपरीक्षितम्।  
पराक्रममविज्ञाय मत्सकाशं विशेषतः ॥ 5.36.11 ॥   
दिष्ट्या च कुशली रामो धर्मात्मा सत्यसङ्गरः।  
लक्ष्मणश्च महातेजाः सुमित्रानन्दवर्धनः ॥ 5.36.12 ॥   
कुशली यदि काकुत्स्थः किन्नु सागरमेखलाम्।  
महीं दहति कोपेन युगान्ताग्निरिवोत्थितः ॥ 5.36.13 ॥   
अथवा शक्तिमन्तौ तौ सुराणामपि निग्रहे।  
ममैव तु न दुःखानामस्ति मन्ये विपर्ययः ॥ 5.36.14 ॥   
कच्चिन्न व्यथितो रामः कच्चिन्न परितप्यते।  
उत्तराणि च कार्याणि कुरुते पुरुषोत्तमः ॥ 5.36.15 ॥   
कच्चिन्न दीनः सम्भ्रान्तः कार्येषु च न मुह्यति।  
कच्चित् पुर्षकार्याणि कुरुते नृपतेः सुतः ॥ 5.36.16 ॥   
द्विविधं त्रिविधोपायमुपायमपि सेवते।  
विजिगीषुः सुहृत् कच्चिन्मित्रेषु च परन्तपः ॥ 5.36.17 ॥   
कच्चिन्मित्राणि लभते मित्रैश्चाप्यभिगम्यते।  
कच्चित् कल्याणमित्रश्च मित्रैश्चापि पुरस्कृतः ॥ 5.36.18 ॥   
कच्चिदाशास्ति देवानां प्रसादं पार्थिवात्मजः।  
कच्चित् पुरुषकारं च दैवं च प्रतिपद्यते ॥ 5.36.19 ॥   
कच्चिन्न विगतस्नेहः प्रसादान्मयि राघवः।  
कच्चिन्मां व्यसनादस्मान्मोक्षयिष्यति वानर ॥ 5.36.20 ॥   
सुखानामुचितो नित्यमसुखानामनूचितः।  
दुःखमुत्तरमासाद्य कच्चिद्रामो न सीदति ॥ 5.36.21 ॥   
कौसल्यायास्तथा कच्चित् सुमित्रायास्तथैव च।  
अभीक्ष्णं श्रुयते कच्चित् कुशलं भरतस्य च ॥ 5.36.22 ॥   
मन्निमित्तेन मानार्हः कच्चिच्छोकेन राघवः।  
कच्चिन्नान्यमना रामः कच्चिन्मां तारयिष्यति ॥ 5.36.23 ॥   
कच्चिदक्षौहिणीं भीमां भरतो भ्रातृवत्सलः।  
ध्वजिनीं मन्त्रिभिर्गुप्तां प्रेषयिष्यति मत्कृते ॥ 5.36.24 ॥   
वानराधिपतिः श्रीमान् सुग्रीवः कच्चिदेष्यति।  
मत्कृते हरिभिर्वीरैर्वृतो दन्तनखायुधैः ॥ 5.36.25 ॥   
कच्चिच्च लक्ष्मणः शूरः सुमित्रानन्दवर्धनः।  
अस्त्रविच्छरजालेन राक्षसान् विधमिष्यति ॥ 5.36.26 ॥   
रौद्रेण कच्चिदस्त्रेण ज्वलता निहतं रणे।  
द्रक्ष्याम्यल्पेन कालेन रावणं ससुहृज्जनम् ॥ 5.36.27 ॥   
कच्चिन्न तद्धेमसमानवर्णं तस्याननं पद्मसमानगन्धि।  
मया विना शुष्यति शोकदीनं जलक्षये पद्ममिवातपेन ॥ 5.36.28 ॥   
धर्मापदेशात्त्यजतश्च राज्यं मां चाप्यरण्यं नयतः पदातिम्।  
नासीद्व्यथा यस्य न भीर्न शोकः कच्चिच्च धैर्यं हृदये करोति ॥ 5.36.29 ॥   
न चास्य माता न पिता च नान्यः स्नेहाद्विशिष्टोऽस्ति मया समो वा।  
तावत्त्वहं दूत जिजीविषेयं यावत् प्रवृत्तिं श्रृणुयां प्रियस्य ॥ 5.36.30 ॥   
इतीव देवी वचनं महार्थं तं वानरेन्द्रं मधुरार्थमुक्त्वा।  
श्रोतुं पुनस्तस्य वचोऽभिरामं रामार्थयुक्तं विरराम रामा ॥ 5.36.31 ॥   
सीताया वचनं श्रुत्वा मारुतिर्भीमविक्रमः।  
शिरस्यञ्जलिमाधाय वाक्यमुत्तरमब्रवीत् ॥ 5.36.32 ॥   
न त्वामिहस्थां जानीते रामः कमललोचने।  
तेन त्वां नानयत्याशु शचीमिव पुरन्दरः ॥ 5.36.33 ॥   
श्रुत्वैव तु वचो मह्यं क्षिप्रमेष्यति राघवः।  
चमूं प्रकर्षन् महतीं हर्यृक्षगणसङ्कुलाम् ॥ 5.36.34 ॥   
विष्टम्भयित्वा बाणौधैरक्षोभ्यं वरुणालयम्।  
करिष्यति पुरीं लङ्कां काकुत्स्थः शान्तराक्षसाम् ॥ 5.36.35 ॥   
तत्र यद्यन्तरा मृत्युर्यदि देवाः सहासुराः।  
स्थास्यन्ति पथि रामस्य स तानपि वधिष्यति ॥ 5.36.36 ॥   
तवादर्शनजेनार्ये शोकेन स परिप्लुतः।  
न शर्म लभते रामः सिंहार्दित इव द्विपः ॥ 5.36.37 ॥   
मलयेन च विन्ध्येन मेरुणा मन्दरेण च।  
दर्दुरेण च ते देवि शपे मूलफलेन च ॥ 5.36.38 ॥   
यथा सुनयनं वल्गु बिम्बोष्ठं चारुकुण्डलम्।  
मुखं द्रक्ष्यसि रामस्य पूर्णचन्द्रमिवोदितम् ॥ 5.36.39 ॥   
क्षिप्रं द्रक्ष्यासि वैदेहि रामं प्रस्रवणे गिरौ।  
शतक्रतुमिवासीनं नाकपृष्ठस्य मूर्धनि ॥ 5.36.40 ॥   
न मांसं राघवो भुङ्क्ते न चापि मधु सेवते।  
वन्यं सुविहितं नित्यं भक्तमश्नाति पञ्चमम् ॥ 5.36.41 ॥   
नैव दंशान्न मशकान् न कीटान्न सरीसृपान्।  
राघवोऽपनयेद्गात्रात् त्वद्गतेनान्तरात्मना ॥ 5.36.42 ॥   
नित्यं ध्यानपरो रामो नित्यं शोकपरायणः।  
नान्यच्चिन्तयते किञ्चित् स तु कामवशं गतः ॥ 5.36.43 ॥   
अनिद्रः सततं रामः सुप्तोऽपि च नरोत्तमः।  
सीतेति मधुरां वाणीं व्याहरन् प्रतिबुद्ध्यते ॥ 5.36.44 ॥   
दृष्ट्वा फलं वा पुष्पं वा यद्वाऽन्यत् सुमनोहरम्।  
बहुशो हा प्रियेत्येवं श्वसंस्त्वामभिभाषते ॥ 5.36.45 ॥   
स देवि नित्यं परितप्यमानस्त्वामेव सीतेत्यभिभाषमाणः।  
दृढव्रतो राजसुतो महात्मा तवैव लाभाय कृतप्रयत्नः ॥ 5.36.46 ॥   
सा रामसङ्कीर्तनवीतशोका रामस्य शोकेन समानशोका।  
शरन्मुखे साम्बुदशेषचन्द्रा निशेव वैदेहसुता बभूव ॥ 5.36.47 ॥   

</details>
</div>
