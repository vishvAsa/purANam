<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | आर्यासप्तशती</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/shAktam/kAvyam/padyam/govardhanAchAryaH/AryAsaptashatI/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/shAktam/kAvyam/padyam/govardhanAchAryaH/AryAsaptashatI/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="आर्यासप्तशती">
  <meta property="og:description" content="[[आर्यासप्तशती	Source: EB]]
[
गोवर्धनाचार्यविरचिता
आर्यासप्तशती
॥ श्रीः ॥
ग्रन्थारम्भव्रज्या
पाणिग्रहे पुलकितं वपुरैशं भूतिभूषितं जयति ।
अङ्कुरित इव मनोभूर्यस्मिन् भस्मावशेषोऽपि ॥१॥
मा वम संवृणु विषमिदमिति सातङ्कं पितामहेनोक्तः ।
प्रातर्जयति सलज्जः कज्जलमलिनाधरः शम्भुः ॥२॥
जयति प्रियापदान्ते गरलग्रैवेयकः स्मरारातिः ।
विषमविशिखे विशन्निव शरणं गलबद्धकरवालः ॥३॥
जयति ललाटकटाक्षः शशिमौलेः पक्ष्मलः प्रियाग्रणतौ ।
धनुषि स्मरेण निहितः सकण्टकः केतकेषुरिव ॥४॥
जयति जटाकिञ्जल्कं गङ्गामधु मुण्डवलयबीजमयम् ।
गलगरलपङ्कसम्भवमभोरुहमाननं शम्भोः ॥५॥
सन्ध्यासलिलाञ्जलिमपि कङ्कणफणिपीयमानमविजानन् ।
गौरीमुखार्पितमना विजयाहसितः शिवो जयति ॥६॥
प्रतिबिम्बितगौरीमुखविलोकनोत्कम्पशिथिलकरगलितः ।
स्वेदभरपूर्यमाणः शम्भोः सलिलाज्जलिर्जयति ॥७॥">
  <meta property="og:locale" content="en_us">
  <meta property="og:type" content="article">
    <meta property="article:section" content="shaktam">

  <meta itemprop="name" content="आर्यासप्तशती">
  <meta itemprop="description" content="[[आर्यासप्तशती	Source: EB]]
[
गोवर्धनाचार्यविरचिता
आर्यासप्तशती
॥ श्रीः ॥
ग्रन्थारम्भव्रज्या
पाणिग्रहे पुलकितं वपुरैशं भूतिभूषितं जयति ।
अङ्कुरित इव मनोभूर्यस्मिन् भस्मावशेषोऽपि ॥१॥
मा वम संवृणु विषमिदमिति सातङ्कं पितामहेनोक्तः ।
प्रातर्जयति सलज्जः कज्जलमलिनाधरः शम्भुः ॥२॥
जयति प्रियापदान्ते गरलग्रैवेयकः स्मरारातिः ।
विषमविशिखे विशन्निव शरणं गलबद्धकरवालः ॥३॥
जयति ललाटकटाक्षः शशिमौलेः पक्ष्मलः प्रियाग्रणतौ ।
धनुषि स्मरेण निहितः सकण्टकः केतकेषुरिव ॥४॥
जयति जटाकिञ्जल्कं गङ्गामधु मुण्डवलयबीजमयम् ।
गलगरलपङ्कसम्भवमभोरुहमाननं शम्भोः ॥५॥
सन्ध्यासलिलाञ्जलिमपि कङ्कणफणिपीयमानमविजानन् ।
गौरीमुखार्पितमना विजयाहसितः शिवो जयति ॥६॥
प्रतिबिम्बितगौरीमुखविलोकनोत्कम्पशिथिलकरगलितः ।
स्वेदभरपूर्यमाणः शम्भोः सलिलाज्जलिर्जयति ॥७॥">
  <meta itemprop="wordCount" content="8378">
  <meta name="twitter:card" content="summary">
  <meta name="twitter:title" content="आर्यासप्तशती">
  <meta name="twitter:description" content="[[आर्यासप्तशती	Source: EB]]
[
गोवर्धनाचार्यविरचिता
आर्यासप्तशती
॥ श्रीः ॥
ग्रन्थारम्भव्रज्या
पाणिग्रहे पुलकितं वपुरैशं भूतिभूषितं जयति ।
अङ्कुरित इव मनोभूर्यस्मिन् भस्मावशेषोऽपि ॥१॥
मा वम संवृणु विषमिदमिति सातङ्कं पितामहेनोक्तः ।
प्रातर्जयति सलज्जः कज्जलमलिनाधरः शम्भुः ॥२॥
जयति प्रियापदान्ते गरलग्रैवेयकः स्मरारातिः ।
विषमविशिखे विशन्निव शरणं गलबद्धकरवालः ॥३॥
जयति ललाटकटाक्षः शशिमौलेः पक्ष्मलः प्रियाग्रणतौ ।
धनुषि स्मरेण निहितः सकण्टकः केतकेषुरिव ॥४॥
जयति जटाकिञ्जल्कं गङ्गामधु मुण्डवलयबीजमयम् ।
गलगरलपङ्कसम्भवमभोरुहमाननं शम्भोः ॥५॥
सन्ध्यासलिलाञ्जलिमपि कङ्कणफणिपीयमानमविजानन् ।
गौरीमुखार्पितमना विजयाहसितः शिवो जयति ॥६॥
प्रतिबिम्बितगौरीमुखविलोकनोत्कम्पशिथिलकरगलितः ।
स्वेदभरपूर्यमाणः शम्भोः सलिलाज्जलिर्जयति ॥७॥">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/shAktam\/kAvyam\/padyam\/govardhanAchAryaH\/AryAsaptashatI\/".replace(basePath, "/");
  pageVars.pageParams = {};
  pageVars.pageSource = "shAktam\/kAvyam\/padyam\/govardhanAchAryaH\/AryAsaptashatI.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/" />
<link rel="alternate" hreflang="sa-Deva" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> आर्यासप्तशती</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="आर्यासप्तशती">आर्यासप्तशती</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/shAktam/kAvyam/padyam/govardhanAchAryaH/AryAsaptashatI.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[आर्यासप्तशती	Source: <a href="https://www.ebharatisampat.in/readbook3.php?bookid=NDUyNjIzNzMxMDYwMzAz&amp;pageno=MjI0MjQyNjk5NTk=">EB</a>]]</p>
<p>[</p>
<p>गोवर्धनाचार्यविरचिता<br>
आर्यासप्तशती</p>
<p>॥ श्रीः ॥<br>
ग्रन्थारम्भव्रज्या</p>
<p>पाणिग्रहे पुलकितं वपुरैशं भूतिभूषितं जयति ।<br>
अङ्कुरित इव मनोभूर्यस्मिन् भस्मावशेषोऽपि ॥१॥</p>
<p>मा वम संवृणु विषमिदमिति सातङ्कं पितामहेनोक्तः ।<br>
प्रातर्जयति सलज्जः कज्जलमलिनाधरः शम्भुः ॥२॥</p>
<p>जयति प्रियापदान्ते गरलग्रैवेयकः स्मरारातिः ।<br>
विषमविशिखे विशन्निव शरणं गलबद्धकरवालः ॥३॥</p>
<p>जयति ललाटकटाक्षः शशिमौलेः पक्ष्मलः प्रियाग्रणतौ ।<br>
धनुषि स्मरेण निहितः सकण्टकः केतकेषुरिव ॥४॥</p>
<p>जयति जटाकिञ्जल्कं गङ्गामधु मुण्डवलयबीजमयम् ।<br>
गलगरलपङ्कसम्भवमभोरुहमाननं शम्भोः ॥५॥</p>
<p>सन्ध्यासलिलाञ्जलिमपि कङ्कणफणिपीयमानमविजानन् ।<br>
गौरीमुखार्पितमना विजयाहसितः शिवो जयति ॥६॥</p>
<p>प्रतिबिम्बितगौरीमुखविलोकनोत्कम्पशिथिलकरगलितः ।<br>
स्वेदभरपूर्यमाणः शम्भोः सलिलाज्जलिर्जयति ॥७॥</p>
<p>प्रणयकुपितप्रियापदलाक्षासन्ध्यानुबन्धमधुरेन्दुः ।<br>
तद्वलयकनकनिकषग्रावग्रीवः शिवो जयति ॥८॥</p>
<p>पूर्णनखेन्दुर्द्विगुणितमञ्जीरा प्रेमशृङ्खला जयति ।<br>
हरशशिलेखा गौरीचरणाङ्गुलिमध्यगुल्फेषु ॥९॥</p>
<p>श्रीकरपिहितं चक्षुः सुखयतु वः पुण्डरीकनयनस्य ।<br>
जघनमिवेक्षितुमागतमब्जनिभं नाभिसुषिरेण ॥१०॥</p>
<p>श्यामं श्रीकुचकुङ्कुमपिञ्जरितमुरो मुरद्विषो जयति ।<br>
दिनमुखनभ इव कौस्तुभविभाकरो यद्विभूषयति ॥११॥</p>
<p>प्रतिबिम्बितप्रियातनु सकौस्तुभं जयति मधुभिदो वक्षः ।<br>
पुरुषायितमभ्यस्यति लक्ष्मीर्यद्वीक्ष्य मुकुरमिव ॥१२॥</p>
<p>केलिचलाङ्गुलिलम्भितलक्ष्मीनाभिर्मुरद्विषश्चरणः ।<br>
स जयति येन कृता श्रीरनुरूपा पद्मनाभस्य ॥१३॥</p>
<p>रोमावली मुरारेः श्रीवत्सनिषेविताग्रभागा वः ।<br>
उन्नालनाभिनलिनच्छायेवोत्तापमपहरतु ॥१४॥</p>
<p>आदाय सप्ततन्त्रोचितां विपञ्चीमिव त्रयीं गायन् ।<br>
मधुरं तुरङ्गवदनोचितं हरिर्जयति हयमूर्धा ॥१५॥</p>
<p>स जयति महाबाहो जलनिधिजठरे चिरं निमग्नापि ।<br>
येनान्त्रैरिव सह फणिगणैर्बलादुद्धृता धरणी ॥१६॥</p>
<p>ब्रह्माण्डकुम्भकारं भुजगाकारं जनार्दनं नौमि ।<br>
स्फारे यत्फणचक्रे धरा शरावश्रियं वहति ॥१७॥</p>
<p>चण्डीजङ्घाकाण्डः शिरसा चरणस्पृशि प्रिये जयति ।<br>
शङ्करपर्यन्तजितो विजयस्तम्भः स्मरस्येव ॥१८॥</p>
<p>उन्नालनाभिपङ्केरुह इव येनावभाति शम्भुरपि ।<br>
जयति पुरुषायितायास्तदाननं शैलकन्यायाः ॥१९॥</p>
<p>अङ्कनिलीनगजाननशङ्काकुलबाहुलेयहृतवसनौ ।<br>
सस्मितहरकरकलितौ हिमगिरितनयास्तनौ जयतः ॥२०॥</p>
<p>कण्ठोचितोऽपि हुङ्कृतिमात्रनिरस्तः पदान्तिके पतितः ।<br>
यस्याश्चन्द्रशिखः स्मरभल्लनिभो जयति सा चण्डी ॥२१॥</p>
<p>देवेऽर्पितवरणस्रजि बहुमाये वहति कैटभीरूपम् ।<br>
जयति सुरासुरहसिता लज्जाजिह्मेक्षणा लक्ष्मीः ॥२२॥</p>
<p>तानसुरानपि हरिमपि तं वन्दे कपटकैटभीरूपम् ।<br>
यैर्यद्बिम्बाधरमधुलुब्धैः पीयुषमपि मुमुचे ॥२३॥</p>
<p>तल्पीकृताहिरगणितगरुडो हाराभिहतविधिर्जयति ।<br>
फणशतपीतश्वासो रागान्धायाः श्रियः केलिः ॥२४॥</p>
<p>स्मेराननेन हरिणा यत्स्पृहमाकारवेदिनाकलितम् ।<br>
जयति पुरुषायितायाः कमलायाः कैटभीध्यानम् ॥२५॥</p>
<p>कृतकान्तकेलिकुतुकश्रीशीतश्वाससेकनिद्राणः ।<br>
घोरितविततालिरुतो नाभिसरोजे विधिर्जयति ॥२६॥</p>
<p>एकरद द्वैमातुर निस्त्रिगुण चतुर्भुजापि पञ्चकर ।<br>
जय षण्मुखनुत सप्तच्छदगन्धिमदाष्टतनुतनय ॥२७॥</p>
<p>मङ्गलकलशद्वयमयकुम्भमदम्भेन भजत गजवदनम् ।<br>
यद्दानतोयतरलैस्तिलतुलनालम्बि रोलम्बैः ॥२८॥</p>
<p>याभिरनङ्गः साङ्गीकृतः स्त्रियोऽस्त्रीकृताश्च ता येन ।<br>
वामाचरणप्रवणौ प्रणम्ततौ कामिनीकामौ ॥२९॥</p>
<p>विहितघनालङ्कारं विचित्रवर्णावलीमयस्फुरणम् ।<br>
शक्रायुधमिव वक्रं वल्मीकभुवं कविं नौमि ॥३०॥</p>
<p>व्यासगिरां निर्यासं सारं विश्वस्य भारतं वन्दे ।<br>
भूषणयैव सञ्ज्ञां यदङ्कितां भारती वहति ॥३१॥</p>
<p>सति काकुत्स्थकुलोन्नतिकारिणि रामायणे किमन्येन ।<br>
रोहति कुल्या गङ्गापूरे किं बहुरसे वहति ॥३२॥</p>
<p>अतिदीर्घजीविदोषाद्व्यासेन यशोऽपहारितं हन्त ।<br>
कैर्नोच्येत गुणाढ्यः स एव जन्मान्तरापन्नः ॥३३॥</p>
<p>श्रीरामायणभारतबृहत्कथानां कवीन्नमस्कुर्मः ।<br>
त्रिस्रोता इव सरसा सरस्वती स्फुरति यैर्भिन्ना ॥३४॥</p>
<p>साकूतमधुरकोमलविलासिनीकण्ठकूजितप्राये ।<br>
शिक्षसमयेऽपि मुदे रतलीलाकालिदासोक्ती ॥३५॥</p>
<p>भवभूतेः सम्बन्धाद्भूधरभूरेव भारती भाति ।<br>
एतत्कृतकारुण्ये किमन्यथा रोदिति ग्रावा ॥३६॥</p>
<p>जाता शिखण्डिनी प्राग्यथा शिखण्डी तथावगच्छामि ।<br>
प्रागल्भ्यमधिकमाप्तुं वाणी बाणो बभूवेति ॥३७॥</p>
<p>यं गणयति गुरोरनु यस्यास्ते धर्मकर्म सङ्कुचितम् ।<br>
कविमहमुशनसमिव तं तातं नीलाम्बरं वन्दे ॥३८॥</p>
<p>सकलकलाः कल्पयितुं प्रभुः प्रबन्धस्य कुमुदबन्धोश्च ।<br>
सेनकुलतिलभूपतिरेको राकाप्रदोषश्च ॥३९॥</p>
<p>काव्यस्याक्षरमैत्रीभाजो न च कर्कशा न च ग्राम्याः ।<br>
शब्दा अपि पुरुषा अपि साधव एवार्थबोधाय ॥४०॥</p>
<p>वंशे घुण इव न विशति दोषो रसभाविते सतां मनसि ।<br>
रसमपि तु न प्रतीच्छति बहुदोषः सन्निपातीव ॥४१॥</p>
<p>विगुणोऽपि काव्यबन्धः साधूनामाननं गतः स्वदते ।<br>
फूत्कारोऽपि सुवंशैरनूद्यमानः श्रुतिं हरति ॥४२॥</p>
<p>स्वयमपि भूरिच्छिद्रश्चापलमपि सर्वतोमुखं तन्वन् ।<br>
तितौस्तुषस्य पिशुनो दोषस्य विवेचनेऽधिकृतः ॥४३॥</p>
<p>अन्तर्गूढानर्थानव्यञ्जयतः प्रसादरहितस्य ।<br>
सन्दर्भस्य नदस्य च न रसः प्रीत्यै रसज्ञानाम् ॥४४॥</p>
<p>यदसेवनीयमसताममृतप्रायं सुवर्णविन्यासम् ।<br>
सुरसार्थमयं काव्यं त्रिविष्टपं वा समं विद्मः ॥४५॥</p>
<p>सत्कविरसनाशूर्पीनिस्तुषतरशब्दशालिपाकेन ।<br>
तृप्तो दयिताधरमपि नाद्रियते का सुधा दासी ॥४६॥</p>
<p>अकलितशब्दालङ्कृतिरनुकूला स्खलिपदनिवेशापि ।<br>
अभिसारिकेव रमयति सूक्तिः सोत्कर्षशृङ्गारा ॥४७॥</p>
<p>अध्वनि पदग्रहपरं मदयति हृदयं न वा न वा श्रवणम् ।<br>
काव्यमभिज्ञसभायां मञ्जीरं केलिवेलायाम् ॥४८॥</p>
<p>आस्वादितदयिताधरसुधारसस्यैव सूक्तयो मधुराः ।<br>
अकलितरसालमुकुलो न कोकिलः कलमुदञ्चयति ॥४९॥</p>
<p>बालाकटाक्षसूत्रितमसतीनेत्रत्रिभागकृतभाष्यम् ।<br>
कविमाणवका दूतीव्याख्यातमधीयते भावम् ॥५०॥</p>
<p>मसृणपदगीतिगतयः सज्जनहृदयाभिसारिकाः सुरसाः ।<br>
मदनाद्वयोपनिषदो विशदा गोवर्धनस्यार्याः ॥५१॥</p>
<p>वाणी प्राकृतसमुचितरसा बलेनैव संस्कृतं नीता ।<br>
निम्नानुरूपनीरा कलिन्दकन्येव गगनतलम् ॥५२॥</p>
<p>आर्यासप्तशतीयं प्रगल्भमनसामनादृता येषाम् ।<br>
दूतीरहिता इव ते न कामिनीमनसि निविशन्ते ॥५३॥</p>
<p>रतरीतिवीतवसना प्रियेव शुद्धापि वाङ्मुदे सरसा ।<br>
अरसा सालङ्कृतिरपि न रोचते शालभञ्जीव ॥५४॥</p>
<p>इति ग्रन्थारम्भव्रज्या समाप्ता ।</p>
<p>**********************************************************</p>
<p>अकारव्रज्या</p>
<p>अवधिदिनावधिजीवाः प्रसीद जीवन्तु पथिकजनजायाः ।<br>
दुर्लङ्घ्यवर्त्मशैलौ स्तनौ पिधेहि प्रपापालि ॥गस्स्_१॥</p>
<p>अतिवत्सला सुशीला सेवाचतुरा मनोऽनुकूला च ।<br>
अजनि विनीता गृहिणी सपदि सप्त्नीस्तनोद्भेदे ॥गस्स्_२॥</p>
<p>अयि कूलनिचुलमूलोच्छेदनदुःशीलवीचिवाचाले ।<br>
बकविघसपङ्कसारा न चिरात्कावेरि भवितासि ॥गस्स्_३॥</p>
<p>अयि विविधवचनरचने ददासि चन्द्रं करे समानीय ।<br>
व्यसनदिवसेषु दूति क्व पुनस्त्वं दर्शनीयासि ॥गस्स्_४॥</p>
<p>अस्तु म्लानिर्लोको लाञ्छनमपदिशतु हीयतामोजः ।<br>
तदपि न मुञ्चति स त्वां वसुधाछायामिव सुधांशुः ॥गस्स्_५॥</p>
<p>अतिचापलं वितन्वन्नन्तर्निविशन्निकामकाठिन्यः ।<br>
मुखरयसि स्वयमेतां सद्वृत्तां शङ्कुरिव घण्टाम् ॥गस्स्_६॥</p>
<p>अङ्गेषु जीर्यति परं खञ्जनयूनोर्मनोभवप्रसरः ।<br>
न पुनरनन्तर्गर्भितनिधिनि धरामण्डले केलिः ॥गस्स्_७॥</p>
<p>अन्धत्वमन्धसमये बधिरत्वं बधिरकाल आलम्ब्य ।<br>
श्रीकेशवयोः प्रणयी प्रजापतिर्नाभिवास्तव्यः ॥गस्स्_८॥</p>
<p>अयि कोषकार कुरुषे वनेचराणां पुरो गुणोद्गारम् ।<br>
यन्न विदार्य विचारितजठरस्त्वं स खलु ते लाभः ॥गस्स्_९॥</p>
<p>अगणितमहिमा लङ्घितगुरुरधनेहः स्तनन्धयविरोधी ।<br>
इष्टाकीर्तिस्तस्यास्त्वयि रागः प्राणनिरपेक्षः ॥गस्स्_१०॥</p>
<p>अपराधादधिकं मां व्यथयति तव कपटवचनरचनेयम् ।<br>
शस्त्राघातो न तथा सूचीव्यधवेदना यादृक् ॥गस्स्_११॥</p>
<p>असतीलोचनमुकुरे किमपि प्रतिफलति यन्मनोवर्ति ।<br>
सारस्वतमपि चक्षुः सतिमिरमिव तन्न लक्षयति ॥गस्स्_१२॥</p>
<p>अन्यमुखे दुर्वादो यः प्रियवदने स एव परिहासः ।<br>
इतरेन्धनजन्मा यो धूमः सोऽगुरुभवो धूपः ॥गस्स्_१३॥</p>
<p>अयि सुभग कुतुकतरला विचरन्ती सौरभानुसारेण ।<br>
त्वयि मोहाय वराकी पतिता मधुपीव विषकुसुमे ॥गस्स्_१४॥</p>
<p>अयि मुग्धगन्धसिन्धुरशङ्कामात्रेण दन्तिनो दलिताः ।<br>
उपभुञ्जते करेणूः केवलमिह मत्कुणाः करिणः ॥गस्स्_१५॥</p>
<p>अतिविनयवामनतनुर्विलङ्घते गेहदेहलीं न वधूः ।<br>
अस्याः पुनरारभटीं कुसुम्भवाटी विजानाति ॥गस्स्_१६॥</p>
<p>अन्तर्गतैर्गुणैः किं द्वित्रा अपि यत्र साक्षिणो विरलाः ।<br>
स गुणो गीतेर्यदसौ वनेचरं हरिणमपि हरति ॥गस्स्_१७॥</p>
<p>अलुलितसकलविभूषां प्रातर्बालां विलोक्य मुदितं प्राक् ।<br>
प्रियशिरसि वीक्ष्य यावकमथ निःश्वसितं सपत्नीभिः ॥गस्स्_१८॥</p>
<p>अयि लज्जावति निभरनिशीथरतनिःसहाङ्गि सुखसुप्ते ।<br>
लोचनकोकनदच्छदमुन्मीलय सुप्रभातं ते ॥गस्स्_१९॥</p>
<p>अमिलितवदनमपीडितवक्षोरुहमतिविदूरजघनोरु ।<br>
शपथशतेन भुजाभ्यां केवलमालिङ्गितोऽस्मि तया ॥गस्स्_२०॥</p>
<p>अतिपूजिततारेयं दृष्टिः श्रुतिलङ्घनक्षमा सुतनु ।<br>
जिनसिद्धान्तस्थितिरिव सवासना कं न मोहयति ॥गस्स्_२१॥</p>
<p>अलमविषयभयलज्जावञ्चितमात्मानमियमियत्समयम् ।<br>
नवपरिचितदयितगुणा शोचति नालपति शयनसखीः ॥गस्स्_२२॥</p>
<p>अनुरागवर्तिना तव विरहेणोग्रेण सा गृहीताङ्गी ।<br>
त्रिपुररिपुणेव गौरी वरतनुरर्धावशिष्टैव ॥गस्स्_२३॥</p>
<p>अन्यप्रवणे प्रेयसि विपरीते स्रोतसीव विहितास्थाः ।<br>
तद्गतिमिच्छन्त्यः सखि भवन्ति विफलश्रमाः हास्याः ॥गस्स्_२४॥</p>
<p>अधिकः सर्वेभ्यो यः प्रियः प्रियेभ्यो हृदि स्थितः सततम् ।<br>
स लुठति विरहे जीवः कण्ठेऽस्यास्त्वमिव सम्भोगे ॥गस्स्_२५॥</p>
<p>अनयनपथे प्रिये न व्यथा यथा दृश्य एव दुष्प्रापे ।<br>
म्लानैव केवलं निशि तपनशिला वासरे ज्वलति ॥गस्स्_२६॥</p>
<p>अविभाव्यो मित्रेऽपि स्थितिमात्रेणैव नन्दयन् दयितः ।<br>
रहसि व्यपदेशादयमर्थः इवाराजके भोग्यः ॥गस्स्_२७॥</p>
<p>अश्रौषीरपराधान्मम तथ्यं कथय मन्मुखं वीक्ष्य ।<br>
अभिधीयते न किं यदि न मानचौराननः कितवः ॥गस्स्_२८॥</p>
<p>अन्योन्यमनु स्रोतसमन्यदथान्यत्तटात्तटं भजतोः ।<br>
उदितेऽर्केऽपि न माघस्नानं प्रसमाप्यते यूनोः ॥गस्स्_२९॥</p>
<p>अयि चूतवल्लि फलभरनताङ्गि विष्वग्विकासिसौरभ्ये ।<br>
श्वपचघटकर्पराङ्का त्वं किल फलितापि विफलैव ॥गस्स्_३०॥</p>
<p>अञ्जलिरकारि लोकैर्म्लानिमनाप्तैव रञ्जिता जगती ।<br>
सन्ध्याया इव वसतिः स्वल्पापि सखे सुखायैव ॥गस्स्_३१॥</p>
<p>अगृहीतानुनयां मामुपेक्ष्य सख्यो गता बतैकाहम् ।<br>
प्रसभं करोषि मयि चेत्त्वदुपरि वपुरद्य मोक्ष्यामि ॥गस्स्_३२॥</p>
<p>अस्थिररागः कितवो मानी चपलो विदूषकस्त्वमसि ।<br>
मम सख्याः पतसि करे पश्यामि यथा ऋजुर्भवसि ॥गस्स्_३३॥</p>
<p>अकरुण कातरमनसो दर्शितनीरा निरन्तरालेयम् ।<br>
त्वामनु धावति विमुखं गङ्गेव भगीरथं दृष्टिः ॥गस्स्_३४॥</p>
<p>अन्तःकलुषस्तम्भितरसया भृङ्गारनालयेव मम ।<br>
अप्युन्मुखस्य विहिता वरवर्णिनि न त्वया तृप्तिः ॥गस्स्_३५॥</p>
<p>अयि सरले सरलतरोर्मदमुदितद्विपकपोलपालेश्च ।<br>
अन्योन्यमुग्धगन्धव्यतिहारः कषणमाचष्टे ॥गस्स्_३६॥</p>
<p>अस्याः कररुहखण्डितकाण्डपटप्रकटनिर्गता दृष्टिः ।<br>
पटविगलितनिष्कलुषा स्वदते पीयूषधारेव ॥गस्स्_३७॥</p>
<p>अस्याः पतिगृहगमने करोति माताश्रुपिच्छिलां पदवीम् ।<br>
गुणगर्विता पुनरसौ हसति शनैः शुष्करुदितमुखी ॥गस्स्_३८॥</p>
<p>अङ्के निवेश्य कूणितदृशः शनैरकरुणेति शंसन्त्याः ।<br>
मोक्ष्यामि वेणिबन्धं कदा नखैर्गन्धतैलाक्तैः ॥गस्स्_३९॥</p>
<p>अलमनलङ्कृतिसुभगे भूषणमुपहासविषयमितरासाम् ।<br>
कुरुषे वनस्पतिलता प्रसूनमिव बन्ध्यवल्लीनाम् ॥गस्स्_४०॥</p>
<p>अबुधा अजङ्गमा अपि कयापि गत्या परं पदमवाप्ताः ।<br>
मन्त्रिण इति कीर्त्यन्ते नयबलगुटिका इव जनेन ॥गस्स्_४१॥</p>
<p>अतिशीलशीतलतया लोकेषु सखी मृदुप्रतापा नः ।<br>
क्षणवाम्यदह्यमानः प्रतापमस्याः प्रियो वेद ॥गस्स्_४२॥</p>
<p>अन्यास्वपि गृहिणीति ध्यायन्नभिलषितमाप्नोति ।<br>
पश्यन् पाषाणमयीः प्रतिमा इव देवतात्वेन ॥गस्स्_४३॥</p>
<p>अनुपेत्य नीचभावं बालक परितो गभीरमधुरस्य ।<br>
अस्याः प्रेम्णः पात्रं न भवसि सरितो रसस्येव ॥गस्स्_४४॥</p>
<p>अधिवासनमाधेयं गुणमार्गमपेक्षते न च ग्रथनाम् ।<br>
कलयति युवजनमौलिं केतककलिका स्वरूपेण ॥गस्स्_४५॥</p>
<p>अपनीतनिखिलतापां सुभग स्वकरेण विनिहितां भवता ।<br>
पतिशयनवारपालिज्वरौषधं वहति सा मालाम् ॥गस्स्_४६॥</p>
<p>अगणितगुणेन सुन्दर कृत्वा चारित्रमप्युदासीनम् ।<br>
भवतानन्यगतिः सा विहितावर्तेन तरणिरिव ॥गस्स्_४७॥</p>
<p>अनुरक्तरामया पुनरागतये स्थापितोत्तरीयस्य ।<br>
अप्येकवाससस्तव सर्वयुवभ्योऽधिका शोभा ॥गस्स्_४८॥</p>
<p>अर्धः प्राणित्येको मृत इतरो मे विधुन्तुदस्येव ।<br>
सुधयेव प्रियया पथि सङ्गत्यालिङ्गितार्धस्य ॥गस्स्_४९॥</p>
<p>अवधीरितोऽपि निद्रामिषेण माहात्म्यमसृणया प्रियया ।<br>
अवबोधितोऽस्मि चपलो बाष्पस्थितमितेन तल्पेन ॥गस्स्_५०॥</p>
<p>अयि शब्दमात्रसाम्यादास्वादितशर्करस्य तव पथिक ।<br>
स्वल्पो रसनाच्छेदः पुरतो जनहास्यता महती ॥गस्स्_५१॥</p>
<p>अभिनवयौवनदुर्जयविपक्षजनहन्यमानमानापि ।<br>
सूनोः पितृप्रियत्वाद्बिभर्ति सुभगामदं गृहिणी ॥गस्स्_५२॥</p>
<p>अपमानितमिव सम्प्रति गुरुणा ग्रीष्मेण दुर्बलं शैत्यम् ।<br>
स्नानोत्सुकतरुणीस्तनकलशनिबद्धं पयो विशति ॥गस्स्_५३॥</p>
<p>अलसयति गात्रमखिलं क्लेशं मोचयति लोचनं हरति ।<br>
स्वाप इव प्रेयान्मम मोक्तुं न ददाति शयनीयम् ॥गस्स्_५४॥</p>
<p>अंसावलम्बिकरधृतकचमभिषेकार्द्रधवलनखरेखम् ।<br>
धौताधरनयनं वपुरस्त्रमनङ्गस्य तव निशितम् ॥गस्स्_५५॥</p>
<p>अविनिहितं विनिहितमिव युवसु स्वच्छेषु वारवामदृशः ।<br>
उपदर्शयन्ति हृदयं दर्पणबिम्बेषु वदनमिव ॥गस्स्_५६॥</p>
<p>अतिलज्जया त्वयैव प्रकटः प्रेयानकारि निभृतोऽपि ।<br>
प्रासादमौलिरुपरि प्रसरन्त्या वैजयन्त्येव ॥गस्स्_५७॥</p>
<p>अन्योन्यग्रथनागुणयोगाद्गावः पदार्पणैर्बहुभिः ।<br>
खलमपि तुदन्ति मेढीभूतं मध्यस्थमालम्ब्य ॥गस्स्_५८॥</p>
<p>अननुग्रहेण न तथा व्यथयति कटुकूजितैर्यथा पिशुनः ।<br>
रुधिरादानादधिकं दुनोति कर्णे क्वणन्मशकः ॥गस्स्_५९॥</p>
<p>अग्रे लघिमा पश्चान्महतापि पिधीयते न हि महिम्ना ।<br>
वामन इति त्रिविक्रममभिदधति दशावतारविदः ॥गस्स्_६०॥</p>
<p>अङ्के स्तनन्धयस्तव चरणे परिचारिका प्रियः पृष्ठे ।<br>
अस्ति किमु लभ्यमधिकं गृहिणि यदा शङ्कसे बालाम् ॥गस्स्_६१॥</p>
<p>अधर उदस्तः कूजितमामीलितमक्षि लोलितो मौलिः ।<br>
आसादितमिव चुम्बनसुखमस्पर्शेऽपि तरुणाभ्याम् ॥गस्स्_६२॥</p>
<p>अतिरभसेन भुजोऽयं वृतिविवरेण प्रवेशितः सदनम् ।<br>
दयितास्पर्शोल्लसितो नागच्छति वर्त्मना तेन ॥गस्स्_६३॥</p>
<p>अम्बरमध्यनिविष्टं तवेदमतिचपलमलघु जघनतटम् ।<br>
चातक इव नवमभ्रं निरीक्षमाणो न तृप्यामि ॥गस्स्_६४॥</p>
<p>अयमन्धकारसिन्धुरभाराक्रान्तावनीभराक्रान्तः ।<br>
उन्नतपूर्वाद्रिमुखः कूर्मः सन्ध्यास्रमुद्वमति ॥गस्स्_६५॥</p>
<p>अन्तर्भूतो निवसति जडे जडः शिशिरमहसि हरिण इव ।<br>
अजडे शशीव तपने स तु प्रविष्टोऽपि निःसरति ॥गस्स्_६६॥</p>
<p>अगणितजनापवादा त्वत्पाणिस्पर्शहर्षतरलेयम् ।<br>
आयास्यतो वराकी ज्वरस्य तल्पं प्रकल्पयति ॥गस्स्_६७॥</p>
<p>अप्येकवंशजनुषोः पश्यत पूर्णत्वतुच्छताभाजोः ।<br>
ज्याकार्मुकयोः कश्चिद्गुणभूतः कश्चिदपि भर्ता ॥गस्स्_६८॥</p>
<p>अभिनवकेलिक्लान्ता कलयति बाला क्रमेण घर्माम्भः ।<br>
ज्यामर्पयितुं नमिता कुसुमास्त्रधनुर्लतेव मधु ॥गस्स्_६९॥</p>
<p>असती कुलजा धीरा प्रौढा प्रतिवेशिनी यदासक्तिम् ।<br>
कुरुते सरसा च तदा ब्रह्मानन्दं तृणं मन्ये ॥गस्स्_७०॥</p>
<p>अविरलपतिताश्रु वपुः पाण्डु स्निग्धं तवोपनीतमिदम् ।<br>
शतधौतमाज्यमिव मे स्मरशरदाहव्यथां हरति ॥गस्स्_७१॥</p>
<p>अन्तर्निपतितगुञ्जागुणरमणीयश्चकास्ति केदारः ।<br>
निजगोपीविनयव्ययखेदेन विदीर्णहृदय इव ॥गस्स्_७२॥</p>
<p>अमुना हतमिदमिदमिति रुदती प्रतिवेशिनेऽङ्गमङ्गमियम् ।<br>
रोषमिषदलितलज्जा गृहिणी दर्शयति पतिपुरतः ॥गस्स्_७३॥</p>
<p>इति विभाव्याख्यासमेता अकारव्रज्या ॥</p>
<p>**********************************************************</p>
<p>आकारव्रज्या</p>
<p>आन्तरमपि बहिरि व हि व्यञ्जयितुं रसमशेषतः सततम् ।<br>
असती सत्कविसूक्तिः काचघटीति त्रयं वेद ॥गस्स्_७४॥</p>
<p>आलोक एव विमुखी क्वचिदपि दिवसे न दक्षिणा भवसि ।<br>
छायेव तदपि तापं त्वमेव मे हरसि मानवति ॥गस्स्_७५॥</p>
<p>आज्ञा काकुर्याच्ञाक्षेपो हसितं च शुष्करुदितं च ।<br>
इति निधुवनपाण्डित्यं ध्यायंस्तस्या न तृप्यामि ॥गस्स्_७६॥</p>
<p>आज्ञापयिष्यसि पदं दास्यसि दयितस्य शिरसि किं त्वरसे ।<br>
असमयमानिनि मुग्धे मा कुरु भग्नाङ्कुरं प्रेम ॥गस्स्_७७॥</p>
<p>आसाद्य भङ्गमनया द्यूते विहिताभिरुचितकेलिपणे ।<br>
निःसारयताक्षानिति कपटरुषोत्सारिताः सख्यः ॥गस्स्_७८॥</p>
<p>आदरणीयगुणा सखि महता निहितासि तेन शिरसि त्वम् ।<br>
तव लाघवदोषोऽयं सौधपताकेव यच्चलसि ॥गस्स्_७९॥</p>
<p>आर्द्रमपि स्तनजघनान्निरस्य सुतनु त्वयैतदुन्मुक्तम् ।<br>
खस्थमवाप्तुमिव त्वां तपनांशूनंशुकं पिबति ॥गस्स्_८०॥</p>
<p>आरोपिता शिलायामश्मेव त्वं भवेति मन्त्रेण ।<br>
मग्नापि परिणयापदि जारमुखं वीक्ष्य हसितैव ॥गस्स्_८१॥</p>
<p>आयाति याति खेदं करोति मधु हरति मधुकरीवान्या ।<br>
अधिदेवता त्वमेव श्रीरिव कमलस्य मम मनसः ॥गस्स्_८२॥</p>
<p>आसाद्य दक्षिणां दिशमविलम्बं त्यजति चोत्तरां तरणिः ।<br>
पुरुषं हरन्ति कान्ताः प्रायेण हि दक्षिणा एव ॥गस्स्_८३॥</p>
<p>आदानपानलेपैः काश्चिद्गरलोपतापहारिण्यः ।<br>
सदसि स्थितैव सिद्धौषधिवल्ली कापि जीवयति ॥गस्स्_८४॥</p>
<p>आन्दोललोलकेशीं चलकाञ्चीकिङ्किणीगणक्वणिताम् ।<br>
स्मरसि पुरुषायितां तां स्मरचामरचिह्नयष्टिमिव ॥गस्स्_८५॥</p>
<p>आक्षिपसि कर्णमक्ष्णा बलिरपि बद्धस्त्वया त्रिधा मध्ये ।<br>
इति जितसकलवदान्ये तनुदाने लज्जसे सुतनु ॥गस्स्_८६॥</p>
<p>आक्षेपचरणलङ्घनकेशग्रहकेलिकुतुकतरलेन ।<br>
स्त्रीणां पतिरपि गुरुरिति धर्मं न श्राविता सुतनुः ॥गस्स्_८७॥</p>
<p>आगच्छतानवेक्षितपृष्ठेनार्थी वराटकेनेव ।<br>
मुषितास्मि तेन जघनांशुकमपि वोढुं नशक्तेन ॥गस्स्_८८॥</p>
<p>आकुञ्चितैकजङ्घं दरावृतोर्ध्वोरु गोपितार्धोरु ।<br>
सुतनोः श्वसितक्रमनमदुदरस्फुटनाभि शयनमिदम् ॥गस्स्_८९॥</p>
<p>आदाय धनमनल्पं ददानया सुभग तावकं वासः ।<br>
मुग्धा रजकगृहिण्या कृता दिनैः कतिपयैर्निःस्वा ॥गस्स्_९०॥</p>
<p>आस्तां वरमवकेशी मा दोहदमस्य रचय पूगतरोः ।<br>
एतस्मात्फलितादपि केवलमुद्वेगमधिगच्छ ॥गस्स्_९१॥</p>
<p>आरब्धमब्धिमथनं स्वहस्तयित्वा द्विजिह्वममरैर्यत् ।<br>
उचितस्तत्परिणामो विषमं विषमेव यज्जातम् ॥गस्स्_९२॥</p>
<p>आवर्जितालकालि श्वासोत्कम्पस्तनार्पितैकभुजम् ।<br>
शयनं रतिविवशतनोः स्मरामि शिथिलांशुकं तस्याः ॥गस्स्_९३॥</p>
<p>आम्राङ्कुरोऽयमरुणश्यामलरुचिरस्थिनिर्गतः सुतनु ।<br>
नवकमठकर्परपुटान्मूर्धेवोर्ध्वं गतः स्फुरति ॥गस्स्_९४॥</p>
<p>आभङ्गुराग्रबहुगुणदीर्घास्वादप्रदा प्रियादृष्टिः ।<br>
कर्षति मनो मदीयं ह्रदमीनं बडिशरज्जुरिव ॥गस्स्_९५॥</p>
<p>आलप यथा यथेच्छसि युक्तं तव कितव किमपवारयसि ।<br>
स्त्रीजातिलाञ्छनमसौ जीवितरङ्का सखी सुभग ॥गस्स्_९६॥</p>
<p>आस्वादितोऽसि मोहाद्बत विदिता वदनमाधुरी भवतः ।<br>
मधुलिप्तक्षुर रसनाच्छेदाय परं विजानासि ॥गस्स्_९७॥</p>
<p>आकृष्टिभग्नकटकं केन तव प्रकृतिकोमलं सुभगे ।<br>
धन्येन भुजमृणालं ग्राह्यं मदनस्य राज्यमिव ॥गस्स्_९८॥</p>
<p>आरुह्य दूरमगणितरौद्रक्लेशा प्रकाशयन्ती स्वम् ।<br>
वातप्रतीच्छनपटी वहित्रमिव हरसि मां सुतनु ॥गस्स्_९९॥</p>
<p>आयासः परहिंसा वैतंसिकसारमेय तव सारः ।<br>
त्वामपसार्य विभाज्यः कुरङ्ग एषोऽधुनैवान्यैः ॥गस्स्_१००॥</p>
<p>आनयति पथिकतरुणं हरिण इह प्रापयन्निवात्मानम् ।<br>
उपकलमगोऽपि कोमलकलमावलिकवलनोत्तरलः ॥गस्स्_१०१॥</p>
<p>आसीदेव यदार्द्रः किमपि तदा किमयमाहतोऽप्याह ।<br>
निष्ठुरभावादधुना कटूनि सखि रटति पटह इव ॥गस्स्_१०२॥</p>
<p>आज्ञाकरश्च ताडनपरिभवसहनश्च सत्यमहमस्याः ।<br>
न तु शीलशीतलेयं प्रियेतरद्वक्तुमपि वेद ॥गस्स्_१०३॥</p>
<p>आधाय दुग्धकलशे मन्थानं श्रान्तदोर्लता गोपी ।<br>
अप्राप्तपारिजाता दैवे दोषं निवेशयति ॥गस्स्_१०४॥</p>
<p>आस्तां मानः कथनं सखीषु वा मयि निवेद्यदुर्विनये ।<br>
शिथिलितरतिगुणगर्वा ममापि सा लज्जिता सुतनुः ॥गस्स्_१०५॥</p>
<p>आवर्तैरातर्पणशोभां डिण्डीरपाण्डुरैर्दधती ।<br>
गायति मुखरितसलिला प्रियसङ्गममङ्गलं सुरसा ॥गस्स्_१०६॥</p>
<p>इति विभाव्याख्यासमेता आकारव्रज्या ॥</p>
<p>**********************************************************</p>
<p>इकारव्रज्या</p>
<p>इयमुद्गतिं हरन्तीनेत्रनिकोचं च विदधती पुरतः ।<br>
न विजानीमः किं तव वदति सपत्नीव दिननिद्रा ॥गस्स्_१०७॥</p>
<p>इदमुभयभित्तिसन्ततहारगुणान्तर्गतैककुचमुकुलम् ।<br>
गुटिकाधनुरिव बालावपुः स्मरः श्रयति कुतुकेन ॥गस्स्_१०८॥</p>
<p>इह शिखरिशिखरावलम्बिनि विनोददरतरलवपुषि तरुहरिणे ।<br>
पश्याभिलषति पतितुं विहगी निजनीडमोहेन ॥गस्स्_१०९॥</p>
<p>इक्षुर्नदीप्रवाहो द्यूतं मानग्रहश्च हे सुतनु ।<br>
भ्रूलतिका च तवेयं भङ्गे रसमधिकमावहति ॥गस्स्_११०॥</p>
<p>इन्दोरिवास्य पुरतो यद्विमुखी सापवारणा भ्रमसि ।<br>
तत्कथय किं नु दुरितं सखि त्वया छाययेव कृतम् ॥गस्स्_१११॥</p>
<p>इह कपटकुतुकतरलितदृशि विश्वासं कुरङ्ग किं कुरुषे ।<br>
तव रभसतरलितेयं व्याधवधूर्वालधौ वलते ॥गस्स्_११२॥</p>
<p>इह वहति बहु महोदधिविभूषणा मानगर्वमियमुर्वी ।<br>
देवस्य कमठमूर्तेः न पृष्ठमपि निखिलमाप्नोति ॥गस्स्_११३॥</p>
<p>इति विभाव्याख्यासमेता इकारव्रज्या ॥</p>
<p>**********************************************************</p>
<p>ईकारव्रज्या</p>
<p>ईर्ष्यारोषज्वलितोनिजपतिसङ्गं विचिन्तयंस्तस्याः ।<br>
च्युतवसनजघनभावनसान्द्रानन्देन निर्वामि ॥गस्स्_११४॥</p>
<p>ईश्वरपरिग्रहोचितमोहोऽस्यां मधुप किं मुधा पतसि ।<br>
कनकाभिधानसारा वीतरसा कितवकलिकेयम् ॥गस्स्_११५॥</p>
<p>ईषदवशिष्टजडिमा शिशिरे गतमात्र एव चिरमङ्गैः ।<br>
नवयौवनेव तन्वी निषेव्यते निर्भरं वापी ॥गस्स्_११६॥</p>
<p>इति विभाव्याख्यासमेता ईकारव्रज्या ॥</p>
<p>**********************************************************</p>
<p>उकारव्रज्या</p>
<p>उल्लसितभ्रूधनुषा तव पृथुना लोचनेन रुचिराङ्गि ।<br>
अचला अपि न महान्तः के चञ्चलभावमानीताः ॥गस्स्_११७॥</p>
<p>उपनीय यन्नितम्बे भुजङ्गमुच्चैरलम्बि विबुधैः श्रीः ।<br>
एकः स मन्दरगिरिः सखि गरिमाणं समुद्वहतु ॥गस्स्_११८॥</p>
<p>उल्लसितलाञ्छनोऽयं ज्योत्स्नावर्षी सुधाकरः स्फुरति ।<br>
आसक्तकृष्णचरणः शकट इव प्रकटितक्षीरः ॥गस्स्_११९॥</p>
<p>उपचारानुनयास्ते कितवस्योपेक्षिताः सखीवचसा ।<br>
अधुना निष्ठुरमपि यदि स वदति कलिकैतवाद्यामि ॥गस्स्_१२०॥</p>
<p>उषसि परिवर्तयन्त्या मुक्तादामोपवीततां नीतम् ।<br>
पुरुषायितवैदग्ध्यं व्रीडावति कैर्न कलितं ते ॥गस्स्_१२१॥</p>
<p>उड्डीनानामेषां प्रासादात्तरुणि पक्षिणां पङ्क्तिः ।<br>
विस्फुरति वैजयन्तीपवनच्छिन्नापविद्धेव ॥गस्स्_१२२॥</p>
<p>उज्जागरितभ्रामितदन्तुरदलरुद्धमधुकरप्रकरे ।<br>
काञ्चनकेतकि मा तव विकसतु सौरभ्यसम्भारः ॥गस्स्_१२३॥</p>
<p>उल्लसितभ्रूः किमतिक्रान्तं चिन्तयसि निस्तरङ्गाक्षि ।<br>
क्षुद्रापचारविरसः पाकः प्रेम्णो गुडस्येव ॥गस्स्_१२४॥</p>
<p>उद्दिश्य निःसरन्तीं सखीमियं कपटकोपकुटिलभ्रूः ।<br>
एवमवतंसमाक्षिपदाहतदीपो यथा पतति ॥गस्स्_१२५॥</p>
<p>उदितोऽपि तुहिनगहने गगनप्रान्ते न दीप्यते तपनः ।<br>
कठिनघृतपूरपूर्णे शरावशिरसि प्रदीप इव ॥गस्स्_१२६॥</p>
<p>उद्गमनोपनिवेशनशयनपरावृत्तिवलनचलनेषु ।<br>
अनिशं स मोहयति मां हृल्लग्नः श्वास इव दयितः ॥गस्स्_१२७॥</p>
<p>उज्झितसौभाग्यमदस्फुटयाच्ञानङ्गभीतयोर्यूनोः ।<br>
अकलितमनसोरेका दृष्टिर्दूती निसृष्टार्थी ॥गस्स्_१२८॥</p>
<p>उत्तमभुजङ्गसङ्गमनिस्पन्दनितम्बचापलस्तस्याः ।<br>
मन्दरगिरिरिव विबुधैरितस्ततः कृष्यते कायः ॥गस्स्_१२९॥</p>
<p>उपनीय कलमकुडवं कथयति सभयश्चिकित्सके हलिकः ।<br>
शोणं सोमार्धनिभं वधूस्तने व्याधिमुपजातम् ॥गस्स्_१३०॥</p>
<p>उन्मुकुलिताधरपुटेभूतिकणत्रासमीलितार्धाक्षि ।<br>
धूमोऽपि नेह विरमभ्रमरोऽयं श्वसितमनुसरति ॥गस्स्_१३१॥</p>
<p>उपरि परिप्लवते मम बालेयं गृहिणि हंसमालेव ।<br>
सरस इव नलिननाला त्वमाशयं प्राप्य वससि पुनः ॥गस्स्_१३२॥</p>
<p>उत्कम्पघर्मपिच्छिलदोःसाधिकहस्तविच्युतश्चौरः ।<br>
शिवमाशास्ते सुतनुस्तनयोस्तव पञ्चलाञ्चलयोः ॥गस्स्_१३३॥</p>
<p>उत्क्षिप्तबाहुदर्शितभुजमूलं चूतमुकुल मम सख्या ।<br>
आकृष्यमाण राजति भवतः परमुच्चपदलाभः ॥गस्स्_१३४॥</p>
<p>उच्चकुचकुम्भनिहितो हृदयं चालयति जघनलग्नाग्रः ।<br>
अतिनिम्नमध्यसङ्क्रमदारुनिभस्तरुणि तव हारः ॥गस्स्_१३५॥</p>
<p>उल्लसितशीतदीधितिकलोपकण्ठे स्फुरन्ति तारौघाः ।<br>
कुसुमायुधविधृतधनुर्निर्गतमकरन्दबिन्दुनिभाः ॥गस्स्_१३६॥</p>
<p>उपनीय प्रियमसमयविदं च मे दग्धमानमपनीय ।<br>
नर्मोपक्रम एव क्षणदे दूतीव चलितासि ॥गस्स्_१३७॥</p>
<p>उत्तमवनितैकगतिः करीव सरसीपयः सखीधैर्यम् ।<br>
आस्कन्दितोरुणा त्वं हस्तेनैव स्पृशन् हरसि ॥गस्स्_१३८॥</p>
<p>इति विभाव्याख्यासमेता उकारव्रज्या ॥</p>
<p>**********************************************************</p>
<p>ऊकारव्रज्या</p>
<p>ऊढामुनातिवाहय पृष्ठे लग्नापि कालमचलापि ।<br>
सर्वंसहे कठोरत्वचः किमङ्केन कमठस्य ॥गस्स्_१३९॥</p>
<p>इति विभाव्याख्यासमेता ऊकारव्रज्या ॥</p>
<p>**********************************************************</p>
<p>ऋकारव्रज्या</p>
<p>ऋजुना निधेहि चरणौ परिहर सखि निखिलनागराचारम् ।<br>
इह डाकिनीति पल्लीपतिः कटाक्षेऽपि दण्डयति ॥गस्स्_१४०॥</p>
<p>ऋषभोऽत्र गीयत इति श्रुत्वा स्वरपारगा वयं प्राप्ताः ।<br>
को वेद गोष्ठमेतद्गोशान्तौ विहितबहुमानम् ॥गस्स्_१४१॥</p>
<p>इति विभाव्याख्यासमेता ऋकारव्रज्या ॥</p>
<p>**********************************************************</p>
<p>एकारव्रज्या</p>
<p>एको हरः प्रियाधरगुणवेदी दिविषदोऽपरे मूढाः ।<br>
विषममृतं वा सममिति यः पश्यन् गरलमेव पपौ ॥गस्स्_१४२॥</p>
<p>एष्यति मा पुनरयमिति गमने यदमङ्गलं मयाकारि ।<br>
अधुना तदेव कारणमवस्थितौ दग्धगेहपतेः ॥गस्स्_१४३॥</p>
<p>एकैकशो युवजनं विलङ्घमानाक्षनिकरमिव तरला ।<br>
विश्राम्यति सुभग त्वामङ्गुलिरासाद्य मेरुमिव ॥गस्स्_१४४॥</p>
<p>एकः स एव जीवति स्वहृदयशून्योऽपि सहृदयो राहुः ।<br>
यः सकललघिमकारणमुदरं न बिभर्ति दुष्पूरम् ॥गस्स्_१४५॥</p>
<p>एकेन चूर्णकुन्तलमपरेण करेण चिबुकमुन्नमयन् ।<br>
पश्यामि बाष्पधौतश्रुति नगरद्वारि तद्वदनम् ॥गस्स्_१४६॥</p>
<p>एकं जीवनमूलं चञ्चलमपि तापयन्तमपि सततम् ।<br>
अन्तर्वहति वराकी सा त्वां नासेव निःश्वासम् ॥गस्स्_१४७॥</p>
<p>एकं वदति मनो मम यामि न यामीति हृदयमपरं मे ।<br>
हृदयद्वयमुचितं तव सुन्दरि हृतकान्तचित्तायाः ॥गस्स्_१४८॥</p>
<p>एरण्डपत्त्रशयना जनयन्ती स्वेदमलघुजघनतटा ।<br>
धूलिपुटीव मिलन्ती स्मरज्वरं हरति हलिकवधूः ॥गस्स्_१४९॥</p>
<p>इति विभाव्याख्यासमेता एकारव्रज्या ॥</p>
<p>**********************************************************</p>
<p>ककारव्रज्या</p>
<p>केलिनिलयं सखीमिव नयति नवोढां स्वयं न मां भजते ।<br>
इत्थं गृहिणीमर्ये स्तुवति प्रतिवेशिना हसितम् ॥गस्स्_१५०॥</p>
<p>कालक्रमकमनीयक्रोडेयं केतकीति काशंसा ।<br>
वृद्धिर्यथा यथा स्यास्तथा तथा कण्टकोत्कर्षः ॥गस्स्_१५१॥</p>
<p>कृतकस्वाप मदीयश्वासध्वनिदत्तकर्ण किं तीव्रैः ।<br>
विध्यसि मां निःश्वासैः स्मरः शरैः शब्दवेधीव ॥गस्स्_१५२॥</p>
<p>क्व स निर्मोकदुकूलः क्वालङ्करणाय फणिमणिश्रेणी ।<br>
कालियभुजङ्गगमनाद्यमुने विश्वस्य गम्यासि ॥गस्स्_१५३॥</p>
<p>किञ्चिन्न बालयोक्तं न सप्रसादा निवेशिता दृष्टिः ।<br>
मयि पदपतिते केवलमकारि शुकपञ्जरो विमुखः ॥गस्स्_१५४॥</p>
<p>कृतहसितहस्ततालं मन्मथतरलैर्विलोकितां युवभिः ।<br>
क्षिप्तः क्षिप्तो निपतन्नङ्गे नर्तयति भृङ्गस्ताम् ॥गस्स्_१५५॥</p>
<p>कमलमुखि सर्वतोमुखनिवारणं विदधदेव भूषयति ।<br>
रोधोऽरुद्धस्वरसास्तरङ्गिणीस्तरलनयनाश्च ॥गस्स्_१५६॥</p>
<p>कितव प्रपञ्चिता सा भवता मन्दाक्षमन्दसञ्चारा ।<br>
बहुदायैरपि सम्प्रति पाशकसारीव नायाति ॥गस्स्_१५७॥</p>
<p>कः श्लाघनीयजन्मा माघनिशीथेऽपि यस्य सौभाग्यम् ।<br>
प्रालेयानिलदीर्घः कथयति काञ्चीनिनादोऽयम् ॥गस्स्_१५८॥</p>
<p>किमशकनीयं प्रेम्णः फणिनः कथयापि या बिभेति स्म ।<br>
सा गिरिशभुजभुजङ्गमफेणोपधानाद्य निद्राति ॥गस्स्_१५९॥<br>
कृत्रिमकनकेनेव प्रेम्णा मुषितस्य वारवनिताभिः ।<br>
लघुरिव वित्तविनाशक्लेशो जनहास्यता महती ॥गस्स्_१६०॥</p>
<p>किं पर्वदिवसमार्जितदन्तोष्ठि निजं वपुर्न मण्डयसि ।<br>
स त्वां त्यजति न पर्वस्वपि मधुरामिक्षुयष्टिमिव ॥गस्स्_१६१॥</p>
<p>कष्टं साहसकारिणि तव नयनार्धेन सोऽध्वनि स्पृष्टः ।<br>
उपवीतादपि विदितो न द्विजदेहस्तपस्वी ते ॥गस्स्_१६२॥</p>
<p>क्लेशेऽपि तन्यमाने मिलितेयं मां प्रमोदयत्येव ।<br>
रौद्रेऽनभ्रेऽपि नभःसुरापगावारिवृष्टिरेव ॥गस्स्_१६३॥</p>
<p>कूपप्रभवाणां परमुचितमपां पट्टबन्धनं मन्ये ।<br>
याः शक्यन्ते लब्धुं न पार्थिवेनापि विगुणेन ॥गस्स्_१६४॥</p>
<p>कररुहशिखानिखात भ्रान्त्वा विश्रान्त रजनिदुरवाप ।<br>
रविरिव यन्त्रोल्लिखितः कृशोऽपि लोकस्य हरसि दृशम् ॥गस्स्_१६५॥</p>
<p>किं करवाणि दिवानिशमपि लग्ना सहजशीतलप्रकृतिः ।<br>
हन्त सुखयामि न प्रियमात्मानमिवात्मनश्छाया ॥गस्स्_१६६॥</p>
<p>केशैः शिरसो गरिमा मरणं पीयूषकुण्डपातेन ।<br>
दयितवहनेन वक्षसि यदि भारस्तदिदमचिकित्स्यम् ॥गस्स्_१६७॥</p>
<p>किञ्चित्कर्कशतामनु रसं प्रदास्यन्निसर्गमधुरं मे ।<br>
इक्षोरिव ते सुन्दरि मानस्य ग्रन्थिरपि काम्यः ॥गस्स्_१६८॥</p>
<p>केन गिरिशस्य दत्ता बुद्धिर्भुजगं जटावनेऽर्पयितुम् ।<br>
येन रतिरभसकान्ताकरचिकुराकर्षणं मुषितम् ॥गस्स्_१६९॥</p>
<p>करचरणकाञ्चिहारप्रहारमवचिन्त्य बलगृहीतकचः ।<br>
प्रणयी चुम्बति दयितावदनं स्फुरदधरमरुणाक्षम् ॥गस्स्_१७०॥</p>
<p>कुरुतां चापलमधुना कलयतु सुरसासि यादृशी तदपि ।<br>
सुन्दरि हरीतकीमनु परिपीता वारिधारेव ॥गस्स्_१७१॥</p>
<p>कज्जलतिलककलङ्कितमुखचन्द्रे गलितसलिलकणकेशि ।<br>
नवविरहदहनतूलो जीवयितव्यस्त्वया कतमः ॥गस्स्_१७२॥</p>
<p>कृच्छ्रानुवृत्तयोऽपि हि परोपकारं त्यजन्ति न महान्तः ।<br>
तृणमात्रजीवना अपि करिणो दानद्रवार्द्रकराः ॥गस्स्_१७३॥</p>
<p>किं हसथ किं प्रधावथ किं जनमाह्वयथ बालका विफलम् ।<br>
तदथ दर्शयति यथारिष्टः कण्ठेऽमुना जगृहे ॥गस्स्_१७४॥</p>
<p>कातरताकेकरितस्मरलज्जारोषमसृणमधुराक्षी ।<br>
योक्तुं न मोक्तुमथवा वलतेऽसावर्थलब्धरतिः ॥गस्स्_१७५॥</p>
<p>केतकगर्भे गन्धादरेण दूरादमी द्रुतमुपेताः ।<br>
मदनस्यन्दनवाजित इव मधुपा धूलिमाददते ॥गस्स्_१७६॥</p>
<p>को वक्रिमा गुणाः के का कान्तिः शिशिरकिरणलेखानाम् ।<br>
अन्तः प्रविश्य यासामाक्रान्तं पशुविशेषेण ॥गस्स्_१७७॥</p>
<p>कृतविविधमथनयत्नः पराभावाय प्रभुः सुरासुरयोः ।<br>
इच्छति सौभाग्यमदात्स्वयंवरेण श्रियं विष्णुः ॥गस्स्_१७८॥</p>
<p>किं पुत्रि गण्डशैलभ्रमेण नवनीरदेषु निद्रासि ।<br>
अनुभव चपलाविलसितगर्जितदेशान्तरभ्रान्तीः ॥गस्स्_१७९॥</p>
<p>कान्तः पदेन हत इति सरलामपराध्य किं प्रसादयथ ।<br>
सोऽप्येवमेव सुलभः पदप्रहारः प्रसादः किम् ॥गस्स्_१८०॥</p>
<p>कर्णगतेयममोघा दृष्टिस्तव शक्तिरिन्द्रदत्ता च ।<br>
सा नासादितविजया क्वचिदपि नापार्थपतितेयम् ॥गस्स्_१८१॥</p>
<p>क्लेशयसि किमिति दूतीर्यदशक्यं सुमुखि तव कटाक्षेण ।<br>
कामोऽपि तत्र सायकमकीर्तिशङ्की न सन्धत्ते ॥गस्स्_१८२॥</p>
<p>को वेद मूल्यमक्षद्यूते प्रभुणा पणीकृतस्य विधोः ।<br>
प्रतिविजये यत्प्रतिपणमधरं घरनन्दिनी विदधे ॥गस्स्_१८३॥</p>
<p>कुपितां चरणप्रहरणभयेन मुञ्चामि न खलु चण्डि त्वाम् ।<br>
अलिरनिलचपलकिसलयताडनसहनो लतां भजते ॥गस्स्_१८४॥</p>
<p>कोपाकृष्टभ्रूस्मरशरासने संवृणु प्रिये पततः ।<br>
छिन्नज्यामधुपानिव कज्जलमलिनाश्रुजलबिन्दून् ॥गस्स्_१८५॥</p>
<p>कामेनापि न भेत्तुं किमु हृदयमपारि बालवनितानाम् ।<br>
मूढविशिखप्रहारोच्छूनमिवाभाति यद्वक्षः ॥गस्स्_१८६॥</p>
<p>किं परजीवैर्दीव्यसि विस्मयमधुराक्षि गच्छ सखि दूरम् ।<br>
अहिमधिचत्वरमुरगग्राही खेलयतु निर्विघ्नः ॥गस्स्_१८७॥</p>
<p>करचरणेन प्रहरति यथा यथाङ्गेषु कोपतरलाक्षी ।<br>
रोषयति परुषवचनैस्तथा तथा प्रेयसीं रसिकः ॥गस्स्_१८८॥</p>
<p>कस्तां निन्दति लुम्पति कः स्मरफलकस्य वर्णकं मुग्धः ।<br>
को भवति रत्नकण्टकममृते कस्यारुचिरुदेति ॥गस्स्_१८९॥</p>
<p>कोपवति पाणिलीलाचञ्चलचूताङ्कुरे त्वयि भ्रमति ।<br>
करकम्पितकरवाले स्मर इव सा मूर्च्छिता सुतनुः ॥गस्स्_१९०॥</p>
<p>कौलीन्यादलमेनां भजामि नकुलं स्मरः प्रमाणयति ।<br>
तद्भावनेन भजतो मम गोत्रस्खलनमनिवार्यम् ॥गस्स्_१९१॥</p>
<p>कुत इह कुरङ्गशावक केदारे कलममञ्जरीं त्यजसि ।<br>
तृणबाणस्तृणधन्वा तृणघटितः कपटपुरुषोऽयम् ॥गस्स्_१९२॥</p>
<p>इति विभाव्याख्यासमेता ककारव्रज्या ॥</p>
<p>**********************************************************</p>
<p>खकारव्रज्या</p>
<p>खलसख्यं प्राङ्मधुरं वयोऽनतराले निदाघदिनमन्ते ।<br>
एकआदिमध्यपरिणतिरमणीया साधुजनमैत्री ॥गस्स्_१९३॥</p>
<p>इति विभाव्याख्यासमेता खकारव्रज्या ॥</p>
<p>**********************************************************</p>
<p>गकारव्रज्या</p>
<p>गुणमधिगतमपि धनवान्न चिरान्नाशयति रक्षति दरिद्रः ।<br>
मज्जयति रज्जुमम्भसि पूर्णः कुम्भः सखि न तुच्छः ॥गस्स्_१९४॥</p>
<p>गुरुरपि लघूपनीतो न निमज्जति नियतमाशये महतः ।<br>
वानकरोपनीतः शैलो मकरालयस्येव ॥गस्स्_१९५॥</p>
<p>गौरीपतेर्गरीयो गरलं गत्वा गले जीर्णम् ।<br>
जीर्यति कर्णे महतां दुर्वादो नाल्पमपि विशति ॥गस्स्_१९६॥</p>
<p>गृहपतिपुरतो जारं कपटकथाकथितमन्मथावस्थम् ।<br>
प्रीणयति पीडयति च बाला निःश्वस्य निःश्वस्य ॥गस्स्_१९७॥</p>
<p>गतिगञ्जितवरयुवतिः करी कपोलौ करोतु मदमलिनौ ।<br>
मुखबन्धमात्रसिन्धुर लबोदर किं मदं वहसि ॥गस्स्_१९८॥</p>
<p>गेहिन्याः शृण्वन्ती गोत्रस्खलितापराधतो मानम् ।<br>
स्निग्धां प्रिये सगर्वां सखीषु बाला दृशं दिशति ॥गस्स्_१९९॥</p>
<p>ग्रीष्ंमये समयेऽस्मिन् विनिर्मितं कलय केलिवनमूले ।<br>
अलमालवालवलयच्छलेन कुण्डलितमिव शैत्यम् ॥गस्स्_२००॥</p>
<p>गुणबद्धचरण इति मा लीलाविहगं विमुञ्च सखि मुग्धे ।<br>
अस्मिन् वलयितशाखे क्षणेन गुणयन्त्रणं त्रुटति ॥गस्स्_२०१॥</p>
<p>गुरुगर्जिसान्द्रविद्युद्भयमुद्रितकर्णचक्षुषां पुरतः ।<br>
बाला चुम्बति जारं वज्रादधिको हि मदनेषुः ॥गस्स्_२०२॥</p>
<p>गृहिणीगुणेषु गणिता विनयः सेवा विधेयतेति गुणाः ।<br>
मानः प्रभुता वाम्यं विभूषणं वामनयनानाम् ॥गस्स्_२०३॥</p>
<p>गुणमान्तरमगुणं वा लक्ष्मीर्गङ्गा च वेद हरिहरयोः ।<br>
एका पदेऽपि रमते न वसति निहिता शिरस्यपरा ॥गस्स्_२०४॥</p>
<p>गत्वा जीवितसंशयमभ्यस्तः सोढुमतिचिराद्विरहः ।<br>
अकरुणः पुनरपि दित्ससि सुरतदुरभ्यासमस्माकम् ॥गस्स्_२०५॥</p>
<p>गोत्रस्खलितप्रश्नेऽप्युत्तरमतिशीलशीतलं दत्त्वा ।<br>
निःश्वस्य मोघरूपे स्ववपुषि निहितं तया चक्षुः ॥गस्स्_२०६॥</p>
<p>गन्धग्राहिणि शालोन्मीलितनिर्यासनिहितनिखिलाङ्गि ।<br>
उपभुक्तमुक्तभूरुहशतेऽधुना भ्रमरि न भ्रमसि ॥गस्स्_२०७॥</p>
<p>गुरुषु मिलितेषु शिरसा प्रणमसि लघुषून्नता समेषु समा ।<br>
उचितज्ञासि तुले किं तुलयसि गुञ्जाफलैः कनकम् ॥गस्स्_२०८॥</p>
<p>गेहिन्या ह्रियमाणं निरुध्यमानं नवोढया पुरतः ।<br>
मम नौकाद्वितयार्पितगुण इव हृदयं द्विधा भवति ॥गस्स्_२०९॥</p>
<p>गुण आकर्षणयोग्यो धनुष इवैकोऽपि लक्षलाभाय ।<br>
लूतातन्तुभिरिव किं गुणैर्विमर्दासहैर्बहुभिः ॥गस्स्_२१०॥</p>
<p>गायति गीते वंशे वादयति स विपञ्चीषु ।<br>
पाठयति पञ्जरशुकं तव सन्देशाक्षरं रामा ॥गस्स्_२११॥</p>
<p>गणयति न मधुव्ययमयमविरतमापिबतु मधुकरः कुमुदम् ।<br>
सौभाग्यमानवान् परमसूयति द्युमणये चन्द्रः ॥गस्स्_२१२॥</p>
<p>गुणविधृता सखि तिष्ठसि तथैव देहेन किं तु हृदयं ते ।<br>
हृतममुना मालायाः समीरणेनेव सौरभ्यम् ॥गस्स्_२१३॥</p>
<p>गुरुसदने नेदीयसि चरणगते मयि च मूकयापि तया ।<br>
नूपुरमपास्य पदयोः किं न प्रियमीरितं प्रियया ॥गस्स्_२१४॥</p>
<p>ग्रन्थिलतया किमिक्षोः किमपभ्रंशेन भवति गीतस्य ।<br>
किमनार्जवेन शशिनः किं दारिद्र्येण दयितस्य ॥गस्स्_२१५॥</p>
<p>गेहिन्या चिकुरग्रहसमयससीत्कारमीलितदृशापि ।<br>
बालाकपोलपुलकं विलोक्य निहितोऽस्मि शिरसि पदा ॥गस्स्_२१६॥</p>
<p>गुरुपक्ष्म जागरारुणघूर्णत्तारं कथञ्चिदपि वलते ।<br>
नयनमिदं स्फुटनखपदनिवेश् अकृतकोपकुटिलभ्रु ॥गस्स्_२१७॥</p>
<p>इति विभाव्याख्यासमेता गकारव्रज्या ॥</p>
<p>**********************************************************</p>
<p>घकारव्रज्या</p>
<p>घटितजघनं निपीडितपीनोरु न्यस्तनिखिलकुचभारम् ।<br>
आलिङ्गन्त्यपि बाला वदत्यसौ मुञ्च मुञ्चेति ॥गस्स्_२१८॥</p>
<p>घटितपलाशकपाटं निशि निशि सुखिनो हि शेरते पद्माः ।<br>
उज्जागरेण कैरव कति शक्या रक्षितुं लक्ष्मीः ॥गस्स्_२१९॥</p>
<p>घूर्णन्ति विप्रलब्धाः स्नेहापायात्प्रदीपकलिकाश्च ।<br>
प्रातः प्रस्थितपान्थस्त्रीहृदयं स्फुटति कमलं च ॥गस्स्_२२०॥</p>
<p>इति विभाव्याख्यासमेता घकारव्रज्या ॥</p>
<p>**********************************************************</p>
<p>चकारव्रज्या</p>
<p>चपलस्य पलितलाञ्छितचिकुरं दयितस्य मौलिमवलोक्य ।<br>
खेदोचितेऽपि समये संमदमेवाददे गृहिणी ॥गस्स्_२२१॥</p>
<p>चण्डि प्रसारितेन स्पृशन् भुजेनापि कोपनां भवतीम् ।<br>
तृप्यामि पङ्किलामिव पिबन्नदीं नलिननालेन ॥गस्स्_२२२॥</p>
<p>चपलभुजङ्गीभुक्तोज्झित शीतलगन्धवह निशि भ्रान्त ।<br>
अपराशां पूरयितुं प्रत्यूषसदागते गच्छ ॥गस्स्_२२३॥</p>
<p>चिरपथिक द्राघिममिलदलकलताशैवलावलिग्रथिला ।<br>
करतोयेव मृगाक्ष्या दृष्टिरिदानीं सदानीरा ॥गस्स्_२२४॥</p>
<p>चण्डि दरचपलचेलव्यक्तोरुविलोकनैकरसिकेन ।<br>
धूलिभयादपि न मया चरणहृतौ कुञ्चितं चक्षुः ॥गस्स्_२२५॥</p>
<p>चलकुण्डलचलदलकस्खलदुरसिजवसनसज्जदूरुयुगम् ।<br>
जघनभरक्लमकूणितनयनमिदं हरति गतमस्याः ॥गस्स्_२२६॥</p>
<p>चरणैः परागसैकतमफलमिदं लिखसि मधुप केतक्याः ।<br>
इह वसति कान्तिसारे नान्तःसलिलापि मधुसिन्धुः ॥गस्स्_२२७॥</p>
<p>चिरकालपथिक शङ्कातरङ्गिताक्षः किमीक्षसे मुग्ध ।<br>
त्वन्निस्त्रिंशाश्लेषव्रणकिणराजीयमेतस्याः ॥गस्स्_२२८॥</p>
<p>चपलां यथा मदान्धश्छायामयमात्मनः करो हन्ति ।<br>
आस्फालयति करं प्रतिगजस्तथायं पुरो रुद्धः ॥गस्स्_२२९॥</p>
<p>चुम्बनलोलुपमदधरहृतकाश्मीरं स्मरन्न तृप्यामि ।<br>
हृदयद्विरदालानस्तम्भं तस्यास्तदूरुयुगम् ॥गस्स्_२३०॥</p>
<p>चिकुरविसारणतिर्यङ्नतकण्ठी विमुखवृत्तिरपि बाला ।<br>
त्वामियमङ्गुलिकल्पितकचावकाशा विलोकयति ॥गस्स्_२३१॥</p>
<p>चुम्बनहृताञ्जनार्घं स्फुटजागररागमीक्षणं क्षिपसि ।<br>
किमुषसि वियोगकातरमसमेषुरिवार्धनाराचम् ॥गस्स्_२३२॥</p>
<p>इति विभाव्याख्यासमेता चकारव्रज्या ॥</p>
<p>**********************************************************</p>
<p>छकारव्रज्या</p>
<p>छायाग्राही चन्द्रः कूटत्वं सततमम्बुजं व्रजति ।<br>
हित्वोभयं सभायां स्तौति तवैवाननं लोकः ॥गस्स्_२३३॥</p>
<p>छायामात्रं पश्यन्नधोमुखोऽप्युद्गतेन धैर्येण ।<br>
तुदति मम हृदयनिपुणा राधाचक्रं किरीतीव ॥गस्स्_२३४॥</p>
<p>इति विभाव्याख्यासमेता छकारव्रज्या ॥</p>
<p>**********************************************************</p>
<p>जकारव्रज्या</p>
<p>जलबिन्दवः कतिपये नयनाद्गमनोद्यमे तव स्खलिताः ।<br>
कान्ते मम गन्तव्या भूरेतैरेव पिच्छिलिता ॥गस्स्_२३५॥</p>
<p>जृम्भोत्तम्भितदोर्युगयन्त्रितताटङ्कपीडितकपोलम् ।<br>
तस्याः स्मरामि जलकणलुलिताञ्जनमलसदृष्टि मुखम् ॥गस्स्_२३६॥</p>
<p>जागरित्वा पुरुषं परं वने सर्वतो मुखं हरसि ।<br>
अति शरदनुरूपं तव शीलमिदं जातिशालिन्याः ॥गस्स्_२३७॥</p>
<p>इति विभाव्याख्यासमेता जकारव्रज्या ॥</p>
<p>**********************************************************</p>
<p>झकारव्रज्या</p>
<p>झङ्कृतकङ्कणपाणिक्षेपैः स्तम्भावलम्बनैर्मौनैः ।<br>
शोभयसि शुष्करुदितैरपि सुन्दरि मन्दिरद्वारम् ॥गस्स्_२४६॥</p>
<p>इति विभाव्याख्यासमेता झकारव्रज्या ॥</p>
<p>**********************************************************</p>
<p>ढकारव्रज्या</p>
<p>ढक्कामाहत्य मदं वितन्वते करिण इव चिरं पुरुषाः ।<br>
स्त्रीणां करिणीनामिव मदः पुनः स्वकुलनाशाय ॥गस्स्_२४७॥</p>
<p>इति विभाव्याख्यासमेता ढकारव्रज्या ॥</p>
<p>**********************************************************</p>
<p>तकारव्रज्या</p>
<p>तां तापयन्ति मन्मथबाणास्त्वां प्रीणयन्ति बत सुभग ।<br>
तपनकरास्तपनशिलां ज्वलयन्ति विधुं मधुरयन्ति ॥गस्स्_२४८॥</p>
<p>तव सुतनु सानुमत्या बहुधातुजनितनितम्बरागायाः ।<br>
गिरिवरभुव इव लाभेनाप्नोमि द्व्यङ्गुलेन दिवम् ॥गस्स्_२४९॥</p>
<p>त्यक्तो मुञ्चति जीवनमुज्झति नानुग्रहेऽपि लोलुत्वम् ।<br>
किं प्रावृषेव पद्माकरस्य करणीयमस्य मया ॥गस्स्_२५०॥</p>
<p>त्वद्विरहापदि पाण्डुस्तन्वङ्गी छाययैव केवलया ।<br>
हंसीव ज्योत्स्नायां सा सुभग प्रत्यभिज्ञेया ॥गस्स्_२५१॥</p>
<p>त्वयि विनिवेशितचित्ता सुभग गता केवलेन कायेन ।<br>
घनजालरुद्धमीना नदीव सा नीरमात्रेण ॥गस्स्_२५२॥</p>
<p>त्वयि संसक्तं तस्याः कठोरतर हृदयमसमशरतरलम् ।<br>
मारुतचलमञ्चलमिव कण्टकसम्पर्कतः स्फुटितम् ॥गस्स्_२५३॥</p>
<p>त्वमसूर्यंपश्या सखि पदमपि न विनापवारणं भ्रमसि ।<br>
छाये किमिह विधेयं मुञ्चन्ति न मूर्तिमन्तस्त्वाम् ॥गस्स्_२५४॥</p>
<p>तव विरहे विस्तारितरजनौ जनितेन्दुचन्दनद्वेषे ।<br>
विसिनीव माघमासे विना हुताशने सा दग्धा ॥गस्स्_२५५॥</p>
<p>तरुणि त्वच्चरणाहतिकुसुमितकङ्केल्लिकोरकप्रकरम् ।<br>
कुटिलचरिता सपत्नी न पिबति बत शोकविकलापि ॥गस्स्_२५६॥</p>
<p>तल्पे प्रभुरिव गुरुरिव मनसिजतन्त्रे श्रमे भुजिष्येव ।<br>
गेहे श्रीरिव गुरुजनपुरतो मूर्तेव सा व्रीडा ॥गस्स्_२५७॥</p>
<p>त्वमलभ्या मम तावन्मोक्तुमशक्तस्य संमुखं व्रजतः ।<br>
छायेवापसरन्ती भित्त्या न निवार्यसे यावत् ॥गस्स्_२५८॥</p>
<p>तपसा क्लेशित एष प्रौढबलो न खलु फाल्गुनेऽप्यासीत् ।<br>
मधुना प्रमत्तमधुना को मदनं मिहिरमिव सहते ॥गस्स्_२५९॥</p>
<p>त्वद्गमनदिवसगणनावलक्षरेखाभिरङ्किता सुभग ।<br>
गण्डस्थलीव तस्याः पाण्डुरिता भवनभित्तिरपि ॥गस्स्_२६०॥</p>
<p>तस्याग्राम्यस्याहं सखि वक्रस्निग्धमधुरया दृष्ट्या ।<br>
विद्धा तदेकनेया पोत्रिण इव दंष्ट्रया धरणी ॥गस्स्_२६१॥</p>
<p>त्वयि कुग्रामवटद्रुम वैश्रवणो वसतु वा लक्ष्मीः ।<br>
पामरकुठारपातात्कासरशिरसैव ते रक्षा ॥गस्स्_२६२॥</p>
<p>तव मुखर वदनदोषं सहमाना मोक्तुमक्षमा सुतनुः ।<br>
सा वहति विट भवन्तं घुणमन्तः शालभञ्जीव ॥गस्स्_२६३॥</p>
<p>तृणमुखमिव न खलु त्वां त्यजन्त्यमी हरिण वैरिणः शवराः ।<br>
यशसैव जीवितमिदं त्यज योजितशृङ्गसङ्ग्रामः ॥गस्स्_२६४॥</p>
<p>त्रिपुररिपोरिव गङ्गा मम मानिनि जनितमदनदाहस्य ।<br>
जीवनमर्पितशिरसो ददासि चिकुरग्रहेणैव ॥गस्स्_२६५॥</p>
<p>त्वत्सङ्कथासु मुखरः सनिन्दसानन्दसावहित्थ इव ।<br>
स खलु सखीनां निभृतं त्वया कृतार्थीकृतः सुभगः ॥गस्स्_२६६॥</p>
<p>त्वयि सर्पति पथि दृष्टिः सुन्दर वृतिविवरनिर्गता तस्याः ।<br>
दरतरलभिन्नशैवलजाला शफरीव विस्फुरति ॥गस्स्_२६७॥</p>
<p>ते सुतनु शून्यहृदया ये शङ्खं शून्यहृदयमभिदधति ।<br>
अङ्गीकृतकरपत्त्रो यस्तव हस्तग्रहं कुरुते ॥गस्स्_२६८॥</p>
<p>ते श्रेष्ठिनः क्व सम्प्रति शक्रध्वज यैः कृतस्तवोच्छ्रायः ।<br>
ईषां वा मेढिं वाधुनातनास्त्वां विधित्सन्ति ॥गस्स्_२६९॥</p>
<p>तानवमेत्य छिन्नः परोपहितरागमदनसङ्घटितः ।<br>
कर्ण इव कामिनीनां न शोभते निर्भरः प्रेमा ॥गस्स्_२७०॥</p>
<p>तस्मिन् गतार्द्रभावे वीतरसे शुण्ठिशकल इव पुरुषे ।<br>
अपि भूतिभाजि मलिने नागरशब्दो विडम्बाय ॥गस्स्_२७१॥</p>
<p>तमसि घने विषमे पथि जम्बुकमुल्कामुखं प्रपन्नाः स्मः ।<br>
किं कुर्मः सोऽपि सखे स्थितो मुखं मुद्रयित्वैव ॥गस्स्_२७२॥</p>
<p>त्वामभिलषतो मानिनि मम गरिमगुणोऽपि दोषतां यातः ।<br>
पङ्किलकूलां तटिनीं यियासतः सिन्धुरस्येव ॥गस्स्_२७३॥</p>
<p>तिमिरेऽपि दूरदृश्या कठिनाश्लेषे च रहसि मुखरा च ।<br>
शङ्खमयवलयराजी गृहपतिशिरसा सह स्फुटतु ॥गस्स्_२७४॥</p>
<p>तव वृत्तेन गुणेन च समुचितसम्पन्नकण्ठलुठनायाः ।<br>
हारस्रज इव सुन्दरि कृतः पुनर्नायकस्तरलः ॥गस्स्_२७५॥</p>
<p>इति विभाव्याख्यासमेता तकारव्रज्या ॥</p>
<p>**********************************************************</p>
<p>दकारव्रज्या</p>
<p>दर्शनविनीतमाना गृहिणी हर्षोल्लसत्कपोलतलम् ।<br>
चुम्बननिषेधमिषतो वदनं पिदधाति पाणिभ्याम् ॥गस्स्_२७६॥</p>
<p>देहस्तम्भः स्खलनं शैथिल्यं वेपथुः प्रियध्यानम् ।<br>
पथि पथि गगनाश्लेषः कामिनि कस्तेऽभिसारगुणः ॥गस्स्_२७७॥</p>
<p>द्राघयता दिवसानि त्वदीयविरहेण तीव्रतापेन ।<br>
ग्रीष्मेणेव नलिन्या जीवनमल्पीकृतं तस्याः ॥गस्स्_२७८॥</p>
<p>दुर्जनसहवासादपि शीलोत्कर्षं न सज्जनस्त्यजति ।<br>
प्रतिपर्वतपनवासी निःसृतमात्रः शशी शीतः ॥गस्स्_२७९॥</p>
<p>दयितप्रहितां दूतीमालम्ब्य करेण तमसि गच्छन्ती ।<br>
स्वेदच्युतमृगनाभिर्दूराद्गौराङ्गि दृश्यासि ॥गस्स्_२८०॥</p>
<p>दयितागुणः प्रकाशं नीतः स्वस्यैव वदनदोषेण ।<br>
प्रतिदिनविदलितवाटीवृतिगह्टनैः खिद्यसे किमिति ॥गस्स्_२८१॥</p>
<p>दाक्षिण्यान्म्रदिमानं दधतं मा भानुमेनमवमंस्थाः ।<br>
रौद्रीमुपागतेऽस्मिन् कः क्षमते दृष्टिमपि दातुम् ॥गस्स्_२८२॥</p>
<p>दृष्ट्यैव विरहकातरतारकया प्रियमुखे समर्पितया ।<br>
यान्ति मृगवल्लभायाः पुलिन्दबाणार्दिताः प्राणाः ॥गस्स्_२८३॥</p>
<p>दूरस्थापितहृदयो गूढरहस्यो निकाममाशङ्कः ।<br>
आश्लेषो बालानां भवति खलानां च सम्भेदः ॥गस्स्_२८४॥</p>
<p>द्वारे गुरवः कोणे शुकः सकाशे शिशुर्गृहे सख्यः ।<br>
कालासह क्षमस्व प्रिय प्रसीद प्रयातमहः ॥गस्स्_२८५॥</p>
<p>दधिकणमुक्ताभरणश्वासोत्तुङ्गस्तनार्पणमनोज्ञम् ।<br>
प्रियमालिङ्गति गोपी मन्थनश्रममन्थरैरङ्गैः ॥गस्स्_२८६॥</p>
<p>दलितोद्वेगेन सखि प्रियेण लग्नेन रागमावहता ।<br>
मोहयता शयनीयं ताम्बूलेनेव नीतास्मि ॥गस्स्_२८७॥</p>
<p>दृष्टमदृष्टप्रायं दयितं कृत्वा प्रकाशितस्तनया ।<br>
हृदयं करेण ताडितमथ मिथ्या व्यञ्जितत्रपया ॥गस्स्_२८८॥</p>
<p>दर्शितयमुनोच्छ्राये भ्रूविभ्रमभाजि वलति तव नयने ।<br>
क्षिप्तहले हलधर इव सर्वं पुरमर्जितं सुतनु ॥गस्स्_२८९॥</p>
<p>दयितप्रार्थितदुर्लभमुखमदिरासारसेकसुकुमारः ।<br>
व्यथयति विरहे बकुलः क्व परिचयः प्रकृतिकठिनानाम् ॥गस्स्_२९०॥</p>
<p>द्वित्रैरेष्यामि दिनैरिति किं तद्वचसि सखि तवाश्वासः ।<br>
कथयति चिरपथिकं तं दूरनिखातो नखाङ्कस्ते ॥गस्स्_२९१॥</p>
<p>दयितस्पर्शोन्मीलितधर्मजलस्खलितचरणखलाक्षे ।<br>
गर्वभरमुखरिते सखि तच्चिकुरान् किमपराधयसि ॥गस्स्_२९२॥</p>
<p>दुष्टग्रहेण गेहिनि तेन कुपुत्रेण किं प्रजातेन ।<br>
भौमेनेव निजं कुलमङ्गारकवत्कृतं येन ॥गस्स्_२९३॥</p>
<p>दर्शितचापोच्छ्रायैस्तेजोवद्भिः सुगोत्रसञ्जातैः ।<br>
हीरैरप्स्वपि वीरैरापत्स्वपि गम्यते नाधः ॥गस्स्_२९४॥</p>
<p>दरनिद्राणस्यापि स्मरस्य शिल्पेन निर्गतासून्मे ।<br>
मुग्धे तव दृष्टिरसावर्जुनयन्त्रेषुरिव हन्ति ॥गस्स्_२९५॥</p>
<p>दुर्गतगृहिणी तनये करुणार्द्रा प्रियतमे च रागमयी ।<br>
मुग्धा रताभियोगं न मन्यते न प्रतिक्षिपति ॥गस्स्_२९६॥</p>
<p>दुर्गतगेहिनि जर्जरमन्दिरसुप्तैव वन्दसे चन्द्रम् ।<br>
वयमिन्दुवञ्चितदृशो निचुलितदोलाविहारिण्यः ॥गस्स्_२९७॥</p>
<p>दीपदशा कुलयुवतिर्वैदग्ध्येनैव मलिनतामेति ।<br>
दोषा अपि भूषायै गणिकायाः शशिकलायाश्च ॥गस्स्_२९८॥</p>
<p>दीर्घगवाक्षमुखान्तर्निपातिनस्तरणिरश्मयः शोणाः ।<br>
नृहरिनखा इव दानववक्षः प्रविशन्ति सौधतलम् ॥गस्स्_२९९॥</p>
<p>दरतरलेऽक्षणि वक्षसि दरोन्नते तव मुखे च दरहसिते ।<br>
आस्तां कुसुमं वीरः स्मरोऽधुना चित्रधनुषापि ॥गस्स्_३००॥</p>
<p>दुष्टसखीसहितेयं पूर्णेन्दुमुखी सुखाय नेदानीम् ।<br>
राकेव विष्टियुक्ता भवतोऽभिमताय निशि भवतु ॥गस्स्_३०१॥</p>
<p>दलिते पलालपुञ्जे वृषभं परिभवति गृहपतौ कुपिते ।<br>
निभृतनिभालितवदनौ हलिकवधूदेवरौ हसतः ॥गस्स्_३०२॥</p>
<p>दीप्यन्तां ये दीप्त्यै घटिता मणयश्च वीरपुरुषाश्च ।<br>
तेजः स्वविनाशाय तु नृणां तृणानामिव लघूनाम् ॥गस्स्_३०३॥</p>
<p>इति विभाव्याख्यासमेता दकारव्रज्या ॥</p>
<p>**********************************************************</p>
<p>धकारव्रज्या</p>
<p>धूमैरश्रु निपातय दह शिखया दहनमलिनयाङ्गारैः ।<br>
जागरयिष्यति दुर्गतगृहिणी त्वां तदपि शिशिरनिशि ॥गस्स्_३०४॥</p>
<p>धैर्यं निधेहि गच्छतु रजनी सोऽप्यस्तु सुमुखि सोत्कण्ठः ।<br>
प्रविश हृदि तस्य दूरं क्षणधृतमुक्ता स्मरेषुरिव ॥गस्स्_३०५॥</p>
<p>धवलनखलक्ष्म दुर्बलमकलैतनेपथ्यमलकपिहिताक्ष्याः ।<br>
द्रक्ष्यामि मदवलोकद्विगुणाश्रु वपुः पुरद्वारि ॥गस्स्_३०६॥</p>
<p>धर्मारम्भेऽप्यसतां परहिंसैव प्रयोजिका भवति ।<br>
काकानामभिषेकेऽकारणतां वृष्टिरनुभवति ॥गस्स्_३०७॥</p>
<p>इति विभाव्याख्यासमेता धकारव्रज्या ॥</p>
<p>**********************************************************</p>
<p>नकारव्रज्या</p>
<p>नीरावतरणदन्तुरसैकतसम्भेदमेदुरैः शिशिरे ।<br>
राजन्ति तूलराशिस्थूलपटैरिव तटैः सरितः ॥गस्स्_३०८॥</p>
<p>निजकायच्छायायां विश्रम्य निदाघविपदमपनेतुम् ।<br>
बत विविधास्तनुभङ्गीर्मुग्धकरङ्गीयमाचरति ॥गस्स्_३०९॥</p>
<p>न हसन्ति जरठ इति यद्वल्लववनिता नमन्ति नन्दमपि ।<br>
सखि स यशोदातनयो नित्यं कन्दलितकन्दर्पः ॥गस्स्_३१०॥</p>
<p>नीता स्वभावमर्पितवपुरपि वाम्यं न कामिनी त्यजति ।<br>
हरदेहार्धग्रथिता निदर्शनं पार्वती तत्र ॥गस्स्_३११॥</p>
<p>नागरभोगानुमितस्ववधूसौन्दर्यगर्वतरलस्य ।<br>
निपतति पदं न भूमौ ज्ञातिपुरस्तन्तुवायस्य ॥गस्स्_३१२॥</p>
<p>निपतति चरणे कोणे प्रविश्य निशि यन्निरीक्षते कस्तत् ।<br>
सखि स खलु लोकपुरतः खलः स्वगरिमाणमुद्गिरति ॥गस्स्_३१३॥</p>
<p>न विमोचयितुं शक्यः क्षमां महान्मोचितो यदि कथंचित् ।<br>
मन्दरगिरिरिव गरलं निवर्तते ननु समुत्थाप्य ॥गस्स्_३१४॥</p>
<p>नियतैः पदैर्निषेव्यं स्खलितेऽनर्थावहं समाश्रयति ।<br>
सम्भवदन्यगतिः कः सङ्क्रमकाष्ठं दुरीशं च ॥गस्स्_३१५॥</p>
<p>निजपदगतिगुणरञ्जितजगतां करिणां च सत्कवीनां च ।<br>
वहतामपि महिमानं शोभायै सज्जना एव ॥गस्स्_३१६॥</p>
<p>नोत्तपने न स्नेहं हरति न निर्वाति न मलिनो भवति ।<br>
तस्योज्ज्वलो निशि निशि प्रेमा रत्नप्रदीप इव ॥गस्स्_३१७॥</p>
<p>निहितान्निहितानुज्झति नियतं मम पार्थिवानपि प्रेम ।<br>
भ्रामं भ्रामं तिष्ठति तत्रैव कुलालचक्रमिव ॥गस्स्_३१८॥</p>
<p>निर्भरमपि सम्भुक्तं दृष्ट्या प्रातः पिबन्न तृप्यामि ।<br>
जघनमनंशुकमस्याः कोक इवाशिशिरकरबिम्बम् ॥गस्स्_३१९॥</p>
<p>निविडघटितोरुयुगलां श्वासोत्तब्धस्तनार्पितव्यजनाम् ।<br>
तां स्निग्धकुपितदृष्टिं स्मरामि रतनिःसहां सुतनुम् ॥गस्स्_३२०॥</p>
<p>निर्गुण इति मृत इति च द्वावेकार्थाभिधायिनौ विद्धि ।<br>
पश्य धनुर्गुणशून्यं निर्जीवं तदिह शंसन्ति ॥गस्स्_३२१॥</p>
<p>निजसूक्ष्मसूत्रलम्बी विलोचनं तरुण ते क्षणं हरतु ।<br>
अयमुद्गृहीतवडिशः कर्कट इव मर्कटः पुरतः ॥गस्स्_३२२॥</p>
<p>नागर गीतिरिवासौ ग्रामस्थित्यापि भूषिता सुतनुः ।<br>
कस्तूरी न मृगोदरवासवशाद्विस्रतामेति ॥गस्स्_३२३॥</p>
<p>नखलिखितस्तनि कुरबकमयपृष्ठे भूमिलुलितविरसाङ्गि ।<br>
हृदयविदारणनिःसृतकुसुमास्रशरेव हरसि मनः ॥गस्स्_३२४॥</p>
<p>नीता लघिमानमियं तस्यां गरिमाणमधिकमर्पयसि ।<br>
भार इव विषमभार्यः सुदुर्वहो भवति गृहवासः ॥गस्स्_३२५॥</p>
<p>न च दूती न च याच्ञा न चाञ्जलिर्न च कटाक्षविक्षेपः ।<br>
सौभाग्यमानिनां सखि कचग्रहः प्रथममभियोगः ॥गस्स्_३२६॥</p>
<p>निशि विषमकुसुमविशिखप्रेरितयोर्मौनलब्धरतिरसयोः ।<br>
मानस्तथैव विलसति दम्पत्योरशिथिलग्रन्थिः ॥गस्स्_३२७॥</p>
<p>निजगात्रनिर्विशेषस्थापितमपि सारमखिलमादाय ।<br>
निर्मोकं च भुजङ्गी मुञ्चति पुरुषं च वारवधूः ॥गस्स्_३२८॥</p>
<p>नृत्यश्रमघर्मार्द्रं मुञ्चसि कृच्छ्रेण कञ्चुकं सुतनु ।<br>
मकरन्दोदकजुष्टं मदनधनुर्वल्लिरिव चोलम् ॥गस्स्_३२९॥</p>
<p>नाहं वदामि सुतनु त्वमशीला वा प्रचण्डचरिता वा ।<br>
प्रेमस्वभावसुलभं भयमुदयति मम तु हृदयस्य ॥गस्स्_३३०॥</p>
<p>न निरूपितोऽसि सख्या नियतं नेत्रत्रिभागमात्रेण ।<br>
हारयति येन कुसुमं विमुखे त्वयि कण्ठ इव देवे ॥गस्स्_३३१॥</p>
<p>नखदशनमुष्टिपातैरदयैरालिङ्गनैश्च सुभगस्य ।<br>
अपराधं शंसन्त्यः शान्तिं रचयन्ति रागिण्यः ॥गस्स्_३३२॥</p>
<p>न गुणे न लक्षणेऽपि च वयसि च रूपे च नादरो विहितः ।<br>
त्वयि सौरभेयि घण्टा कपिलापुत्रीति बद्धेयम् ॥गस्स्_३३३॥</p>
<p>निष्कारणापराधं निष्कारणकलहरोषपरितोषम् ।<br>
सामान्यमरणजीवनसुखदुःखं जयति दाम्पत्यम् ॥गस्स्_३३४॥</p>
<p>न प्राप्यसे कराभ्यां हृदयान्नापैषि वितनुषे बाधाम् ।<br>
त्वं मम भग्नावस्तितकुसुमायुधविशिखफलिकेव ॥गस्स्_३३५॥</p>
<p>नाथेति परुषमुचितं प्रियेति दासेत्यनुग्रहो यत्र ।<br>
तद्दाम्पत्यमितोऽन्यन्नारी रज्जुः पशुः पुरुषः ॥गस्स्_३३६॥</p>
<p>निहितायामस्यामपि सैवैका मनसि मे स्फुरति ।<br>
रेखान्तरोपधानात्पत्त्राक्षरराजिरिव दयिता ॥गस्स्_३३७॥</p>
<p>निधिनिक्षेपस्थानस्योपरि चिह्नार्थमिव लता निहिता ।<br>
लोभयति तव तनूदरि जघनतटादुपरि रोमाली ॥गस्स्_३३८॥</p>
<p>निहितार्धलोचनायास्त्वं तस्या हरसि हृदयपर्यन्तम् ।<br>
न सुभग समुचितमीदृशमङ्गुलिदाने भुजं गिलसि ॥गस्स्_३३९॥</p>
<p>नीत्वागारं रजनीजागरमेकं च सादरं दत्त्वा ।<br>
अचिरेण कैर्न तरुणैर्दुर्गापत्त्रीव मुक्तासि ॥गस्स्_३४०॥</p>
<p>नक्षत्रेऽग्नाविन्दावुदरे कनके मणौ दृशि समुद्रे ।<br>
यत्खलु तेजस्तदखिलमोजायितमब्जमित्रस्य ॥गस्स्_३४१॥</p>
<p>न सवर्णो न च रूपं न संस्क्रिया कापि नैव सा प्रकृतिः ।<br>
बाला त्वद्विरहापदि जातापभ्रंशभाषेव ॥गस्स्_३४२॥</p>
<p>न विभूषणे तवास्था वपुर्गुणेनैव जयसि सखि यूनः ।<br>
अवधीरितास्त्रशस्त्रा कुसुमेषोर्मल्लविद्येव ॥गस्स्_३४३॥</p>
<p>नेत्राकृष्टो भ्रामं भ्रामं प्रेयान् यथा यथास्ति तथा ।<br>
सखि मन्थयति मनो मम दधिभाण्डं मन्थदण्ड इव ॥गस्स्_३४४॥</p>
<p>नानावर्णकरूपं प्रकल्पयन्ती मनोहरं तन्वी ।<br>
चित्रकरतूलिकेव त्वां सा प्रतिभित्ति भावयति ॥गस्स्_३४५॥</p>
<p>इति विभाव्याख्यासमेता नकारव्रज्या ॥</p>
<p>**********************************************************</p>
<p>पकारव्रज्या</p>
<p>पथिकासक्ता किंचिन्न वेद घनकलमगोपिता गोपी ।<br>
केलिकलाहुङ्कारैः कीरावलि मोघमपसरसि ॥गस्स्_३४६॥</p>
<p>प्रणमति पश्यति चुम्बति संश्लिष्यति पुलकमुकुलितैरङ्गैः ।<br>
प्रियसङ्गाय स्फुरितां वियोगिनी वामबाहुलताम् ॥गस्स्_३४७॥</p>
<p>प्रविशसि न च निर्गन्तुं जानासि व्याकुलत्वमातनुषे ।<br>
बालक चेतसि तस्याश्चक्रव्यूहेऽभिमन्युरिव ॥गस्स्_३४८॥</p>
<p>पश्यानुरूपमिन्दिन्दिरेण माकन्दशेखरो मुखरः ।<br>
अपि च पिचुमन्दमुकुले मौकुलिकुलमाकुलं मिलति ॥गस्स्_३४९॥</p>
<p>प्रतिबिम्बसम्भृताननमादर्शं सुमुख मम सखीहस्तात् ।<br>
आदातुमिच्छसि मुधा किं लीलाकमलमोहेन ॥गस्स्_३५०॥</p>
<p>प्राचीनाचलमौलेर्यथा शशी गगनमध्यमधिवसति ।<br>
त्वां सखि पश्यामि तथा छायामिव सङ्कुचन्मानाम् ॥गस्स्_३५१॥</p>
<p>प्राङ्गणकोणेऽपि निशापतिः स तापं सुधामयो हरति ।<br>
यदि मां रजनिज्वर इव सखि स न निरुणद्धि गेहपतिः ॥गस्स्_३५२॥</p>
<p>पतिपुलकदूनगात्री स्वच्छायावीक्षणेऽपि या सभया ।<br>
अभिसरति सुभग सा त्वां विदलन्ती कण्टकं तमसि ॥गस्स्_३५३॥</p>
<p>प्रतिभूः शुको विपक्षे दण्डः शृङ्गारसङ्कथा गुरुषु ।<br>
पुरुषायितं पणस्तद्बाले परिभाव्यतां दायः ॥गस्स्_३५४॥</p>
<p>परमोहनाय मुक्तो निष्करुणे तरुणि तव कटाक्षोऽयम् ।<br>
विशिख इव कलितकर्णः प्रविशति हृदयं न निःसरति ॥गस्स्_३५५॥</p>
<p>प्रपदालम्बितभूमिश्चुम्बन्ती प्रीतिभीतिमधुराक्षी ।<br>
प्राचीराग्रनिवेशितचिबुकतया न पतिता सुतनुः ॥गस्स्_३५६॥</p>
<p>प्रातरुपागत्य म्र्षा वदतः सखि नास्य विद्यते व्रीडा ।<br>
मुखलग्नयापि योऽयं न लज्जते दग्धकालिकया ॥गस्स्_३५७॥</p>
<p>पश्योत्तरस्तनूदरि फाल्गुनमासाद्य निर्जितविपक्षः ।<br>
वैराटिरिव पतङ्गः प्रत्यानयनं करोति गवाम् ॥गस्स्_३५८॥</p>
<p>प्रमदवनं तव च स्तनशैलं मूलं गभीरसरसां च ।<br>
जगति निदाघनिरस्तं शैत्यं दुर्गत्रयं श्रयति ॥गस्स्_३५९॥</p>
<p>प्रोञ्छति तवापराधं मानं मर्दयति निर्वृतिं हरति ।<br>
स्वकृतान्निहन्ति शपथाञ्जागरदीर्घा निशा सुभग ॥गस्स्_३६०॥</p>
<p>प्रिय आयाते दूरादभूत इव सङ्गमोऽभवत्पूर्वः ।<br>
मानरुदितप्रसादाः पुनरासन्नपरसुरतादौ ॥गस्स्_३६१॥</p>
<p>पूर्वमहीधरशिखरे तमः समासन्नमिहिरकरकलितम् ।<br>
शूलप्रोतं सरुधिरमिदमन्धकवपुरिवाभाति ॥गस्स्_३६२॥</p>
<p>परिवृत्तनाभि लुप्तत्रिवलि श्यामस्तनाग्रमलसाक्षि ।<br>
बहुधवलजघनरेखं वपुर्न पुरुषायितं सहते ॥गस्स्_३६३॥</p>
<p>प्रारब्धनिधुवनैव स्वेदजलं कोमलाङ्गि किं वहसि ।<br>
ज्यामर्पयितुं नमिता कुसुमास्त्रधनुर्लतेव मधु ॥गस्स्_३६४॥</p>
<p>पुंसां दर्शय सुन्दरि मुखेन्दुमीषत्त्र्पामपाकृत्य ।<br>
जायाजित इति रूढा जनश्रुतिर्मे यशो भवतु ॥गस्स्_३६५॥</p>
<p>प्रसरतु शरत्त्रियामा जगन्ति धवलयतु धाम तुहिनांशोः ।<br>
पञ्जरचकोरिकाणां कणिकाकल्पोऽपि न विशेषः ॥गस्स्_३६६॥</p>
<p>प्रथमागत सोत्कण्ठा चिरचलितेयं विलम्बदोषे तु ।<br>
वक्ष्यन्ति साङ्गरागाः पथि तरवस्तव समाधानम् ॥गस्स्_३६७॥</p>
<p>पतितेऽंशुके स्तनार्पितहस्तां तां निविडजघनपिहितोरुम् ।<br>
रदपदविकलितफूत्कृतिशतधुतदीपां मनः स्मरति ॥गस्स्_३६८॥</p>
<p>परितः स्फुरितमहौषधिमणिनिकरे केलितल्प इव शैले ।<br>
काञ्चीगुण इव पतितः स्थितैकरत्नः फणी स्फुरति ॥गस्स्_३६९॥</p>
<p>प्रावृषि शैलश्रेणीनितम्बमुह्हन् दिगन्तरे भ्रमसि ।<br>
चपलान्तर घन किं तव वचनीयं पवनवश्योऽसि ॥गस्स्_३७०॥</p>
<p>प्रतिदिवसक्षीणदशस्तवैष वसनाञ्चलोऽतिकरकृष्टः ।<br>
निजनायकमतिकृपणं कथयति कुग्राम इव विरलः ॥गस्स्_३७१॥</p>
<p>पथिक कथं चपलोज्ज्वलमम्बुदजलबिन्दुनिह्वहमविषह्यम् ।<br>
मयपुरकनकद्रवमिव शिवशरशिखिभावितं सहसे ॥गस्स्_३७२॥</p>
<p>पथिकं श्रमेण सुप्तं दरतरला तरुणि सुमधुरच्छाया ।<br>
व्यालम्बमानवेणिः सुखयसि शाखेव सारोहा ॥गस्स्_३७३॥</p>
<p>प्रददाति नापरासां प्रवेशमपि पीनतुङ्गजघनोरूः ।<br>
या लुप्तकीलभावं याता हृदि बहिरदृश्यासि ॥गस्स्_३७४॥</p>
<p>प्रातर्निद्राति यथा यथात्मजा लुलितनिःसहैरङ्गैः ।<br>
जामातरि मुदितमनास्तथा तथा सादरा श्वश्रूः ॥गस्स्_३७५॥</p>
<p>प्रणयचलितोऽपि सकपटकोपकटाक्षैर्मयाहितस्तम्भः ।<br>
त्रासतरलो गृहीतः सहासरभसं प्रियः कण्ठे ॥गस्स्_३७६॥</p>
<p>प्रियदुर्नयेन हृदय स्फुटसि यदि स्फुटनमपि तव श्लाघ्यम् ।<br>
तत्केलिसमरतल्पीकृतस्य वसनाञ्चलस्येव ॥गस्स्_३७७॥</p>
<p>पवनोपनीतसौरभदूरोदकपूरपद्मिनीलुब्धः ।<br>
अपरीक्षितस्वपक्षो गन्ता हन्तापदं मधुपः ॥गस्स्_३७८॥</p>
<p>प्रेमलघूकृतकेशव वक्षोभरविपुलपुलककुचकलशा ।<br>
गोवर्धनगिरिगुरुतां मुग्धवधूर्निभृतमुपहसति ॥गस्स्_३७९॥</p>
<p>प्रियविरहनिःसहायाः सहजविपक्षाभिरपि सपत्नीभिः ।<br>
रक्ष्यन्ते हरिणाक्ष्याः प्राणा गृहभङ्गभीताभिः ॥गस्स्_३८०॥</p>
<p>प्रकटयसि रागमधिकं लपनमिदं वक्रिमाणमावहति ।<br>
प्रीणयति च प्रतिपदं दूति शुकस्येव दयितस्य ॥गस्स्_३८१॥</p>
<p>प्रविशन्त्याः प्रियहृदयं बालायाः प्रबलयौवतव्याप्तम् ।<br>
नवनिशितदरतरङ्गितनयनमयेनासिना पन्थाः ॥गस्स्_३८२॥</p>
<p>प्रणयापराधरोषप्रसादविश्वासकेलिपाण्डित्यैः ।<br>
रूढप्रेमा ह्रियते किं बालाकुतुकमात्रेण ॥गस्स्_३८३॥</p>
<p>पूर्वैरेव चरितैर्जरतोऽपि पूज्यता भवतः ।<br>
मुञ्च मदमस्य गन्धाद्युवभिर्गज गऊजनीयोऽसि ॥गस्स्_३८४॥</p>
<p>प्रथमं प्रवेशिता या वासागारं कथञ्चन सखीभिः ।<br>
न शृणोतीव प्रातः सा निर्गमनस्य सङ्केतम् ॥गस्स्_३८५॥</p>
<p>पूजा विना प्रतिष्ठां नास्ति न मन्त्रं विना प्रतिष्ठा च ।<br>
तदुभयविप्रतिपन्नः पश्यतु गीर्वाणपाषाणम् ॥गस्स्_३८६॥</p>
<p>पूर्वाधिको गृहिण्यां बहुमानः प्रेमनर्मविश्वासः ।<br>
भीरधिकेयं कथयति रागं बालाविभक्तमिव ॥गस्स्_३८७॥</p>
<p>पुलिकतकठोरपीवरकुचकलशाश्लेषवेदनाभिज्ञः ।<br>
शम्भोरुपवीतफणी वाञ्छति मानग्रहं देव्याः ॥गस्स्_३८८॥</p>
<p>प्रिय आयातो दूरादिति या प्रीतिर्बभूव गेहिन्याः ।<br>
पथिकेभ्यः पूर्वागत इति गर्वात्सापि शतशिखरा ॥गस्स्_३८९॥</p>
<p>पृष्ठं प्रयच्छ मा स्पृश दूरादपसर्प विहितवैमुख्य ।<br>
त्वामनुधावति तरणिस्तदपि गुणाकर्षतरलेयम् ॥गस्स्_३९०॥</p>
<p>प्रियया कुङ्कुमपिञ्जरपाणिद्वययोजनाङ्कितं वासः ।<br>
प्रहितं मां याच्ञाञ्जलिसहस्रकरणाय शिक्षयति ॥गस्स्_३९१॥</p>
<p>प्राचीरान्तरितेयं प्रियस्य वदनेऽधरं समर्पयति ।<br>
प्राग्गिरिपिहिता रात्रिः सन्ध्यारागं दिनस्येव ॥गस्स्_३९२॥</p>
<p>परपतिनिर्दयकुलटाशोषित शठ नेष्यता न कोपेन ।<br>
दग्धममतोपतप्ता रोदिमि तव तानवं वीक्ष्य ॥गस्स्_३९३॥</p>
<p>प्राङ्गण एव कदा मां श्लिष्यन्ती मन्य्कम्पिकुचकलशा ।<br>
अंसनिषण्णमुखी सा स्नपयति बाष्पेण मम पृष्ठम् ॥गस्स्_३९४॥</p>
<p>प्रेतैः प्रशस्तसत्त्वा साश्रु वृकैर्वीक्षिता स्खलद्ग्रासैः ।<br>
चुम्बति मृतस्य वदनं भूतमुखोल्केक्षितं बाला ॥गस्स्_३९५॥</p>
<p>पिशुनः खलु सुजनानां खलमेव पुरो विधाय जेतव्यः ।<br>
कृत्वा ज्वरमात्मीयं जिगाय बाणं रणे विष्णुः ॥गस्स्_३९६॥</p>
<p>पिब मधुप बकुलकलिकां दूरे रसनाग्रमात्रमाधाय ।<br>
अधरविलेपसमाप्ये मधुनि मुधा वदनमर्पयसि ॥गस्स्_३९७॥</p>
<p>प्रायेणैव हि मलिना मलिनानामाश्रयत्वमुपयान्ति ।<br>
कालिन्दीपुटभेदः कालियपुटभेदनं भवति ॥गस्स्_३९८॥</p>
<p>पश्य प्रियतनुविघटनभयेन शशिमौलिदेहसंलग्ना ।<br>
सुभगैकदैवतमुमा शिरसा भागीरथीं वहति ॥गस्स्_३९९॥</p>
<p>पथिकवधूजनलोचननीरनदीमातृकप्रदेशेषु ।<br>
धनमण्डलमाखण्डलधनुषा कुण्डलितमिव विधिना ॥गस्स्_४००॥</p>
<p>प्रतिवेशिमित्रबन्धुषु दूरात्कृच्छ्रागतोऽपि गेहिन्या ।<br>
अतिकेलिलम्पटया दिनमेकमगोपि गेहपतिः ॥गस्स्_४०१॥</p>
<p>परपट इव रजकीभिर्मलिनो भुक्त्वापि निर्दयं ताभिः ।<br>
अर्थग्रहणेन विना जघन्य मुक्तोऽसि कुलटाभिः ॥गस्स्_४०२॥</p>
<p>इति विभाव्याख्यासमेता पकारव्रज्या ॥</p>
<p>**********************************************************</p>
<p>बकारव्रज्या</p>
<p>बहुयोषिति लाक्षारुणशिरसि वयस्येन दयित उपहसिते ।<br>
तत्कालकलितलज्जा पिशुनयति सखीषु सौभाग्यम् ॥गस्स्_४०३॥</p>
<p>बन्धनभाजोऽमुष्याश्चिकुरकलापस्य मुक्तमानस्य ।<br>
सिन्दूरितसीमन्तच्छलेन हृदयं विदीर्णमिव ॥गस्स्_४०४॥</p>
<p>बलमपि वसति मयीति श्रेष्ठिनि गुरुगर्वगद्गदं वदति ।<br>
तज्जायया जनानां मुखमीक्षितमावृतस्मितया ॥गस्स्_४०५॥</p>
<p>बलवदनिलोपनीतस्फुटितनवाम्भोजसौरभो मधुपः ।<br>
आकृष्यते नलिन्या नासानिक्षिप्तबडिशरज्जुरिव ॥गस्स्_४०६॥<br>
बाणं हरिरिव कुरुते सुजनो बहुदोषमप्यदोषमिव ।<br>
यावद्दोषं जाग्रति मलिम्लुचा इव पुनः पिशुनाः ॥गस्स्_४०७॥</p>
<p>बौद्धस्येव क्षणिको यद्यपि बहुवल्लभस्य तव भावः ।<br>
भग्ना भग्ना भ्रूरिव न तु तस्या विघटते मैत्री ॥गस्स्_४०८॥</p>
<p>बाष्पाकुलं प्रलपतोर्गृहिणि निवर्तस्व कान्त गच्छेति ।<br>
यातं दम्पत्योर्दिनमनुगमनावधि सरस्तीरे ॥गस्स्_४०९॥</p>
<p>बालाविलासबन्धानप्रभवन्मनसि चिन्तयन् पूर्वम् ।<br>
संमानवर्जितां तां गृहिणीमेवानुशोचामि ॥गस्स्_४१०॥</p>
<p>इति विभाव्याख्यासमेता बकारव्रज्या ॥</p>
<p>**********************************************************</p>
<p>भकारव्रज्या</p>
<p>भ्रमसि प्रकटयसि रदं करं प्रसारयसि तृणमपि श्रयसि ।<br>
धिङ्मानं तव कुञ्जर जीवं न जुहोषि जठराग्नौ ॥गस्स्_४११॥</p>
<p>भूतिमयं कुरुतेऽग्निस्तृणमपि संलग्नमेनमपि भजतः ।<br>
सैव सुवर्ण दशा ते शङ्के गरिमोपरोधेन ॥गस्स्_४१२॥</p>
<p>भवति निदाघे दीर्घे यथेह यमुनेव यामिनी तन्वी ।<br>
द्वीपा इव दिवसा अपि तथा क्रमेण प्रथीयांसः ॥गस्स्_४१३॥</p>
<p>भवता महति स्नेहानलेऽर्पिता पथिक हेमगुटिकेव ।<br>
तन्वी हस्तेनापि स्प्रष्टुमशुद्धैर्न सा शक्या ॥गस्स्_४१४॥</p>
<p>भूमिलुलितैककुण्डलमुत्तंसितकाण्डपटमियं मुग्धा ।<br>
पश्यन्ती निःश्वासैः क्षिपति मनोरेणुपूरमपि ॥गस्स्_४१५॥</p>
<p>भवतालिङ्गि भुजङ्गी जातः किल भोगिचक्रवर्ती त्वम् ।<br>
कञ्चुक वनेचरीस्तनमभिलषतः स्फुरति लघिमा ते ॥गस्स्_४१६॥</p>
<p>भैक्षभुजा पल्लीपतिरिति स्तुतस्तद्वधूसुदृष्टेन ।<br>
रक्षक जयसि यदेकः शून्ये सुरसदसि सुखमस्मि ॥गस्स्_४१७॥</p>
<p>भोगाक्षमस्य रक्षां दृङ्मात्रेणैव कुर्वतोऽनभिमुखस्य ।<br>
वृद्धस्य प्रमदापि श्रीरपि भृत्यस्य भोगाय ॥गस्स्_४१८॥</p>
<p>भवितासि रजनि यस्यामध्वश्रमशान्तये पदं दधतीम् ।<br>
स बलाद्वलयितजङ्घाबद्धां मामुरसि पातयति ॥गस्स्_४१९॥</p>
<p>भूषणतां भजतः सखि कषणविशुद्धस्य जातरूपस्य ।<br>
पुरुषस्य च कनकस्य च युक्तो गरिमा सरागस्य ॥गस्स्_४२०॥</p>
<p>भस्मपुरुषेऽपि गिरिशे स्नेहमयी त्वमुचितेन सुभगासि ।<br>
मोघस्त्वयि जनवादो यदोषधिप्रस्थदुहितेति ॥गस्स्_४२१॥</p>
<p>भयपिहितं बालायाः पीवरमूरुद्वयं स्मरोन्निद्रः ।<br>
निद्रायां प्रेमार्द्रः पश्यति निःश्वस्य निःश्वस्य ॥गस्स्_४२२॥</p>
<p>भ्रमरीव कोषगर्भे गन्धहृता कुसुममनुसरन्ती त्वाम् ।<br>
अव्यक्तं कूजन्ती सङ्केतं तमसि सा भ्रमति ॥गस्स्_४२३॥</p>
<p>भ्रामं भ्रामं स्थितया स्नेहे तव पयसि तत्र तत्रैव ।<br>
आवर्तपतितनौकायितमनया विनयमपनीय ॥गस्स्_४२४॥</p>
<p>भ्रमयसि गुणमयि कण्ठग्रहयोग्यानात्ममन्दिरोपान्ते ।<br>
हालिकनन्दिनि तरुणान् ककुद्मिनो मेढिरज्जुरिव ॥गस्स्_४२५॥</p>
<p>भालनयनेऽग्निरिन्दुर्मौलौ गात्रे भुजङ्गमणिदीपाः ।<br>
तदपि तमोमय एव त्वमीश कः प्रकृतिमतिशेते ॥गस्स्_४२६॥</p>
<p>इति विभाव्याख्यासमेता भकारव्रज्या ॥</p>
<p>**********************************************************</p>
<p>मकारव्रज्या</p>
<p>मधुमदवीतव्रीडा यथा यथा लपति संमुखं बाला ।<br>
तन्मुखमजाततृप्तिस्तथा तथा वल्लभः पिबति ॥गस्स्_४२७॥</p>
<p>मित्रैरालोच्य समं गुरु कृत्वा कदनमपि समारब्धः ।<br>
अर्थः सतामिव हतो मुखवैलक्ष्येण मानोऽयम् ॥गस्स्_४२८॥</p>
<p>मम रागिणो मनस्विनि करमर्पयतो ददासि पृष्ठमपि ।<br>
यदि तदपि कमलबन्धोरिव मन्ये स्वस्य सौभाग्यम् ॥गस्स्_४२९॥</p>
<p>मा स्पृश मामिति सकुपितमिव भणितं व्यञ्जिता न च व्रीडा ।<br>
आलिङ्गितया सस्मितमुक्तमनाचार किं कुरुषे ॥गस्स्_४३०॥</p>
<p>मूलानि च निचुलानां हृदयानि च कूलवसतिकुलटानाम् ।<br>
मुदिरमदिराप्रमत्ता गोदावरि किं विदारयसि ॥गस्स्_४३१॥</p>
<p>मलयद्रुमसाराणामिव धीराणां गुणप्रकर्षोऽपि ।<br>
जडसमयनिपतितानामनादरायैव न गुणाय ॥गस्स्_४३२॥</p>
<p>मधुमथनमौलिमाले सखि तुलयसि तुलसि किं मुधा राधाम् ।<br>
यत्तव पदमदसीयं सुरभयितुं सौरभोद्भेदः ॥गस्स्_४३३॥</p>
<p>मयि यास्यति कृत्वावधिदिनसङ्ख्यं चुम्बनं तथाश्लेषम् ।<br>
प्रिययानुशोचिता सा तावत्सुरताक्षमा रजनी ॥गस्स्_४३४॥</p>
<p>मृगमदनिदानमटवी कुङ्कुममपि कृषकवाटिका वहति ।<br>
हट्टविलासिनि भवती परमेका पौरसर्वस्वम् ॥गस्स्_४३५॥</p>
<p>मधुदिवसेषु भ्राम्यन् यथा विशति मानसं भ्रमरः ।<br>
सखि लोहकण्टकनिभस्तथा मदनविशिखोऽपि ॥गस्स्_४३६॥</p>
<p>मयि चलिते तव मुक्ता दृशः स्वभावात्प्रिये सपानीयाः ।<br>
सत्यममूल्याः सद्यः प्रयान्ति मम हृदयहारत्वम् ॥गस्स्_४३७॥</p>
<p>मुग्धे मम मनसि शराः स्मरस्य पञ्चापि सन्ततं लग्नाः ।<br>
शङ्के स्तनगुटिकाद्वयमर्पितमेतेन तव हृदये ॥गस्स्_४३८॥</p>
<p>मधुमथनवदनविनिहितवंशीसुषिरानुसारिणो रागाः ।<br>
हन्त हरन्ति मनो मम नलिकाविशिखाः स्मरस्येव ॥गस्स्_४३९॥</p>
<p>महतोः सुवृत्तयोः सखि हृदयग्रहयोग्ययोः समुच्छ्रितयोः ।<br>
सज्जनयोः स्तनयोरिव निरन्तरं सङ्गतं भवति ॥गस्स्_४४०॥</p>
<p>मम वारितस्य बहुभिर्भूयो भूयः स्वयं च भावयतः ।<br>
जातो दिशीव तस्यां सखे न विनिवर्तते मोहः ॥गस्स्_४४१॥</p>
<p>मग्नोऽसि नर्मदाया रसे हृतो वीचिलोचनक्षेपैः ।<br>
यद्युच्यसे तरुवर भ्रष्टो भ्रंशोऽपि ते श्लाघ्यः ॥गस्स्_४४२॥</p>
<p>मेनामुल्लासयति स्मेरयति हरिं गिरिं च विमुखयति ।<br>
कृतकरबन्धविलम्बः परिणयने गिरिशकरकम्पः ॥गस्स्_४४३॥</p>
<p>मधुगन्धि घर्मतिम्यत्तिलकं स्खलदुक्तिं घूर्णदरुणाक्षम् ।<br>
तस्याः कदाधरामृतमाननमवधूय पास्यामि ॥गस्स्_४४४॥</p>
<p>मेदिन्यां तव निपतति न पदं बहुवल्लभेति गर्वेण ।<br>
आश्लिष्य कैर्न तरुणैस्तुरीव वसनैर्विमुक्तासि ॥गस्स्_४४५॥</p>
<p>मूले निसर्गमधुरं समर्पयन्तो रसं पुरो विरसाः ।<br>
इक्षव इव परपुरुषा विविधेषु रसेषु विनिधेयाः ॥गस्स्_४४६॥</p>
<p>महति स्नेहे निहितः कुसुमं बहु दत्तमर्चितो बहुशः ।<br>
वक्रस्तदपि शनैश्चर इव सखि दुष्टग्रहो दयितः ॥गस्स्_४४७॥</p>
<p>मा शबरतरुणि पीवरवक्षोरुहयोर्भरेण भज गर्वम् ।<br>
निर्मोकैरपि शोभा ययोर्भुजङ्गीभिरुन्मुक्तैः ॥गस्स्_४४८॥</p>
<p>मम कुपितायाश्छायां भूमावालिङ्ग्य सखि मिलत्पुलकः ।<br>
स्नेहमयत्वमनुज्झन् करोति किं नैष मामरुषम् ॥गस्स्_४४९॥</p>
<p>मुषित इव क्षणविरहे रिपुरिव कुसुमेषुकेलिसङ्ग्रामे ।<br>
दास इव श्रमसमये भजन्नताङ्गीं न तृप्यामि ॥गस्स्_४५०॥</p>
<p>मुञ्चसि किं मानवतीं व्यवसायाद्द्विगुणमन्युवेगेति ।<br>
स्नेहभवः पयसाग्निः सान्त्वेन च रोष उन्मिषति ॥गस्स्_४५१॥</p>
<p>मलयजमपसार्य घनं वीजनविघ्नं विधाय बाहुभ्याम् ।<br>
स्मरसन्तापादगणितनिदाघमालिङ्गते मिथुनम् ॥गस्स्_४५२॥</p>
<p>महतोऽपि हि विश्वासान्महाशया दधति नाल्पमपि लघवः ।<br>
संवृणुतेऽद्रीनुदधिर्निदाघनद्यो न भेकमपि ॥गस्स्_४५३॥</p>
<p>मधुधारेव न मुञ्चसि मानिनि रूक्षापि माधुरीं सहजाम् ।<br>
कृतमुखभङ्गापि रसं ददासि मम सरिदिवाम्भोधेः ॥गस्स्_४५४॥</p>
<p>मदनाकृष्टनुर्ज्याघातैरिव गृहिणि पथिकतरुणानाम् ।<br>
वीणातन्त्रीक्वाणैः केषां न विकम्पते चेतः ॥गस्स्_४५५॥</p>
<p>मम भयमस्याः कोपो निर्वेदोऽस्या ममापि मन्दाक्षम् ।<br>
जातं क्व चान्तरिक्षे स्मितसंवृतिनमितकन्धरयोः ॥गस्स्_४५६॥</p>
<p>मुक्ताम्बरैव धावतु निपततु सहसा त्रिमार्गगा वास्तु ।<br>
इयमेव नर्मदा मम वंशप्रभवानुरूपरसा ॥गस्स्_४५७॥</p>
<p>मृगमदलेपनमेनं नीलनिचोलैव निशि निषेव त्वम् ।<br>
कालिन्द्यामिन्दीवरमिन्दिन्दिरसुन्दरीव सखि ॥गस्स्_४५८॥</p>
<p>मम सख्या नयनपथे मिलितः शक्तो न कश्चिदपि चलितुम् ।<br>
पतितोऽसि पथिक विषमे घट्टकुटीयं कुसुमकेतोः ॥गस्स्_४५९॥</p>
<p>महता प्रियेण निर्मितमप्रियमपि सुभग सह्यतां याति ।<br>
सुतसम्भवेन यौवनविनाशनं न खलु खेदाय ॥गस्स्_४६०॥</p>
<p>मानग्रहगुरुकोपादनु दयितात्येव रोचते मह्यम् ।<br>
काञ्चनमयी विभूषा दाहाञ्चितशुद्धभावेव ॥गस्स्_४६१॥</p>
<p>इति विभाव्याख्यासमेता मकारव्रज्या ॥</p>
<p>**********************************************************</p>
<p>यकारव्रज्या</p>
<p>यूनः कण्टकविटपानि विआञ्चलग्राहिणस्त्यजन्ती सा ।<br>
वन इव पुरेऽपि विचरति पुरुषं त्वामेव जानन्ती ॥गस्स्_४६२॥</p>
<p>युष्मासूपगताः स्मो विबुधा वाङ्मात्रपाटवेन वयम् ।<br>
अन्तर्भवति भवत्स्वपि नाभक्तस्तन्न विज्ञातम् ॥गस्स्_४६३॥</p>
<p>यत्र न दूती यत्र स्निग्धा न दृशोऽपि निपुणया निहिताः ।<br>
न गिरोऽद्यापि व्यक्तीकृतः स भावोऽनुरागेण ॥गस्स्_४६४॥</p>
<p>या नीयते सपत्न्य्प्रविश्य यावर्जिता भुजङ्गेन ।<br>
यमुनाया इव तस्याः सखि मलिनं जीवनं मन्ये ॥गस्स्_४६५॥</p>
<p>यस्मिन्न् अयशोऽपि यशो ह्रीर्विघ्नो मान एव दौःशील्यम् ।<br>
लघुता गुणज्ञता किं नवो युवा सखि न ते दृष्टः ॥गस्स्_४६६॥</p>
<p>यद्वीक्ष्यते खलानां माहात्म्यं क्वापि दैवयोगेन ।<br>
काकानामिव शौक्ल्यं तदपि हि न चिरादनर्थाय ॥गस्स्_४६७॥</p>
<p>यत्खलु खलमुखहुतवहविनिहितमपि शुद्धिमेव परमेति ।<br>
तदनलशौचमिवांशुकमिह लोके दुर्लभं प्रेम ॥गस्स्_४६८॥</p>
<p>यन्नावधिमर्थयते पाथेयार्थं ददाति सर्वस्वम् ।<br>
तेनानयातिदारुणशङ्कामारोपितं चेतः ॥गस्स्_४६९॥</p>
<p>यूनामीर्ष्यावैरं वितन्वता तरुणि चक्ररुचिरेण ।<br>
तव जगह्नेनाकुलिता निखिला पल्ली खलेनेव ॥गस्स्_४७०॥</p>
<p>यावज्जीवनभावी तुल्याशयोयोर्नितान्तनिर्भेदः ।<br>
नदयोरिवैष युवयोः सङ्गो रसमधिकमावहतु ॥गस्स्_४७१॥</p>
<p>यन्निहितां शेखरयसि मालां सा यातु शठ भवन्तमिति ।<br>
प्रहरन्तीं शिरसि पदा स्मरामि तां गर्वगुरुकोपाम् ॥गस्स्_४७२॥</p>
<p>यौवनगुप्तिं पत्यौ बन्धुषु मुग्धत्वमार्जवं गुरुषु ।<br>
कुर्वाणा हलिकवधूः प्रशस्यते व्याजतो युवभिः ॥गस्स्_४७३॥</p>
<p>यो न गुरुभिर्न मित्रैर्न विवेकेनापि नैव रिपुहसितैः ।<br>
नियमितपूर्वः सुन्दरि स विनीतत्वं त्वया नीतः ॥गस्स्_४७४॥</p>
<p>यन्मूलमार्द्रमुदकैः कुसुमं प्रतिपर्व फलभरः परितः ।<br>
द्रुम तन्माद्यसि वीचीपरिचयपरिणाममविचिन्त्य ॥गस्स्_४७५॥</p>
<p>यस्याङ्के स्मरसङ्गरविश्रान्तिप्राञ्जला सखी स्वपिति ।<br>
स वहतु गुणाभिमानं मदनधनुर्वल्लिचोल इव ॥गस्स्_४७६॥</p>
<p>यदि दानगन्धमात्राद्वसन्ति सप्तच्छदेऽपि दन्तिन्यः ।<br>
किमिति मदपङ्कमलिनां करी कपोलस्थलीं वहति ॥गस्स्_४७७॥</p>
<p>यदवधि विवृद्धमात्रा विकसितकुसुमोत्करा शणश्रेणी ।<br>
पीतांशुकप्रियेयं तदवधि पल्लीपतेः पुत्री ॥गस्स्_४७८॥</p>
<p>यमुनातरङ्गतरलं न कुवलयं कुसुमलावि तव सुलभम् ।<br>
यदि सौरभानुसारी झङ्कारी भ्रमति न भ्रमरः ॥गस्स्_४७९॥</p>
<p>इति विभाव्याख्यासमेता यकारव्रज्या ॥</p>
<p>**********************************************************</p>
<p>रकारव्रज्या</p>
<p>राज्याभिषेकसलिलक्षालितमौलेः कथासु कृष्णस्य ।<br>
गर्वभरमन्थराक्षी पश्यति पदपङ्कजं राधा ॥गस्स्_४९०॥</p>
<p>रतिकलहकुपितकान्ताकरचिकुराकर्षमुदितगृहनाथम् ।<br>
भवति भवनं तदन्यत्प्राग्वंशः पर्णशाला वा ॥गस्स्_४९१॥</p>
<p>रोगो राजायत इति जनवादं सत्यमद्य कलयामि ।<br>
आरोग्यपूर्वकं त्वयि तल्पप्रान्तागते सुभग ॥गस्स्_४९२॥</p>
<p>रुद्धस्वरसप्रसरस्यालिभिरग्रे नतं प्रियं प्रति मे ।<br>
स्रोतस इव निम्नं प्रति रागस्य द्विगुण आवेगः ॥गस्स्_४९३॥</p>
<p>रूपमिदं कान्तिरसावयमुत्कर्षः सुवर्णरचनेयम् ।<br>
दुर्गतमिलिता ललिते भ्रमसि प्रतिमन्दिरद्वारम् ॥गस्स्_४९४॥</p>
<p>रचिते निकुञ्जपत्रैर्भिक्षुकपात्रे ददाति सावज्ञम् ।<br>
पर्युषितमपि सुतीक्ष्णश्वासकदुष्णं वधूरन्नम् ॥गस्स्_४९५॥</p>
<p>रक्षति न खलु निजस्थितिमलघुः स्थापयति नायकः स यथा ।<br>
तिष्ठति तथैव तद्गुणविद्धेयं हारयष्ठिरिव ॥गस्स्_४९६॥</p>
<p>राजसि कृशाङ्गि मङ्गलकलशी सहकारपल्लवेनेव ।<br>
तेनैव चुम्बितमुखी प्रथमाविर्भूतरागेण ॥गस्स्_४९७॥</p>
<p>रूपगुणहीनहार्या भवति लघुर्धूलिरनिलचपलेव ।<br>
प्रथयति पृघुगुणनेया तरुणी तरणिरिव गरिमाणम् ॥गस्स्_४९८॥</p>
<p>रागे नवे विजृम्भति विरहक्रममन्दमन्दमन्दाक्षे ।<br>
सस्मितसलज्जमीक्षितमिदमिष्टं सिद्धमाचष्टे ॥गस्स्_४९९॥</p>
<p>रोषोऽपि रसवतीनां न कर्कशो वा चिरानुबन्धी वा ।<br>
वर्षाणामुपलोऽपि हि सुस्निग्धः क्षणिककल्पश्च ॥गस्स्_५००॥</p>
<p>रोदनमेतद्धन्यं सखि किं बहु मृत्युरपि ममानर्घः ।<br>
स्वप्नेनेव हि विहितो नयनमनोहारिणा तेन ॥गस्स्_५०१॥</p>
<p>रोषेणैव मया सखि वक्रोऽपि ग्रन्थिलोऽपि कठिनोऽपि ।<br>
ऋजुतामनीयतायं सद्यः स्वेदेन वंश इव ॥गस्स्_५०२॥</p>
<p>रजनीमियमुपनेतुं पितृप्रसूः प्रथममुपतस्थे ।<br>
रञ्जयति स्वयमिन्दुं कुनायकं दुष्टदूतीव ॥गस्स्_५०३॥</p>
<p>इति विभाव्याख्यासमेता रकारव्रज्या ॥</p>
<p>**********************************************************</p>
<p>लकारव्रज्या</p>
<p>लग्नासि कृष्णवर्त्मनि सुस्निग्धे वर्ति हन्त दग्धासि ।<br>
अयमखिलनयनसुभगो नु भुक्तमुक्तां पुनः स्पृशति ॥गस्स्_५०४॥</p>
<p>लक्ष्मीः शिक्षयति गुणानमून् पुनर्दुर्गतिर्विधूनयति ।<br>
पूर्णो भवति सुवृत्तस्तुषाररुचिरपचये वक्रः ॥गस्स्_५०५॥</p>
<p>लूनातन्तुनिरुद्धद्वारः शून्यालयः पतत्पतगः ।<br>
पथिके तस्मिन्नञ्चलपिहितमुखो रोदितीव सखि ॥गस्स्_५०६॥</p>
<p>लग्नं जघने तस्याः सुविशाले कलितकरिकरक्रीडे ।<br>
वप्रे सक्तं द्विपमिव शृङ्गारस्त्वां विभूषयति ॥गस्स्_५०७॥</p>
<p>लिप्तं न मुखं नाङ्गं न पक्षती न चरणाः परागेण ।<br>
अस्पृशतेव नलिन्या विदग्धमधुपेन मधु पीतम् ॥गस्स्_५०८॥</p>
<p>लग्नं जघने तस्याः शुष्यति नखलक्ष्म मानसं च मम ।<br>
भुक्तमविशदमवेदनमिदमधिकसरागसाबाधम् ॥गस्स्_५०९॥</p>
<p>लज्जयितुमखिलगोपीनिपीतमनसं मधुद्विषं राधा ।<br>
अज्ञेव पृच्छति कथां शम्भोर्दयितार्धतुष्टस्य ॥गस्स्_५१०॥</p>
<p>लक्ष्मीनिःश्वासानलपिण्डीकृतदुग्धजलधिसारभुजः ।<br>
क्षीरनिधितीरसुदृशो यशांसि गायन्ति राधायाः ॥गस्स्_५११॥</p>
<p>लीलागारस्य बहिः सखीषु चरणातिथौ मयि प्रियया ।<br>
प्रकटीकृतः प्रसादो दत्त्वा वातायने व्यजनम् ॥गस्स्_५१२॥</p>
<p>इति विभाव्याख्यासमेता लकारव्रज्या ॥</p>
<p>**********************************************************</p>
<p>वकारव्रज्या</p>
<p>वर्णहृतिर्न ललाटे न लुलितमङ्गं न चाधरे दंशः ।<br>
उत्पलमहारि वारि च न स्पृष्टमुपायचतुरेण ॥गस्स्_५१३॥</p>
<p>विविधायुधव्रणार्बुदविषमे वक्षःस्थले प्रियतमस्य ।<br>
श्रीरपि वीरवधूरपि गर्वोत्पुलका सुखं स्वपिति ॥गस्स्_५१८॥</p>
<p>वैमुख्येऽपि विमुक्ताः शरा इवान्याययोधिनो वितनोः ।<br>
भिन्दन्ति पृष्ठपतिताः प्रिय हृदयं मम तव श्वासाः ॥गस्स्_५१९॥</p>
<p>व्यक्तमधुना समेतः खण्डो मदिराक्षि दशनवसने ते ।<br>
यन्नवसुधैकसारे लोभिनि तत्किमपि नाद्राक्षम् ॥गस्स्_५२०॥</p>
<p>वीजयतोरन्योन्यं यूनोर्वियुतानि सकलगात्राणि ।<br>
सन्मैत्रीव श्रोणी परं निदाघेऽपि न विघटिता ॥गस्स्_५२१॥</p>
<p>व्यारोषं मानिन्यास्तमो दिवः कासरं कलमभूमेः ।<br>
बद्धमलिं च नलिन्याः प्रभातसन्ध्यापसारयति ॥गस्स्_५२२॥</p>
<p>वक्षसि विजृम्भमाणे स्तनभिन्नं त्रुटति कञ्चुकं तस्याः ।<br>
पूर्वदयितानुरागस्तव हृदि न मनागपि त्रुटति ॥गस्स्_५२३॥</p>
<p>व्यक्तिमवेक्ष्य तदन्यां तस्यामेवेति विदितमधुना तु ।<br>
हर्म्यहरिमुखमिव त्वामुभयोः साधारणं वेद्मि ॥गस्स्_५२४॥</p>
<p>व्यजनस्येव समीपे गतागतैस्तापहारिणो भवतः ।<br>
अञ्चलमिव चञ्चलतां मम सख्याः प्रापितं चेतः ॥गस्स्_५२५॥</p>
<p>वितरन्ती रसमन्तर्ममार्द्रभावं तनोषि तनुगात्रि ।<br>
अन्तःसलिला सरिदिव यन्निवससि बहिरदृश्यापि ॥गस्स्_५२६॥</p>
<p>विहितविविधानुबन्धो मानोन्नतयावधीरितो मानी ।<br>
लभते कुतः प्रबोधं स जागरित्वैव निद्राणः ॥गस्स्_५२७॥</p>
<p>व्रीडाविमुखीं वीतस्नेहामाशङ्क्य काकुवाङ्मधुरः ।<br>
प्रेमार्द्रसापराधां दिशति दृशं वल्लभे बाला ॥गस्स्_५२८॥</p>
<p>वक्षःप्रणयिनि सान्द्रश्वासे वाङ्मात्रसुभटि घनघर्मे ।<br>
सुतनु ललाटनिवेशितललाटिके तिष्ठ विजितासि ॥गस्स्_५२९॥</p>
<p>विचरति परितः कृष्णे राधायां रागचपलनयनायाम् ।<br>
दशदिग्वेधविशुद्धं विशिखं विदधाति विषमेषुः ॥गस्स्_५३०॥</p>
<p>विमुखे चतुर्मुखे श्रितवति चानीशभावमीशेऽपि ।<br>
मग्नमहीनिस्तारे हरिः परं स्तब्धरोमाभूत् ॥गस्स्_५३२॥</p>
<p>वापीकच्छे वासः कण्टकवृतयः सजागरा भ्रमराः ।<br>
केतकविटप किमेतैर्ननु वारय मञ्जरीगन्धम् ॥गस्स्_५३३॥</p>
<p>विचलसि मुग्धे विधृता यथा तथा विशसि हृदयमदये मे ।<br>
शक्तिः प्रसूनधनुषः प्रकम्पलक्ष्यं स्पृशन्तीव ॥गस्स्_५३४॥</p>
<p>विहितआसमशरसमरो जितगाङ्गेयच्छविः कृताटोपः ।<br>
पुरुषायिते विराजति देहस्तव सखि शिखण्डीव ॥गस्स्_५३५॥</p>
<p>वृतिविवरनिर्गतस्य प्रमदाबिम्बाधरस्य मधु पिबते ।<br>
अवधीरितपीयूषः स्पृहयति देवाधिराजोऽपि ॥गस्स्_५३६॥</p>
<p>वासितमधुनि वधूनामवतंसे मौलिमण्डने यूनाम् ।<br>
विलसति सा पुरुकुसुमे मधुपीव वनप्रसूनेषु ॥गस्स्_५३७॥</p>
<p>व्रीडाप्रसरः प्रथमं तदनु च रसभावपुष्टचेष्टेयम् ।<br>
जवनीविनिर्गमादनु नटीव दयिता मनो हरति ॥गस्स्_५३८॥</p>
<p>वाससि हरिद्रयेव त्वयि गौराङ्ग्या निवेशितो रागः ।<br>
पिशुनेन सोऽपनीतः सहसा पतता जलेनेव ॥गस्स्_५३९॥</p>
<p>विष्वग्विकासिसौरभरागान्धव्याघबाधनीयस्य ।<br>
क्वचिदपि कुरङ्ग भवतो नाभीमादाय न स्थानम् ॥गस्स्_५४०॥</p>
<p>वटकुटजशालशाल्मलिरसालबहुसारसिन्धुवाराणाम् ।<br>
अस्ति भिदा मलयाचलसम्भवसौरभ्यसाम्येऽपि ॥गस्स्_५४१॥</p>
<p>विनिहितकपर्दकोटिं चापलदोषेण शङ्करं त्यक्त्वा ।<br>
वटमेकमनुसरन्ती जाह्नवि लुठसि प्रयागतटे ॥गस्स्_५४२॥</p>
<p>वेद चतुर्णां क्षणदा प्रहराणां सङ्गमं वियोगं च ।<br>
चरणानामिव कूर्मी सङ्कोचमपि प्रसारमपि ॥गस्स्_५४३॥</p>
<p>वृतिविवरेण विशन्ती सुभग त्वामीक्षितुं सखी दृष्टिः ।<br>
हरति युवहृदयपञ्जरमध्यस्था मन्मथेषुरिव ॥गस्स्_५४४॥</p>
<p>विपणितुलासामान्ये मा गणयैनं निरूपणे निपुण ।<br>
धर्मघटोऽसावधरीकरोति लघुमुपरि नयति गुरुम् ॥गस्स्_५४५॥</p>
<p>वासरगम्यमनूरोरम्बरमवनी च वामनैकपदम् ।<br>
जलधिरपि पोतलङ्घ्यः सतां मनः केन तुलयामः ॥गस्स्_५४६॥</p>
<p>वितततमोमषिलेखालक्ष्मोत्सङ्गस्फुटाः कुरङ्गाक्षि ।<br>
पत्राक्षरनिकरा इव तारा नभसि प्रकाशन्ते ॥गस्स्_५४७॥</p>
<p>विविधाङ्गभङ्गिषु गुरुर्नूतनशिष्यां मनोभवाचार्यः ।<br>
वेत्रलतयेव बालां तल्पे नर्तयति रतरीत्या ॥गस्स्_५४८॥</p>
<p>विपरीतमपि रतं ते स्रोतो नद्या इवानुकूलमिदम् ।<br>
तटतरुमिव मम हृदयं समूलमपि वेगतो हरति ॥गस्स्_५४९॥</p>
<p>वैभवभाजां दूषणमपि भूषणपक्ष एव निक्षिप्तम् ।<br>
उग्णमात्मनामधर्मं द्वेषं च गृणन्ति काणादाः ॥गस्स्_५५०॥</p>
<p>वक्राः कपटस्निग्धाः मलिनाः कर्णान्तिके प्रसज्जन्तः ।<br>
कं वञ्चयन्ति न सखे खलाश्च गणिकाकटाक्षाश्च ॥गस्स्_५५१॥</p>
<p>विद्युज्ज्वालावलयितजलधरपिठरोदराद्विनिर्यान्ति ।<br>
विशदौदनद्युतिमुषः प्रेयसि पयसा समं करकाः ॥गस्स्_५५२॥</p>
<p>व्यजनादिभिरुपचारैः किं मरुपथिकस्य गृहिणि विहितैर्मे ।<br>
तापस्त्वदूरुकदलीद्वयमध्ये शान्तिमयमेति ॥गस्स्_५५३॥</p>
<p>वैगुण्येऽपि हि महता विनिर्मितं भवति कर्म शोभायै ।<br>
दुर्वहनितम्बमन्थरमपि हरति नितम्बिनीनृत्यम् ॥गस्स्_५५४॥</p>
<p>वीक्ष्य सतीनां गणने रेखामेकां तया स्वनामाङ्काम् ।<br>
सन्तु युवानो हसितुं स्वयमेवापारि नावरितुम् ॥गस्स्_५५५॥</p>
<p>विन्ध्याचल इव देहस्तव विविधावर्तनर्मदनितम्बः ।<br>
स्थगयति गतिं मुनेरपि सम्भावितरविरथस्तम्भः ॥गस्स्_५५६॥</p>
<p>वृतिभञ्जन गञ्जनसह निकाममुद्दाम दुर्नयाराम ।<br>
परवाटीशतलम्पट दुष्टवृष स्मरसि गेहमपि ॥गस्स्_५५७॥<br>
वंशावलम्बनं यद्यो विस्तारो गुणस्य यावनतिः ।<br>
तज्जालस्य खलस्य च निजाङ्कसुप्तप्रणाशाय ॥गस्स्_५५८॥</p>
<p>विन्ध्यमहीधरशिखरे मुदिरश्रेणीकृपाणमयमनिलः ।<br>
उद्यद्विद्युज्ज्योतिः पथिकवधायैव शातयति ॥गस्स्_५५९॥</p>
<p>व्यालम्बमानवेणीधुतधूलि प्रथममश्रुभिर्धौतम् ।<br>
आयातस्य पदं मम गेहिन्या तदनु सलिलेन ॥गस्स्_५६०॥</p>
<p>वक्षःस्थलसुप्ते मम मुखमुपधातुं न मौलिमालभसे ।<br>
पीनोत्तुङ्गस्तनभरदूरीभूतं रतश्रान्तौ ॥गस्स्_५६१॥</p>
<p>वदनव्यापारान्तर्भावादनुरक्तमानयन्ती त्वम् ।<br>
दूति सतीनाशार्थं तस्य भुजङ्गस्य दंष्ट्रासि ॥गस्स्_५६२॥</p>
<p>इति विभाव्याख्यासमेता वकारव्रज्या ॥</p>
<p>**********************************************************</p>
<p>शकारव्रज्या</p>
<p>श्रीरपि भुजङ्गभोगे मोहनविज्ञेन शीलिता येन ।<br>
सोऽपि हरिः पुरुषो यदि पुरुषा इतरेऽपि किं कुर्मः ॥गस्स्_५६३॥</p>
<p>शङ्के या स्थैर्यमयी श्लथयति बाहू मनोभवस्यापि ।<br>
दर्पशिलामिव भवतीं कतरस्तरुणो विचालयति ॥गस्स्_५६४॥</p>
<p>शार्दूलनखरभङ्गुर कठोरतरजातरूपरचनोऽपि ।<br>
बालानामपि बालासा यस्यास्त्वमपि हृदि वससि ॥गस्स्_५६५॥</p>
<p>श्रुत एव श्रुतिहारिणि रागोत्कर्षेण कण्ठमधिवसति ।<br>
गीत इव त्वयि मधुरे करोति नार्थग्रहं सुतनुः ॥गस्स्_५६६॥</p>
<p>श्रीः श्रीफलेन राज्यं तृणराजेनाल्पसाम्यतो लब्धम् ।<br>
कुचयोः सम्यक्साम्याद्गतो घटश्चक्रवर्तित्वम् ॥गस्स्_५६७॥</p>
<p>श्रोणी भूमावङ्के प्रियो भयं मनसि पतिभुजे मौलिः ।<br>
गूढश्वासो वदने सुरतमिदं चेत्तृणं त्रिदिवम् ॥गस्स्_५६८॥</p>
<p>श्लिष्यन्निव चुम्बन्निव पश्यन्निव चोल्लिखन्निवातृप्तः ।<br>
दधदिव हृदयस्यान्तः स्मरामि तस्या मुहुर्जघनम् ॥गस्स्_५६९॥</p>
<p>शिरसि चरणप्रहारं प्रदाय निःसार्यतां स ते तदपि ।<br>
चक्राङ्कितो भुजङ्गः कालिय इव सुमुखि कालिन्द्याः ॥गस्स्_५७०॥</p>
<p>शोच्यैव सा कृशाङ्गी भूतिमयी भवतु गुणमयी वापि ।<br>
स्नेहैकवश्य भवता त्यक्ता दीपेन वर्तिरिव ॥गस्स्_५७१॥</p>
<p>शुक इव दारुशलाकापिञ्जरमनुदिवसवर्धमानो मे ।<br>
कृन्तति दयिताहृदयं शोकः स्मरविशिखतीक्ष्णमुखः ॥गस्स्_५७२॥</p>
<p>श्रुत्वाकस्मिकमरणं शुकसूनोः सकलकौतुकैकनिधेः ।<br>
ज्ञातो गृहिणीविनयव्यय आगत्यैव पथिकेन ॥गस्स्_५७३॥</p>
<p>शीलितभुजङ्गभोगा क्रोडेनाभुद्धृतापि कृष्णेन ।<br>
अचलैव कीर्त्यते भूः किमशक्यं नाम वसुमत्याः ॥गस्स्_५७४॥</p>
<p>श्यामा विल्चनहरी बालेयं मनसि हन्त सज्जन्ती ।<br>
लुम्पति पूर्वकलत्रं धूमलता भित्तिचित्रमिव ॥गस्स्_५७५॥</p>
<p>शतशो गतिरावृत्तिः शतशः कण्ठावलम्बनं शतशः ।<br>
शतशो यामीति वचः स्मरामि तस्याः प्रवासदिने ॥गस्स्_५७६॥</p>
<p>श्रुतपरपुष्टरवाभिः पृष्टो गोपीभिरभिमतं कृष्णः ।<br>
शंसति वंशस्तनितैः स्तनविनिहितलोचनोऽनुमतम् ॥गस्स्_५७७॥</p>
<p>शङ्करशिरसि निवेशितपदेति मा गर्वमुद्वहेन्दुकले ।<br>
फलमेतस्य भविष्यति तव चण्डीचरणरेणुमृजा ॥गस्स्_५७८॥</p>
<p>शाखिशिखरे समीरणदोलायितनीडनिर्वृतं वसति ।<br>
कर्मैकशराणमगणितभयमशिथिलकेलि खगमिथुनम् ॥गस्स्_५७९॥</p>
<p>शुक सुरतसमरनारद हृदयरहस्यैकसार सर्वज्ञ ।<br>
गुरुजनसमक्षमूक प्रसीद जम्बूफलं दलय ॥गस्स्_५८०॥</p>
<p>शिरसा वहसि कपर्दं रुद्र रुदित्वापि रजतमर्जयसि ।<br>
अस्याप्युदरस्यार्धं भजतस्तव वेत्ति कस्तत्त्वम् ॥गस्स्_५८१॥</p>
<p>श्रोतव्यैव सुधेव श्वेतांशुकलेव दूरदृश्यैव ।<br>
दुष्टभुजङ्गपरीते त्वं केतकि न खलु नः स्पृश्या ॥गस्स्_५८२॥</p>
<p>श्रवणोपनीतगुणया समर्पयन्त्या प्रणम्य कुसुमानि ।<br>
मदनधनुर्लतयेव त्वया वशं दूति नीतोऽस्मि ॥गस्स्_५८३॥</p>
<p>शाखोटकशाखोटजवैखानसकरटपूज्य रट सुचिरम् ।<br>
नादरपदमिह गणकाः प्रमाणपुरुषो भवानेकः ॥गस्स्_५८४॥</p>
<p>शशिरेखोपमकान्तेस्तवान्यपाणिग्रहं प्रयातायाः ।<br>
मदनासिपुत्रिकाया इवाङ्गशोभां कदर्थयति ॥गस्स्_५८५॥</p>
<p>शैथिल्येन भृता अपि भर्तुः कार्यं त्यजन्ति न सुवृत्ताः ।<br>
बलिनाकृष्टे बाहौ वलयाः कूजन्ति धावन्ति ॥गस्स्_५८६॥</p>
<p>इति विभाव्याख्यासमेता शकारव्रज्या ।</p>
<p>**********************************************************</p>
<p>षकारव्रज्या</p>
<p>षट्चरणकीटजुष्टं परागघुणपूर्णमायुधं त्यक्त्वा ।<br>
त्वां मुष्टिमेयमध्यामधुना शक्तिं स्मरो वहति ॥गस्स्_५८७॥</p>
<p>इति विभाव्याख्यासमेता षकारव्रज्या ।</p>
<p>**********************************************************</p>
<p>सकारव्रज्या</p>
<p>सा दिवसयोग्यकृत्यव्यपदेशा केवलं गृहिणी ।<br>
द्वितिथेर्दिवसस्य परा तिथिरिव सेव्या निशि त्वमसि ॥गस्स्_५८८॥</p>
<p>स्तननूतननखलेखालम्बी तव घर्मबिन्दुसन्दोहः ।<br>
आभाति पट्टसूत्रे प्रविशन्निव मौक्तिकप्रसरः ॥गस्स्_५८९॥</p>
<p>सौभाग्यगर्वमेका करोतु यूथस्य भूषणं करिणी ।<br>
अत्यायामवतोर्या मदान्धयोर्मध्यमधिवसति ॥गस्स्_५९०॥</p>
<p>स्वचरणपीडानुमितत्वन्मौलिरुजाविनीतमात्सर्या ।<br>
अपराद्धा सुभग त्वां स्वयमहमनुनेतुमायाता ॥गस्स्_५९१॥</p>
<p>स्नेहमयान् पीडयतः किं चक्रेणापि तैलकारस्य ।<br>
चालयति पार्थिवानपि यः स कुलालः परं चक्री ॥गस्स्_५९२॥</p>
<p>सरले न वेद भवती बहुभङ्गा बहुरसा बहुविवर्ता ।<br>
गतिरसतीनेत्राणां प्रेम्णां स्रोतस्वतीनां च ॥गस्स्_५९३॥</p>
<p>सखि मध्याह्नद्विगु॑नद्युमणिकरश्रेणिपीडिता छाया ।<br>
मज्जितुमिवालवाले परितस्तरुमूलमाश्रयति ॥गस्स्_५९४॥</p>
<p>सखि शृणु मम प्रियोऽयं गेहं येनैव वर्त्मनायातः ।<br>
तन्नगरग्रामनदीः पृच्छति सममागतानन्यान् ॥गस्स्_५९५॥</p>
<p>सायं रविरनलमसौ मदनशरं स च वियोगिनीचेतः ।<br>
इदमपि तमःसमूहं सोऽपि नभो निर्भरं विशति ॥गस्स्_५९६॥</p>
<p>स्मरसमरसमयपूरितकम्भुनिभो द्विगुणपीनगलनालः ।<br>
शीर्णप्रासादोपरि जिगीषुरिव कलरवः क्वणति ॥गस्स्_५९७॥</p>
<p>स्फुरदधरमविरताश्रु ध्वनिरोधोत्कम्पकुचमिदं रुदितम् ।<br>
जानूपनिहितहस्तन्यस्तमुखं दक्षिणप्रकृतेः ॥गस्स्_५९८॥</p>
<p>स्वयमुपनीतैरशनैः पुष्णन्ती नीडनिर्वृतं दयितम् ।<br>
सहजप्रेमरसज्ञा सुभगागर्वं बकी वहतु ॥गस्स्_५९९॥</p>
<p>स्वरसेन बध्नतां करमादाने कण्टकोत्करैस्तुदताम् ।<br>
पिशुनानां पनसानां कोषाभोगोऽप्यविश्वास्यः ॥गस्स्_६००॥</p>
<p>सौभाग्यं दाक्षिण्यान्नेत्युपदिष्टं हरेण तरुणीनाम् ।<br>
वामार्धमेव देव्याः स्ववपुःशिल्पे निवेशयता ॥गस्स्_६०१॥</p>
<p>सुभग स्वभवनभित्तौ भवता संमर्द्य पीडिता सुतनुः ।<br>
सा पीडयैव जीवति दधती वैद्येषु विद्वेषम् ॥गस्स्_६०२॥</p>
<p>सा गुणमयी स्वभावस्वच्छा सुतनुः करग्रहायत्ता ।<br>
भ्रमिता बहुमन्त्रविदा भवता काश्मीरमालेव ॥गस्स्_६०३॥</p>
<p>सव्रीडस्मितसुभगे स्पृष्टास्पृष्टेव किंचिदपयान्ती ।<br>
अपसरसि सुन्दरि यथा यथा तथा स्पृशसि मम हृदयम् ॥गस्स्_६०४॥</p>
<p>सखि सुखयत्यवकाशप्राप्तः प्रेयान् यथा तथा न गृही ।<br>
वातादवारितादपि भवति गवाक्षानिलः शीतः ॥गस्स्_६०५॥</p>
<p>सततमरुणितमुखे सखि निगिरन्ती गरलमिव गिरां गुम्फम् ।<br>
अवगणितौषधिमन्त्रा भुजङ्गि रक्तं विरञ्जयसि ॥गस्स्_६०६॥</p>
<p>स्थलकमलमुग्धवपुषा सातङ्काङ्कस्थितैकचरणेन ।<br>
आश्वासयति विसिन्याः कूले विसकण्ठिका शफरम् ॥गस्स्_६०७॥</p>
<p>सनखपदमधिकगौरं नाभीमूलं निरंशुकं कृत्वा ।<br>
अनया सेवित पवन त्वं किं कृतमलयभृगुपातः ॥गस्स्_६०८॥</p>
<p>सर्वाङ्गमर्पयन्ती लोला सुप्तं श्रमेण शय्यायाम् ।<br>
अलसमपि भाग्यवन्तं भजते पुरुषयितेव श्रीः ॥गस्स्_६०९॥</p>
<p>सुदितं तदेव यत्र स्मारं स्मारं वियोगदुःखानि ।<br>
आलिङ्गति सा गाढं पुनः पुनर्यामिनीप्रथमे ॥गस्स्_६१०॥</p>
<p>सान्तर्भयं भुजिष्या यथा यथाचरति समधिकां सेवाम् ।<br>
साशङ्कसेर्ष्यसभया तथा तथा गेहिनी तस्य ॥गस्स्_६११॥</p>
<p>सुन्दरि दर्शयति यथा भवद्विपक्षस्य तत्सखी कान्तिम् ।<br>
पतति तथा मम दृष्टिस्त्वदेकदासस्य सासूया ॥गस्स्_६१२॥</p>
<p>स्वाधीनैरधरव्रणनखाङ्कपत्रावलोपदिनशयनैः ।<br>
सुभगा सुभगेत्यनया सखि निखिला मुखरिता पल्ली ॥गस्स्_६१३॥</p>
<p>सरित इव यस्य गेहे शुष्यन्ति विशालगोत्रजा नार्यः ।<br>
क्षारास्वेव स तृप्यति जलनिधिलहरीषु जलद इव ॥गस्स्_६१४॥</p>
<p>सकलकटकैकमण्डनि कठिनीभूताशये शिखरदन्ति ।<br>
गिरिभुव इव तव मन्ये मनः शिला समभवच्चण्डि ॥गस्स्_६१५॥</p>
<p>सखि दुरवगाहगहनो विदधानो विप्रियं प्रियजनेऽपि ।<br>
खल इव दुर्लक्ष्यस्तव विनतमुखस्योपरि स्थितः कोपः ॥गस्स्_६१६॥</p>
<p>स्वेदसचेलस्नाता सप्तपदी सप्त मण्डलीर्यान्ती ।<br>
समदनदहनविकारा मनोहरा व्रीडिता नमति ॥गस्स्_६१७॥</p>
<p>सुरसप्रवर्तमानः सङ्घाटोऽयं समानवृत्तानाम् ।<br>
एत्यैव भिन्नवृत्तैर्भङ्गुरितः काव्यसर्ग इव ॥गस्स्_६१८॥</p>
<p>सर्वासामेव सखे पय इव सुरतं मनोहारि ।<br>
तस्या एव पुनः पुनरावृत्तौ दुग्धमिव मधुरम् ॥गस्स्_६१९॥</p>
<p>स्वप्नेऽपि यां न मुञ्चसि या तेऽनुग्राहिणी हृदिस्थापि ।<br>
दुष्टां न बुद्धिमिव तां गूढव्यभिचारिणीं वेत्सि ॥गस्स्_६२०॥</p>
<p>सपरावृति चरन्ती वात्येव तृणं मनोऽनवद्याङ्गि ।<br>
हरसि क्षिपसि तरलयसि भ्रमयसि तोलयसि पातयसि ॥गस्स्_६२१॥</p>
<p>सा बहुलक्षणभावा स्त्रीमात्रं वेति कितव तव तुल्यम् ।<br>
कोटिर्वराटिका वा द्यूतविधेः सर्व एव पणः ॥गस्स्_६२२॥</p>
<p>सा विरहदहनदूना मृत्वा मृत्वापि जीवति वराकी ।<br>
शारीव कितव भवतानुकूलिता पातिताक्षेण ॥गस्स्_६२३॥</p>
<p>स्पर्शादेव स्वेदं जनयति न च मे ददाति निद्रातुम् ।<br>
पिर्य इव जघनांशुकमपि न निदाघः क्षणमपि क्षमते ॥गस्स्_६२४॥</p>
<p>सा भवतो भावनया समयविरुद्धं मनोभवं बाला ।<br>
नूतनलतेव सुन्दर दोहदशक्त्या फलं वहति ॥गस्स्_६२५॥</p>
<p>स्पृशति नखैर्न च विलिखति सिचयं गृह्णाति न च विमोचयति ।<br>
न च मुञ्चति न च मदयति नयति निशां सा न निद्राति ॥गस्स्_६२६॥</p>
<p>स्तनजघनद्वयमस्या लङ्घितमध्यः सखे मम कटाक्षः ।<br>
नोज्झति रोधस्वत्यास्तटद्वयं तीर्थकाक इव ॥गस्स्_६२७॥</p>
<p>सव्रीडस्मितमन्दश्वसितं मां मा स्पृशेति शंसन्त्या ।<br>
आकोपमेत्य वातायनं पिधाय स्थितं प्रियया ॥गस्स्_६२८॥</p>
<p>सकरग्रहं सरुदितं साक्षेपं सनखमुष्टि सजिगीषम् ।<br>
तस्याः सुरतं सुरतं प्राजापत्यक्रतुरतोऽन्यः ॥गस्स्_६२९॥</p>
<p>सखि न खलु निमलानां विदधत्यभिधानमपि मुखे मलिनाः ।<br>
केनाश्रावि पिकानां कुहूं विहायेतरः शब्दः ॥गस्स्_६३०॥</p>
<p>स्वल्पा इति रामबलैर्ये न्यस्ता नाशये पयोराशेः ।<br>
ते शैलाः स्थितिमन्तो हन्त लघिम्नैव बहुमानः ॥गस्स्_६३१॥</p>
<p>सा श्यामा तन्वङ्गी दहता शीतोपचारतीव्रेण ।<br>
विरहेण पाण्डिमानं नीता तुहिनेन दूर्वैव ॥गस्स्_६३२॥</p>
<p>सुनिरीक्षितनिश्चलकरवल्लभधाराजलोक्षिता न तथा ।<br>
सोत्कम्पेन मया सखि दृष्टा सा माद्यति स्म यथा ॥गस्स्_६३३॥</p>
<p>सखि मोघीकृतमदने पतिव्रते कस्तवादरं कुरुते ।<br>
नाश्रौषीर्भगवानपि स कामविद्धो हरः पूज्यः ॥गस्स्_६३४॥</p>
<p>सा मयि न दासबुद्धिर्न रतिर्नापि त्रपा न विश्वासः ।<br>
हन्त निरीक्ष्य नवोढां मन्ये वयमपिर्या जाताः ॥गस्स्_६३५॥</p>
<p>सुचिरायाते गृहिणी निशि भुक्ता दिनमुखे विदग्धेयम् ।<br>
धवलनखाङ्कं निजवपुरकुङ्कुमार्द्रं न दर्शयति ॥गस्स्_६३६॥</p>
<p>स्तनजघनोरुप्रणयी गाढं लग्नो निवेशितस्नेहः ।<br>
प्रिय कालपरिणतिरियं विरज्यसे यन्नखाङ्क इव ॥गस्स्_६३७॥</p>
<p>सा विच्छाया निशि निशि सुतनुर्बहुतुहिनशीतले तल्पे ।<br>
ज्वलति त्वदीयविरहादोषधिरिव हिमवतः पृष्ठे ॥गस्स्_६३८॥</p>
<p>सा नीरसे तव हृदि प्रविशति निर्याति न लभते स्थैर्यम् ।<br>
सुन्दर सखी दिवसकरबिम्बे तुहिनांशुरेखेव ॥गस्स्_६३९॥</p>
<p>सुकुमारत्वं कान्तिर्नितान्तसरअत्वमान्तराश्च गुणाः ।<br>
किं नाम नेन्दुलेखे शशग्रहेणैव तव कथितम् ॥गस्स्_६४०॥</p>
<p>सौरभ्यमात्रमनसामास्तां मलयद्रुमस्य न विशेषः ।<br>
धर्मार्थिनां तथापि स मृग्यः पूजार्थमश्वत्थः ॥गस्स्_६४१॥</p>
<p>संवाहयति शयानं यथोपवीजयति गृहपतिं गृहिणी ।<br>
गृहवृतिविवरनिवेशितदृशस्तथाश्वासनं यूनः ॥गस्स्_६४२॥</p>
<p>सत्यं स्वल्पगुणेषु स्तब्धा सदृशे पुनर्भुजङ्गे सा ।<br>
अर्पितकोटिः प्रणमति सुन्दर हरचापयष्टिरिव ॥गस्स्_६४३॥</p>
<p>सर्वंसहां महीमिव विधाय तां बाष्पवारिभिः पूर्णाम् ।<br>
भवनान्तरमयमधुना सङ्क्रान्तस्ते गुरुः प्रेमा ॥गस्स्_६४४॥</p>
<p>सम्भवति न खलु रक्षा सरसानां प्रकृतिचपलचरितानाम् ।<br>
अनुभवति हरशिरस्यपि भुजङ्गपरिशीलनं गङ्गा ॥गस्स्_६४५॥</p>
<p>सुलभेषु कमलकेसरकेतकमाकन्दकुन्दकुसुमेषु ।<br>
वाञ्छति मनोरथान्धा मधुपी स्मरधनुषि गुणीभावम् ॥गस्स्_६४६॥</p>
<p>सा लज्जिता सपत्नी कुपिता भीतः प्रियः सखी सुखिता ।<br>
बालायाः पीडायां निदानिते जागरे वैद्यैः ॥गस्स्_६४७॥</p>
<p>सुचिरागतस्य संवाहनच्छलेनाङ्गमङ्गमालिङ्ग्य ।<br>
पुष्यति च मानचर्चां गृहिणी सफलयैत्चोत्कलिकाम् ॥गस्स्_६४८॥</p>
<p>सा सर्वथैव रक्ता रागं गुञ्जेव न तु मुखे वहति ।<br>
वचनपटोस्तव रागः केवलमास्ये शुकस्येव ॥गस्स्_६४९॥</p>
<p>सायं कान्तभुजान्तरपतिता रतिनीतसकलरजनीका ।<br>
उषसि ददती प्रदीपं सखीभिरुपहस्यते बाला ॥गस्स्_६५०॥</p>
<p>सा तीक्ष्णमानदहना महतः स्नेहस्य दुर्लभः पाकः ।<br>
त्वां दर्वीमिव दूति प्रयासयन्नस्मि विश्वस्तः ॥गस्स्_६५१॥</p>
<p>स्नेहक्षतिर्जिगीषा समरः प्राणव्ययावधिः करिणाम् ।<br>
न वितनुते कमनर्थं दन्तिनि तव यौवनोद्भटः ॥गस्स्_६५२॥</p>
<p>सदनादपैति दयितो हसति सखी विशति घरणिमिव बाला ।<br>
ज्वलति सपत्नी कीरे जल्पति मुग्धे प्रसीदति ॥गस्स्_६५३॥</p>
<p>सङ्कुचिताङ्गीं द्विगुणांशुकां मनोमात्रविस्फुरन्मदनाम् ।<br>
दयितां भजामि मुग्धामिव तुहिन तव प्रसादेन ॥गस्स्_६५४॥</p>
<p>सखि लग्नैव वसन्ती सदाशये महति रसमये तस्य ।<br>
बाडवशिखेव सिन्धोर्न मनागप्यार्द्रतां भजसि ॥गस्स्_६५५॥</p>
<p>सखि मिहिरोद्गमनादिप्रमोदमपिधाय सोऽयमवसाने ।<br>
बन्ध्योऽवधिवासर इव तुषारदिवसः कदर्थयति ॥गस्स्_६५६॥</p>
<p>सुरभवने तरुणाभ्यां परस्पराकृष्टदृष्टिहृदयाभ्याम् ।<br>
देवार्चनार्थमुद्यतमन्योन्यस्यार्पितं कुसुमम् ॥गस्स्_६५७॥</p>
<p>सायं कुशेशयान्तर्मधुपानां निर्यतां नादः ।<br>
मित्रव्यसनविषण्णैः कमलैराक्रन्द इव मुक्तः ॥गस्स्_६५८॥</p>
<p>सुमहति मन्युनिमित्ते मयैव विहितेऽपि वेपमानोरुः ।<br>
न सखीनामपि रुदती ममैव वक्षःस्थले पतिता ॥गस्स्_६५९॥</p>
<p>सुभग व्यजनविचालनशिथिलभुजाभूदियं वयस्यापि ।<br>
उद्वर्तनं न सख्याः समाप्यते किञ्चिदपगच्छ ॥गस्स्_६६०॥</p>
<p>सव्रीडा नखरदनार्पणेषु कुपिता प्रगाढमचिरोढा ।<br>
बहुयाच्ञाचरणग्रहसाध्या रोषेण जातेयम् ॥गस्स्_६६१॥</p>
<p>सुगृहीतमलिनपक्षा लघवः परभेदिनः परं तीक्ष्णाः ।<br>
पुरुषा अपि विशिखा अपि गुणच्युताः कस्य न भयाय ॥गस्स्_६६२॥</p>
<p>स्वकपोलेन प्रकटीकृतं प्रमत्तत्वकारणं किमपि ।<br>
द्विरदस्य दुर्जनस्य च मदं चकारैव दानमपि ॥गस्स्_६६३॥</p>
<p>सत्यं पतिरविदग्धः सा तु स्वधियैव निधुवने निपुणा ।<br>
मार्त्तिकमाधाय गुरुं धनुरधिगतमेकलव्येन ॥गस्स्_६६४॥</p>
<p>सौभाग्यमानवान् स त्वयावधीर्यापमानमानीतः ।<br>
स्वं विरहपाण्डिमानं भस्मस्नानोपमं तनुते ॥गस्स्_६६५॥</p>
<p>सखि मम करञ्जतैलं बहुसन्देशं प्रहेष्यसीत्युदिता ।<br>
श्वशुरगृहगमनमिलितं बाष्पजलं संवृणोत्यसती ॥गस्स्_६६६॥</p>
<p>सन्दर्शयन्ति सुन्दरि कुलटानां तमसि विततमविकल्पे ।<br>
मौलिमणिदीपकलिका वर्तिनिभा भोगिनोऽध्वानम् ॥गस्स्_६६७॥</p>
<p>सर्वं वनं तृणाल्या पिहितं पीताः सितांशुरविताराः ।<br>
प्रध्वंसाः पन्थानो मलिनेनोद्गम्य मेघेन ॥गस्स्_६६८॥</p>
<p>सम्यगनिष्पन्नः सन् योऽर्थस्त्वरया स्वयं स्फुटीक्रियते ।<br>
स व्यङ्ग एव भवति प्रथमो विनतातनूज इव ॥गस्स्_६६९॥</p>
<p>सज्जन एव हि विद्या शोभनायै भवति दुर्जने मोघा ।<br>
न विदूरदर्शनतया कैश्चिदुपादीयते गृध्रः ॥गस्स्_६७०॥</p>
<p>सुभगं वदति जनस्तं निजपतिरिति नैष रोचते मह्यम् ।<br>
पीयूषेऽपि हि भेषजभावोपनते भवत्यरुचिः ॥गस्स्_६७१॥</p>
<p>सौधगवाक्षगतापि हि दृष्टिस्तं स्थितिकृतप्रयत्नमपि ।<br>
हिमगिरिशिखरस्खलिता गङ्गेवैरावतं हरति ॥गस्स्_६७२॥</p>
<p>सहघर्मचारिणी मम परिच्छदः सुतनु नेह सन्देहः ।<br>
न तु सुखयति तुहिनदिनच्छत्रच्छायेव सज्जन्ती ॥गस्स्_६७३॥</p>
<p>सकलगुणैकनिकेतन दानववासेन घरणिरुहराजः ।<br>
जातोऽसि भूतले त्वं सतामनादेयफलकुसुमः ॥गस्स्_६७४॥</p>
<p>सुन्दरि ताटङ्कमयं चक्रमिवोद्वहति तावके कर्णे ।<br>
निपतति निकामतीक्ष्णं कटाक्षबाणोऽर्जुनप्रणयी ॥गस्स्_६७५॥</p>
<p>स्वाधीनैव फलर्द्धिर्जनोपजीव्यत्वमुच्छ्रयच्छाया ।<br>
सत्पुंसो मरुभूरुह इव जीवनमात्रमाशास्यम् ॥गस्स्_६७६॥</p>
<p>सन्तापमोहकम्पान् सम्पादयितुं निहन्तुमपि जन्तून् ।<br>
सखि दुर्जनस्य भूतिः प्रसरति दूरं ज्वरस्येव ॥गस्स्_६७७॥</p>
<p>सुखयिततरां न रक्षति परिचयलेशं गणाङ्गनेव श्रीः ।<br>
कुककामिनीव नोज्झति वाग्देवी जन्मजन्मापि ॥गस्स्_६७८॥</p>
<p>स्वसदननिकटे नलिनीमभिनवजातच्छदां निरीक्ष्यैव ।<br>
हा गृहिणीति प्रलपंश्चिरागतः सखि पतिः पतितः ॥गस्स्_६७९॥</p>
<p>सचि चतुराननभावाद्वैमुख्यं क्वापि नैव दर्शयति ।<br>
अयमेकहृदय एव द्रुहिण इव प्रियतमस्तदपि ॥गस्स्_६८०॥</p>
<p>सत्यं मधुरो नियतं वक्रो नूनं कलाधरो दयितः ।<br>
स तु वेद न द्वितीयामकलङ्कः प्रतिपदिन्दुरिव ॥गस्स्_६८१॥</p>
<p>स्वस्थानादपि विचलति मज्जति जलधौ च नीचमपि भजते ।<br>
निजपक्षरक्षणमनाः सुजनो मैनाकशैल इव ॥गस्स्_६८२॥</p>
<p>संवृणु बाष्पजलं सखि दृशमुपरज्याञ्जनेन वलयैनाम् ।<br>
दयितः पश्यतु पल्लवपङ्कजयोर्युगपदेव रुचम् ॥गस्स्_६८३॥</p>
<p>सा पाण्डुदुर्बलाङ्गी नयसि त्वं यत्र याति तत्रैव ।<br>
कठिनीव कैतवविदो हस्तग्रहमात्रसाध्या ते ॥गस्स्_६८४॥</p>
<p>सखि विश्वगञ्जनीया लक्ष्मीरिव कमलमुखि कदर्यस्य ।<br>
त्वं प्रवयसोऽस्य रक्षावीक्षणमात्रोपयोग्यासि ॥गस्स्_६८५॥</p>
<p>इति विभाव्याख्यासमेता सकारव्रज्या ।</p>
<p>**********************************************************</p>
<p>हकारव्रज्या</p>
<p>हृदयज्ञया गवाक्षे विसदृक्षं किमपि कूजितं सख्या ।<br>
यत्कलहभिन्नतल्पा भयकपटादेति मां सुतनु ॥गस्स्_६८६॥</p>
<p>हरति हृदयं शलाकानिहितोऽञ्जनतन्तुरेष सखि मुग्धे ।<br>
लोचनबाणमुचान्तर्भ्रूधनुषा किण इवोल्लिखितः ॥गस्स्_६८७॥</p>
<p>हससि चरणप्रहारे तल्पादपसारितो भुवि स्वपिषि ।<br>
नासदृशेऽपि कृते प्रिय मम हृदयात्त्वं विनिःसरसि ॥गस्स्_६८८॥</p>
<p>हसति सपत्नी श्वश्रू रोदिति वदनं च पिदधते सख्यः ।<br>
स्वप्नायितेन तस्यां सुभग त्वन्नाम जल्पन्त्याम् ॥गस्स्_६८९॥</p>
<p>हृदयं मम प्रतिक्षणविहितावृत्तिः सखे प्रियाशोकः ।<br>
प्रबलो विदारयिष्यति जलकलशं नीरलेखेव ॥गस्स्_६९०॥</p>
<p>हन्त विरहः समन्ताज्ज्वलयति दुर्वारतीव्रसंवेगः ।<br>
अरुणस्तपनशिलामिव पुनर्न मां भस्मतां नयति ॥गस्स्_६९१॥</p>
<p>हृत्वा तटिनि तरङ्गैर्भ्रमितश्चक्रेषु नाशये निहितः ।<br>
फलदलवल्कलरहितस्त्वयान्तरिक्षे तरुस्त्यक्तः ॥गस्स्_६९२॥</p>
<p>हृतकाञ्चिवल्लिबन्धोत्तरजघनादपरभोगभुक्तायाः ।<br>
उल्लसति रोमराजिः स्तनशम्भोर्गरललेखेव ॥गस्स्_६९३॥</p>
<p>इति विभाव्याख्यासमेता हकारव्रज्या ।</p>
<p>**********************************************************</p>
<p>क्षकारव्रज्या</p>
<p>क्षीरस्य तु दयितत्वं यतोऽपि शान्तोपचारमासाद्य ।<br>
शैलोऽङ्गान्यानमयति प्रेम्णः शेषो ज्वरस्येव ॥गस्स्_६९४॥</p>
<p>क्षान्तमपसारितो यच्चरणावुपधाय सुप्त एवासि ।<br>
उद्घाटयसि किमूरु निःश्वासैः पुलकयन्नुष्णैः ॥गस्स्_६९५॥</p>
<p>क्षुद्रोद्भवस्य कटुतां प्रकटयतो यच्छतश्च मदमुच्चैः ।<br>
मधुनो लघुपुरुषस्य च गरिमा लघिमा च भेदाय ॥गस्स्_६९६॥</p>
<p>**********************************************************</p>
<p>पूर्वैर्विभिन्नवृत्तां गुणाढ्यभवभूतिबाणरघुकारैः ।<br>
वाग्देवीं भजतो मम सन्तः पश्यन्तु को दोषः ॥गस्स्_६९७॥</p>
<p>सत्पात्रोपनयोचितसत्प्रतिबिम्बाभिनववस्तु ।<br>
कस्य न जनयति हर्षं सत्काव्यं मधुरवचनं च ॥गस्स्_६९८॥</p>
<p>एका ध्वैन्द्वितीया तिर्भुवनसारा स्फुटोक्तिचातुर्या ।<br>
पञ्चेषुषट्पदहिता भूषा श्रवणस्य सप्तशती ॥गस्स्_६९९॥</p>
<p>कविसमरसिंहनादः स्वरानुवादः सुधैकसंवादः ।<br>
विद्वद्विनोदकन्दः सन्दर्भोऽयं मया सृष्टः ॥गस्स्_७००॥।</p>
<p>उदयनबलभद्राभ्यां सप्तशती शिष्यसोदराभ्यां मे ।<br>
द्यौरिव रविचन्द्राभ्यां प्रकाशिता निर्मलीकृत्य ॥गस्स्_७०१॥</p>
<p>हरिचरणाञ्जलिमलं कविवरहर्षाय बुद्धिमान् सततम् ।<br>
कृतार्यासप्तशतीमेतां गोवर्धनाचार्यः ॥गस्स्_७०२॥</p>
<p>इति गोवर्धनाचार्यविरचिता आर्यासप्तशती समाप्ता</p>
<p>\Z</p>
<p>]</p>

  </div>
</article>


        

        



    <aside class="card border noPrint" id="section-tree-item-shAktam_kAvyam_padyam_govardhanAchAryaH_AryAsaptashatI_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/shAktam/kAvyam/padyam/govardhanAchAryaH/AryAsaptashatI/">आर्यासप्तशती </a>
            <a data-toggle="collapse" href="#section-tree-item-body-shAktam_kAvyam_padyam_govardhanAchAryaH_AryAsaptashatI_md" role="button" aria-expanded="false" aria-controls="section-tree-item-body-shAktam_kAvyam_padyam_govardhanAchAryaH_AryAsaptashatI_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-shAktam_kAvyam_padyam_govardhanAchAryaH_AryAsaptashatI_md" class="card-body p-0 collapse">
            
            <li>author: गोवर्धनाचार्यः</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: साहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-3157</li>
            
            <li>source_url: https://www.ebharatisampat.in/readbook3.php?bookid=NDUyNjIzNzMxMDYwMzAz&amp;pageno=MjI0MjQyNjk5NTk=</li>
            
            <li>sub-domain: पद्यम्</li>
            
            <li>title: आर्यासप्तशती</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
