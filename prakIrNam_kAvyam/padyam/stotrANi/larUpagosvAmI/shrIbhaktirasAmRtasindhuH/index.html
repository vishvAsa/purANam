<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>पुराणे विश्वासटिप्पन्यः  | श्रीभक्तिरसामृतसिन्धुः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/" rel="alternate" type="application/rss+xml" title="पुराणे विश्वासटिप्पन्यः" />
    <link href="/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/" rel="feed" type="application/rss+xml" title="पुराणे विश्वासटिप्पन्यः" />

    <meta property="og:url" content="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/">
  <meta property="og:site_name" content="पुराणे विश्वासटिप्पन्यः">
  <meta property="og:title" content="श्रीभक्तिरसामृतसिन्धुः">
  <meta property="og:description" content="[[श्रीभक्तिरसामृतसिन्धुः	Source: EB]]
[
श्रीलरूपगोस्वामिविरचित-
श्रीश्रीभक्तिरसामृतसिन्धुः॥
[१]
भगवद्भक्तिभेदनिरूपकः
**
पूर्वविभागः।**
[१.१]
सामान्यभक्तिः
प्रथमलहरी
श्रीश्रीराधागोविन्ददेवौ विजयेते
अखिलरसामृतमूर्तिः प्रसृमररुचिरुद्धतारकापालिः ।
कलितश्यामाललितो राधाप्रेयान् विधुर्जयति ॥ ऋBह्र्स्_१,१.१ ॥
हृदि यस्य प्रेरणया प्रवर्तितोऽहं वराकरूपोऽपि ।
तस्य हरेः पदकमलं वन्दे चैतन्यदेवस्य ॥ ऋBह्र्स्_१,१.२ ॥
विश्राममन्दिरत्या तस्य सनातनतनोर्मद्ईशस्य ।
भक्तिरसामृतसिन्धुर्भवतु सदायं प्रमोदाय ॥ ऋBह्र्स्_१,१.३ ॥
भक्तिरसामृतसिन्धौ चरतः परिभूतकालजालभियः ।
भक्तमकरानशीलितमुक्तिनदीकान्नमसामि ॥ ऋBह्र्स्_१,१.४ ॥
मीमांसकबडवाग्नेः कठिनामपि कुण्ठयन्नसौ ।
स्फुरतु सनातन सुचिरं तव भक्तिरसामृताम्भोधिः ॥ ऋBह्र्स्_१,१.५ ॥
भक्तिरसस्य प्रस्तुतिरखिलजगङ्मङ्गलप्रसङ्गस्य ।
अज्ञेनापि मयास्य क्रियते सुहृदां प्रमोदाय ॥ ऋBह्र्स्_१,१.६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="prakirnam_kavyam">

  <meta itemprop="name" content="श्रीभक्तिरसामृतसिन्धुः">
  <meta itemprop="description" content="[[श्रीभक्तिरसामृतसिन्धुः	Source: EB]]
[
श्रीलरूपगोस्वामिविरचित-
श्रीश्रीभक्तिरसामृतसिन्धुः॥
[१]
भगवद्भक्तिभेदनिरूपकः
**
पूर्वविभागः।**
[१.१]
सामान्यभक्तिः
प्रथमलहरी
श्रीश्रीराधागोविन्ददेवौ विजयेते
अखिलरसामृतमूर्तिः प्रसृमररुचिरुद्धतारकापालिः ।
कलितश्यामाललितो राधाप्रेयान् विधुर्जयति ॥ ऋBह्र्स्_१,१.१ ॥
हृदि यस्य प्रेरणया प्रवर्तितोऽहं वराकरूपोऽपि ।
तस्य हरेः पदकमलं वन्दे चैतन्यदेवस्य ॥ ऋBह्र्स्_१,१.२ ॥
विश्राममन्दिरत्या तस्य सनातनतनोर्मद्ईशस्य ।
भक्तिरसामृतसिन्धुर्भवतु सदायं प्रमोदाय ॥ ऋBह्र्स्_१,१.३ ॥
भक्तिरसामृतसिन्धौ चरतः परिभूतकालजालभियः ।
भक्तमकरानशीलितमुक्तिनदीकान्नमसामि ॥ ऋBह्र्स्_१,१.४ ॥
मीमांसकबडवाग्नेः कठिनामपि कुण्ठयन्नसौ ।
स्फुरतु सनातन सुचिरं तव भक्तिरसामृताम्भोधिः ॥ ऋBह्र्स्_१,१.५ ॥
भक्तिरसस्य प्रस्तुतिरखिलजगङ्मङ्गलप्रसङ्गस्य ।
अज्ञेनापि मयास्य क्रियते सुहृदां प्रमोदाय ॥ ऋBह्र्स्_१,१.६ ॥">
  <meta itemprop="wordCount" content="31963">
  <meta name="twitter:card" content="summary">
  <meta name="twitter:title" content="श्रीभक्तिरसामृतसिन्धुः">
  <meta name="twitter:description" content="[[श्रीभक्तिरसामृतसिन्धुः	Source: EB]]
[
श्रीलरूपगोस्वामिविरचित-
श्रीश्रीभक्तिरसामृतसिन्धुः॥
[१]
भगवद्भक्तिभेदनिरूपकः
**
पूर्वविभागः।**
[१.१]
सामान्यभक्तिः
प्रथमलहरी
श्रीश्रीराधागोविन्ददेवौ विजयेते
अखिलरसामृतमूर्तिः प्रसृमररुचिरुद्धतारकापालिः ।
कलितश्यामाललितो राधाप्रेयान् विधुर्जयति ॥ ऋBह्र्स्_१,१.१ ॥
हृदि यस्य प्रेरणया प्रवर्तितोऽहं वराकरूपोऽपि ।
तस्य हरेः पदकमलं वन्दे चैतन्यदेवस्य ॥ ऋBह्र्स्_१,१.२ ॥
विश्राममन्दिरत्या तस्य सनातनतनोर्मद्ईशस्य ।
भक्तिरसामृतसिन्धुर्भवतु सदायं प्रमोदाय ॥ ऋBह्र्स्_१,१.३ ॥
भक्तिरसामृतसिन्धौ चरतः परिभूतकालजालभियः ।
भक्तमकरानशीलितमुक्तिनदीकान्नमसामि ॥ ऋBह्र्स्_१,१.४ ॥
मीमांसकबडवाग्नेः कठिनामपि कुण्ठयन्नसौ ।
स्फुरतु सनातन सुचिरं तव भक्तिरसामृताम्भोधिः ॥ ऋBह्र्स्_१,१.५ ॥
भक्तिरसस्य प्रस्तुतिरखिलजगङ्मङ्गलप्रसङ्गस्य ।
अज्ञेनापि मयास्य क्रियते सुहृदां प्रमोदाय ॥ ऋBह्र्स्_१,१.६ ॥">
<script type="text/javascript">
    
    let baseURL = "https:\/\/vishvAsa.github.io\/purANam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/purANam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/purANam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/purANam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/purANam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/purANam\/prakIrNam_kAvyam\/padyam\/stotrANi\/larUpagosvAmI\/shrIbhaktirasAmRtasindhuH\/".replace(basePath, "/");
  pageVars.pageParams = {};
  pageVars.pageSource = "prakIrNam_kAvyam\/padyam\/stotrANi\/larUpagosvAmI\/shrIbhaktirasAmRtasindhuH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/purANam/webpack_dist/uiLib-bundle.js"></script>







    <link rel="stylesheet" href="/purANam/webpack_dist/uiLib.css">
<link rel="stylesheet" href="/purANam/css/uiLibPrint.css" media="print" >
<link rel="stylesheet" href="/purANam/css/fonts.css" >
<link rel="stylesheet" href="/purANam/css/@fortawesome/fontawesome-free/css/solid.min.css">

<link rel="stylesheet" href="/purANam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/" />
<link rel="alternate" hreflang="sa-Deva" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">पुराणे विश्वासटिप्पन्यः <br/> श्रीभक्तिरसामृतसिन्धुः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/purANam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="श्रीभक्तिरसामृतसिन्धुः">श्रीभक्तिरसामृतसिन्धुः</h1>
    
    <a id="editLink" class="btn btn-primary noPrint"  href="https://github.com/vishvAsa/purANam/edit/content/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[श्रीभक्तिरसामृतसिन्धुः	Source: <a href="https://www.ebharatisampat.in/read_chapter.php?bookid=MDgxODQ3NTUyNDIyMjA0">EB</a>]]</p>
<p>[</p>
<p><strong>श्रीलरूपगोस्वामिविरचित-</strong></p>
<p><strong>श्रीश्रीभक्तिरसामृतसिन्धुः॥</strong></p>
<p><strong>[१]<br>
भगवद्भक्तिभेदनिरूपकः</strong></p>
<p>**<br>
पूर्वविभागः।**</p>
<p>[१.१]<br>
सामान्यभक्तिः<br>
प्रथमलहरी</p>
<p>श्रीश्रीराधागोविन्ददेवौ विजयेते</p>
<p>अखिलरसामृतमूर्तिः प्रसृमररुचिरुद्धतारकापालिः ।<br>
कलितश्यामाललितो राधाप्रेयान् विधुर्जयति ॥ ऋBह्र्स्_१,१.१ ॥<br>
हृदि यस्य प्रेरणया प्रवर्तितोऽहं वराकरूपोऽपि ।<br>
तस्य हरेः पदकमलं वन्दे चैतन्यदेवस्य ॥ ऋBह्र्स्_१,१.२ ॥<br>
विश्राममन्दिरत्या तस्य सनातनतनोर्मद्ईशस्य ।<br>
भक्तिरसामृतसिन्धुर्भवतु सदायं प्रमोदाय ॥ ऋBह्र्स्_१,१.३ ॥<br>
भक्तिरसामृतसिन्धौ चरतः परिभूतकालजालभियः ।<br>
भक्तमकरानशीलितमुक्तिनदीकान्नमसामि ॥ ऋBह्र्स्_१,१.४ ॥<br>
मीमांसकबडवाग्नेः कठिनामपि कुण्ठयन्नसौ ।<br>
स्फुरतु सनातन सुचिरं तव भक्तिरसामृताम्भोधिः ॥ ऋBह्र्स्_१,१.५ ॥<br>
भक्तिरसस्य प्रस्तुतिरखिलजगङ्मङ्गलप्रसङ्गस्य ।<br>
अज्ञेनापि मयास्य क्रियते सुहृदां प्रमोदाय ॥ ऋBह्र्स्_१,१.६ ॥</p>
<p>एतस्य भगवद्भक्तिरसामृतपयोनिधेः ।<br>
चत्वारह्खलु वक्ष्यन्ते भागाः पूर्वादयः क्रमात् ॥ ऋBह्र्स्_१,१.७ ॥<br>
तत्र पूर्वे विभागेऽस्मिन् भक्तिभेदनिरूपके ।<br>
अनुक्रमेण वक्तव्यं लहरीणां चतुष्टयम् ॥ ऋBह्र्स्_१,१.८ ॥<br>
आद्या सामान्यभक्त्य्आढ्या द्वितीया साधनान्विता ।<br>
भावाश्रिता तृतीया च तुर्या प्रेमनिरूपिका ॥ ऋBह्र्स्_१,१.९ ॥<br>
तत्रादौ सुष्ठु वैशिष्ट्यमस्याः कथयितुं स्फुटम् ।<br>
लक्षणं क्रियते भक्तेरुत्तमायाः सतां मतम् ॥ ऋBह्र्स्_१,१.१० ॥</p>
<p>अन्याभिलाषिताशून्यं ज्ञानकर्माद्य्अनावृतम् ।<br>
आनुकूल्येन कृष्णानुशीलनं भक्तिरुत्तमा ॥ ऋBह्र्स्_१,१.११ ॥</p>
<p>यथा श्रीनारदपञ्चरात्रे<br>
सर्वोपाधिविनिर्मुक्तं तत्परत्वेन निर्मलम् ।<br>
हृषीकेण हृषीकेशसेवनं भक्तिरुच्यते ॥ ऋBह्र्स्_१,१.१२ ॥</p>
<p>श्रीभागवतस्य तृतीयस्कन्धे च (३.२९.१११३)<br>
अहैतुक्यव्यवहिता या भक्तिः पुरुषोत्तमे ॥ ऋBह्र्स्_१,१.१३ ॥<br>
सालोक्यसार्ष्टिसामीप्यसारूप्यैकत्वमप्युत ।<br>
दीयमानं न गृह्णन्ति विना मत्सेवनं जनाः ॥ ऋBह्र्स्_१,१.१४ ॥<br>
स एव भक्तियोगाख्य आत्यन्तिक उदाहृतः ॥ ऋBह्र्स्_१,१.१५ ॥</p>
<p>सालोक्येत्यादिपद्यस्थभक्तोत्कर्षणिरूपणम् ।<br>
भक्तेर्विशुद्धताव्यक्त्या लक्षणे पर्यवस्यति ॥ ऋBह्र्स्_१,१.१६ ॥<br>
क्लेशघ्नी शुभदा मोक्षलघुताकृत्सुदुर्लभा ।<br>
सान्द्रानन्दविशेषात्मा श्रीकृष्णाकर्षिणी च सा ॥ ऋBह्र्स्_१,१.१७ ॥</p>
<p>तत्रास्याः क्लेशघ्नत्वम्<br>
क्लेशास्तु पापं तद्बीजमविद्या चेति ते त्रिधा ॥ ऋBह्र्स्_१,१.१८ ॥</p>
<p>तत्र पापम्<br>
अप्रारब्धं भवेत्पापं प्रारब्धं चेति तद्द्विधा ॥ ऋBह्र्स्_१,१.१९ ॥</p>
<p>तत्र अप्रारब्धहरत्वम्, यथा एकडशे (११.१४.१९)<br>
यथाग्निः सुसमिद्धार्चिः करोत्येधांसि भस्मसात् ।<br>
तथा मद्विषयाभक्तिरुद्धवैनांसि कृत्स्नशः ॥ ऋBह्र्स्_१,१.२० ॥</p>
<p>प्रारब्धहरत्वम्, यथा तृतीये (३.३३.६)<br>
यन्नामधेयश्रवणानुकीर्तनाद्<br>
यत्प्रह्वणद्यत्स्मरणादपि क्वचित् ।<br>
श्वादोऽपि सद्यः सवनाय कल्पते<br>
कुतः पुनस्ते भगवन्नु दर्शनात् ॥ ऋBह्र्स्_१,१.२१ ॥</p>
<p>दुर्जातिरेव सवनायोग्यत्वे कारणं मतम् ।<br>
दुर्जात्य्आरम्भकं पापं यत्स्यात्प्रारब्धमेव तत् ॥ ऋBह्र्स्_१,१.२२ ॥</p>
<p>पद्मपुराने च<br>
अप्रारब्धफलं पापं कूटं बीजं फलोन्मुखम् ।<br>
क्रमेणैव प्रलीयेत विष्णुभक्तिरतात्मनाम् ॥ ऋBह्र्स्_१,१.२३ ॥</p>
<p>बीजहरत्वम्, यथा षष्ठे (६.२.१७)<br>
तैस्तान्यघानि पूयन्ते तपोदानव्रतादिभिः ।<br>
नाधर्मजं तद्हृदयं तदपीशाङ्घ्रिसेवया ॥ ऋBह्र्स्_१,१.२४ ॥</p>
<p>अविद्याहरत्वम्, यथा चतुर्थे (४.२२.३९)<br>
यत्पादपङ्कजपलाशविलासभक्त्या<br>
कर्माशयं ग्रथितमुद्ग्रथयन्ति सन्तः ।<br>
तद्वन्न रिक्तमतयो यतयोऽपि रुद्ध<br>
स्रोतोगणास्तमरणं भज वासुदेवम् ॥ ऋBह्र्स्_१,१.२५ ॥</p>
<p>पाद्मे च<br>
कृतानुयात्राविद्याभिर्हरिभक्तिरनुत्तमा ।<br>
अविद्यां निर्दहत्याशु दावज्वालेव पन्नगीम् ॥ ऋBह्र्स्_१,१.२६ ॥</p>
<p>शुभदत्वम्<br>
शुभानि प्रीणनं सर्वजगतामनुरक्तता ।<br>
सद्गुणाः सुखमित्य्आदीन्याख्यातानि मनीषिभिः ॥ ऋBह्र्स्_१,१.२७ ॥</p>
<p>तत्र जगत्प्रीणनादिद्वयप्रदत्वम्, यथा पाद्मे<br>
येनार्चितो हरिस्तेन तर्पितानि जगन्त्यपि ।<br>
रज्यन्ति जन्तवस्तत्र जन्गमाः स्थावरा अपि ॥ ऋBह्र्स्_१,१.२८ ॥</p>
<p>सद्गुणादिप्रदत्वम्, यथा पञ्चमे (५.१८.१२)<br>
यस्यास्ति भक्तिर्भगवत्यकिञ्चना<br>
सर्वैर्गुणैस्तत्र समासते सुराः ।<br>
हरावभक्तस्य कुतो महद्गुणा<br>
मनोरथेनासति धावतो बहिः ॥ ऋBह्र्स्_१,१.२९ ॥</p>
<p>सुखप्रदत्वम्<br>
सुखं वैषयिकं ब्राह्ममैश्वरं चेति तत्त्रिधा ॥ ऋBह्र्स्_१,१.३० ॥</p>
<p>यथा तन्त्रे<br>
सिद्धयः परमाश्चर्या भुक्तिर्मुक्तिश्च शाश्वती ।<br>
नित्यं च परमानन्दो भवेद्गोविन्दभक्तितः ॥ ऋBह्र्स्_१,१.३१ ॥</p>
<p>यथा हरिभक्तिसुधोदये च<br>
भूयोऽपि याचे देवेश त्वयि भक्तिर्दृढास्तु मे ।<br>
या मोक्षान्तचतुर्वर्ग फलदा सुखदा लता ॥ ऋBह्र्स्_१,१.३२ ॥</p>
<p>मोक्षलघुताकृत्<br>
मनागेव प्ररूढायां हृदये भगवाद्रतौ ।<br>
पुरुषार्थास्तु चत्वारास्तृणायन्ते समन्ततः ॥ ऋBह्र्स्_१,१.३३ ॥</p>
<p>यथा श्रीनारदपञ्चरात्रे<br>
हरिभक्तिमहादेव्याः सर्वा मुक्त्य्आदिसिद्धयः ।<br>
भुक्त्यश्चाद्भुतास्तस्याश्चेटिकावदनुव्रताः ॥ ऋBह्र्स्_१,१.३४ ॥ इति ।</p>
<p>सुदुर्लभा<br>
साधनौघैरनासन्गैरलभ्या सुचिरादपि ।<br>
हरिणा चाश्वदेयेति द्विधा सा स्यात्सुदुर्लभा ॥ ऋBह्र्स्_१,१.३५ ॥</p>
<p>तत्र आद्या, यथा तान्त्रे<br>
ज्ञानतः सुलभा मुक्तिर्भुक्तिर्यज्ञादिपुण्यतः ।<br>
सेयं साधनसाहस्रैर्हरिभक्तिः सुदुर्लभा ॥ ऋBह्र्स्_१,१.३६ ॥</p>
<p>द्वितीया, यथा पञ्चमस्कन्धे (५.६.१८)<br>
राजन् पतिर्गुरुरलं भवतां यदूनां<br>
दैवं प्रियः कुलपतिः क्व च किङ्करो वः ।<br>
अस्त्वेवमङ्ग भजतां भगवान्मुकुन्दो<br>
मुक्तिं ददाति कर्हिचित्स्म न भक्तियोगम् ॥ ऋBह्र्स्_१,१.३७ ॥</p>
<p>सान्द्रानन्दविशेषात्मा<br>
ब्रह्मानन्दो भवेदेष चेत्परार्द्धगुणीकृतः ।<br>
नैति भक्तिसुखाम्भोधेः परमाणुतुलामपि ॥ ऋBह्र्स्_१,१.३८ ॥<br>
यथा, हरिभक्तिसुधोदये<br>
त्वत्साक्षात्करणाह्लादविशुद्धाब्धिस्थितस्य मे ।<br>
सुखानि गोष्पदायन्ते ब्राह्माण्यपि जगद्गुरो ॥ ऋBह्र्स्_१,१.३९ ॥</p>
<p>तथा भावार्थदीपिकायां (१०.८८.११) च<br>
त्वत्कथामृतपाथोधौ विहरन्तो महामुदः ।<br>
कुर्वन्ति कृतिनः केचित्चतुर्वर्गं तृणोपमम् ॥ ऋBह्र्स्_१,१.४० ॥</p>
<p>श्रीकृष्णाकर्षिणी<br>
कृत्वा हरिं प्रेमभाजं प्रियवर्गसमन्वितम् ।<br>
भक्तिर्वशीकरोतीति श्रीकृष्णाकर्षिणी मता ॥ ऋBह्र्स्_१,१.४१ ॥</p>
<p>यथा एकादशे (११.१४.२०)<br>
न साध्यति मां योगो न साङ्ख्यं धर्म उद्धव ।<br>
न स्वाध्यायस्तपस्त्यागो यथा भक्तिर्ममोर्जिता ॥ ऋBह्र्स्_१,१.४२ ॥</p>
<p>सप्तमे (७.१०.४८) च नारदोक्तौ<br>
यूयं नृलोके बत भूरिभागा<br>
लोकं पुनाना मुनयोऽभियन्ति ।<br>
येषां गृहानावसतीति साक्षाद्<br>
गुढं परं ब्रह्म मनुष्यलिङ्गम् ॥ ऋBह्र्स्_१,१.४३ ॥</p>
<p>अग्रतो वक्ष्यमाणायास्त्रिधा भक्तेरनुक्रमात् ।<br>
द्विशः षड्भिः पदैरेतन्माहात्यं परिकीर्तितम् ॥ ऋBह्र्स्_१,१.४४ ॥</p>
<p>किं च<br>
स्वल्पापि रुचिरेव स्याद्भक्तितत्त्वावबोधिका ।<br>
युक्तिस्तु केवला नैव यदस्या अप्रतिष्ठता ॥ ऋBह्र्स्_१,१.४५ ॥</p>
<p>तत्र प्राचीनैरप्युक्तम्<br>
यत्नेनापादितोऽप्यर्थः कुशलैरनुमातृभिः ।<br>
अभियुक्ततरैरन्यैरन्यथैवोपपाद्यते ॥ ऋBह्र्स्_१,१.४६ ॥</p>
<p>इति श्री श्री भक्तिरसामृतसिन्धौ<br>
पूर्वभागे भक्तिसामान्य लहरी प्रथमा</p>
<p>___________________________________________________</p>
<p>(१.२)<br>
द्वितीया लहरी<br>
साधनभक्तिः</p>
<p>सा भक्तिः साधनं भावः प्रेमा चेति त्रिधोदिता ॥ ऋBह्र्स्_१,२.१ ॥</p>
<p>तत्र साधनभक्तिः<br>
कृतिसाध्या भवेत्साध्यभावा सा साधनाभिधा ।<br>
नित्यसिद्धस्य भावस्य प्राकट्यं हृदि साध्यता ॥ ऋBह्र्स्_१,२.२ ॥<br>
सा भक्तिः सप्तमस्कन्धे भङ्ग्या देवर्षिणोदिता ॥ ऋBह्र्स्_१,२.३ ॥</p>
<p>यथा सप्तमे (७.१.३१)<br>
तस्मात्केनाप्युपायेन मनः कृष्णे निवेशयेत् ॥ ऋBह्र्स्_१,२.४ ॥ इति ।</p>
<p>वैधी रागानुगा चेति सा द्विधा साधनाभिधा ॥ ऋBह्र्स्_१,२.५ ॥</p>
<p>तत्र वैधी<br>
यत्र रागानवाप्तत्वात्प्रवृत्तिरुपजायते ।<br>
शासनेनैव शास्त्रस्य सा वैधी भक्तिरुच्यते ॥ ऋBह्र्स्_१,२.६ ॥</p>
<p>यथ, द्वितीये (२.१.६)<br>
तस्माद्भारत सर्वात्मा भगवानीश्वरो हरिः ।<br>
श्रोतव्यः कीर्तितव्यश्च स्मर्तव्यश्चेच्छताभयम् ॥ ऋBह्र्स्_१,२.७ ॥</p>
<p>पाद्मे च<br>
स्मर्तव्यः सततं विष्णुर्विस्मर्तव्यो न जातुचित् ।<br>
सर्वे विधिनिषेधाः स्युरेतयोरेव किङ्कराः ॥ ऋBह्र्स्_१,२.८ ॥</p>
<p>इत्यसौ स्याद्विधिर्नित्यः सर्ववर्णाश्रमादिषु ।<br>
नित्यत्वेऽप्यस्य निर्णीतमेकादश्य्आदिवत्फलम् ॥ ऋBह्र्स्_१,२.९ ॥</p>
<p>यथा, एकादाशे (११.५.२३) तु व्यक्तमेवोक्तम्<br>
मुख बाहूरुपादेभ्यः पुरुषस्याश्रमैः सह ।<br>
चत्वारो जज्ञिरे वर्णा गुणैर्विप्रादयः पृथक् ॥ ऋBह्र्स्_१,२.१० ॥<br>
य एषां पुरुषं साक्षादात्मप्रभवमीश्वरम् ।<br>
न भजन्त्यवजानन्ति स्थानाद्भ्रष्टाः पतन्त्यधः ॥ ऋBह्र्स्_१,२.११ ॥<br>
तत्फलं च, तत्रैव (११.२७.४९)<br>
एवं क्रियायोगपथैः पुमान् वैदिकतान्त्रिकैः ।<br>
अर्चन्नुभ्यतः सिद्धिं मत्तो विन्दत्यभीप्सिताम् ॥ ऋBह्र्स्_१,२.१२ ॥</p>
<p>पञ्चरात्रे च<br>
सुरर्षे विहिता शास्त्रे हरिमुद्दिश्य या क्रिया ।<br>
सैव भक्तिरिति प्रोक्ता तया भक्तिः परा भवेत् ॥ ऋBह्र्स्_१,२.१३ ॥</p>
<p>तत्र अधिकारी<br>
यः केनाप्यतिभाग्येन जातश्रद्धोऽस्य सेवने ।<br>
नातिसक्तो न वैराग्यभागस्यामधिकार्यसौ ॥ ऋBह्र्स्_१,२.१४ ॥</p>
<p>यथैकादशे (११.२०.२८)<br>
यदृच्छया मत्कथादौ जातश्रद्धोऽस्तु यः पुमान् ।<br>
न निर्विण्णो नातिसक्तो भक्तियोगोऽस्य सिद्धिदः ॥ ऋBह्र्स्_१,२.१५ ॥</p>
<p>उत्तमो मध्यमश्च स्यात्कनिष्ठश्चेति स त्रिधा ॥ ऋBह्र्स्_१,२.१६ ॥</p>
<p>तत्र उत्तमः<br>
शास्त्रे युक्तौ च निपुणः सर्वथा दृढनिश्चयः ।<br>
प्रौढश्रद्धोऽधिकारी यः स भक्तावुत्तमो मतः ॥ ऋBह्र्स्_१,२.१७ ॥</p>
<p>तत्र मध्यमः<br>
यः शास्त्रादिष्वनिपुणः श्रद्धावान् स तु मध्यमः ॥ ऋBह्र्स्_१,२.१८ ॥</p>
<p>तत्र कनिष्ठः<br>
यो भवेत्कोमलश्रद्धः स कनिष्ठो निगद्यते ॥ ऋBह्र्स्_१,२.१९ ॥</p>
<p>तत्र गीतादिषूक्तानां चतुर्णामधिकारिणाम् ।<br>
मध्ये यस्मिन् भगवतह्कृपा स्यात्तत्प्रियस्य वा ॥ ऋBह्र्स्_१,२.२० ॥<br>
स क्षीणतत्तद्भावः स्याच्छुद्धभक्त्य्अधिकारवान् ।<br>
यथेभः शौनकादिश्च ध्रुवः स च चतुःसनः ॥ ऋBह्र्स्_१,२.२१ ॥<br>
भुक्तिमुक्तिस्पृहा यावत्पिशाची हृदि वर्तते ।<br>
तावद्भक्तिसुखस्यात्र कथमभ्युदयो भवेत् ॥ ऋBह्र्स्_१,२.२२ ॥<br>
तत्रापि च विशेषेण गतिमण्वीमनिच्छतः ।<br>
भक्तिर्हृतमनःप्राणान् प्रेम्णा तान् कुरुते जनान् ॥ ऋBह्र्स्_१,२.२३ ॥</p>
<p>तथा च, तृतीये (३.२५.३६)<br>
तैर्दर्शनीयावयवैरुदार<br>
विलासहासेक्षितवामसूक्तैः ।<br>
हृतात्मनो हृतप्राणांश्च भक्तिर्<br>
अनिच्छतो मे गतिमण्वीं प्रयुङ्क्ते ॥ ऋBह्र्स्_१,२.२४ ॥</p>
<p>श्री कृष्णचरणाम्भोजसेवानिर्वृतचेतसाम् ।<br>
एषां मोक्षाय भक्तानां न कदाचित्स्पृहा भवेत् ॥ ऋBह्र्स्_१,२.२५ ॥</p>
<p>यथा तत्रैव, श्रीमद्उद्धवोक्तौ (३.४.१५)<br>
को न्वीश ते पादसरोजभाजां<br>
सुदुर्लभोऽर्थेषु चतुर्ष्वपीह ।<br>
तथापि नाहं प्रवृणोमि भूमन्<br>
भवत्पदाम्भोजनिषेवणोत्सुकः ॥ ऋBह्र्स्_१,२.२६ ॥</p>
<p>तत्रैव, श्रीकपिलदेवोक्तौ (३.२५.३५)<br>
नैकात्मतां मे स्पृहयन्ति केचिन्<br>
मत्पादसेवाभिरता मद्ईहाः ।<br>
येऽन्योन्यतो भागवताः प्रसज्य<br>
सभाजयन्ते मम पौरुषाणि ॥ ऋBह्र्स्_१,२.२७ ॥</p>
<p>तत्रैव (३.२९.१३)<br>
सालोक्यसार्ष्टिसामीप्य सारूप्यैकत्वमप्युत ।<br>
दीयमानं न गृह्णन्ति विना मत्सेवनं जनाः ॥ ऋBह्र्स्_१,२.२८ ॥</p>
<p>चतुर्थे श्रीध्रुवोक्तौ (४.९.१०)<br>
या निर्वृतिस्तनुभृतां तव पादपद्म<br>
ध्यानाद्भवज्जनकथाश्रवणेन वा स्यात् ।<br>
सा ब्रह्मणि स्वमहिमन्यपि नाथ मा भूत्<br>
किं त्वन्तकासिलुलितात्पततां विमानात् ॥ ऋBह्र्स्_१,२.२९ ॥</p>
<p>तत्रैव श्रीमद्आदिराजोक्तौ (४.२०.२४)<br>
न कामये नाथ तदप्यहं क्वचिन्<br>
न यत्र युष्मच्चरणाम्बुजासवः ।<br>
महत्तमान्तर्हृदयान्मुखच्युतो<br>
विधत्स्व कर्णायुतमेष मे वरः ॥ ऋBह्र्स्_१,२.३० ॥</p>
<p>पञ्चमे श्रीशुकोक्तौ (५.१४.४४)<br>
यो दुस्त्यजान् क्षितिसुतस्वजनार्थदारान्<br>
प्रार्थ्यां श्रियं सुरवरैः सदयावलोकाम् ।<br>
नैच्छन्नृपस्तद्उचितं महतां मधुद्विट्<br>
सेवानुरक्तमनसामभवोऽपि फल्गुः ॥ ऋBह्र्स्_१,२.३१ ॥</p>
<p>षष्ठे श्रीवृत्रोक्तौ (६.११.२५)<br>
न नाकपृष्ठं न च पारमेष्ठ्यं<br>
न सार्वभौमं न रसाधिपत्यम् ।<br>
न योगसिद्धीरपुनर्भवं वा<br>
समञ्जस त्वा विरहय्य काङ्क्षे ॥ ऋBह्र्स्_१,२.३२ ॥</p>
<p>तत्रैव श्रीरुद्रोक्तौ (६.१७.२८)<br>
नारायणपराः सर्वे न कुतश्चन बिभ्यति ।<br>
स्वर्गापवर्गनरकेष्वपि तुल्यार्थदर्शिनः ॥ ऋBह्र्स्_१,२.३३ ॥</p>
<p>तत्रैव इन्द्रोक्तौ (६.१८.७४)<br>
आराधनं भगवत ईहमाना निराशिषः ।<br>
ये तु नेच्छन्त्यपि परं ते स्वार्थकुशलाः स्मृताः ॥ ऋBह्र्स्_१,२.३४ ॥</p>
<p>सप्तमे प्रह्लादोक्तौ (७.६.२५)<br>
तुष्टे च तत्र किमलभ्यमनन्त आद्ये<br>
किं तैर्गुणव्यतिकरादिह ये स्वसिद्धाः ।<br>
धर्मादयः किमगुणेन च काङ्क्षितेन<br>
सारं जुषां चरणयोरुपगायतां नः ॥ ऋBह्र्स्_१,२.३५ ॥</p>
<p>तत्रैव शक्रोक्तौ (७.८.४२)<br>
प्रत्यानीताः परम भवता त्रायता नः स्वभागा<br>
दैत्याक्रान्तं हृदयकमलं तद्गृहं प्रत्यबोधि ।<br>
कालग्रस्तं कियदिदमहो नाथ शुश्रूषतां ते<br>
मुक्तिस्तेषां न हि बहुमता नारसिंहापरैः किम् ॥ ऋBह्र्स्_१,२.३६ ॥</p>
<p>अष्टमे श्रीगजेन्द्रोक्तौ (८.३.२०)<br>
एकान्तिनो यस्य न कञ्चनार्थं<br>
वाञ्छन्ति ये वै भगवत्प्रपन्नाः ।<br>
अत्य्अद्भुतं तच्चरितं सुमङ्गलं<br>
गायन्त आनन्दसमुद्रमग्नाः ॥ ऋBह्र्स्_१,२.३७ ॥</p>
<p>नवमे श्रीवैकुण्ठनाथोक्तौ (९.४.६७)<br>
मत्सेवया प्रतीतं ते सालोक्यादिचतुष्टयम् ।<br>
नेच्छन्ति सेवया पूर्णाः कुतोऽन्यत्कालविप्लुतम् ॥ ऋBह्र्स्_१,२.३८ ॥</p>
<p>श्रीदशमे नागपत्नीस्तुतौ (१०.१६.३७)<br>
न नाकपृष्ठं न च सार्वभौमं<br>
न पारमेष्ठ्यं न रसाधिपत्यम् ।<br>
न योगसिद्धीरपुनर्भवं वा<br>
वाञ्छन्ति यत्पादरजःप्रपन्नाः ॥ ऋBह्र्स्_१,२.३९ ॥</p>
<p>तत्रैव श्रीवेदस्तुतौ (१०.८७.२१)<br>
दुरवगमात्मतत्त्वनिगमाय तवात्ततनोश्<br>
चरितमहामृताब्धिपरिवर्तपरिश्रमणाः ।<br>
न परिलषन्ति केचिदपवर्गमपीश्वर ते<br>
चरणसरोजहंसकुलसङ्गविसृष्टगृहाः ॥ ऋBह्र्स्_१,२.४० ॥</p>
<p>एकादशे श्रीभगवद्उक्तौ (११.२०.३४)<br>
न किञ्चित्साधवो धीरा भक्ता ह्येकान्तिनो मम ।<br>
वाञ्छन्त्यपि मया दत्तं कैवल्यमपुनर्भवम् ॥ ऋBह्र्स्_१,२.४१ ॥</p>
<p>तथा (११.१४.१४)<br>
न पारमेष्ठ्यं न महेन्द्रधिष्ण्यं<br>
न सार्वभौमं न रसाधिपत्यम् ।<br>
न योगसिद्धीरपुनर्भवं वा<br>
मय्यर्पितात्मेच्छति मद्विनान्यत् ॥ ऋBह्र्स्_१,२.४२ ॥</p>
<p>द्वादशे श्रीरुद्रोक्तौ (१२.१०.६)<br>
नैवेच्छत्याशिषः क्वापि ब्रह्मर्षिर्मोक्षमप्युत ।<br>
भक्तिं परां भगवति लब्धवान् पुरुषेऽव्यये ॥ ऋBह्र्स्_१,२.४३ ॥</p>
<p>पद्मपुराणे च कार्त्तिकमाहात्म्ये (दामोदराष्टके)<br>
वरं देव मोक्षं न मोक्षावधिं वा<br>
न चान्यं वृणेऽहं वरेशादपीह ।<br>
इदं ते वपुर्नाथ गोपालबालं<br>
सदा मे मनस्यविरास्तां किमन्यैः ॥ ऋBह्र्स्_१,२.४४ ॥</p>
<p>कुवेरात्मजौ बद्धमूर्त्यैव यद्वत्<br>
त्वया मोचितौ भक्तिबद्धौ कृतौ च ।<br>
तथा प्रेमभक्तिं स्वकां मे प्रयच्छ<br>
न मोक्षे ग्रहो मेऽस्ति दामोदरेह ॥ ऋBह्र्स्_१,२.४५ ॥<br>
हयशीर्षीयश्रीनारायणव्यूहस्तवे च<br>
न धर्म काममर्थं वा मोक्षं वा वरदेश्वर ।<br>
प्रार्थये तव पादाब्जे दास्यमेवाभिकामये ॥ ऋBह्र्स्_१,२.४६ ॥</p>
<p>तत्रैव<br>
पुनः पुनर्वरान् दित्सुर्विष्णुर्मुक्तिं न याचितः ।<br>
भक्तिरेव वृता येन प्रह्लादं तं नमाम्यहम् ॥ ऋBह्र्स्_१,२.४७ ॥<br>
यदृच्छया लब्धमपि विष्णोर्दाशरथेस्तु यः ।<br>
नैच्छन्मोक्षं विना दास्यं तस्मै हनुमते नमः ॥ ऋBह्र्स्_१,२.४८ ॥</p>
<p>अत एव प्रसिद्धं श्रीहनुमद्वाक्यम्<br>
भवबन्धच्छिदे तस्यै स्पृहयामि न मुक्तये ।<br>
भवान् प्रभुरहं दास इति यत्र विलुप्यते ॥ ऋBह्र्स्_१,२.४९ ॥</p>
<p>श्रीनारद पञ्चरात्रे च जितन्तेस्तोत्रे<br>
धर्मार्थकाममोक्षेषु नेच्छा मम कदाचन ।<br>
त्वत्पादपञ्कजस्याधो जीवितं दीयतं मम ॥ ऋBह्र्स्_१,२.५० ॥<br>
मोक्षसालोक्यसारूप्यान् प्रार्थये न धराधर ।<br>
इच्छामि हि महाभाग कारुण्यं तव सुव्रत ॥ ऋBह्र्स्_१,२.५१ ॥</p>
<p>अतएव श्रीभागवते षष्ठे (६.१४.५)<br>
मुक्तानामपि सिद्धानां नारायणपरायणः ।<br>
सुदुर्लभः प्रशान्तात्मा कोटिष्वपि महामुने ॥ ऋBह्र्स्_१,२.५२ ॥</p>
<p>प्रथमे च श्रीधर्मराजमातुः स्तुतौ (१.८.२०)<br>
तथा परमहंसानां मुनीनाममलात्मनाम् ।<br>
भक्तियोगविधानार्थं कथं पश्येम हि स्त्रियः ॥ ऋBह्र्स्_१,२.५३ ॥</p>
<p>तत्रैव श्रीसूतोक्तौ (१.७.१०)<br>
आत्मारामाश्च मुनयो निर्ग्रन्था अप्युरुक्रमे ।<br>
कुर्वन्त्यहैतुकीं भक्तिमित्थम्भूतगुणो हरिः ॥ ऋBह्र्स्_१,२.५४ ॥</p>
<p>अत्र त्याज्यतयैवोक्ता मुक्तिः पञ्चविधापि चेत् ।<br>
सालोक्यादिस्तथाप्यत्र भक्त्या नातिविरुध्यते ॥ ऋBह्र्स्_१,२.५५ ॥<br>
सुखैश्वर्योत्तरा सेयं प्रेमसेवोत्तरेत्यपि ।<br>
सालोक्यादिर्द्विधा तत्र नाद्या सेवाजुषं मता ॥ ऋBह्र्स्_१,२.५६ ॥<br>
किन्तु प्रेमैकमाधुर्यजुष एकान्तिनो हरौ ।<br>
नैवाङ्गीकुर्वते जातु मुक्तिं पञ्चविधामपि ॥ ऋBह्र्स्_१,२.५७ ॥<br>
तत्राप्येकान्तिनां श्रेष्था गोविन्दहृतमानसाः ।<br>
येषां श्रीशप्रसादोऽपि मनो हर्तुं न शक्नुयात् ॥ ऋBह्र्स्_१,२.५८ ॥<br>
सिद्धान्ततस्त्वभेदेऽपि श्रीशकृष्णस्वरूपयोः ।<br>
रसेनोत्कृष्यते कृष्णरूपमेषा रसस्थितिः ॥ ऋBह्र्स्_१,२.५९ ॥<br>
शास्त्रतः श्रूयते भक्तौ नृमात्रस्याधिकारिता ।<br>
सर्वाधिकारितां माघस्नानस्य ब्रुवता यतः ।<br>
दृष्तान्तिता वशिष्ठेन हरिभक्तिर्नृपं प्रति ॥ ऋBह्र्स्_१,२.६० ॥</p>
<p>यथा पाद्मे<br>
सर्वेऽधिकारिणो ह्यत्र हरिभक्तौ यथा नृप ॥ ऋBह्र्स्_१,२.६१ ॥</p>
<p>काशीखण्डे च तथा<br>
अन्त्यजा अपि तद्राष्ट्रे शङ्खचक्राङ्कधारिणः ।<br>
सम्प्राप्य वैष्णवीं दीक्षां दीक्षिता इव सम्बभुः ॥ ऋBह्र्स्_१,२.६२ ॥</p>
<p>अपि च<br>
अननुष्ठानतो दोषो भक्त्य्अङ्गानां प्रजायते ।<br>
न कर्मणामकरणादेष भक्त्य्अधिकारिणाम् ॥ ऋBह्र्स्_१,२.६३ ॥<br>
निषिद्धाचारतो दैवात्प्रायश्चित्तं तु नोचितम् ।<br>
इति वैष्णवशास्त्राणां रहस्यं तद्विदां मतम् ॥ ऋBह्र्स्_१,२.६४ ॥</p>
<p>यथैकादशे (११.२०.२६, ११.२१.२)<br>
स्वे स्वेऽधिकारे या निष्ठा सा गुणः परिकीर्तितः ।<br>
विपर्ययस्तु दोषः स्यादुभयोरेष निश्चयः ॥ ऋBह्र्स्_१,२.६५ ॥</p>
<p>प्रथमे (१.५.१७)<br>
त्यक्त्वा स्वधर्मं चरणाम्बुजं हरेर्<br>
भजन्नपक्वोऽथ पतेत्ततो यदि ।<br>
यत्र क्व वाभद्रमभूदमुष्य किं<br>
को वार्थ आप्तोऽभजतां स्वधर्मतः ॥ ऋBह्र्स्_१,२.६६ ॥</p>
<p>एकादशे (११.११.३७)<br>
आज्ञायैव गुणान् दोषान्मयादिष्टानपि स्वकान् ।<br>
धर्मान् सन्त्यज्य यः सर्वान्मां भजेत्स च सत्तमः ॥ ऋBह्र्स्_१,२.६७ ॥</p>
<p>तत्रैव (११.५.४१)<br>
देवर्षिभूताप्तनॄणां पितॄणां<br>
न किङ्करो नायमृणी च राजन् ।<br>
सर्वात्मना यः शरणं शरण्यं<br>
गतो मुकुन्दं परिहृत्य कर्तम् ॥ ऋBह्र्स्_१,२.६८ ॥</p>
<p>श्रीभगवद्गीतासु (१८.६६)<br>
सर्वधर्मन् परित्याज्य मामेकं शरणं व्रज ।<br>
अहं त्वां सर्वपापेभ्यो मोक्षयिष्यामि मा सुचः ॥ ऋBह्र्स्_१,२.६९ ॥</p>
<p>अगस्त्यसंहितायाम्<br>
यथा विधिनिषेधौ तु मुक्तं नैवोपसर्पतः ।<br>
तथा न स्पृशतो रामोपासकं विधिपूर्वकम् ॥ ऋBह्र्स्_१,२.७० ॥</p>
<p>एकादशे एव (११.५.४२)<br>
स्वपादमुलं भजतः प्रियस्य<br>
त्यक्तान्यभावस्य हरिः परेशः ।<br>
विकर्म यच्चोत्पतितं कथञ्चिद्<br>
धुनोति सर्वं हृदि सन्निविष्टः ॥ ऋBह्र्स्_१,२.७१ ॥</p>
<p>हरिभक्तिविलासेऽस्या भक्तेरङ्गानि लक्षशः ।<br>
किन्तु तानि प्रसिद्धानि निर्दिश्यन्ते यथामति ॥ ऋBह्र्स्_१,२.७२ ॥</p>
<p>अत्र अङ्गलक्षणम्<br>
आश्रितावान्तरानेकभेदं केवलमेव वा ।<br>
एकं कर्मात्र विद्वद्भिरेकं भक्त्य्अङ्गमुच्यते ॥ ऋBह्र्स्_१,२.७३ ॥</p>
<p>अथ अङ्गानि<br>
गुरुपादाश्रयस्तस्मात्कृष्णदीक्षादिशिक्षणम् ।<br>
विश्रम्भेण गुरोः सेवा साधुवर्त्मानुवर्तनम् ॥ ऋBह्र्स्_१,२.७४ ॥<br>
सद्धर्मपृच्छा भोगादित्यागः कृष्णस्य हेतवे ।<br>
निवासो द्वारकादौ च गङ्गादेरपि सन्निधौ ॥ ऋBह्र्स्_१,२.७५ ॥<br>
व्यावहारेषु सर्वेषु यावद्अर्थानुवर्तिता ।<br>
हरिवासरसम्मानो धात्र्य्अश्वत्थादिगौरवम् ॥ ऋBह्र्स्_१,२.७६ ॥<br>
एषामत्र दशाङ्गानां भवेत्प्रारम्भरुपता ॥ ऋBह्र्स्_१,२.७७ ॥<br>
सङ्गत्यागो विदूरेण भगवद्विमुखैर्जनैः ।<br>
शिष्याद्य्अननुबन्धित्वं महारम्भाद्य्अनुद्यमः ॥ ऋBह्र्स्_१,२.७८ ॥<br>
बहुग्रन्थकलाभ्यासव्याख्यावादविवर्जनम् ॥ ऋBह्र्स्_१,२.७९ ॥<br>
व्यावहारेऽप्यकार्पण्यं शोकाद्य्अवशवर्तिता ॥ ऋBह्र्स्_१,२.८० ॥<br>
अन्यदेवानवज्ञा च भूतानुद्वेगदायिता ।<br>
सेवानामापराधानामुद्भवाभावकारिता ॥ ऋBह्र्स्_१,२.८१ ॥<br>
कृष्णतद्भक्तविद्वेषविनिन्दाद्य्असहिष्णुता ।<br>
व्यतिरेकतयामीषां दशानां स्यादनुष्ठितीः ॥ ऋBह्र्स्_१,२.८२ ॥<br>
अस्यास्तत्र प्रवेशाय द्वारत्वेऽप्यङ्गविंशतेः ।<br>
त्रयां प्रधानमेवोक्तं गुरुपादाश्रयादिकम् ॥ ऋBह्र्स्_१,२.८३ ॥<br>
धृतिर्वैष्णवचिह्णानां हरेर्नामाक्षरस्य च ।<br>
निर्माल्यादेश्च तस्याग्रे ताण्डवं दण्डवन्नतिः ॥ ऋBह्र्स्_१,२.८४ ॥<br>
अभ्युत्थानमनुव्रज्या गतिः स्थाने परिक्रमः ।<br>
अर्चनं परिचर्या च गीतं सङ्कीर्तनं जपः ॥ ऋBह्र्स्_१,२.८५ ॥<br>
विज्ञप्तिः स्तवपाठश्च स्वादो नैवेद्यपाद्ययोः ।<br>
धूपमाल्यादिसौरभ्यं श्रीमूर्तेः स्पृष्टिरीक्षणम् ॥ ऋBह्र्स्_१,२.८६ ॥<br>
आरात्रिकोत्सवादेश्च श्रवणं तत्कृपेक्षणम् ।<br>
स्मृतिर्ध्यानं तथा दास्यं सख्यमात्मनिवेदनम् ॥ ऋBह्र्स्_१,२.८७ ॥<br>
निजप्रियोपहरणं तद्अर्थेऽखिलचेष्टितम् ।<br>
सर्वथा शरणापत्तिस्तदीयानां च सेवनम् ॥ ऋBह्र्स्_१,२.८८ ॥<br>
तदीयास्तुलसीशास्त्रमथुरावैष्णवादयः ।<br>
यथावैभवसामग्री सद्गोष्ठीभिर्महोत्सवः ॥ ऋBह्र्स्_१,२.८९ ॥<br>
ऊर्जादरो विशेषेण यात्रा जन्मदिनादिषु ।<br>
श्रद्धा विशेषतः प्रीतिः श्रीमूर्तेरङ्घ्रिसेवने ॥ ऋBह्र्स्_१,२.९० ॥<br>
श्रीमद्भागवतार्थानामास्वादो रसिकैः सह ।<br>
सजातीयाशये स्निग्धे साधौ सङ्गः स्वतो वरे ॥ ऋBह्र्स्_१,२.९१ ॥<br>
नामसङ्कीर्तनं श्रीमथुरामण्डले स्थितिः ॥ ऋBह्र्स्_१,२.९२ ॥<br>
अङ्गानां पञ्चकस्यास्य पूर्वं विलिखितस्य च ।<br>
निखिलश्रैष्ठ्यबोधाय पुनरप्यत्र कीर्तनम् ॥ ऋBह्र्स्_१,२.९३ ॥<br>
इति कायहृषीकान्तःकरणानामुपासनाः ॥ ऋBह्र्स्_१,२.९४ ॥<br>
चतुःषष्टिः पृथक्साङ्घातिकभेदात्क्रमादिनाः ॥ ऋBह्र्स्_१,२.९५ ॥<br>
अथार्षानुमतेनैषामुदाहरणमीर्यते ॥ ऋBह्र्स्_१,२.९६ ॥</p>
<p>१ तत्र गुरुपादाश्रयो, यथा एकादशे (११.३.२१)<br>
तस्माद्गुरुं प्रपद्येत जिज्ञासुः श्रेय उत्तमम् ।<br>
शाब्दे परे च निष्णातं ब्रह्मण्युपशमाश्रयम् ॥ ऋBह्र्स्_१,२.९७ ॥</p>
<p>२ श्रीकृष्णदीक्षादिशिक्षणं, यथा तत्रैव (११.३.२२)<br>
तत्र भागवतान् धर्मान् शिक्षेद्गुर्व्आत्मदैवतः ।<br>
अमाययानुवृत्त्या यैस्तुष्येदात्मात्मदो हरिः ॥ ऋBह्र्स्_१,२.९८ ॥</p>
<p>३ विश्रम्भेण गुरोः सेवा, यथा तत्रैव (११.१७.२७)<br>
आचार्यं मां विजानीयान्नावमन्येत कर्हिचित् ।<br>
न मर्त्यबुद्ध्यासूयेत सर्वदेवमयो गुरुः ॥ ऋBह्र्स्_१,२.९९ ॥<br>
४ साधुवर्त्मानुवर्तनम्, यथा स्कान्दे<br>
स मृग्यः श्रेयसां हेतुः पन्थाः सन्तापवर्जितः ।<br>
अन्वाप्तश्रमं पूर्वे येन सन्तः प्रतस्थिरे ॥ ऋBह्र्स्_१,२.१०० ॥</p>
<p>ब्रह्मयामले च<br>
श्रुतिस्मृतिपुराणादिपञ्चरात्रविधिं विना ।<br>
ऐकान्तिकी हरेर्भक्तिरुत्पातायैव कल्पते ॥ ऋBह्र्स्_१,२.१०१ ॥</p>
<p>भक्तिरैकान्तिकी वेयमविचारात्प्रतीयते ।<br>
वस्तुतस्तु तथा नैव यदशास्त्रीयतेक्ष्यते ॥ ऋBह्र्स्_१,२.१०२ ॥</p>
<p>५ सद्धर्मपृच्छा, यथा नारदीये<br>
अचिरादेव सर्वार्थः सिध्यत्येषामभीप्सितः ।<br>
सद्धर्मस्यावबोधाय येषां निर्बन्धिनी मतिः ॥ ऋBह्र्स्_१,२.१०३ ॥</p>
<p>६ कृष्णार्थे भोगादित्यागो, यथा पाद्मे<br>
हरिमुद्दिश्य भोगानि काले त्यक्तवतस्तव ।<br>
विष्णुलोकस्थिता सम्पद्अलोला सा प्रतीक्षते ॥ ऋBह्र्स्_१,२.१०४ ॥</p>
<p>७ द्वारकादिनिवासो, यथा स्कान्दे<br>
संवत्सरं वा षण्मासान्मासं मासार्धमेव वा ।<br>
द्वारकावासिनः सर्वे नरा नार्यश्चतुर्भुजाः ॥ ऋBह्र्स्_१,२.१०५ ॥</p>
<p>आदिपदेन पुरुषोत्तमवासश्च, यथा ब्राह्मे<br>
अहो क्षेत्रस्य माहात्म्यं समन्ताद्दशयोजनम् ।<br>
दिविष्ठा यत्र पश्यन्ति सर्वानेव चतुर्भुजान् ॥ ऋBह्र्स्_१,२.१०६ ॥</p>
<p>गङ्गादिवासो, यथा प्रथमे (१.१९.६)<br>
या वै लसच्छ्रीतुलसीविमिश्र<br>
कृष्णाङ्घ्रिरेण्व्अभ्यधिकाम्बुनेत्री ।<br>
पुनाति सेशानुभयत्र लोकान्<br>
कस्तां न सेवेत मरिष्यमाणः ॥ ऋBह्र्स्_१,२.१०७ ॥</p>
<p>८ यावद्अर्थानुवर्तिता, यथा नारदीये<br>
यावता स्यात्स्वनिर्वाहः स्वीकुर्यात्तावदर्थवित् ।<br>
आधिक्ये न्यूनतायां च च्यवते परमार्थतः ॥ ऋBह्र्स्_१,२.१०८ ॥</p>
<p>९ हरिवासरसम्मानो, यथा ब्रह्मवैवर्ते<br>
सर्वपापप्रशमनं पुण्यमात्यन्तिकं तथा ।<br>
गोविन्दस्मारणं नॄणामेकदश्यामुपोषणम् ॥ ऋBह्र्स्_१,२.१०९ ॥</p>
<p>१० धात्र्य्अश्वत्थादिगौरवम्, यथा स्कान्दे<br>
अश्वत्थतुलसीधात्रीगोभूमिसुरवैष्णवाः ।<br>
पूजिताः प्रणताः ध्याताः क्षपयन्ति नॄणामघम् ॥ ऋBह्र्स्_१,२.११० ॥</p>
<p>११ अथ श्रीकृष्णविमुखजनसंत्यागो, यथा कात्यायनसंहितायाम्<br>
वरं हुतवहज्वालापञ्जरान्तर्व्यवस्थितिः ।<br>
न शौरिचिन्ताविमुखजनसंवासवैशसम् ॥ ऋBह्र्स्_१,२.१११ ॥</p>
<p>विष्णुरहस्ये च<br>
आलिङ्गनं वरं मन्ये व्यालव्याघ्रजलौकसाम् ।<br>
न सङ्गः शल्ययुक्तानां नानादेवैकसेविनाम् ॥ ऋBह्र्स्_१,२.११२ ॥</p>
<p>१२ १३ १४ शिष्याननुबन्द्धित्वादित्रयं, यथा सप्तमे (७.१३.८)<br>
न शिष्याननुबध्नीत ग्रन्थान्नैवाभ्यसेद्बहून् ।<br>
न व्याख्यामुपयुञ्जीत नारम्भानारभेत्क्वचित् ॥ ऋBह्र्स्_१,२.११३ ॥</p>
<p>१५ व्यावहारेऽप्यकार्पण्यं, यथा पाद्मे<br>
अलब्धे वा विनष्टे वा भक्ष्याच्छादनसाधने ।<br>
अविक्लवमतिर्भूत्वा हरिमेव धिया स्मरेत् ॥ ऋBह्र्स्_१,२.११४ ॥</p>
<p>१६ शोकाद्य्अवशवर्तिता, यथा तत्रैव<br>
शोकामर्षादिभिर्भावैराक्रान्तं यस्य मानसम् ।<br>
कथं तत्र मुकुन्दस्य स्फूर्तिसम्भावना भवेत् ॥ ऋBह्र्स्_१,२.११५ ॥।</p>
<p>१७ अन्यदेवानज्ञा, यथा तत्रैव<br>
हरिरेव सदाराध्यः सर्वदेवेश्वरेश्वरः ।<br>
इतरे ब्रह्मरुद्राद्या नावज्ञेयाः कदाचन ॥ ऋBह्र्स्_१,२.११६ ॥</p>
<p>१८ भूतानुद्वेगदायिता, यथा महाभारते<br>
पितेव पुत्रं करुणो नोद्वेजयति यो जनम् ।<br>
विशुद्धस्य हृषीकेशस्तूर्णं तस्य प्रसीदति ॥ ऋBह्र्स्_१,२.११७ ॥</p>
<p>१९ सेवानामापराधानां वर्जनं, यथा वाराहे<br>
ममार्चनापराधा ये कीर्त्यन्ते वसुधे मया ।<br>
वैष्णवेन सदा ते तु वर्जनीयाः प्रयत्नतः ॥ ऋBह्र्स्_१,२.११८ ॥<br>
पाद्मे च<br>
सर्वापराधकृदपि मुच्यते हरिसंश्रयः ।<br>
हरेरप्यपराधान् यः कुर्याद्द्विपदपांशुलः ॥ ऋBह्र्स्_१,२.११९ ॥<br>
नामाश्रयः कदाचित्स्यात्तरत्येव स नामतः ।<br>
नाम्नो हि सर्वसुहृदो ह्यपराधात्पतत्यधः ॥ ऋBह्र्स्_१,२.१२० ॥</p>
<p>२० तन्निन्दाद्यसहिष्णुता, यथा श्रीदशमे (१०.७४.४०)<br>
निन्दां भगवतः श्र्ण्वंस्तत्परस्य जनस्य वा ।<br>
ततो नापैति यः सोऽपि यात्यधः सुकृताच्च्युतः ॥ ऋBह्र्स्_१,२.१२१ ॥</p>
<p>२१ अथ वैष्णवचिह्णधृतिः, यथा पाद्मे<br>
ये कण्ठलग्नतुलसीनलिनाक्षामाला<br>
ये बाहुमूलपरिचिह्णितशङ्खचक्राः ।<br>
ये वा ललाटफलके लसद्ऊर्ध्वपुण्ड्रास्<br>
ते वैष्णवा भुवनमाशु पवित्रयन्ति ॥ ऋBह्र्स्_१,२.१२२ ॥</p>
<p>२२ नामाक्षरधृतिः, यथा स्कान्दे<br>
हरिनामाक्षरयुतं भाले गोपीमृडङ्कितम् ।<br>
तुलसीमालिकोरस्कं स्पृशेयुर्न यमोद्भटाः ॥ ऋBह्र्स्_१,२.१२३ ॥</p>
<p>पाद्मे च<br>
कृष्णनामाक्षरैर्गात्रमङ्कयेच्चन्दनादिना ।<br>
स लोकपावनो भुत्वा तस्य लोकमवाप्नुयात् ॥ ऋBह्र्स्_१,२.१२४ ॥</p>
<p>२३ निर्माल्यधृतिः, यथा एकादशे (११.६.४६)<br>
त्वयोपयुक्तस्रग्गन्धवासोऽलङ्कारचर्चिताः ।<br>
उच्छिष्टभोजिनो दासास्तव मायां जयेमहि ॥ ऋBह्र्स्_१,२.१२५ ॥</p>
<p>स्कान्दे च<br>
कृष्णोत्तीर्णं तु निर्माल्यं यस्याङ्गं स्पृशते मुने ।<br>
सर्वरोगैस्तथा पापैर्मुक्तो भवति नारद ॥ ऋBह्र्स्_१,२.१२६ ॥</p>
<p>२४ अग्रे ताण्डवं, यथा द्वारकामाहात्म्ये<br>
यो नृत्यति प्रहृष्टात्मा भावैर्बहुषु भक्तितः ।<br>
स निर्दहति पापानि मन्वन्तरशतेष्वपि ॥ ऋBह्र्स्_१,२.१२७ ॥</p>
<p>तथा श्रीनारदोक्तौ च<br>
नृत्यतां श्रीपतेरग्रे तालिकावादनैर्भृशम् ।<br>
उड्डीयन्ते शरीरस्थाः सर्वे पातकपक्षिणः ॥ ऋBह्र्स्_१,२.१२८ ॥</p>
<p>२५ दण्डवन्नतिः, यथा नारदीये<br>
एकोऽपि कृष्णाय कृतः प्रणामो<br>
दशाश्वमेधावभृथैर्न तुल्यः ।<br>
दशाश्वमेधी पुनरेति जन्म<br>
कृष्णप्रणामी न पुनर्भवाय ॥ ऋBह्र्स्_१,२.१२९ ॥</p>
<p>२६ अभ्यूत्थानं, यथा ब्रह्माण्डे<br>
यानारूढं पुरः प्रेक्ष्य समायान्तं जनार्दनम् ।<br>
अभ्युत्थानं नरः कुर्वन् पातयेत्सर्वकिल्बिषम् ॥ ऋBह्र्स्_१,२.१३० ॥</p>
<p>२७ अनुव्रज्या, यथा भविष्योत्तरे<br>
रथेन सह गच्छन्ति पार्श्वतः पृष्ठतोऽग्रतः ।<br>
विष्णुनैव समाः सर्वे भवन्ति श्वपदादयः ॥ ऋBह्र्स्_१,२.१३१ ॥</p>
<p>२८ स्थाने गतिः<br>
स्थानं तीर्थं गृहं चास्य तत्र तीर्थे गतिर्यथा ॥ ऋBह्र्स्_१,२.१३२ ॥</p>
<p>पुराणान्तरे<br>
संसारमरुकान्तारनिस्तारकरणक्षमौ ।<br>
स्लाघ्यौ तावेव चरणौ यौ हरेस्तीर्थगामिनौ ॥ ऋBह्र्स्_१,२.१३३ ॥</p>
<p>आलये च, यथा हरिभक्तिसुधोदये<br>
प्रवीशन्नालयं विष्णोर्दर्शनार्थं सुभक्तिमान् ।<br>
न भूयः प्रविशेन्मातुः कुक्षिकारागृहं सुधीः ॥ ऋBह्र्स्_१,२.१३४ ॥</p>
<p>२९ परिक्रमो, यथा तत्रैव<br>
विष्णुं प्रदक्षिनीकुर्वन् यस्तत्रावर्तते पुनः ।<br>
तदेवावर्तनं तस्य पुनर्नावर्तते भवे ॥ ऋBह्र्स्_१,२.१३५ ॥</p>
<p>स्कान्दे च चतुर्मास्यमाहात्म्ये<br>
चतुर्वारं भ्रमीभिस्तु जगत्सर्वं चराचरम् ।<br>
क्रान्तं भवति विप्राग्र्य तत्तीर्थगमनादिकम् ॥ ऋBह्र्स्_१,२.१३६ ॥</p>
<p>३० अथ अर्चनम्<br>
शुद्धिन्यासादिपूर्वाङ्गकर्मनिर्वाहपूर्वकम् ।<br>
अर्चनं तूपचाराणां स्यान्मन्त्रेणोपपादनम् ॥ ऋBह्र्स्_१,२.१३७ ॥<br>
तद्, यथा दशमे (१०.८१.१९)<br>
स्वर्गापवर्गयोः पुंसां रसायां भुवि सम्पदाम् ।<br>
सर्वासामपि सिद्धीनां मूलं ताच्चरणार्चनम् ॥ ऋBह्र्स्_१,२.१३८ ॥</p>
<p>विष्णुरहस्ये च<br>
श्रीविष्णोरर्चनं ये तु प्रकुर्वन्ति नरा भुवि ।<br>
ते यान्ति शाश्वतं विष्णोरानन्दं परमं पदम् ॥ ऋBह्र्स्_१,२.१३९ ॥</p>
<p>३१ परिचर्या<br>
परिचर्या तु सेवोपकरणादिपरिष्क्रिया ।<br>
तथा प्रकीर्णकच्छत्रवादित्राद्यैरुपासना ॥ ऋBह्र्स्_१,२.१४० ॥</p>
<p>यथा नारदीये<br>
मुहूर्तं वा मुहूर्तार्धं यस्तिष्ठेद्धरिमन्दिरे ।<br>
स याति परमं स्थानं किमु शुश्रूषणे रताः ॥ ऋBह्र्स्_१,२.१४१ ॥</p>
<p>यथा चतुर्थे (४.२१.३१)<br>
यत्पादसेवाभिरुचिस्तपस्विनाम्<br>
अशेषजन्मोपचितं मलं धियः ।<br>
सद्यः क्षिणोत्यन्वहमेधती सती<br>
यथा पदाङ्गुष्ठविनिःसृता सरित् ॥ ऋBह्र्स्_१,२.१४२ ॥</p>
<p>अङ्गानि विविधान्येव स्युः पूजापरिचर्ययोः ।<br>
न तानि लिखितान्यत्र ग्रन्थबाहुल्यभीतितः ॥ ऋBह्र्स्_१,२.१४३ ॥</p>
<p>३२ अथ गीतं, यथा लैङ्गे<br>
ब्राह्मणो वासुदेवाख्यं गायमानोऽनिशं परम् ।<br>
हरेः सालोक्यमाप्नोति रुद्रगानाधिकं भवेत् ॥ ऋBह्र्स्_१,२.१४४ ॥</p>
<p>३३ अथ संकीर्तनम्<br>
नामलीलागुणदीनामुच्चैर्भाषा तु कीर्तनम् ॥ ऋBह्र्स्_१,२.१४५ ॥</p>
<p>तत्र नामकीर्तनम्, यथा विष्णुधर्मे<br>
कृष्णेति मङ्गलं नाम यस्य वाचि प्रवर्तते ।<br>
भस्मीभवन्ति राजेन्द्र महापातककोटयः ॥ ऋBह्र्स्_१,२.१४६ ॥</p>
<p>लीलाकीर्तनम्, यथा सप्तमे (७.९.१८)<br>
सोऽहं प्रियस्य सुहृदः परदेवताया<br>
लीलाकथास्तव नृसिंह विरिञ्चगीताः ।<br>
अञ्जस्तितर्म्यनुगृणन् गुणविप्रमुक्तो<br>
दुर्गाणि ते पदयुगालयहंससङ्गः ॥ ऋBह्र्स्_१,२.१४७ ॥</p>
<p>गुणकीर्तनम्, यथा प्रथमे (१.५.२२)<br>
इदं हि पुंसस्तपसः श्रुतस्य वा<br>
स्विष्टस्य सूक्तस्य च बुद्धिदत्तयोः ।<br>
अविच्युतोऽर्थः कविभिर्निरूपितो<br>
यदुत्तमःश्लोकगुणानुवर्णनम् ॥ ऋBह्र्स्_१,२.१४८ ॥</p>
<p>३४ अथ जपः<br>
मन्त्रस्य सुलघूच्चारो जप इत्यभिधीयते ॥ ऋBह्र्स्_१,२.१४९ ॥</p>
<p>यथा पाद्मे<br>
कृष्णाय नम इत्येष मन्त्रः सर्वार्थसाधकः ।<br>
भक्तानां जपतां भूप स्वर्गमोक्षफलप्रदः ॥ ऋBह्र्स्_१,२.१५० ॥</p>
<p>३५ अथ विज्ञप्तिः, यथा स्कान्दे<br>
हरिमुद्दिश्य यत्किञ्चित्कृतं विज्ञापनं गिरा ।<br>
मोक्षद्वारार्गलान्मोक्षस्तेनैव विहितस्तव ॥ ऋBह्र्स्_१,२.१५१ ॥</p>
<p>सम्प्रार्थनात्मिका दैन्यबोधिका लालसामयी ।<br>
इत्यादिर्विविधा धीरैः कृष्णे विज्ञप्तिरीरिता ॥ ऋBह्र्स्_१,२.१५२ ॥</p>
<p>तत्र सम्प्रार्थनात्मिका, यथा पाद्मे<br>
युवतीनां यथा यूनि यूनां च युवतौ यथा ।<br>
मनोऽभिरमते तद्वन्मनोऽभिरमतां त्वयि ॥ ऋBह्र्स्_१,२.१५३ ॥</p>
<p>दैन्यबोधिका, यथा तत्रैव<br>
मत्तुल्यो नास्ति पापात्मा नापराधी च कश्चन ।<br>
परिहारेऽपि लज्जा मे किं ब्रूवे पुरुषोत्तम ॥ ऋBह्र्स्_१,२.१५४ ॥</p>
<p>लालसामयी, यथा श्रीनारदपञ्चरात्रे<br>
कदा गम्भीरया वाचा श्रिया युक्तो जगत्पते ।<br>
चामरव्यग्रहस्तं मामेवं कुर्विति वक्ष्यसि ॥ ऋBह्र्स्_१,२.१५५ ॥</p>
<p>यथा वा<br>
कदाहं यमुनातीरे नामानि तव कीर्तयन् ।<br>
उद्बाष्पः पुण्डरीकाक्ष रचयिष्यामि ताण्डवम् ॥ ऋBह्र्स्_१,२.१५६ ॥</p>
<p>३६ अथ स्तवपाठः<br>
प्रोक्ता मनीषिभिर्गीतास्तवराजादयः स्तवाः ॥ ऋBह्र्स्_१,२.१५७ ॥</p>
<p>यथा स्कान्दे<br>
श्रीकृष्णस्तवरत्नौघैर्येषां जिह्वा त्वलङ्कृता ।<br>
नमस्या मुनिसिद्धानां वन्दनीया दिवौकसाम् ॥ ऋBह्र्स्_१,२.१५८ ॥</p>
<p>नारसिंहे च<br>
स्तोत्रैः स्तवश्च देवाग्रे यः स्तौति मधुसूदनम् ।<br>
सर्वपापविनिर्मुक्तो विष्णुलोकमवाप्नुयात् ॥ ऋBह्र्स्_१,२.१५९ ॥</p>
<p>३७ अथ नैवेद्यास्वादो, यथा पाद्मे<br>
नैवेद्यमन्नं तुलसीविमिश्रं<br>
वीशेषतः पादजलेन सिक्तम् ।<br>
योऽश्नाति नित्यं पुरतो मुरारेः<br>
प्राप्णोति यज्ञायुतकोटिपुण्यम् ॥ ऋBह्र्स्_१,२.१६० ॥</p>
<p>३८ अथ पाद्यास्वादो, यथा तत्रैव<br>
न दानं न हविर्येषां स्वाध्यायो न सुरार्चनम् ।<br>
तेऽपि पादोदकं पीत्वा प्रयान्ति परमां गतिम् ॥ ऋBह्र्स्_१,२.१६१ ॥</p>
<p>३९ अथ धूपसौरभ्यम्, यथा हरिभक्तिसुधोदये<br>
आघ्राणं यद्धरेर्दत्तधूपोच्छिष्टस्य सर्वतः ।<br>
तद्भवव्यालदष्टानां नस्यं कर्म विषापहम् ॥ ऋBह्र्स्_१,२.१६२ ॥</p>
<p>अथ माल्यसौरभ्यं, यथा तन्त्रे<br>
प्रविष्टे नासिकारन्ध्रे हरेर्निर्माल्यसौरभे ।<br>
सद्यो विलयमायाति पापपञ्जरबन्धनम् ॥ ऋBह्र्स्_१,२.१६३ ॥</p>
<p>अगस्त्यसंहितायां च<br>
आघ्राणं गन्धपुष्पादेरर्चितस्य तपोधन ।<br>
विशुद्धिः स्यादनन्तस्य घ्राणस्येहाभिधीयते ॥ ऋBह्र्स्_१,२.१६४ ॥</p>
<p>४० अथ श्रीमूर्तेः स्पर्शनं, यथा विष्णुधर्मोत्तरे<br>
स्पृस्ट्वा विष्णोरधिष्ठानं पवित्रः श्रद्धयान्वितः ।<br>
पापबन्धैर्विनिर्मुक्तः सर्वान् कामानवाप्नुयात् ॥ ऋBह्र्स्_१,२.१६५ ॥<br>
४१ अथ श्रीमूर्तेर्दर्शनम्, यथा वाराहे<br>
वृन्दावने तु गोविन्दं ये पश्यन्ति वसुन्धरे ।<br>
न ते यमपुरं यान्ति यान्ति पुण्यकृतां गतिम् ॥ ऋBह्र्स्_१,२.१६६ ॥</p>
<p>४२ आरात्रिकदर्शनं, यथा स्कान्दे<br>
कोटयो ब्रह्महत्यानामगम्यागमकोटयः ।<br>
दहत्यालोकमात्रेण विष्णोः सारात्रिकं मुखम् ॥ ऋBह्र्स्_१,२.१६७ ॥</p>
<p>उत्सवदर्शनं, यथा भविष्योत्तरे<br>
रथस्थं ये निरीक्षन्ते कौतिकेनापि केशवम् ।<br>
देवतानां गणाः सर्वे भवन्ति श्वपचादयः ॥ ऋBह्र्स्_१,२.१६८ ॥</p>
<p>आदिशब्देन पूजादर्शनं, यथाग्नेये<br>
पूजितं पूज्यमानं वा यः पश्येद्भक्तितो हरिम् ॥ ऋBह्र्स्_१,२.१६९ ॥</p>
<p>४३ अथ श्रवणम्<br>
श्रवणं नामचरितगुणादीनां श्रुतिर्भवेत् ॥ ऋBह्र्स्_१,२.१७० ॥</p>
<p>तत्र नामश्रवणं, यथा गारुडे<br>
संसारसर्पदष्टनष्टचेष्टैकभेषजम् ।<br>
कृष्णेति वैष्णवं मन्त्रं श्रुत्वा मुक्तो भवेन्नरः ॥ ऋBह्र्स्_१,२.१७१ ॥</p>
<p>चरित्रश्रवणं, यथा चतुर्थे (४.२९.४१)<br>
तस्मिन्महन्मुखरिता मधुभिच्चरित्र<br>
पीयूषशेषसरितः परितः स्रवन्ति ।<br>
ता ये पिबन्त्यवितृषो नृप गाढकर्णैस्<br>
तान्न स्पृशन्त्यशनतृड्भयशोकमोहाः ॥ ऋBह्र्स्_१,२.१७२ ॥</p>
<p>गुणश्रवणं, यथा द्वादशे (१२.३.१५)<br>
यस्तूत्तमःश्लोकगुणानुवादः<br>
सङ्गीयतेऽभीक्ष्णममङ्गलघ्नः ।<br>
तमेव नित्यं शृणुयादभीक्ष्णं<br>
कृष्णेऽमलां भक्तिमभीप्समानः ॥ ऋBह्र्स्_१,२.१७३ ॥</p>
<p>अथ तत्कृपेक्षणं, यथा दशमे (१०.१४.८)<br>
तत्तेऽनुकम्पां सुसमीक्षमाणो<br>
भुञ्जान एवात्मकृतं विपाकम् ।<br>
हृद्वाग्वपुर्भिर्विदधन्नमस्ते<br>
जीवेत यो मुक्तिपदे स दायभाक् ॥ ऋBह्र्स्_१,२.१७४ ॥</p>
<p>अथ स्मृतिः<br>
यथा कथं चिन्मनसा सम्बन्धः स्मृतिरुच्यते ॥ ऋBह्र्स्_१,२.१७५ ॥</p>
<p>यथा विष्णुपुराणे (५.१७.१७)<br>
स्मृते सकलकल्याणभाजनं यत्र जायते ।<br>
पुरुषं तमजं नित्यं व्रजामि शरणं हरिम् ॥ ऋBह्र्स्_१,२.१७६ ॥</p>
<p>यथा च पाद्मे<br>
प्रयाणे चाप्रयाणे च यन्नाम स्मरतां नॄणाम् ।<br>
सद्यो नश्यति पापौघो नमस्तस्मै चिद्आत्मने ॥ ऋBह्र्स्_१,२.१७७ ॥</p>
<p>अथ ध्यानम्<br>
ध्यानं रुपगुणक्रीडासेवादेः सुष्ठु चिन्तनम् ॥ ऋBह्र्स्_१,२.१७८ ॥</p>
<p>तत्र रूपध्यानं, यथा नारसिंहे<br>
भगवच्चरणद्वन्द्वध्यानं निर्द्वन्द्वमीरितम् ।<br>
पापिनोऽपि प्रसङ्गेन विहितं सुहितं परम् ॥ ऋBह्र्स्_१,२.१७९ ॥</p>
<p>गुणध्यानं, यथा विष्णुधर्मे<br>
ये कुर्वन्ति सदा भक्त्या गुणानुस्मरणं हरेः ।<br>
प्रक्षीणकलुषौघास्ते प्रविशन्ति हरेः पदम् ॥ ऋBह्र्स्_१,२.१८० ॥</p>
<p>क्रीदाध्यानं, यथा पद्मे<br>
सर्वमाधुर्यसाराणि सर्वाद्भुतमयानि च ।<br>
ध्यायन् हरेश्चरित्राणि ललितानि विमुच्यते ॥ ऋBह्र्स्_१,२.१८१ ॥</p>
<p>सेवाध्यानं, यथा पुराणान्तरे<br>
मानसेनोपचारेन परिचर्य हरिं सदा ।<br>
परे वाङ्मनसाऽगम्यं तं साक्षात्प्रतिपेदिरे ॥ ऋBह्र्स्_१,२.१८२ ॥</p>
<p>अथ दास्यम्<br>
दास्यं कर्मार्पणं तस्य कैङ्कर्यमपि सर्वथा ॥ ऋBह्र्स्_१,२.१८३ ॥</p>
<p>तत्र आद्यं यथा स्कान्दे<br>
तस्मिन् समर्पितं कर्म स्वाभाविकमपीश्वरे ।<br>
भवेद्भागवतो धर्मस्तत्कर्म किमुतार्पितम् ॥ ऋBह्र्स्_१,२.१८४ ॥<br>
कर्म स्वाभाविकं भद्रं जपध्यानार्चनादि च ।<br>
इतीदं द्विविधं कृष्णे वैष्णवैर्दास्यमर्पितम् ॥ ऋBह्र्स्_१,२.१८५ ॥<br>
मृदुश्रद्धस्य कथिता स्वल्पा कर्माधिकारिता ।<br>
तद्अर्पितं हरौ दास्यमिति कैश्चिदुदीर्यते ॥ ऋBह्र्स्_१,२.१८६ ॥</p>
<p>द्वितियं, यथा नारदीये<br>
ईहा यस्य हरेर्दास्ये कर्मणा मनसा गिरा ।<br>
निखिलास्वप्यवस्थासु जीवन्मुक्तः स उच्यते ॥ ऋBह्र्स्_१,२.१८७ ॥</p>
<p>अथ सख्यम्<br>
विश्वासो मित्रवृत्तिश्च सख्यं द्विविधमीरितम् ॥ ऋBह्र्स्_१,२.१८८ ॥</p>
<p>तत्र आद्यं, यथा महाभारते<br>
प्रतिज्ञा तव गोविन्द न मे भक्तः प्रणश्यति ।<br>
इति संस्मृत्य संस्मृत्य प्राणान् संधारयाम्यहम् ॥ ऋBह्र्स्_१,२.१८९ ॥</p>
<p>तथा एकादशे (११.२.५३) च<br>
त्रिभुवनविभवहेतवेऽप्यकुण्ठ<br>
स्मृतिरजितात्मसुरादिभिर्विमृग्यात् ।<br>
न चलति भगवत्पदारविन्दाल्<br>
लवनिमिषार्धमपि यः स वैष्णवाग्र्यः ॥ ऋBह्र्स्_१,२.१९० ॥</p>
<p>श्रद्धामात्रस्य तद्भक्तावधिकारित्वहेतुता ।<br>
अङ्गत्वमस्य विश्वासविशेषस्य तु केशवे ॥ ऋBह्र्स्_१,२.१९१ ॥</p>
<p>द्वितीयं, यथा अगस्त्यसंहितायाम्<br>
परिचर्या पराः केचित्प्रासादेषु च शेरते ।<br>
मनुष्यमिव तं द्रष्टुं व्यावहर्तुं च बन्धुवत् ॥ ऋBह्र्स्_१,२.१९२ ॥</p>
<p>रागानुगाङ्गतास्य स्याद्विधिमार्गानपेक्षत्वात् ।<br>
मार्गद्वयेन चैतेन साध्या सख्यरतिर्मता ॥ ऋBह्र्स्_१,२.१९३ ॥</p>
<p>अथ आत्मनिवेदनं, यथा एकादशे (११.२९.३४)<br>
मर्त्यो यदा त्यक्तसमस्तकर्मा<br>
निवेदितात्मा विचिकीर्षितो मे ।<br>
तदामृतत्वं प्रतिपद्यमानो<br>
मयात्मभुऊयाया च कल्पते वै ॥ ऋBह्र्स्_१,२.१९४ ॥</p>
<p>अर्थो द्विधात्मशब्दस्य पण्डितैरुपपायते ।<br>
देह्य्अहन्तास्पदं कैश्चिद्देहः कैश्चिन्ममत्वभाक् ॥ ऋBह्र्स्_१,२.१९५ ॥</p>
<p>तत्र देही, यथा यामुनाचार्यस्तोत्रे (४९)<br>
वपुरादिषु योऽपि कोऽपि वा<br>
गुणतोऽसानि यथा तथाविधः ।<br>
तदयं तव पादपद्मयोर्<br>
अहमद्यैव मया समर्पितः ॥ ऋBह्र्स्_१,२.१९६ ॥</p>
<p>देहो, यथा भक्तिविवेके<br>
चिन्तां कुर्यान्न रक्षायै विक्रीतस्य यथा पशोः ।<br>
तथार्पयन् हरौ देहं विरमेदस्य रक्षनात् ॥ ऋBह्र्स्_१,२.१९७ ॥</p>
<p>दुष्करत्वेन विरले द्वे सख्यात्मनिवेदने ।<br>
केषांचिदेव धीराणां लभते साधनार्हताम् ॥ ऋBह्र्स्_१,२.१९८ ॥</p>
<p>अथ निजप्रियोपहरणं, यथा एकादशे (११.११.४१)<br>
यद्यदिष्टतमं लोके यच्चातिप्रियमात्मनः ।<br>
तत्तन्निवेदयेन्मह्यं तदानन्त्याय कल्पते ॥ ऋBह्र्स्_१,२.१९९ ॥</p>
<p>अथ तद्अर्थेऽखिलचेष्टितं, यथा पञ्चरात्रे<br>
लौकिकी वैदिकी वापि या क्रिया क्रियते मुने ।<br>
हरिसेवानुकूलैव सा कार्या भक्तिमिच्छता ॥ ऋBह्र्स्_१,२.२०० ॥</p>
<p>अथ शरणापत्तिः, यथा हरिभक्तिविलासे (११.६७७)<br>
तवास्मीति वदन् वाचा तथैव मनसा विदन् ।<br>
तत्स्थानमाश्रितस्तन्वा मोदते शरणागतः ॥ ऋBह्र्स्_१,२.२०१ ॥</p>
<p>श्रीनारसिंहे च<br>
त्वां प्रपन्नोऽस्मि शरणं देवदेव जनार्दन ।<br>
इति यः शरणं प्राप्तस्तं क्लेशादुद्धराम्यहम् ॥ ऋBह्र्स्_१,२.२०२ ॥</p>
<p>५३ अथ तदीयानां सेवनम् । तुलास्यः, यथा स्कान्दे<br>
या दृष्टा निखिलाघसङ्गशमनी स्पृष्टा वपुःपावनी<br>
रोगाणामभिवन्दिता निरसनी सिक्तान्तकत्रासिनी ।<br>
प्रत्यासत्तिविधायिनी भगवतः कृष्णस्य संरोपिता<br>
न्यस्ता तच्चरणे विमुक्तिफलदा तस्यै तुलस्यै नमः ॥ ऋBह्र्स्_१,२.२०३ ॥</p>
<p>तथा च तत्रैव<br>
दृष्ता स्पृष्टा तथा ध्याता कीर्तिता नमिता स्तुता ।<br>
रोपिता सेविता नित्यं पूजिता तुलसी शुभा ॥ ऋBह्र्स्_१,२.२०४ ॥<br>
नवधा तुलसीं देवीं ये भजन्ति दिने दिने ।<br>
युगकोटिसहस्राणि ते वसन्ति हरेर्गृहे ॥ ऋBह्र्स्_१,२.२०५ ॥</p>
<p>५४ अथ शास्त्रस्य,<br>
शास्त्रमत्र समाख्यातं यद्भक्तिप्रतिपादकम् ॥ ऋBह्र्स्_१,२.२०६ ॥</p>
<p>यथा स्कान्दे<br>
वैष्णवानि तु शास्त्राणी ये शृण्वन्ति पठन्ति च ।<br>
धन्यास्ते मानवा लोके तेसां कृष्णः प्रसीदति ॥ ऋBह्र्स्_१,२.२०७ ॥<br>
वैष्णवानि तु शास्त्राणी येऽर्चयन्ति गृहे नराः ।<br>
सर्वपापविनिर्मुक्ता भवन्ति सुरवन्दिताः ॥ ऋBह्र्स्_१,२.२०८ ॥<br>
तिष्ठते वैष्णवं शास्त्रं लिखितं यस्य मन्दिरे ।<br>
तत्र नारायणो देवः स्वयं वसति नारद ॥ ऋBह्र्स्_१,२.२०९ ॥</p>
<p>तथा श्रीभागवते द्वादशे (१२.१३.१५) च<br>
सर्ववेदान्तसारं हि श्रीभागवतमिष्यते ।<br>
तद्रसामृततृप्तस्य नान्यत्र स्याद्रतिः क्वचित् ॥ ऋBह्र्स्_१,२.२१० ॥</p>
<p>५५ अथ मथुरायाः, यथा आदिवाराहे<br>
मथुरां च परित्यज्य योऽन्यत्र कुरुते रतिम् ।<br>
मूढो भ्रमति संसारे मोहिता मम मायया ॥ ऋBह्र्स्_१,२.२११ ॥</p>
<p>ब्रह्माण्डे च<br>
त्रैलोक्यवर्तितीर्थानां सेवनाद्दुर्लभा हि या ।<br>
परानन्दमयी सिद्धिर्मथुरास्पर्षमात्रतः ॥ ऋBह्र्स्_१,२.२१२ ॥</p>
<p>श्रुता स्मृता कीर्तिता च वाञ्छिता प्रेक्षिता गता ।<br>
स्पृष्टा श्रिता सेविता च मथुराभीष्टदा नृणाम् ।<br>
इति ख्यातं पुराणेषु न विस्तारभियोच्यते ॥ ऋBह्र्स्_१,२.२१३ ॥</p>
<p>५६अथ वैष्णवानां सेवनं, यथा पाद्मे (६.२५३.१७६)<br>
आराधनानां सर्वेषां विष्णोराराधनं परम् ।<br>
तस्मात्परतरं देवि तदीयानां समर्चनम् ॥ ऋBह्र्स्_१,२.२१४ ॥</p>
<p>तृतीये (३.७.१९) च<br>
यत्सेवया भगवतः कूटस्थस्य मधुद्विषः ।<br>
रतिरासो भवेत्तीव्रः पादयोर्व्यसनार्दनः ॥ ऋBह्र्स्_१,२.२१५ ॥</p>
<p>स्कान्दे च<br>
शङ्खचक्राङ्किततनुः शिरसा मञ्जरीधरः ।<br>
गोपीचन्दनलिप्ताङ्गो दृष्तश्चेत्तद्अघं कुतः ॥ ऋBह्र्स्_१,२.२१६ ॥</p>
<p>प्रथमे (१.१९.३३) च<br>
येषां संस्मरणात्पुंसां सद्यः शुद्ध्यन्ति वै गृहाः ।<br>
किं पुनर्दर्शनस्पर्शपादशौचासनादिभिः ॥ ऋBह्र्स्_१,२.२१७ ॥</p>
<p>आदीपुराणे<br>
ये मे भक्तजनाः पार्थ न मे भक्ताश्च ते जनाः ।<br>
मद्भक्तानां च ये भक्तास्ते मे भक्ततमा मताः ॥ ऋBह्र्स्_१,२.२१८ ॥</p>
<p>यावन्ति भगवद्भक्तेरङ्गानि कथितानीह ।<br>
प्रायस्तावन्ति तद्भक्तभक्तेरपि बुधा विदुः ॥ ऋBह्र्स्_१,२.२१९ ॥</p>
<p>५७ अथ यथावैभवमहोत्सवो, यथा पाद्मे<br>
यः करोति महीपाल हरेर्गेहे महोत्सवम् ।<br>
तस्यापि भवति नित्यं हरिलोके महोत्सव ॥ ऋBह्र्स्_१,२.२२० ॥</p>
<p>५८ अथ ऊर्जादरो, यथा पाद्मे<br>
यथा दामोदरो भक्तवत्सलो विदितो जनैः ।<br>
तस्यायं तादृशो मासः स्वल्पमप्युरुकारकः ॥ ऋBह्र्स्_१,२.२२१ ॥</p>
<p>तत्रापि मथुरायां विशेषो, यथा तत्रैव<br>
भुक्तिं मुक्तिं हरिर्दद्यादर्चितोऽन्यत्र सेविनाम् ।<br>
भक्तिं तु न ददात्येव यतो वश्यकरी हरेः ॥ ऋBह्र्स्_१,२.२२२ ॥<br>
सा त्वञ्जसा हरेर्भक्तिर्लभ्यते कार्त्तिके नरैः ।<br>
मथुरायां सकृदपि श्रीदामोदरसेवनात् ॥ ऋBह्र्स्_१,२.२२३ ॥</p>
<p>५९ अथ श्रीजन्मदिनयात्रा, यथा भविष्योत्तरे<br>
यस्मिन् दिने प्रसूतेयं देवकी त्वां जनार्दन ।<br>
तद्दिनं ब्रूहि वैकुण्ठ कुर्मस्ते तत्र चोत्सवम् ।<br>
तेन सम्यक्प्रपन्नानां प्रसादं कुरु केशवः ॥ ऋBह्र्स्_१,२.२२४ ॥</p>
<p>६० अथ श्रीमूर्तेर्अन्घ्रिसेवने प्रीतिः, यथा आदिपुराणे<br>
मम नामसदाग्राही मम सेवाप्रियः सदा ।<br>
भक्तिस्तस्मै प्रदातव्या न तु मुक्तिः कदाचन ॥ ऋBह्र्स्_१,२.२२५ ॥</p>
<p>६१ अथ श्रीभागवतार्थास्वादो, यथा प्रथमे (१.१.३)<br>
निगमकल्पतरोर्गलितं फलं<br>
शुकमुखादमृतद्रवसंयुतम् ।<br>
पिबत भागवतं रसमालयं<br>
मुहुरहो रसिका भुवि भावुकाः ॥ ऋBह्र्स्_१,२.२२६ ॥</p>
<p>तथा द्वितीये (२.१.९) च<br>
परिनिष्ठितोऽपि नैर्गुण्ये उत्तमःश्लोकलीलया ।<br>
गृहितचेता राजर्षे आख्यानं यदधीतवान् ॥ ऋBह्र्स्_१,२.२२७ ॥</p>
<p>६२अथ सजातीयाशयस्निग्धश्रीभगवद्भक्तसङ्गो, यथा प्रथमे (१.१८.१३)<br>
तुलयाम लवेनापि न स्वर्गं नापुनर्भवम् ।<br>
भगवत्सङ्गिसङ्गस्य मर्त्यानां किमुताशिषः ॥ ऋBह्र्स्_१,२.२२८ ॥</p>
<p>हरिभक्तिसुधोदये च<br>
यस्य यत्सङ्गतिः पुंसो मणिवत्स्यात्स तद्गुणः ।<br>
स्वकूलर्द्ध्यै ततो धीमान् स्वयूथ्यानेव संश्रयेत् ॥ ऋBह्र्स्_१,२.२२९ ॥</p>
<p>६३ अथ श्रीनाम संकीर्तनं, यथा द्वितीये (२.१.११)<br>
एतन्निर्विद्यमानानामिच्छतामकुतोभयम् ।<br>
योगिनां नृप निर्णीतं हरेर्नामानुकीर्तनम् ॥ ऋBह्र्स्_१,२.२३० ॥</p>
<p>आदिपुराणे च<br>
गीत्वा च मम नामानि विचरेन्मम सन्निधौ ।<br>
इति ब्रवीमि ते सत्यं क्रीतोऽहं तस्य चार्जुन ॥ ऋBह्र्स्_१,२.२३१ ॥</p>
<p>पाद्मे च<br>
येन जन्मसहस्राणि वासुदेवो निषेवितः ।<br>
तन्मुखे हरिनामानि सदा तिष्ठन्ति भारत ॥ ऋBह्र्स्_१,२.२३२ ॥</p>
<p>यतस्तत्रैव च<br>
नाम चिन्तामणिः कृष्णश्चैतन्यरसविग्रहः ।<br>
पूर्णः शुद्धो नित्यमुक्तोऽभिन्नत्वान्नामनामिनोः ॥ ऋBह्र्स्_१,२.२३३ ॥</p>
<p>अतः श्रीकृष्णनामादि न भवेद्ग्राह्यमिन्द्रियैः ।<br>
सेवोन्मुखे हि जिह्वादौ स्वयमेव स्फुरत्यदः ॥ ऋBह्र्स्_१,२.२३४ ॥</p>
<p>६४ अथ श्रीमथुरामण्डले स्थितिः, यथा पाद्मे<br>
अन्येषु पुण्यतीर्थेषु मुक्तिरेव महाफलम् ।<br>
मुक्तैः प्रार्थ्या हरेर्भक्तिर्मथुरायां तु लभ्यते ॥ ऋBह्र्स्_१,२.२३५ ॥<br>
त्रिवर्गदा कामिनां या मुमुक्षूणां च मोक्षदा ।<br>
भक्तीच्छोर्भक्तिदा कस्तां मथुरां नाश्रयेद्बुधः ॥ ऋBह्र्स्_१,२.२३६ ॥<br>
अहो मधुपुरी धन्या वैकुण्ठाच्च गरीयसी ।<br>
दिनमेकं निवासेन हरौ भक्तिः प्रजायते ॥ ऋBह्र्स्_१,२.२३७ ॥</p>
<p>दुरूहाद्भुतवीर्येऽस्मिन् श्रद्धा दूरेऽस्तु पञ्चके ।<br>
यत्र स्वल्पोऽपि सम्बन्धः सद्धियां भावजन्मने ॥ ऋBह्र्स्_१,२.२३८ ॥</p>
<p>तत्र श्रीमुर्तिः यथा<br>
स्मेरां भङ्गीत्रयपरिचितां साचिविस्तीर्णदृष्टिं<br>
वंशीन्यस्ताधरकिशलयामुज्ज्वलां चन्द्रकेण ।<br>
गोविन्दाख्यां हरितनुमितः केशितीर्थोपकण्ठे<br>
मा प्रेक्षिष्ठास्तव यदि सखे बन्धुसन्गेऽस्ति रङ्गः ॥ ऋBह्र्स्_१,२.२३९ ॥</p>
<p>श्रीभागवतं यथा<br>
शङ्के नीताः सपदि दशमस्कन्धपद्यावलीनां<br>
वर्णाः कर्णाध्वनि पथि कतामानुपुर्व्याद्भवद्भिः ।<br>
हंहो दिम्भाः परमशुभदान् हन्त धर्मार्थकामान्<br>
यद्गर्हन्तः सुखमयममी मोक्षमप्याक्षिपन्ति ॥ ऋBह्र्स्_१,२.२४० ॥</p>
<p>कृष्णभक्तो यथा<br>
दृग्अम्भोभिर्धौतः पुलकपतली मण्डिततनुः<br>
स्खलन्नन्तःफुल्लो दधदतिपृथुं वेपथुमपि ।<br>
दृशोः कक्षां यावन्मम स पुरुषः कोऽप्युपययौ<br>
न जाते किं तावन्मतिरिह गृहे नाभिरमते ॥ ऋBह्र्स्_१,२.२४१ ॥</p>
<p>नाम यथा<br>
यदवधि मम शीता वैणिकेनानुगीता<br>
श्रुतिपथमघशत्रोर्नामागाथा प्रयाता ।<br>
अनवकलितपूर्वां हन्त कामप्यवस्थां<br>
तदवधि दधद्अन्तर्मानसं शाम्यतीव ॥ ऋBह्र्स्_१,२.२४२ ॥</p>
<p>श्री मथुरामण्डलं, यथा<br>
तटभुवि कृतकान्तिः श्यामला यास्तटिन्याः<br>
स्फुटितनवकदम्बालम्बिकूजद्द्विरेफा ।<br>
निरवधिमधुरिम्णा मण्डितेयं कथं मे<br>
मनसि कमपि भावं काननश्रीस्तनोति ॥ ऋBह्र्स्_१,२.२४३ ॥</p>
<p>अलौकिकपदार्थानामचिन्त्या शक्तिरीदृशी ।<br>
भावं तद्विषयं चापि या सहैव प्रकाशयेत् ॥ ऋBह्र्स्_१,२.२४४ ॥<br>
केषांचित्क्वचिदङ्गानां यत्क्षुद्रं श्रूयते फलम् ।<br>
बहिर्मुखप्रवृत्त्यैतत्किन्तु मुख्यं फलं रतिः ॥ ऋBह्र्स्_१,२.२४५ ॥<br>
संमतं भक्तिविज्ञानां भक्त्य्अङ्गत्वं न कर्मणाम् ॥ ऋBह्र्स्_१,२.२४६ ॥</p>
<p>यथ चैकादशे (११.२०.९)<br>
तावत्कर्माणि कुर्वीत न निर्विद्येत यावता ।<br>
मत्कथाश्रवणादौ वा श्रद्धा यावन्न जायते ॥ ऋBह्र्स्_१,२.२४७ ॥</p>
<p>ज्ञानवैराग्ययोर्भक्तिप्रवेशायोपयोगिता ।<br>
ईषत्प्रथममेवेति नाङ्गत्वमुचितं तयोः ॥ ऋBह्र्स्_१,२.२४८ ॥<br>
यदुभे चित्तकाठिन्यहेतू प्रायः सतां मते ।<br>
सुकुमारस्वभावेयं भक्तिस्तद्धेतुरीरिता ॥ ऋBह्र्स्_१,२.२४९ ॥</p>
<p>यथा तत्रैव (११.२०.३१)<br>
तस्मान्मद्भक्तियुक्तस्य योगिनो वै मद्आत्मनः ।<br>
न ज्ञानं न च वैराग्यं प्रायः श्रेयो भवेदिह ॥ ऋBह्र्स्_१,२.२५० ॥</p>
<p>किन्तु ज्ञानविरक्त्य्आदिसाध्यं भक्त्यैव सिध्यति ॥ ऋBह्र्स्_१,२.२५१ ॥</p>
<p>यथा तत्रैव (११.२०.३२३३)<br>
यत्कर्मभिर्यत्तपसा ज्ञानवैराग्य तश्च यत् ।<br>
योगेन दान धर्मेण श्रेयोभिरितरैरपि ॥ ऋBह्र्स्_१,२.२५२ ॥<br>
सर्वं मद्भक्तियोगेन मद्भक्तो लभतेऽन्जसा ।<br>
स्वर्गापवर्गं मद्धाम कथञ्चिद्यदि वाञ्छति ॥ ऋBह्र्स्_१,२.२५३ ॥</p>
<p>रुचिमुद्वहतस्तत्र जनस्य भजने हरेः ।<br>
विषयेषु गरिष्ठोऽपि रागः प्रायो विलीयते ॥ ऋBह्र्स्_१,२.२५४ ॥<br>
अनासक्तस्य विषयान् यथार्हमुपयुञ्जतः ।<br>
निर्बन्धः कृष्णसम्बन्धे युक्तं वैराग्यमुच्यते ॥ ऋBह्र्स्_१,२.२५५ ॥<br>
प्रापञ्चिकतया बुद्ध्या हरिसम्बन्धिवस्तुनः ।<br>
मुमुक्षुभिः परित्यागो वैराग्यं फल्गु कथ्यते ॥ ऋBह्र्स्_१,२.२५६ ॥<br>
प्रोक्तेन लक्षणेनैव भक्तिरधिकृतस्य च ।<br>
अङ्गत्वे सुनिरस्तेऽपि नित्याद्य्अखिलकर्मणाम् ॥ ऋBह्र्स्_१,२.२५७ ॥<br>
ज्नानस्याध्यात्मिकस्यापि वैरग्यस्य च फल्गुनः ।<br>
स्पष्टतार्थं पुनरपि तदेवेदं निराकृतम् ॥ ऋBह्र्स्_१,२.२५८ ॥<br>
धनशिष्यादिभिर्द्वारैर्या भक्तिरुपपाद्यते ।<br>
विदूरत्वादुत्तमताहान्या तस्याश्च नाङ्गता ॥ ऋBह्र्स्_१,२.२५९ ॥<br>
विशेषणत्वमेवैषां संश्रयन्त्यधिकारिणाम् ।<br>
विवेकादीन्यतोऽमीषामपि नाङ्गत्वमुच्यते ॥ ऋBह्र्स्_१,२.२६० ॥<br>
कृष्णोन्मुखं स्वयं यान्ति यमाः शौचादयस्तथा ।<br>
इत्येषां च न युक्ता स्याद्भक्त्य्अङ्गान्तरपातिता ॥ ऋBह्र्स्_१,२.२६१ ॥</p>
<p>यथा स्कान्दे<br>
एते न ह्यद्भुता व्याध तवाहिंसादयो गुणाः ।<br>
हरिभक्तौ प्रवृत्ता ये न ते स्युः परतापिनः ॥ ऋBह्र्स्_१,२.२६२ ॥</p>
<p>तत्रैव<br>
अन्तःशुद्धिर्बहिःशुद्धिस्तपःशान्त्य्अदयस्तथा ।<br>
अमी गुणाः प्रपद्यन्ते हरिसेवाभिकामिनाम् ॥ ऋBह्र्स्_१,२.२६३ ॥</p>
<p>सा भक्तिरेकमुख्याण्गाश्रितानैकाङ्गि काथ वा ।<br>
स्ववासनानुसारेण निष्ठातः सिद्धिकृद्भवेत् ॥ ऋBह्र्स्_१,२.२६४ ॥</p>
<p>तत्र एकाङ्गा, यथा ग्रन्थान्तरे {*ড়द्यावली, ५३. आनोन्य्मोउस्}<br>
श्री विष्णोः श्रवणे परीक्षिदभवद्वैयासकिः कीर्तने<br>
प्रह्लादः स्मरणे तद्अङ्घ्रिभजने लक्ष्मीः पृथुः पूजने ।<br>
अक्रूरस्त्वभिवन्दने कपिपतिर्दास्येऽथ सख्येऽर्जुनः<br>
सर्वस्वात्मनिवेदने बलिरभूत्कृष्णाप्तिरेषां परा ॥ ऋBह्र्स्_१,२.२६५ ॥</p>
<p>अनेकाङ्गा, यथा नवमे (९.४.१८२०)<br>
स वै मनः कृष्णपदारविन्दयोर्<br>
वचांसि वैकुण्ठगुणानुवर्णने ।<br>
करौ हरेर्मन्दिरमार्जनादिषु<br>
श्रुतिं चकाराच्युतसत्कथोदये ॥ ऋBह्र्स्_१,२.२६६ ॥</p>
<p>मुकुन्दलिङ्गालयदर्शने दृशौ<br>
तद्भृत्यगात्रस्पर्शेऽङ्गसङ्गमम् ।<br>
घ्राणं च तत्पादसरोजसौरभे<br>
श्रीमत्तुलस्या रसनां तद्अर्पिते ॥ ऋBह्र्स्_१,२.२६७ ॥<br>
पादौ हरेः क्षेत्रपदानुसर्पणे<br>
शिरो हृषीकेशपदाभिवन्दने ।<br>
कामं च दास्ये न तु कामकाम्यया<br>
यथोत्तमःश्लोकजनाश्रय रतिः ॥ ऋBह्र्स्_१,२.२६८ ॥</p>
<p>शास्त्रोक्तया प्रबलया तत्तन्मर्यादयान्विता ।<br>
वैधि भक्तिरियं कैश्चन्मर्यादामार्ग उच्यते ॥ ऋBह्र्स्_१,२.२६९ ॥</p>
<p>अथ रागानुगा<br>
विराजन्तीमभिव्यक्तां व्रजवासी जनादिषु ।<br>
रागात्मिकामनुसृता या सा रागानुगोच्यते ॥ ऋBह्र्स्_१,२.२७० ॥<br>
रागानुगाविवेकार्थमादौ रागात्मिकोच्यते ॥ ऋBह्र्स्_१,२.२७१ ॥<br>
इष्टे स्वारसिकी रागः परमाविष्टता भवेत् ।<br>
तन्मयी या भवेद्भक्तिः सात्र रागात्मिकोदिता ॥ ऋBह्र्स्_१,२.२७२ ॥<br>
सा कामरूपा सम्बन्धरूपा चेति भवेद्द्विधा ॥ ऋBह्र्स्_१,२.२७३ ॥</p>
<p>तथा हि सप्तमे (७.१.२९३०)<br>
कामाद्द्वेषाद्भयात्स्नेहाद्यथा भक्त्येश्वरे मनः ।<br>
आवेश्य तदघं हित्वा बहवस्तद्गतिं गताः ॥ ऋBह्र्स्_१,२.२७४ ॥<br>
गोप्यः कामाद्भयात्कंसो द्वेषाच्चैद्यादयो नृपाः ।<br>
सम्बन्धाद्वृष्णयः स्नेहाद्यूयं भक्त्या वयं विभो ॥ ऋBह्र्स्_१,२.२७५ ॥<br>
इति ॥</p>
<p>आनुकूल्यविपर्यासाद्भीतिद्वेषौ पराहतौ ।<br>
स्नेहस्य सख्यवाचित्वाद्वैधभक्त्य्अनुवर्तिता ॥ ऋBह्र्स्_१,२.२७६ ॥<br>
किं वा प्रेमाभिधायित्वान्नोपयोगोऽत्र साधने ।<br>
भक्त्या वयमिति व्यक्तं वैधी भक्तिरुदीरिता ॥ ऋBह्र्स्_१,२.२७७ ॥<br>
यद्अरीणां प्रियाणां च प्राप्यमेकमिवोदितम् ।<br>
तद्ब्रह्मकृष्णयोरैक्यात्किरणार्कोपमाजुषोः ॥ ऋBह्र्स्_१,२.२७८ ॥<br>
ब्रह्मण्येव लयं यान्ति प्रायेण रिपवो हरेः ।<br>
केचित्प्राप्यापि सारूप्याभासं मज्जन्ति तत्सुखे ॥ ऋBह्र्स्_१,२.२७९ ॥</p>
<p>तथा च ब्रह्माण्ड पुराणे<br>
सिद्धलोकस्तु तमसः पारे यत्र वसन्ति हि ।<br>
सिद्धा ब्रह्मसुखे मग्ना दैत्याश्च हरिण हताः ॥ ऋBह्र्स्_१,२.२८० ॥</p>
<p>रागबन्धेन केनापि तं भजन्तो व्रजन्त्यमी ।<br>
अङ्घ्रिपद्मसुधाः प्रेमरूपास्तस्य प्रिया जनाः ॥ ऋBह्र्स्_१,२.२८१ ॥<br>
तथा हि श्रीदशमे (१०.८७.२३)<br>
निभृतमरुन्मनोऽक्षदृढयोगयुजो हृदि यन्<br>
मुनय उपासते तद्अरयोऽपि ययुः स्मरणात् ।<br>
स्त्रिय उरगेन्द्रभोगभुजदण्डविषक्तधियो<br>
वयमपि ते समाः समदृशोऽङ्घ्रिसरोजसुधाः ॥ ऋBह्र्स्_१,२.२८२ ॥</p>
<p>तत्र रूपा<br>
सा कामरूपा सम्भोगतृष्णां या नयति स्वताम् ।<br>
यदस्यां कृष्णसौख्यार्थमेव केवलमुद्यमः ॥ ऋBह्र्स्_१,२.२८३ ॥<br>
इयं तु व्रजदेवीषु सुप्रसिद्धा विराजते ।<br>
आसां प्रेमविशेषोऽयं प्राप्तः कामपि माधुरीम् ।<br>
तत्तत्क्रीडानिदानत्वात्काम इत्युच्यते बुधैः ॥ ऋBह्र्स्_१,२.२८४ ॥</p>
<p>तथा च तन्त्रे<br>
प्रेमैव गोपरामाणां काम इत्यगमत्प्रथाम् ॥ ऋBह्र्स्_१,२.२८५ ॥</p>
<p>इत्युद्धवादयोऽप्येतं वाञ्छति भगवत्प्रियाः ॥ ऋBह्र्स्_१,२.२८६ ॥<br>
कामप्राया रतिः किन्तु कुब्जायामेव सम्मता ॥ ऋBह्र्स्_१,२.२८७ ॥</p>
<p>तत्र सम्बन्धरूपा<br>
सम्बन्धरूपा गोविन्दे पितृत्वाद्य्आभिमानिता ।<br>
अत्रोपलक्षणतया वृष्णीनां वल्लवा मताः ।<br>
यदैश्यज्ञानशून्यत्वादेषां रागे प्रधानता ॥ ऋBह्र्स्_१,२.२८८ ॥<br>
कामसम्बन्धरूपे ते प्रेममात्रस्वरूपके ।<br>
नित्यसिद्धाश्रयतया नात्र सम्यग्विचारिते ॥ ऋBह्र्स्_१,२.२८९ ॥<br>
रागात्मिकाया द्वैविध्याद्द्विधा रागानुगा च सा ।<br>
कामानुगा च सम्बन्धानुगा चेति निगद्यते ॥ ऋBह्र्स्_१,२.२९० ॥</p>
<p>तत्र अधिकारी<br>
रागात्मिकैकनिष्ठा ये व्रजवासिजनादयः ।<br>
तेषां भावाप्तये लुब्धो भवेदत्राधिकारवान् ॥ ऋBह्र्स्_१,२.२९१ ॥<br>
तत्तद्भावादिमाधुर्ये श्रुते धीर्यदपेक्षते ।<br>
नात्र शास्त्रं न युक्तिं च तल्लोभोत्पत्तिलक्षणम् ॥ ऋBह्र्स्_१,२.२९२ ॥<br>
वैधभक्त्य्अधिकारी तु भावाविर्भवनावधि ।<br>
अत्र शास्त्रं तथा तर्कमनुकूलमपेक्षते ॥ ऋBह्र्स्_१,२.२९३ ॥<br>
कृष्णं स्मरन् जनं चास्य प्रेष्ठं निजसमीहितम् ।<br>
तत्तत्कथारतश्चासौ कुर्याद्वासं व्रजे सदा ॥ ऋBह्र्स्_१,२.२९४ ॥<br>
सेवा साधकरूपेण सिद्धरूपेण चात्र हि ।<br>
तद्भावलिप्सुना कार्या व्रजलोकानुसारतः ॥ ऋBह्र्स्_१,२.२९५ ॥<br>
श्रवणोत्कीर्तनादीनि वैधभक्त्य्उदितानि तु ।<br>
यान्यङ्गानि च तान्यत्र विज्ञेयानि मनीषिभिः ॥ ऋBह्र्स्_१,२.२९६ ॥</p>
<p>तत्र कामानुगा<br>
कामानुगा भवेत्तृष्णा कामरूपानुगामिनी ॥ ऋBह्र्स्_१,२.२९७ ॥<br>
सम्भोगेच्छामयी तत्तद्भावेच्छात्मेति सा द्विधा ॥ ऋBह्र्स्_१,२.२९८ ॥<br>
केलितात्पर्यवत्येव सम्भोगेच्छामयी भवेत् ।<br>
तद्भावेच्छात्मिका तासां भावमाधुर्यकामिता ॥ ऋBह्र्स्_१,२.२९९ ॥<br>
श्रीमूर्तेर्माधुरीं प्रेक्ष्य तत्तल्लीलां निशम्य वा ।<br>
तद्भावाकाण्क्षिणो ये स्युस्तेषु साधनतानयोः ।<br>
पुराणे श्रुयते पाद्मे पुंसमपि भवेदियम् ॥ ऋBह्र्स्_१,२.३०० ॥</p>
<p>यथा<br>
पुरा महर्षयः सर्वे दण्डकारण्यवासिनः ।<br>
दृष्ट्वा रामं हरिं तत्र भोक्तुमैच्छन् सुविग्रहम् ॥ ऋBह्र्स्_१,२.३०१ ॥<br>
ते सर्वे स्त्रीत्वमापन्नाः समुद्भूताश्च गोकुले ।<br>
हरिं सम्प्राप्य कामेन ततो मुक्ता भवार्णवात् ॥ ऋBह्र्स्_१,२.३०२ ॥</p>
<p>रिरंसां सुष्ठु कुर्वन् यो विधिमार्गेण सेवते ।<br>
केवलेनैव स तदा महिषीत्वमियात्पुरे ॥ ऋBह्र्स्_१,२.३०३ ॥</p>
<p>तथा च महाकौर्मे<br>
अग्निपुत्रा महात्मानस्तपसा स्त्रीत्वमापिरे ।<br>
भर्तारं च जगद्योनिं वासुदेवमजं विभुम् ॥ ऋBह्र्स्_१,२.३०४ ॥</p>
<p>अथ सम्बन्धानुगा<br>
सा सम्बन्धानुगा भक्तिः प्रोच्यते सद्भिरात्मनि ।<br>
या पितृत्वादिसम्बन्धमननारोपनात्मिका ॥ ऋBह्र्स्_१,२.३०५ ॥<br>
लुब्धैर्वात्सल्यसख्यादौ भक्तिः कार्यात्र साधकैः ।<br>
व्रजेन्द्रसुबलादीनां भावचेष्टितमुद्रया ॥ ऋBह्र्स्_१,२.३०६ ॥<br>
तथा हि श्रुयते शास्त्रे कश्चित्कुरुपुरीस्थितः ।<br>
नन्दसूनोरधिष्ठानं तत्र पुत्रतया भजन् ।<br>
नारदस्योपदेशेन सिद्धोऽभूद्वृद्धवर्धकिः ॥ ऋBह्र्स्_१,२.३०७ ॥</p>
<p>अतएव नारायणव्यूहस्तवे<br>
पतिपुत्रसुहृद्भ्रातृपितृवन्मैत्रवद्धरिम् ।<br>
ये ध्यायन्ति सदोद्युक्तास्तेभ्योऽपीह नमो नमः ॥ ऋBह्र्स्_१,२.३०८ ॥<br>
कृष्णतद्भक्तकारुण्यमात्रलाभैकहेतुका ।<br>
पुष्टिमार्गतया कैश्चिदियं रागानुगोच्यते ॥ ऋBह्र्स्_१,२.३०९ ॥</p>
<p>इति श्रीश्रीभक्तिरसामृतसिन्धौ<br>
पुर्वविभागे साधनभक्तिलहरीद्वितिया ॥</p>
<p>___________________________________________________</p>
<p>[१.३]<br>
अथ भावः</p>
<p>शुद्धसत्त्वविशेषात्मा प्रेमसूर्यांशुसाम्यभाक् ।<br>
रुचिभिश्चित्तमासृण्यकृदसौ भाव उच्यते ॥ ऋBह्र्स्_१,३.१ ॥</p>
<p>तथा हि तन्त्रे<br>
प्रेम्णस्तु प्रथमावस्था भाव इत्यभिधीयते ।<br>
सात्त्विकाः स्वल्पमात्राः स्युरत्राश्रुपुलकादयः ॥ ऋBह्र्स्_१,३.२ ॥</p>
<p>स यथा पद्मपुराणे<br>
ध्यायं ध्यायं भगवतः पादाम्बुजयुगं तदा ।<br>
ईषद्विक्रियमाणात्मा सार्द्रदृष्तिरभूदसौ ॥ ऋBह्र्स्_१,३.३ ॥</p>
<p>आविर्भूय मनोवृत्तौ व्रजन्ति तत्स्वरूपताम् ।<br>
स्वयंप्रकाशरूपापि भासमाना प्राकाश्यवत् ॥ ऋBह्र्स्_१,३.४ ॥<br>
वस्तुतः स्वयमास्वादस्वरूपैव रतिस्त्वसौ ।<br>
कृष्णादिकर्मकास्वादहेतुत्वं प्रतिपद्यते ॥ ऋBह्र्स्_१,३.५ ॥<br>
साधनाभिनिवेशेन कृष्णतद्भक्तयोस्तथा ।<br>
प्रसादेनातिधन्यानां भावो द्वेधाभिजायते ।<br>
आद्यस्तु प्रायिकस्तत्र द्वितीयो विरलोदयः ॥ ऋBह्र्स्_१,३.६ ॥</p>
<p>तत्र साधनाभिनिवेशजः<br>
वैधीरागानुगामार्गभेदेन परिकीर्तितः ।<br>
द्विविधः खलु भावोऽत्र साधनाभिनिवेशजः ॥ ऋBह्र्स्_१,३.७ ॥<br>
साधनाभिनिवेशस्तु तत्र निष्पादयन् रुचिम् ।<br>
हरावासक्तिमुत्पाद्य रतिं संजनयत्यसौ ॥ ऋBह्र्स्_१,३.८ ॥</p>
<p>तत्र आद्यो (१.५.२६)<br>
तत्रान्वहं कृष्णकथाः प्रगायताम्<br>
अनुग्रहेणाशृणवं मनोहराः ।<br>
ताः श्रद्धया मेऽनुपदं विशृण्वतः<br>
प्रियश्रवस्यङ्ग ममाभवद्रतिः ॥ ऋBह्र्स्_१,३.९ ॥ इति ।</p>
<p>रत्या तु भाव एवात्र न तु प्रेमाभिधीयते ।<br>
मम भक्तिः प्रवृत्तेति वक्ष्यते स यदग्रतः ॥ ऋBह्र्स्_१,३.१० ॥</p>
<p>यथा तत्रैव (१.५.२८)<br>
इत्थं शरत्प्रावृषिकावृतू हरेर्<br>
विशृण्वतो मेऽनुसवं यशोऽमलम् ।<br>
सङ्कीर्त्यमानं मुनिभिर्महात्मभिर्<br>
भक्तिः प्रवृत्तात्म रजस्तमोपहा ॥ ऋBह्र्स्_१,३.११ ॥</p>
<p>तृतीये च (३.२५.२५)<br>
सतां प्रसङ्गान्मम वीर्यसंविदो<br>
भवन्ति हृत्कर्णरसायनाः कथाः ।<br>
तज्जोषणादाश्वपवर्गवर्त्मनि<br>
श्रद्धा रतिर्भक्तिरनुक्रमिष्यति ॥ ऋBह्र्स्_१,३.१२ ॥</p>
<p>पुराणे नात्यशास्त्रे च द्वयोस्तु रतिभावयोः ।<br>
समानार्थतया ह्यत्र द्वयमैक्येन लक्षितम् ॥ ऋBह्र्स्_१,३.१३ ॥</p>
<p>द्वितीयो, यथा पाद्मे<br>
इत्थं मनोरथं बाला कुर्वती नृत्य उत्सुका ।<br>
हरिप्रीत्या च तां सर्वां रात्रिमेवात्यवाहयत् ॥ ऋBह्र्स्_१,३.१४ ॥</p>
<p>अथ श्रिकृष्णतद्भक्तप्रसादजः<br>
साधनेन विना यस्तु सहसैवाभिजायते ।<br>
स भावः कृष्णतद्भक्तप्रसादज इतीयते ॥ ऋBह्र्स्_१,३.१५ ॥</p>
<p>अथ श्रीकृष्णप्रसादजः<br>
प्रसादा वाचिकालोकदानहार्दादयो हरेः ॥ ऋBह्र्स्_१,३.१६ ॥</p>
<p>तत्र वाचिकप्रसादजः, यथा नारदीये<br>
सर्वमण्गलमूर्धन्या पूर्णानन्दमयी सदा ।<br>
द्विजेन्द्र तव मय्यस्तु भक्तिरव्याभिचारिणी ॥ ऋBह्र्स्_१,३.१७ ॥<br>
आलोकदानजः, यथा स्कान्दे<br>
अदृष्टपूर्वमालोक्य कृष्णं जाङ्गलवासिनः ।<br>
विक्लिद्यद्अन्तरात्मनो दृष्टिं नाक्रष्टुमीशिरे ॥ ऋBह्र्स्_१,३.१८ ॥</p>
<p>हार्दः<br>
प्रसाद आन्तरो यः स्यात्स हार्द इति कथ्यते ॥ ऋBह्र्स्_१,३.१९ ॥</p>
<p>यथा शुकसंहितायां<br>
महाभागवतो जातः पुत्रस्ते बादरायण ।<br>
विनोपायैरुपेयाभूद्विष्णुभक्तिरिहोदिता ॥ ऋBह्र्स्_१,३.२० ॥</p>
<p>अथ तद्भक्तप्रसादजः, यथा सप्तमे (७.४.३६)<br>
गुणैरलमसङ्ख्येयैर्महात्म्यं तस्य सूच्यते ।<br>
वासुदेवे भगवति यस्य नैसर्गिकी रतिः ॥ ऋBह्र्स्_१,३.२१ ॥</p>
<p>नारदस्य प्रसादेन प्रह्लादे शुधवासना ।<br>
निसर्गः सैव तेनात्र रतिर्नैसर्गिकी मता ॥ ऋBह्र्स्_१,३.२२ ॥</p>
<p>स्कान्दे च<br>
अहो धन्योऽसि देवर्षे कृपया यस्य तत्क्षणात् ।<br>
नीचोऽप्युत्पुलको लेभे लुब्धको रतिमच्युते ॥ ऋBह्र्स्_१,३.२३ ॥</p>
<p>भक्तानां भेदतः सेयं रतिः पञ्चविधा मता ।<br>
अग्रे विविच्य वक्तव्या तेन नात्र प्रपञ्च्यते ॥ ऋBह्र्स्_१,३.२४ ॥<br>
क्षान्तिरव्यर्थकालत्वं विरक्तिर्मानशुन्यता ।<br>
आशाबन्धः समुत्कण्ठा नामगाने सदा रुचिः ॥ ऋBह्र्स्_१,३.२५ ॥<br>
आसक्तिस्तद्गुणाख्याने प्रीतिस्तद्वसतिस्थले ।<br>
इत्यादयोऽनुभावाः स्युर्जातभावाङ्कुरे जने ॥ ऋBह्र्स्_१,३.२६ ॥</p>
<p>तत्र क्षान्तिः<br>
क्षोभहेतावपि प्राप्ते क्षान्तिरक्षुभितात्मता ॥ ऋBह्र्स्_१,३.२७ ॥</p>
<p>यथा प्रथमे (१.१९.१५)<br>
तं मोपयातं प्रतियन्तु विप्रा<br>
गङ्गा च देवी धृतचित्तमीशे ।<br>
द्विजोपसृष्टः कुहकस्तक्षको वा<br>
दशत्वलं गायत विष्णुगाथाः ॥ ऋBह्र्स्_१,३.२८ ॥</p>
<p>अथ अव्यार्थकालत्वं, यथा हरिभक्तिसुधोदये<br>
वाग्भिः स्तुवन्तो मनसा स्मरन्तस्<br>
तन्वा नमन्तोऽप्यनिशं न तृप्ताः ।<br>
भक्ताः स्रवन्नेत्रजलाः समग्रम्<br>
आयुर्हरेरेव समर्पयन्ति ॥ ऋBह्र्स्_१,३.२९ ॥</p>
<p>अथ विरक्तिः<br>
विरक्तिरिन्द्रियार्थानां स्यादरोचकता स्वयम् ॥ ऋBह्र्स्_१,३.३० ॥</p>
<p>यथा पञ्चमे (५.१४.४३)<br>
यो दुस्त्यजान् दारसुतान् सुहृद्राज्यं हृदिस्पृशः ।<br>
जहौ युवैव मलवदुत्तमःश्लोकलालसः ॥ ऋBह्र्स्_१,३.३१ ॥</p>
<p>अथ मानशून्यता<br>
उत्कृष्टत्वेऽप्यमानित्वं कथिता मानशून्यता ॥ ऋBह्र्स्_१,३.३२ ॥</p>
<p>यथा पाद्मे<br>
हरौ रतिं वहन्नेष नरेन्द्राणां शिखामणिः ।<br>
भिक्षामटन्नरिपुरे श्वपाकमपि वन्दते ॥ ऋBह्र्स्_१,३.३३ ॥</p>
<p>अथ आशाबन्धः<br>
आशाबन्धो भगवतः प्राप्तिसम्भावना दृढा ॥ ऋBह्र्स्_१,३.३४ ॥</p>
<p>यथा श्रीमत्प्रभुपादानां<br>
न प्रेमा श्रवणादिभक्तिरपि वा योगोऽथवा वैष्णवो<br>
ज्ञानं वा शुभकर्म वा कियदहो सज्जातिरप्यस्ति वा ।<br>
हीनार्थाधिकसाधके त्वयि तथाप्यच्छेद्यमूला सती<br>
हे गोपीजनवल्लभ व्यथयते हा हा मद्आशैव माम् ॥ ऋBह्र्स्_१,३.३५ ॥</p>
<p>अथ समुत्कण्ठा<br>
समुत्कण्ठा निजाभीष्टलाभाय गुरुलुब्धता ॥ ऋBह्र्स्_१,३.३६ ॥</p>
<p>अथ कृष्णकर्णामृते (५४)<br>
आनम्रामसितभ्रुवोरुपचितमक्षीणपक्ष्माङ्कुरेष्व्<br>
आलोलामनुरागिणोर्नयनयोरार्द्रां मृदौ जल्पिते ।<br>
आताम्रामधरामृते मदकलामम्लान वंशीस्वनेष्व्<br>
आशास्ते मम लोचनं व्रजशिशोर्मूर्तिं जगन्मोहिनीम् ॥ ऋBह्र्स्_१,३.३७ ॥</p>
<p>अथ नामगाने सदा रुचिः, यथा<br>
रोदनबिन्दुमरन्दस्यन्दिदृग्इन्दीवराद्य गोविन्द ।<br>
तव मधुरस्वरकण्ठी गायति नामावलीं बाला ॥ ऋBह्र्स्_१,३.३८ ॥</p>
<p>तद्गुणाख्याने आसाक्तिः, यथा कृष्णकर्णामृते (८८)<br>
माधुर्यादपि मधुरं<br>
मन्मथता तस्य किमपि कैशोरम् ।<br>
चपल्यादपि चपलं<br>
चेतो बत हरति हन्त किं कुर्मः ॥ ऋBह्र्स्_१,३.३९ ॥</p>
<p>तद्वसतिस्थले प्रीतिः, यथा पद्यावल्याम् {*णोत्fओउन्दिन्म्येदितिओन्.}<br>
अत्रासीत्किल नन्दसद्म शकटस्यात्राभवद्भञ्जनं<br>
बन्धच्छेदकरोऽपि दामभिरभूद्बद्धोऽत्र दामोदरः ।<br>
इत्थं माथुरवृद्धवक्त्रविगलत्पीयूषधारां पिबन्न्<br>
आनन्दाश्रुधरः कदा मधुपुरीं धन्यश्चरिष्याम्यहम् ॥ ऋBह्र्स्_१,३.४० ॥</p>
<p>अपि च<br>
व्यक्तं मसृणितेवान्तर्लक्ष्यते रतिलक्षणम् ।<br>
मुमुक्षुप्रभृतीनां चेद्भवेदेषा रतिर्न हि ॥ ऋBह्र्स्_१,३.४१ ॥<br>
विमुक्ताखिलतर्षैर्या मुक्तिरपि विमृग्यते ।<br>
या कृष्णेनातिगोप्याशु भजद्भ्योऽपि न दीयते ॥ ऋBह्र्स्_१,३.४२ ॥<br>
सा भुक्तिमुक्तिकामत्वाच्छुद्धां भक्तिमकुर्वताम् ।<br>
हृदये सम्भवत्येषां कथं भागवती रतिः ॥ ऋBह्र्स्_१,३.४३ ॥<br>
किन्तु बालचमत्कारकरी तच्चिह्नवीक्षया ।<br>
अभिज्ञेन सुबोधोऽयं रत्य्आभासः प्रकीर्तितः ॥ ऋBह्र्स्_१,३.४४ ॥<br>
प्रतिबिम्बस्तथा च्छाया रत्य्आभासो द्विधा मतः ॥ ऋBह्र्स्_१,३.४५ ॥</p>
<p>तत्र प्रतिबिम्बः<br>
अश्रमाभीष्टनिर्वाही रतिलक्षणलक्षितः ।<br>
भोगापवर्गसौख्यांशव्यञ्जकः प्रतिबिम्बकः ॥ ऋBह्र्स्_१,३.४६ ॥<br>
दैवात्सद्भक्तसङ्गेन कीर्तनाद्य्अनुसारिणाम् ।<br>
प्रायः प्रसन्नमनसां भोगमोक्षादि रागिणाम् ॥ ऋBह्र्स्_१,३.४७ ॥<br>
केषांचिथृदि भावेन्दोः प्रतिबिम्ब उदञ्चति ।<br>
तद्भक्तहृन्नभःस्थस्य तत्संसर्गप्रभावतः ॥ ऋBह्र्स्_१,३.४८ ॥</p>
<p>अथ छाया<br>
क्षुद्रकौतूहलमयी चञ्चला दुःखहारिणी ।<br>
रतेश्छाया भवेत्किंचित्तत्सादृश्यावलम्बिनी ॥ ऋBह्र्स्_१,३.४९ ॥<br>
हरिप्रियक्रियाकालदेशपात्रादिसङ्गमात् ।<br>
अप्यानुषङ्गिकादेष क्वचिदज्ञेष्वपीक्ष्यते ॥ ऋBह्र्स्_१,३.५० ॥<br>
किन्तु भाग्यं विना नासौ भावच्छायाप्युदञ्चति ।<br>
यदभ्युदयतः क्षेमं तत्र स्यादुत्तरोत्तरम् ॥ ऋBह्र्स्_१,३.५१ ॥<br>
हरिप्रियजनस्यैव प्रसादभरलाभतः ।<br>
भावाभासोऽपि सहसा भावत्वमुपगच्छति ॥ ऋBह्र्स्_१,३.५२ ॥<br>
तस्मिन्नेवापराधेन भावाभासोऽप्यनुत्तमः ।<br>
क्रमेण क्षयमाप्नोति खस्थः पूर्णशशी यथा ॥ ऋBह्र्स्_१,३.५३ ॥</p>
<p>किं च<br>
भावोऽप्यभावमायाति कृष्णप्रेष्ठापराधतः ।<br>
आभासतां च शनकैर्न्यूनजातीयतामपि ॥ ऋBह्र्स्_१,३.५४ ॥<br>
गाढासङ्गात्सदायाति मुमुक्षौ सुप्रतिष्ठिते ।<br>
आभासतामसौ किं वा भजनीयेशभावताम् ॥ ऋBह्र्स्_१,३.५५ ॥<br>
अत एव क्वचित्तेषु नव्यभक्तेषु दृश्यते ।<br>
क्षणमीश्वरभावोऽयं नृत्यादौ मुक्तिपक्षगः ॥ ऋBह्र्स्_१,३.५६ ॥<br>
साधनेक्षां विना यस्मिन्नकस्माद्भाव ईक्ष्यते ।<br>
विघ्नस्थगितमत्रोह्यं प्राग्भवीयं सुसाधनम् ॥ ऋBह्र्स्_१,३.५७ ॥<br>
लोकोत्तरचमत्कारकारकः सर्वशक्तिदः ।<br>
यः प्रथीयान् भवेद्भावः स तु कृष्णप्रसादजः ॥ ऋBह्र्स्_१,३.५८ ॥<br>
जने चेज्जातभावेऽपि वैगुण्यमिव दृश्यते ।<br>
कार्या तथापि नासूया कृतार्थः सर्वथैव सः ॥ ऋBह्र्स्_१,३.५९ ॥</p>
<p>यथा नारसिंहे<br>
भगवति च हरावनन्यचेता<br>
भृशमलिनोऽपि विराजते मनुष्यः ।<br>
न हि शशकलुषच्छविः कदाचित्<br>
तिमिरपराभवतामुपैति चन्द्रः ॥ ऋBह्र्स्_१,३.६० ॥</p>
<p>रतिरनिशनिसर्गोष्णप्रबलतरानन्दपूररूपैव ।<br>
उष्माणमपि वमन्ती सुधांशुकोटेरपि स्वाद्वी ॥ ऋBह्र्स्_१,३.६१ ॥</p>
<p>इति श्रीश्री भक्तिरसामृतसिन्धौ<br>
पुर्वविभागे भावभक्तिलहरी तृतीया ॥</p>
<p>___________________________________________________</p>
<p>[१.४]<br>
अथ प्रेमा</p>
<p>सम्यङ्मसृणितस्वान्तो ममत्वातिशयाङ्कितः ।<br>
भावः स एव सान्द्रात्मा बुधैः प्रेमा निगद्यते ॥ ऋBह्र्स्_१,४.१ ॥</p>
<p>यथा पञ्चरात्रे<br>
अनन्यममता विष्णौ ममता प्रेमसङ्गता ।<br>
भक्तिरित्युच्यते भीष्मप्रह्लादोद्धवनारदैः ॥ ऋBह्र्स्_१,४.२ ॥</p>
<p>भक्तिः प्रेमोच्यते भीष्ममुख्यैर्यत्र तु सङ्गता ।<br>
ममतान्यममत्वेन वर्जितेत्यत्र योजना ॥ ऋBह्र्स्_१,४.३ ॥<br>
भावोत्थोऽतिप्रसादोत्थः श्रीहरेरिति स द्विधा ॥ ऋBह्र्स्_१,४.४ ॥</p>
<p>तत्र भावोत्थः<br>
भाव एवान्तर्अङ्गाणम्अङ्गानाम्अनुसेवया ।<br>
आरूढः परमोत्कर्षं भावोत्तः परिकीर्तितः ॥ ऋBह्र्स्_१,४.५ ॥</p>
<p>तत्र वैधभावोत्थो, यथैकादशे (११.२.४०)<br>
एवंव्रतः स्वप्रियनामकीर्त्या<br>
जातानुरागो द्रुतचित्त उच्चैः ।<br>
हसत्यथो रोदिति रौति गायत्य्<br>
उन्मादवन्नृत्यति लोकबाह्यः ॥ ऋBह्र्स्_१,४.६ ॥</p>
<p>रागानुगीयभावोत्थो, यथा पाद्मे<br>
न पतिं कामयेत्कञ्चिद्ब्रह्मचर्यस्थिता सदा ।<br>
तम्एव मूर्तिं ध्यायन्ती चन्द्रकन्तिर्वरानना ॥ ऋBह्र्स्_१,४.७ ॥<br>
श्रीकृष्णगाथां गायन्ती रोमाण्चोद्भेदलक्षणा ।<br>
अस्मिन्मन्वन्तरे स्निग्धा श्रीकृष्णप्रियवर्तया ॥ ऋBह्र्स्_१,४.८ ॥</p>
<p>अथ हरेरतिप्रसादोत्थः<br>
हरेरतिप्रसादोऽयं सङ्गदानादिरात्मनः ॥ ऋBह्र्स्_१,४.९ ॥</p>
<p>यथैकादशे (११.१२.७)<br>
ते नाधीतश्रुतिगणा नोपासितमहत्तमाः ।<br>
अव्रतातप्ततपसः मत्सङ्गान्मामुपागताः ॥ ऋBह्र्स्_१,४.१० ॥</p>
<p>माहात्म्यज्ञानयुक्तश्च केवलश्चेति स द्विधा ॥ ऋBह्र्स्_१,४.११ ॥<br>
अथ आद्यो, यथा पञ्चरात्रे<br>
माहात्म्यज्ञानयुक्तस्तु सुदृढः सर्वतोऽधिकः ।<br>
स्नेहो भक्तिरिति प्रोक्तस्तया सार्ष्ट्यादिनान्यथा ॥ ऋBह्र्स्_१,४.१२ ॥</p>
<p>केवलो, यथा तत्रैव<br>
मनोगतिरविच्छिन्ना हरौ प्रेमपरिप्लुता ।<br>
अभिसन्धिविनिर्मुक्ता भक्तिर्विष्णुवशङ्करी ॥ ऋBह्र्स्_१,४.१३ ॥ इति ।</p>
<p>महिमज्ञानयुक्तः स्याद्विधिमार्गानुसारिणाम् ।<br>
रागानुगाश्रितानां तु प्रायशः केवलो भवेत् ॥ ऋBह्र्स्_१,४.१४ ॥</p>
<p>आदौ श्रद्धा ततः साधुसङ्गोऽथ भजनक्रिया ।<br>
ततोऽनर्थनिवृत्तिः स्यात्ततो निष्ठा रुचिस्ततः ॥ ऋBह्र्स्_१,४.१५ ॥<br>
अथासक्तिस्ततो भावस्ततः प्रेमाभ्युदञ्चति ।<br>
साधकानामयं प्रेम्नः प्रादुर्भावे भवेत्क्रमः ॥ ऋBह्र्स्_१,४.१६ ॥<br>
धन्यस्यायं नवः प्रेमा यस्योन्मीलति चेतसि ।<br>
अन्तर्वाणीभिरप्यस्य मुद्रा सुष्ठु सुदुर्गमा ॥ ऋBह्र्स्_१,४.१७ ॥</p>
<p>अतएव श्रीनारदपञ्चरात्रे, यथा<br>
भावोन्मत्तो हरेः किञ्चिन्न वेद सुखमात्मनः ।<br>
दुखं चेति महेशानि परमानन्द आप्लुतः ॥ ऋBह्र्स्_१,४.१८ ॥</p>
<p>प्रेम्ण एव विलासत्वाद्वैरल्यात्साधकेष्वपि ।<br>
अत्र स्नेहादयो भेदा विविच्य न हि शंसिताः ॥ ऋBह्र्स्_१,४.१९ ॥</p>
<p>श्रीमत्प्रभुपदाम्भोजैः सर्वा भागवतामृते ।<br>
व्यक्तीकृतास्ति गूढापि भक्तिसिद्धान्तमाधुरी ॥ ऋBह्र्स्_१,४.२० ॥<br>
गोपालरूपशोभां दधदपि रघुनाथभावविस्तारी ।<br>
तुष्यतु सनातनात्मा प्रथमविभागे सुधाम्बुनिधेः ॥ ऋBह्र्स्_१,४.२१ ॥</p>
<p>इति श्रीश्रीभक्तिरसामृतसिन्धौ<br>
पूर्वविभागे प्रेमभक्तिलहरीचतुर्थी</p>
<p>इति श्रीश्रीभक्तिरसामृतसिन्धौ<br>
रसोपयोगिस्थायिभावोपपादनो नाम<br>
<strong>पूर्वविभागः समाप्तः।</strong></p>
<p>___________________________________________________</p>
<p><strong>[२]</strong></p>
<p><strong>सामान्यभगवद्भक्तिरसनिरूपको</strong></p>
<p><strong>दक्षिणविभागः।</strong></p>
<p>[२.१]<br>
विभावाख्या<br>
प्रथमलहरी</p>
<p>प्रबलमनन्यश्रयिणा निषेवितः सहजरूपेण ।<br>
अघदमनो मथुरायां सदा सनातनतनुर्जयति ॥ ऋBह्र्स्_२,१.१ ॥<br>
रसामृताब्धेर्भागेऽस्मिन् द्वितीये दक्षिणाभिधे ।<br>
सामान्यभगवद्भक्तिरसस्तावदुदीर्यते ॥ ऋBह्र्स्_२,१.२ ॥<br>
अस्य पञ्च लहर्यः स्युर्विभावाख्याग्रिमा मता ।<br>
द्वितीया त्वनुभावाख्या तृतीया सात्त्विकाभिधा ।<br>
व्यभिचार्य्अभिधा तुर्या स्थायिसंज्ञा च पञ्चमी ॥ ऋBह्र्स्_२,१.३ ॥</p>
<p>अथास्याः केशवरतेर्लक्षिताया निगद्यते ।<br>
सामग्रीपरिपोषेन परमा रसरूपता ॥ ऋBह्र्स्_२,१.४ ॥<br>
विभावैरनुभावैश्च सात्त्विकैर्व्यभिचारिभिः ।<br>
स्वाद्यत्वं हृदि भक्तानामानीता श्रवणादिभिः ।<br>
एषा कृष्णरतिः स्थायी भावो भक्तिरसो भवेत् ॥ ऋBह्र्स्_२,१.५ ॥<br>
प्राक्तन्याधुनिकी चास्ति यस्य सद्भक्तिवासना ।<br>
एष भक्तिरसास्वादस्तस्यैव हृदि जायते ॥ ऋBह्र्स्_२,१.६ ॥<br>
भक्तिनिर्धूतदोषाणां प्रसन्नोज्ज्वलचेतसाम् ।<br>
श्रीभागवतरक्तानां रसिकासङ्गरङ्गिणाम् ॥ ऋBह्र्स्_२,१.७ ॥<br>
जीवनीभूतगोविन्दपादभक्तिसुखश्रियाम् ।<br>
प्रेमान्तरङ्गभूतानि कृत्यान्येवानुतिष्ठताम् ॥ ऋBह्र्स्_२,१.८ ॥<br>
भक्तानां हृदि राजन्ती संस्कारयुगलोज्ज्वला ।<br>
रतिरानन्दरूपैव नीयमाना तु रस्यताम् ॥ ऋBह्र्स्_२,१.९ ॥</p>
<p>कृष्णादिभिर्विभावाद्यैर्गतैरनुभवाध्वनि ।<br>
प्रौढानन्दचमत्कारकाष्ठामापद्यते पराम् ॥ ऋBह्र्स्_२,१.१० ॥<br>
किन्तु प्रेमा विभावाद्यैः स्वल्पैर्नीतोऽप्यणीयसीम् ।<br>
विभावनाद्य्अवस्थां तु सद्य आस्वाद्यतां व्रजेत् ॥ ऋBह्र्स्_२,१.११ ॥</p>
<p>अत्र विभावादिसामान्यलक्षणम्<br>
ये कृष्णभक्तमुरलीनादाद्या हेतवो रतेः ।<br>
कार्यभूताः स्मिताद्याश्च तथाष्टौ स्तब्धतादयः ॥ ऋBह्र्स्_२,१.१२ ॥<br>
निर्वेदाद्याः सहायाश्च ते ज्ञेया रसभावने ।<br>
विभावा अनुभावाश्च सात्त्विका व्यभिचारिणः ॥ ऋBह्र्स्_२,१.१३ ॥</p>
<p>तत्र विभावाः<br>
तत्र ज्ञेया विभावास्तु रत्य्आस्वादनहेतवः ।<br>
ते द्विधालम्बना एके तथैवोद्दीपनाः परे ॥ ऋBह्र्स्_२,१.१४ ॥</p>
<p>तदुक्तमग्निपुराणे (अलङ्कारविभाग, ३.३५)<br>
विभाव्यते हि रत्य्आदिर्यत्र येन विभाव्यते ।<br>
विभावो नाम स द्वेधालम्बनोद्दीपनात्मकः ॥ ऋBह्र्स्_२,१.१५ ॥</p>
<p>तत्र आलम्बनाः<br>
कृष्णश्च कृष्णभक्ताश्च बुधैरालम्बना मताः ।<br>
रत्य्आदेर्विषयत्वेन तथाधारतयापि च ॥ ऋBह्र्स्_२,१.१६ ॥</p>
<p>तत्र श्रीकृष्णः<br>
नायकानां शिरोरत्नं कृष्णस्तु भगवान् स्वयम् ।<br>
यत्र नित्यतया सर्वे विराजन्ते महागुणाः ।<br>
सोऽन्यरूपस्वरूपाभ्यामस्मिन्नालम्बनो मतः ॥ ऋBह्र्स्_२,१.१७ ॥</p>
<p>तत्र अन्यरूपेण, यथा<br>
हन्त मे कथमुदेति सवत्से, वत्सपालपटले रतिरत्र ।<br>
इत्यनिश्चितमतिर्बलदेवो, विस्मयस्तिमितमूर्तिरिवासीत् ॥ ऋBह्र्स्_२,१.१८ ॥</p>
<p>अथ स्वरूपम्<br>
आवृतं प्रकटं चेति स्वरूपं कथितं द्विधा ॥ ऋBह्र्स्_२,१.१९ ॥</p>
<p>तत्र आवृतम्<br>
अन्यवेशादिनाच्छन्नं स्वरूपं प्रोक्तमावृतम् ॥ ऋBह्र्स्_२,१.२० ॥</p>
<p>तेन, यथा<br>
मां स्नेहयति किमुच्चैर्, महिलेयं द्वारकावरोधेऽत्र ।<br>
आं विदितं कुतुकार्थी, वनितावेशो हरिश्चरति ॥ ऋBह्र्स्_२,१.२१ ॥</p>
<p>प्रकटस्वरूपेण, यथा<br>
अयं कम्बुग्रीवः कमलकमनीयाक्षिपटिमा<br>
तमालश्यामाङ्गद्युतिरतितरां छत्रितशिराः ।<br>
दरश्रीवत्साङ्कः स्फुरद्अरिदराद्य्अङ्कितकरः<br>
करोत्युच्चैर्मोदं मम मधुरमूर्तिर्मधुरिपुः ॥ ऋBह्र्स्_२,१.२२ ॥</p>
<p>अथ तद्गुणाः<br>
अयं नेता सुरम्याङ्गः सर्वसल्लक्षणान्वितः ।<br>
रुचिरस्तेजसा युक्तो बलीयान् वयसान्वितः ॥ ऋBह्र्स्_२,१.२३ ॥<br>
विविधाद्भुतभाषावित्सत्यवाक्यः प्रियं वदः ।<br>
वावदूकः सुपाण्डित्यो बुद्धिमान् प्रतिभान्वितः ॥ ऋBह्र्स्_२,१.२४ ॥<br>
विदग्धश्चतुरो दक्षः कृतज्ञः सुदृढव्रतः ।<br>
देशकालसुपात्रज्ञः शास्त्रचक्षुः शुचिर्वशी ॥ ऋBह्र्स्_२,१.२५ ॥<br>
स्थिरो दान्तः क्षमाशीलो गम्भीरो धृतिमान् समः ।<br>
वदान्यो धार्मिकः शूरः करुणो मान्यमानकृत् ॥ ऋBह्र्स्_२,१.२६ ॥<br>
दक्षिणो विनयी ह्रीमान् शरणागतपालकः ।<br>
सुखी भक्तसुहृत्प्रेमवश्यः सर्वशुभङ्करः ॥ ऋBह्र्स्_२,१.२७ ॥<br>
प्रतापी कीर्तिमान् रक्तलोकः साधुसमाश्रयः ।<br>
नारीगणमनोहारी सर्वाराध्यः समृद्धिमान् ॥ ऋBह्र्स्_२,१.२८ ॥<br>
वरीयानीश्वरश्चेति गुणास्तस्यानुकीर्तिताः ।<br>
समुद्रा इव पञ्चाशद्दुर्विगाहा हरेरमी ॥ ऋBह्र्स्_२,१.२९ ॥<br>
जीवेषु एते वसन्तोऽपि बिन्दुबिन्दुतया क्वचित् ।<br>
परिपूर्णतया भान्ति तत्रैव पुरुषोत्तमे ॥ ऋBह्र्स्_२,१.३० ॥</p>
<p>तथा हि पाद्मे पार्वत्यै शितिकण्ठेन तद्गुणाः ।<br>
कन्दर्पकोटिलावण्य इत्याद्याः परिकीर्तिताः ॥ ऋBह्र्स्_२,१.३१ ॥<br>
एत एव गुणाः प्रायो धर्माय वनमालिनः ।<br>
पृथिव्या प्रथमस्कन्धे प्रथयाञ्चक्रिरे स्फुटम् ॥ ऋBह्र्स्_२,१.३२ ॥</p>
<p>यथा प्रथमे (१.१६.२७३०)<br>
सत्यं शौचं दया क्षान्तिस्त्यागः सन्तोष आर्जवम् ।<br>
शमो दमस्तपः साम्यं तितिक्षोपरतिः श्रुतम् ॥ ऋBह्र्स्_२,१.३३ ॥<br>
ज्ञानं विरक्तिरैश्वर्यं शौर्यं तेजो बलं स्मृतिः ।<br>
स्वातन्त्र्यं कौशलं कान्तिर्धैर्यं मार्दवमेव च ॥ ऋBह्र्स्_२,१.३४ ॥<br>
प्रागल्भ्यं प्रश्रयः शीलं सह ओजो बलं भगः ।<br>
गाम्भीर्यं स्थैर्यमास्तिक्यं कीर्तिर्मानोऽनहङ्कृतिः ॥ ऋBह्र्स्_२,१.३५ ॥<br>
इमे चान्ये च भगवन्नित्या यत्र महागुणाः ।<br>
प्रार्थ्या महत्त्वमिच्छद्भिर्न वियन्ति स्म कर्हिचित् ॥ ऋBह्र्स्_२,१.३६ ॥</p>
<p>अथ पञ्चगुणा ये स्युरंशेन गिरिशादिषु ॥ ऋBह्र्स्_२,१.३७ ॥<br>
सदा स्वरूपसम्प्राप्तः सर्वज्ञो नित्यनूतनः ।<br>
सच्चिद्आनन्दसान्द्राङ्गः सर्वसिद्धिनिषेवितः ॥ ऋBह्र्स्_२,१.३८ ॥<br>
अथोच्यन्ते गुणाः पञ्च ये लक्ष्मीशादिवर्तिनः ।<br>
अविचिन्त्यमहाशक्तिः कोटिब्रह्माण्डविग्रहः ॥ ऋBह्र्स्_२,१.३९ ॥<br>
अवतारावलीबीजं हतारिगतिदायकः ।<br>
आत्मारामगणाकर्षीत्यमी कृष्णे किलाद्भुताः ॥ ऋBह्र्स्_२,१.४० ॥<br>
सर्वाद्भुतचमत्कार लीलाकल्लोलवारिधिः ।<br>
अतुल्यमधुरप्रेममण्डितप्रियमण्डलः ॥ ऋBह्र्स्_२,१.४१ ॥<br>
त्रिजगन्मानसाकर्षिमुरलीकलकूजितः ।<br>
असमानोर्ध्वरूपश्रीविस्मापितचराचरः ॥ ऋBह्र्स्_२,१.४२ ॥<br>
लीलाप्रेम्णा प्रियाधिक्यं माधुर्यं वेणुरूपयोः ।<br>
इत्यसाधारणं प्रोक्तं गोविन्दस्य चतुष्टयम् ॥ ऋBह्र्स्_२,१.४३ ॥<br>
एवं गुणाश्चतुर्भेदाश्चतुःषष्टिरुदाहृताः ।<br>
सोदाहरणमेतेषां लक्षणं क्रियते क्रमात् ॥ ऋBह्र्स्_२,१.४४ ॥</p>
<p>तत्र (१) सुरम्याङ्गः<br>
श्लाघ्याङ्गसन्निवेशो यः सुरम्याङ्गः स कथ्यते ॥ ऋBह्र्स्_२,१.४५ ॥</p>
<p>यथा<br>
मुखं चन्द्राकारं करभनिभमुरुद्वयमिदं<br>
भुजौ स्तम्भारम्भौ सरसिजवरेण्यं करयुगम् ।<br>
कवाटाभं वक्षःस्थलमविरलं श्रोणिफलकं<br>
परिक्षामो मध्यः स्फुरति मुरहन्तुर्मधुरिमा ॥ ऋBह्र्स्_२,१.४६ ॥</p>
<p>(२) सर्वसल्लक्षणान्वितः<br>
तनौ गुणोत्थमङ्कोत्थमिति सल्लक्षणं द्विधा ॥ ऋBह्र्स्_२,१.४७ ॥</p>
<p>तत्र गुणोत्थम्<br>
गुणोत्थं स्याद्गुणैर्योगो रक्ततातुङ्गतादिभिः ॥ ऋBह्र्स्_२,१.४८ ॥</p>
<p>यथा<br>
रागः सप्तसु हन्त षट्स्वपि शिशोरङ्गेष्वलं तुङ्गता<br>
विसारस्त्रिषु खर्वता त्रिषु तथा गम्भीरता च त्रिषु ।<br>
दैर्घ्यं पञ्चसु किं च पञ्चसु सखे सम्प्रेक्ष्यते सूक्ष्मता<br>
द्वात्रिंशद्वरलक्षणः कथमसौ गोपेषु सम्भाव्यते ॥ ऋBह्र्स्_२,१.४९ ॥</p>
<p>अङ्कोत्थम्<br>
रेखामयं रथाङ्गादि स्यादङ्कोत्थं करादिषु ॥ ऋBह्र्स्_२,१.५० ॥</p>
<p>यथा<br>
करयोः कमलं तथा रथाङ्गं<br>
स्फुटरेखामयमात्मजस्य पश्य ।<br>
पदपल्लवयोश्च वल्लवेन्द्र<br>
ध्वजवज्राङ्कुशमीनपङ्कजानि ॥ ऋBह्र्स्_२,१.५१ ॥</p>
<p>(३) रुचिरः<br>
सौन्दर्येण दृग्आनन्दकारी रुचिर उच्यते ॥ ऋBह्र्स्_२,१.५२ ॥</p>
<p>यथा तृतीये (भा.पु. ३.२.१३)<br>
यद्धर्मसूनोर्बत राजसूये<br>
निरीक्ष्य दृक्स्वस्त्ययनं त्रिलोकः ।<br>
कार्त्स्न्येन चाद्येह गतं विधातुर्<br>
अर्वाक्सृतौ कौशलमित्यमन्यत ॥ ऋBह्र्स्_२,१.५३ ॥</p>
<p>यथा वा<br>
अष्टानां दनुजभिद्अङ्गपङ्कजानाम्<br>
एकस्मिन् कथमपि यत्र बल्लवीनाम् ।<br>
लोलाक्षिभ्रमरततिः पपात तस्मान्<br>
नोत्थातुं द्युतिमधुपङ्किलात्क्षमासीत् ॥ ऋBह्र्स्_२,१.५४ ॥</p>
<p>(४) तेजसा युक्तः<br>
तेजो धाम प्रभावश्चेत्युच्यते द्विविधं बुधैः ॥ ऋBह्र्स्_२,१.५५ ॥</p>
<p>तत्र धाम<br>
दीप्तिराशिर्भवेद्धाम ॥ ऋBह्र्स्_२,१.५६ ॥</p>
<p>यथा<br>
अम्बरमणिनिकुरम्बं विडम्बयन्नपि मरीचिकुलैः ।<br>
हरिवक्षसि रुचिनिविडे मणिराडयमुडुरिव स्फुरति ॥ ऋBह्र्स्_२,१.५७ ॥</p>
<p>प्रभावः<br>
प्रभावः सर्वजित्स्थितिः ॥ ऋBह्र्स्_२,१.५८ ॥</p>
<p>यथा<br>
दूरतस्तमवलोक्य माधवं<br>
कोमलाङ्गमपि रङ्गमण्डले ।<br>
पर्वतोद्भटभुजान्तरोऽप्यसौ<br>
कंसमल्लनिवहः स विव्यथे ॥ ऋBह्र्स्_२,१.५९ ॥</p>
<p>(५) बलीयान्<br>
प्राणेन महता पूर्णो बलीयानिति कथ्यते ॥ ऋBह्र्स्_२,१.६० ॥</p>
<p>यथा<br>
पश्य विन्ध्यगिरितोऽपि गरिष्ठं<br>
दैत्यपुङ्गवमुदग्रमरिष्टम् ।<br>
तुलखण्डमिव पिण्डितमारात्<br>
पुण्डरीकनयनो विनुनोद ॥ ऋBह्र्स्_२,१.६१ ॥</p>
<p>यथा वा<br>
वामस्तामरसाक्षस्य भुजदण्डः स पातु वः ।<br>
क्रीडाकन्दुकतां येन नीतो गोवर्धनो गिरिः ॥ ऋBह्र्स्_२,१.६२ ॥</p>
<p>(६) वयसान्वितः<br>
वयसो विविधत्वेऽपि सर्वभक्तिरसाश्रयः ।<br>
धर्मी किशोर एवात्र नित्यनानाविलासवान् ॥ ऋBह्र्स्_२,१.६३ ॥</p>
<p>यथा<br>
तदात्वाभिव्यक्तीकृततरुणिमारम्भरभसं<br>
स्मितश्रीनिर्धूतस्फुरद्अमलराकापतिमदम् ।<br>
दरोदञ्चत्पञ्चाशुगनवकलामेदुरमिदं<br>
मुरारेर्माधुर्यं मनसि मदिराक्षीर्मदयति ॥ ऋBह्र्स्_२,१.६४ ॥</p>
<p>(७) विविधाद्भुतभाषावित्<br>
विविधाद्भुतभाषावित्स प्रोक्तो यस्तु कोविदः ।<br>
नानादेश्यासु भाषासु संस्कृते प्राकृतेषु च ॥ ऋBह्र्स्_२,१.६५ ॥</p>
<p>यथा<br>
व्रजयुवतिषु शौरिः शौरसेनीं सुरेन्द्रे<br>
प्रणतशिरसि सौरीं भारतीमातनोति ।<br>
अहह पशुषु कीरेष्वप्यपभ्रंसरूपां<br>
कथमजनि विदग्धः सर्वभाषावलीषु ॥ ऋBह्र्स्_२,१.६६ ॥</p>
<p>(८) सत्यवाक्यः<br>
स्यान्नानृतं वचो यस्य सत्यवाक्यः स कथ्यते ॥ ऋBह्र्स्_२,१.६७ ॥</p>
<p>यथा<br>
पृथे तनयपञ्चकं प्रकटमर्पयिष्यामि ते<br>
रणोर्वरितमित्यभूत्तव यथार्थमेवोदितम् ।<br>
रविर्भवति शीतलः कुमुदबन्धुरप्युष्णलस्<br>
तथापि न मुरान्तक व्यभिचरिष्णुरुक्तिस्तव ॥ ऋBह्र्स्_२,१.६८ ॥</p>
<p>यथा वा<br>
गूढोऽपि वेषेण महीसुरस्य<br>
हरिर्यथार्थं मगधेन्द्रमूचे ।<br>
संसृष्टमाभ्यां सह पाण्डवाभ्यां<br>
मां विद्धि कृष्णं भवतः सपत्नम् ॥ ऋBह्र्स्_२,१.६९ ॥</p>
<p>(९) प्रियंवदः<br>
जने कृतापराधेऽपि सान्त्ववादी प्रियंवदः ॥ ऋBह्र्स्_२,१.७० ॥</p>
<p>यथा<br>
कृतव्यलीकेऽपि न कुण्डलीन्द्र<br>
त्वया विधेया मयि दोषदृष्टिः ।<br>
प्रवास्यमानोऽसि सुरार्चितानां<br>
परं हितायाद्य गवां कुलस्य ॥ ऋBह्र्स्_२,१.७१ ॥</p>
<p>(१०) वावदूकः<br>
श्रुतिप्रेष्ठोक्तिरखिलवाग्गुणान्वितवागपि ।<br>
इति द्विधा निगदितो वावदूको मनीषिभिः ॥ ऋBह्र्स्_२,१.७२ ॥</p>
<p>तत्र आद्यो, यथा<br>
अश्लिष्टकोमलपदावलिमञ्जुलेन<br>
प्रत्य्अक्षरक्षरद्अमन्दसुधारसेन ।<br>
सख्यः समस्तजनकर्णरसायनेन<br>
नाहारि कस्य हृदयं हरिभाषितेन ॥ ऋBह्र्स्_२,१.७३ ॥</p>
<p>द्वितीयो, यथा<br>
प्रतिवादिचित्तपरिवृत्तिपटुर्<br>
जगद्एकसंशयविमर्दकरी ।<br>
प्रमिताक्षराद्यविविधार्थमयी<br>
हरिवागियं मम धिनोति धियः ॥ ऋBह्र्स्_२,१.७४ ॥</p>
<p>(११) सुपण्डित्यः<br>
विद्वान्नीतिज्ञ इत्येष सुपण्डित्यो द्विधा मतः ।<br>
विद्वानखिलविद्याविन्नीतिज्ञस्तु यथार्हकृत् ॥ ऋBह्र्स्_२,१.७५ ॥</p>
<p>तत्र आद्यो, यथा<br>
यं सुष्ठु पूर्वं परिचर्य गौरवात्<br>
पितामहाद्य्अम्बुधरैः प्रवर्तिताः ।<br>
कृष्णार्णवं काश्यगुरुक्षमाभूतस्<br>
तमेव विद्यासरितः प्रपेदिरे ॥ ऋBह्र्स्_२,१.७६ ॥</p>
<p>यथा वा<br>
आम्नायप्रथितान्वया स्मृतिमती बाढं षड्अङ्गोज्ज्वला<br>
न्यायेनानुगता पुराणसुहृदा मीमांसया मण्डिता ।<br>
त्वां लब्धावसरा चिराद्गुरुकुले प्रेक्ष्य स्वसङ्गार्थिनं<br>
विद्या नाम वधूश्चतुर्दशगुणा गोविन्द शुश्रूयते ॥ ऋBह्र्स्_२,१.७७ ॥</p>
<p>द्वितीयो, यथा<br>
मृत्युस्तस्करमण्डले सुकृतिनां वृन्दे वसन्तानिलः<br>
कन्दर्पो रमणीषु दुर्गतकुले कल्याणकल्पद्रुमः ।<br>
इन्दुर्बन्धुगणे विपक्षपटले कालाग्निरुद्राकृतिः<br>
शास्ति स्वस्तिधुरन्धरो मधुपुरीं नीत्या मधूनां पतिः ॥ ऋBह्र्स्_२,१.७८ ॥</p>
<p>(१२) बुद्धिमान्<br>
मेधावी सूक्ष्मधीश्चेति प्रोच्यते बुद्धिमान् द्विधा ॥ ऋBह्र्स्_२,१.७९ ॥</p>
<p>तत्र मेधावी, यथा<br>
अवन्तिपुरवासिनः सदनमेत्य सान्दीपनेर्<br>
गुरोर्जगति दर्शयन् समयमत्र विद्यार्थिनाम् ।<br>
सकृन्निगदमात्रतः सकलमेव विद्याकुलं<br>
दधौ हृदयमन्दिरे किमपि चित्रवन्माधवः ॥ ऋBह्र्स्_२,१.८० ॥</p>
<p>सूक्ष्मधीः, यथा<br>
यदुभिरयमवध्यो म्लेच्छराजस्तदेनं<br>
तरलतमसि तस्मिन् विद्रवन्नेव नेष्ये ।<br>
सुखमयनिजनिद्राभञ्जनध्वंसिदृष्टिर्<br>
झरमुचि मुचुकुन्दः कन्दरे यत्र शेते ॥ ऋBह्र्स्_२,१.८१ ॥</p>
<p>(१३) प्रतिभान्वितः<br>
सद्यो नवनवोल्लेखिज्ञानं स्यात्प्रतिभान्वितः ॥ ऋBह्र्स्_२,१.८२ ॥</p>
<p>यथा पद्यावल्यां (२८३)<br>
वासः सम्प्रति केशव क्व भवतो मुग्धेक्षणे नन्विदं<br>
वासं ब्रूहि शठ प्रकामसुभगे त्वद्गात्रसंसर्गतः ।<br>
यामिन्यामुषितः क्व धूर्त वितनुर्मुष्णाति किं यामिनी<br>
शौरिर्गोपवधूं छलैः परिहसन्नेवंविधैः पातु वः ॥ ऋBह्र्स्_२,१.८३ ॥</p>
<p>(१४) विदग्धः<br>
कलाविलासदिग्धात्मा विदग्ध इति कीर्त्यते ॥ ऋBह्र्स्_२,१.८४ ॥</p>
<p>यथा<br>
गीतं गुम्फति ताण्डवं घटयति ब्रूते प्रहेलीक्रमं<br>
वेणुं वादयते स्रजं विरचयत्यालेख्यमभ्यस्यति ।<br>
निर्माति स्वयमिन्द्रजालपटलीं द्यूते जयत्युन्मदान्<br>
पश्योद्दामकलाविलासवसतिश्चित्रं हरिः क्रीडति ॥ ऋBह्र्स्_२,१.८५ ॥</p>
<p>(१५) चतुरः<br>
चतुरो युगपद्भूरिसमाधानकृदुच्यते ॥ ऋBह्र्स्_२,१.८६ ॥</p>
<p>यथा<br>
पारावतीविरचनेन गवां कलापं<br>
गोपाङ्गनागणमपाङ्गतरङ्गितेन ।<br>
मित्राणि चित्रतरसङ्गरविक्रमेण<br>
धिन्वन्नरिष्टभयदेन हरिर्विरेजे ॥ ऋBह्र्स्_२,१.८७ ॥</p>
<p>(१६) दक्षः<br>
दुष्करे क्षिप्रकारी यस्तं दक्षं परिचक्षते ॥ ऋBह्र्स्_२,१.८८ ॥</p>
<p>यथा श्रीदशमे (१०.५९.१७)<br>
यानि योधैः प्रयुक्तानि शस्त्रास्त्राणि कुरूद्वह ।<br>
हरिस्तान्यच्छिनत्तीक्ष्णैः शरैरेकैकशस्त्रिभिः ॥ ऋBह्र्स्_२,१.८९ ॥</p>
<p>यथा वा<br>
अघहर कुरु युग्मीभूय नृत्यं मयैव<br>
त्वमिति निखिलगोपीप्रार्थनापूर्तिकामः ।<br>
अतनुत गतिलीलालाघवोर्मिं तथासौ<br>
ददृशुरधिकमेतास्तं यथा स्वस्वपार्श्वे ॥ ऋBह्र्स्_२,१.९० ॥</p>
<p>(१७) कृतज्ञः<br>
कृतज्ञः स्यादभिज्ञो यः कृतसेवादिकर्मणाम् ॥ ऋBह्र्स्_२,१.९१ ॥</p>
<p>यथा महाभारते {*णोत्fओउन्दिन् च्रितिचलेदितिओन्.}<br>
ऋणमेतत्प्रवृद्धं मे हृदयान्नापसर्पति ।<br>
यद्गोविन्देति चुक्रोश कृष्णा मां दूरवासिनम् ॥ ऋBह्र्स्_२,१.९२ ॥</p>
<p>यथा वा<br>
अनुगतिमतिपूर्वं चिन्तयन्नृक्षमौलेर्<br>
अकुरुत बहुमानं शौरिरादाय कन्याम् ।<br>
कथमपि कृतमल्पं विस्मरेन्नैव साधुः<br>
किमुत स खलु साधुश्रेणिचूडाग्ररत्नम् ॥ ऋBह्र्स्_२,१.९३ ॥</p>
<p>(१८) सुदृढव्रतः<br>
प्रतिज्ञानियमौ यस्य सत्यौ स सुदृढव्रतः ॥ ऋBह्र्स्_२,१.९४ ॥</p>
<p>तत्र सत्यप्रतिज्ञो, यथा हरिवंशे (२.६८.३८) {*णोत्fओउन्दिन् च्रितिचलेदितिओन्.}<br>
न देवगन्धर्वगणा न राक्षसा<br>
न चासुरा नैव च यक्षपन्नगाः ।<br>
मम प्रतिज्ञामपहन्तुमुद्यता<br>
मुने समर्थाः खलु सत्यमस्तु ते ॥ ऋBह्र्स्_२,१.९५ ॥</p>
<p>यथा वा<br>
सहेलमाखण्डलपाण्डुपुत्रौ<br>
विधाय कंसारिरपारिजातौ ।<br>
निजप्रतिज्ञां सफलां दधानः<br>
सत्यां च कृष्णां च सुखामकार्षीत् ॥ ऋBह्र्स्_२,१.९६ ॥</p>
<p>सत्यनियमो, यथा<br>
गिरेरुद्धरणं कृष्ण दुष्करं कर्म कुर्वता ।<br>
मद्भक्तः स्यान्न दुःखीति स्वव्रतं विवृतं त्वया ॥ ऋBह्र्स्_२,१.९७ ॥</p>
<p>(१९) देशकालसुपात्रज्ञः<br>
देशकालसुपात्रज्ञस्तत्तद्योग्यक्रियाकृतिः ॥ ऋBह्र्स्_२,१.९८ ॥</p>
<p>यथा<br>
शरज्ज्योत्स्नातुल्यः कथमपि परो नास्ति समयस्<br>
त्रिलोक्यामाकृईडः क्वचिदपि न वृन्दावनसमः ।<br>
न काप्यम्भोजाक्षी व्रजयुवतिकल्पेति विमृशन्<br>
मनो मे सोत्कण्ठं मुहुरजनि रासोत्सवरसे ॥ ऋBह्र्स्_२,१.९९ ॥</p>
<p>(२०) शास्त्रचक्षुः<br>
शास्त्रानुसारिकर्मा यः शास्त्रचक्षुः स कथ्यते ॥ ऋBह्र्स्_२,१.१०० ॥</p>
<p>यथा<br>
अभूत्कंसरिपोर्नेत्रं<br>
शास्त्रमेवार्थदृष्टये ।<br>
नेत्राम्बुजं तु युवती<br>
वृन्दान्मादाय केवलम् ॥ ऋBह्र्स्_२,१.१०१ ॥</p>
<p>(२१) शुचिः<br>
पावनश्च विशुद्धेश्चेत्युच्यते द्विविधः शुचिः ।<br>
पावनः पापनाशी स्याद्विशुद्धस्त्यक्तदूसणः ॥ ऋBह्र्स्_२,१.१०२ ॥</p>
<p>तत्र पावनो, यथा पाद्मे<br>
तं निर्व्याजं भज गुणनिधे पावनं पावनानां<br>
श्रद्धारज्यन्मतिरतितरामुत्तमःश्लोकमौलिम् ।<br>
प्रोद्यन्नन्तःकरणकुहरे हन्त यन्नामभानोर्<br>
आभासोऽपि क्षपयति महापातकध्वान्तराशिम् ॥ ऋBह्र्स्_२,१.१०३ ॥</p>
<p>विशुद्धो, यथा<br>
कपटं च हठश्च नाच्युते<br>
बत सत्राजिति नाप्यदीनता ।<br>
कथमद्य वृथा स्यमन्तक<br>
प्रसभं कौस्तुभसख्यमिच्छसि ॥ ऋBह्र्स्_२,१.१०४ ॥</p>
<p>(२२) वशी<br>
वशी जितेन्द्रियः प्रोक्तः ॥ ऋBह्र्स्_२,१.१०५ ॥</p>
<p>यथा प्रथमे (१.११.३७)<br>
उद्दामभावपिशुनामलवल्गुहास<br>
व्रीडावलोकनिहतो मदनोऽपि यासाम् ।<br>
संमुह्य चापमजहात्प्रमदोत्तमास्ता<br>
यस्येन्द्रियं विमथितुं कुहकैर्न शेकुः ॥ ऋBह्र्स्_२,१.१०६ ॥</p>
<p>(२३) स्थिरः<br>
आफलोदयकृत्स्थिरः ॥ ऋBह्र्स्_२,१.१०७ ॥</p>
<p>यथा,<br>
निर्वेदमाप न वनभ्रमणे मुरारिर्<br>
नाचिन्तयद्व्यसनमृक्षविलप्रवेशे ।<br>
आहृत्य हन्त मणिमेव पुरं प्रपेदे<br>
स्यादुद्यमः कृतधियां हि फलोदयान्तः ॥ ऋBह्र्स्_२,१.१०८ ॥</p>
<p>(२४) दान्तः<br>
स दान्तो दुःसहमपि योग्यं क्लेशं सहेत यः ॥ ऋBह्र्स्_२,१.१०९ ॥</p>
<p>यथा<br>
गुरुमपि गुरुवासक्लेशमव्याजभक्त्या<br>
हरिरजगणदन्तः कोमलाङ्गोऽपि नायम् ।<br>
प्रकृतिरतिदुरूहा हन्त लोकोत्तराणां<br>
किमपि मनसि चित्रं चिन्त्यमाना तनोति ॥ ऋBह्र्स्_२,१.११० ॥</p>
<p>(२५) क्षमाशीलः<br>
क्षमाशीलोऽपराधानां सहनः परिकीर्त्यते ॥ ऋBह्र्स्_२,१.१११ ॥</p>
<p>यथा माघकाव्ये {=शिशुपालवध} (१६.२५)<br>
प्रतिवाचमदत्त केशवः<br>
शपमानाय न चेदिभूभृते ।<br>
अनहुङ्कुरुते घनध्वनिः<br>
न हि गोमायुरुतानि केशरी ॥ ऋBह्र्स्_२,१.११२ ॥</p>
<p>यथा वा यामुनाचार्यस्तोत्रे {=ष्तोत्ररत्नम्} (६०)<br>
रघुवर यदभूस्त्वं तादृशो वायसस्य<br>
प्रणत इति दयालुर्यच्च चैद्यस्य कृष्ण ।<br>
प्रतिभवमपराद्धुर्मुग्ध सायुज्यदोऽभूर्<br>
वद किमपदमागस्तस्य तेऽस्ति क्षमायाः ॥ ऋBह्र्स्_२,१.११३ ॥</p>
<p>(२६) गम्भीरः<br>
दुर्विबोधाशयो यस्तु स गम्भीरः इतीर्यते ॥ ऋBह्र्स्_२,१.११४ ॥</p>
<p>यथा<br>
वृन्दावने वरातिः स्तुतिभिर्नितरामुपास्यमानोऽपि ।<br>
शक्तो न हरिर्विधिना रुष्टस्तुष्टोऽथवा ज्ञातुम् ॥ ऋBह्र्स्_२,१.११५ ॥</p>
<p>यथा वा<br>
उन्मदोऽपि हरिर्नव्यराधाप्रणयसीधुना ।<br>
अभिज्ञेनापि रामेण लक्षितोऽयमविक्रियः ॥ ऋBह्र्स्_२,१.११६ ॥</p>
<p>(२७) धृतिमान्<br>
पूर्णस्पृहश्च धृतिमान् शान्तश्च क्षोभकारणे ॥ ऋBह्र्स्_२,१.११७ ॥</p>
<p>तत्र आद्यो<br>
स्वीकुर्वन्नपि नितरां यशःप्रियत्वं<br>
कंसारिर्मगधपतेर्वधप्रसिद्धाम् ।<br>
भीमाय स्वयमतुलामदत्त कीर्तिं<br>
किं लोकोत्तरगुणशालिनामपेक्ष्यम् ॥ ऋBह्र्स्_२,१.११८ ॥</p>
<p>द्वितीयो, यथा<br>
निन्दितस्य दमघोषसूनुना<br>
सम्भ्रमेण मुनिभिः स्तुतस्य च ।<br>
राजसूयसदसि क्षितीश्वरैः<br>
कापि नास्य विकृतिर्वितर्किता ॥ ऋBह्र्स्_२,१.११९ ॥</p>
<p>(२८) समः<br>
रागद्वेषविमुक्तो यः समः स कथितो बुधैः ॥ ऋBह्र्स्_२,१.१२० ॥</p>
<p>यथा श्रीदशमे (१०.१६.३३)<br>
न्याय्यो हि दण्डः कृतकिल्बिषेऽस्मिंस्<br>
तवावतारः खलनिग्रहाय ।<br>
रिपोः सुतानामपि तुल्यदृष्टेर्<br>
धत्से दमं फलमेवानुशंसन् ॥ ऋBह्र्स्_२,१.१२१ ॥</p>
<p>यथा वा<br>
रिपुरपि यदि शुद्धो मण्डनीयस्तवासौ<br>
यदुवर यदि दुष्टो दण्डनीयः सुतोऽपि ।<br>
न पुनरखिलभर्तुः पक्षपातोज्झितस्य<br>
क्वचिदपि विषमं ते चेष्टितं जाघटीति ॥ ऋBह्र्स्_२,१.१२२ ॥</p>
<p>(२९) वदान्यः<br>
दानवीरो भवेद्यस्तु स वदान्यो निगद्यते ॥ ऋBह्र्स्_२,१.१२३ ॥</p>
<p>यथा<br>
सर्वार्थिनां बाढमभीष्टपूर्त्या<br>
व्यर्थीकृताः कंसनिसूदनेन ।<br>
ह्रियेव चिन्तामणिकामधेनु<br>
कल्पद्रुमा द्वारवतीं भजन्ति ॥ ऋBह्र्स्_२,१.१२४ ॥</p>
<p>यथा वा<br>
येषां षोडशपूरिता दशशती स्वान्तःपुराणां तथा<br>
चाष्टाश्लिष्टशतं विभाति परितस्तत्सङ्ख्यपत्नीयुजाम् ।<br>
एकैकं प्रति तेषु तर्णकभृतां भूषाजुषामन्वहं<br>
गृष्टीनां युगपच्च बद्धमददाद्यस्तस्य वा कः समः ॥ ऋBह्र्स्_२,१.१२५ ॥</p>
<p>(३०) धार्मिकः<br>
कुर्वन् कारयते धर्मं यः स धार्मिक उच्यते ॥ ऋBह्र्स्_२,१.१२६ ॥</p>
<p>यथा<br>
पादैश्चतुर्भिर्भवता वृषस्य<br>
गुप्तस्य गोपेन्द्र तथाभ्यवर्धि ।<br>
स्वैरं चरन्नेव यथा त्रिलोक्याम्<br>
अधर्मस्पर्शाणि हठाज्जघास ॥ ऋBह्र्स्_२,१.१२७ ॥</p>
<p>यथा वा<br>
वितायमानैर्भवता मखोत्करैर्<br>
आकृष्यमाणेषु पतिष्वनारतम् ।<br>
मुकुन्द खिन्नः सुरसुभ्रुवां गणस्<br>
तवावतारं नवमं नमस्यति ॥ ऋBह्र्स्_२,१.१२८ ॥</p>
<p>(३१) शूरः<br>
उत्साही युधि शूरोऽस्त्रप्रयोगे च विचक्षणः ॥ ऋBह्र्स्_२,१.१२९ ॥</p>
<p>तत्र आद्यो, यथा<br>
पृथुसमरसरो विगाह्य कुर्वन्<br>
द्विषद्अरविन्दवने विहारचर्याम् ।<br>
स्फुरसि तरलबाहुदण्डशुण्डस्<br>
त्वमघविदारण वारणेन्द्रलीलः ॥ ऋBह्र्स्_२,१.१३० ॥</p>
<p>द्वितीयो, यथा<br>
क्षणादक्षौहिणीवृन्दे जरासन्धस्य दारुणे ।<br>
दृष्टः कोऽप्यत्र नादष्टो हरेः प्रहरणाहिभिः ॥ ऋBह्र्स्_२,१.१३१ ॥</p>
<p>(३२) करुणः<br>
परदुःखासहो यस्तु करुणः स निगद्यते ॥ ऋBह्र्स्_२,१.१३२ ॥</p>
<p>यथा<br>
राज्ञामगाधगतिभिर्मगधेन्द्रकारा<br>
दुःखान्धकारपटलैः स्वयमन्धितानाम् ।<br>
अक्षीणि यः सुखमयानि घृणी व्यतानीद्<br>
वृन्दे तमद्य यदुनन्दनपद्मबन्धुम् ॥ ऋBह्र्स्_२,१.१३३ ॥</p>
<p>यथा वा<br>
स्खलन्नयनवारिभिर्विरचिताभिषेकश्रिये<br>
त्वराभरतरङ्गतः कवलितात्मविस्फूर्तये ।<br>
निशान्तशरशायिना सुरसरित्सुतेन स्मृतेः<br>
सपद्यवशवर्त्मणो भगवतः कृपायै नमः ॥ ऋBह्र्स्_२,१.१३४ ॥</p>
<p>(३३) मान्यमानकृत्<br>
गुरुब्राह्मणवृद्धादिपूजको मान्यमानकृत् ॥ ऋBह्र्स्_२,१.१३५ ॥</p>
<p>यथा<br>
अभिवाद्य गुरोः पदाम्बुजं<br>
पितरं पूर्वजमप्यथानतः ।<br>
हरिरञ्जलिना तथा गिरा<br>
यदुवृद्धाननमत्क्रमादयम् ॥ ऋBह्र्स्_२,१.१३६ ॥</p>
<p>(३४) दक्षिणः<br>
सौशील्यसौम्यचरितो दक्षिणः कीर्त्यते बुधैः ॥ ऋBह्र्स्_२,१.१३७ ॥</p>
<p>यथा<br>
भृत्यस्य पश्यति गुरूनपि नापराधान्<br>
सेवां मनागपि कृतां बहुधाभ्युपैति ।<br>
आविष्करोति पिशुनेष्वपि नाभ्यसूयां<br>
शीलेन निर्मलमतिः पुरुषोत्तमोऽयम् ॥ ऋBह्र्स्_२,१.१३८ ॥</p>
<p>(३५) विनयी<br>
औद्धत्यपरिहारी यः कथ्यते विनयीत्यसौ ॥ ऋBह्र्स्_२,१.१३९ ॥</p>
<p>यथा माघकाव्ये (१३.७)<br>
अवलोक एष नृपतेः सुदूरतो<br>
रभसाद्रथादवतरीतुमिच्छतः ।<br>
अवतीर्णवान् प्रथममात्मना हरिर्<br>
विनयं विशेषयति सम्भ्रमेण सः ॥ ऋBह्र्स्_२,१.१४० ॥</p>
<p>(३६) ह्रीमान्<br>
ज्ञातेऽस्मररहस्येऽन्यैः क्रियमाणे स्तवेऽथवा ।<br>
शालीनत्वेन सङ्कोचं भजन् ह्रीमानुदीर्यते ॥ ऋBह्र्स्_२,१.१४१ ॥</p>
<p>यथा ललितमाधवे (९.४०)<br>
दरोदञ्चद्गोपीस्तनपरिसरप्रेक्षणभयात्<br>
करोत्कम्पादीषच्चलति किल गोवर्धनगिरौ ।<br>
भयार्तैरारब्धस्तुतिरखिलगोपैः स्मितमुखं<br>
पुरो दृष्ट्वा रामं जयति नमितास्यो मधुरिपुः ॥ ऋBह्र्स्_२,१.१४२ ॥</p>
<p>(३७) शरणागतपालकः<br>
पालयन् शरणापन्नान् शरणागतपालकः ॥ ऋBह्र्स्_२,१.१४३ ॥</p>
<p>यथा<br>
ज्वर परिहर वित्रासं त्वमत्र समरे कृतापराधेऽपि ।<br>
सद्यः प्रपद्यमाने यदिन्दवति यादवेन्द्रोऽयम् ॥ ऋBह्र्स्_२,१.१४४ ॥</p>
<p>(३८) सुखी<br>
भोक्ता च दुःखगन्धैरप्यस्पृष्टश्च सुखी भवेत् ॥ ऋBह्र्स्_२,१.१४५ ॥</p>
<p>तत्र आद्यो, यथा<br>
रत्नालङ्कारभारस्तव धनदमनो राज्यवृत्त्याप्यलभ्यः<br>
स्वप्ने दम्भोलिपाणेरपि दुरधिगमं द्वारि तौर्यत्रिकं च ।<br>
पार्श्वे गौरीगरिष्ठाः प्रचुरशशिकलाः कान्तसर्वाङ्गभाजः<br>
सीमन्तिन्यश्च नित्यं यदुवर भुवने कस्त्वद्अन्योऽस्ति भोगी ॥ ऋBह्र्स्_२,१.१४६ ॥</p>
<p>द्वितीयो, यथा<br>
न हानिं न म्लानिं निजगृहकृत्यव्यसनितां<br>
न घोरं नोद्घूर्णां न किल कदनं वेत्ति किमपि ।<br>
वराङ्गीभिः साङ्गीकृतसुहृद्अनङ्गाभिरभितो<br>
हरिर्वृन्दारण्ये परमनिशमुच्चैर्विहरति ॥ ऋBह्र्स्_२,१.१४७ ॥</p>
<p>(३९) भक्तसुहृत्<br>
सुसेव्यो दासबन्धुश्च द्विधा भक्तसुहृन्मतः ॥ ऋBह्र्स्_२,१.१४८ ॥</p>
<p>तत्र आद्यो, यथा विष्णुधर्मे<br>
तुलसीदलमात्रेण जलस्य चुलुकेन च ।<br>
विक्रीणीते स्वमात्मानं भक्तेभ्यो भक्तवत्सलः ॥ ऋBह्र्स्_२,१.१४९ ॥</p>
<p>द्वितीयो, यथा प्रथमे (१.९.३७)<br>
स्वनिगममपहाय मत्प्रतिज्ञाम्<br>
ऋतमधिकर्तुमवप्लुतो रथस्थः ।<br>
धृतरथचरणोऽभ्ययाच्चलद्गुर्<br>
हरिरिव हन्तुमिभं गतोत्तरीयः ॥ ऋBह्र्स्_२,१.१५० ॥</p>
<p>(४०) प्रेमवश्यः<br>
प्रियत्वमात्रवश्यो यः प्रेमवश्यो भवेदसौ ॥ ऋBह्र्स्_२,१.१५१ ॥</p>
<p>यथा श्रीदशमे (१०.८०.१९)<br>
सख्युः प्रियस्य विप्रर्षेरङ्गसङ्गातिनिर्वृतः ।<br>
प्रीतो व्यमुञ्चदध्विन्दून्नेत्राभ्यां पुष्करेक्षणः ॥ ऋBह्र्स्_२,१.१५२ ॥</p>
<p>यथा वा तत्रैव (१०.९.१८)<br>
स्वमातुः स्विन्नगात्राया विस्रस्तकवरस्रजः ।<br>
दृष्ट्वा परिश्रमं कृष्णः कृपयासीत्स्वबन्धने ॥ ऋBह्र्स्_२,१.१५३ ॥</p>
<p>(४१) सर्वशुभङ्करः<br>
सर्वेषां हितकारी यः स स्यात्सर्वशुभङ्करः ॥ ऋBह्र्स्_२,१.१५४ ॥</p>
<p>यथा<br>
कृताः कृतार्था मुनयो विनोदैः<br>
खलक्षयेणाखिलधार्मिकाश्च ।<br>
वपुर्विमर्देन खलाश्च युद्धे<br>
न कस्य पथ्यं हरिणा व्यधायि ॥ ऋBह्र्स्_२,१.१५५ ॥<br>
(४२) प्रतापी<br>
प्रतापी पौरुषोद्भूतशत्रुतापि प्रसिद्धिभाक् ॥ ऋBह्र्स्_२,१.१५६ ॥</p>
<p>यथा<br>
भवतः प्रतापतपने<br>
भुवनं कृष्ण प्रतापयति ।<br>
घोरासुरघुकानां<br>
शरणमभूत्कन्दरातिमिरम् ॥ ऋBह्र्स्_२,१.१५७ ॥</p>
<p>(४३) कीर्तिमान्<br>
साद्गुण्यैर्निर्मलैः ख्यातः कीर्तिमानिति कीर्त्यते ॥ ऋBह्र्स्_२,१.१५८ ॥</p>
<p>यथा<br>
त्वद्यशःकुमुदबन्धुकौमुदी<br>
शुभ्रभावमभितो नयन्त्यपि ।<br>
नन्दनन्दन कथं नु निर्ममे<br>
कृष्णभावकलिलं जगत्त्रयम् ॥ ऋBह्र्स्_२,१.१५९ ॥</p>
<p>यथा वा ललितमाधवे (५.१८)<br>
भीता रुद्रं त्यजति गिरिजा श्याममप्रेक्ष्य कण्ठं<br>
शुभ्रं दृष्ट्वा क्षिपति वसनं विस्मितो नीलवासाः ।<br>
क्षीरं मत्वा श्रपयति यमीनीरमाभीरिकोत्का<br>
गीते दामोदरयशसि ते वीणया नारदेन ॥ ऋBह्र्स्_२,१.१६० ॥</p>
<p>(४४) रक्तलोकः<br>
पात्रं लोकानुरागाणां रक्तलोकं विदुर्बुधाः ॥ ऋBह्र्स्_२,१.१६१ ॥</p>
<p>यथा प्रथमे (१.११.९)<br>
यर्ह्यम्बुजाक्षापससार भो भवान्<br>
कुरून्मधून् वाथ सुहृद्दिदृक्षया<br>
तत्राब्दकोटिप्रतिमः क्षणो भवेद्<br>
रविं विनाक्ष्णोरिव नस्तवाच्युत ॥ ऋBह्र्स्_२,१.१६२ ॥</p>
<p>यथा वा<br>
आशीस्तथ्या जय जय जयेत्याविरास्ते मुनीनां<br>
देवश्रेणीस्तुतिकलकलो मेदुरः प्रादुरस्ति ।<br>
हर्षाद्घोषः स्फुरति परितो नागरीणां गरीयान्<br>
के वा रङ्गस्थलभुवि हरौ भेजिरे नानुरागम् ॥ ऋBह्र्स्_२,१.१६३ ॥<br>
(४५) साधुसमाश्रयः<br>
सद्एकपक्षपाती यः स स्यात्साधुसमाश्रयः ॥ ऋBह्र्स्_२,१.१६४ ॥</p>
<p>यथा<br>
पुरुषोत्तम चेदवातरिष्यद्<br>
भुवनेऽस्मिन्न भवान् भुवः शिवाय ।<br>
विकटासुरमण्डलान्न जाने<br>
सुजनानां बत का दशाभविष्यत् ॥ ऋBह्र्स्_२,१.१६५ ॥</p>
<p>(४६) नारीगणमनोहारी<br>
नारीगणमनोहारी सुन्दरीवृन्दमोहनः ॥ ऋBह्र्स्_२,१.१६६ ॥</p>
<p>यथा श्रीदशमे (१०.९०.२६)<br>
श्रुतमात्रोऽपि यः स्त्रीणां प्रसह्याकर्षते मनः ।<br>
उरुगायोरुगीतो वा पश्यन्तीनां च किं पुनः ॥ ऋBह्र्स्_२,१.१६७ ॥</p>
<p>यथा वा<br>
त्वं चुम्बकोऽसि माधव लोहमयी नूनमङ्गनाजातिः ।<br>
धावति ततस्ततोऽसौ यतो यतः क्रीडया भ्रमसि ॥ ऋBह्र्स्_२,१.१६८ ॥</p>
<p>(४७) सर्वाराध्यः<br>
सर्वेषामग्रपूज्यो यः स सर्वाराध्य उच्यते ॥ ऋBह्र्स्_२,१.१६९ ॥</p>
<p>यथा प्रथमे (१.९.४१)<br>
मुनिगणनृपवर्यसङ्कुलेऽन्तः<br>
सदसि युधिष्ठिरराजसूय एषाम् ।<br>
अर्हणमुपपेद ईक्षणीयो<br>
मम दृशिगोचर एष आविरात्मा ॥ ऋBह्र्स्_२,१.१७० ॥</p>
<p>(४८) समृद्धिमान्<br>
महासम्पत्तियुक्तो यो भवेदेष समृद्धिमान् ॥ ऋBह्र्स्_२,१.१७१ ॥</p>
<p>यथा<br>
षट्पञ्चाशद्यदुकुलभुवां कोटयस्त्वां भजन्ते<br>
वर्षन्त्यष्टौ किमपि निधयश्चार्थजातं तवामी ।<br>
शुद्धान्तश्च स्फुरति नवभिर्लक्षितः सौधलक्ष्मैर्<br>
लक्ष्मीं पश्यन्मुरदमन ते नात्र चित्रायते कः ॥ ऋBह्र्स्_२,१.१७२ ॥</p>
<p>यथा वा कृष्णकर्णामृते {*णोतिनन्योf थे एxतन्त्KK चेन्तुरिएस्.}<br>
चिन्तामणिश्चरणभूषणमङ्गनानां<br>
शृङ्गारपुष्पतरवस्तरवः सुराणाम् ।<br>
वृन्दावने व्रजधनं ननु कामधेनु<br>
वृन्दानि चेति सुखसिन्धुरहो विभूतिः ॥ ऋBह्र्स्_२,१.१७३ ॥</p>
<p>(४९) वरीयान्<br>
सर्वेषामतिमुख्यो यः स वरीयानितीर्यते ॥ ऋBह्र्स्_२,१.१७४ ॥</p>
<p>यथा<br>
ब्रह्मन्नत्र पुरुद्विषा सह पुरः पीठे निषीद क्षणं<br>
तुष्णीं तिष्ठ सुरेन्द्र चाटुभिरलं वारीश दूरीभव ।<br>
एते द्वारि मुहुः कथं सुरगणाः कुर्वन्ति कोलाहलं<br>
हन्त द्वारवतीपतेरवसरो नाद्यापि निष्पद्यते ॥ ऋBह्र्स्_२,१.१७५ ॥</p>
<p>(५०) ईश्वरः<br>
द्विधेश्वरः स्वतन्त्रश्च दुर्लङ्घ्याज्ञश्च कीर्त्यते ॥ ऋBह्र्स्_२,१.१७६ ॥</p>
<p>तत्र स्वतन्त्रो, यथा<br>
कृष्णः प्रसादमकरोदपराध्यतेऽपि<br>
पादाङ्कमेव किल कालियपन्नगाय ।<br>
न ब्रह्मणे दृशमपि स्तुवतेऽप्यपूर्वं<br>
स्थाने स्वतन्त्रचरितो निगमैर्नुतोऽयम् ॥ ऋBह्र्स्_२,१.१७७ ॥</p>
<p>दुर्लङ्घ्याज्ञो, यथा तृतीये (३.२.२१)</p>
<p>स्वयं त्वसाम्यातिशयस्त्र्यधीशः<br>
स्वाराज्यलक्ष्म्य्आप्तसमस्तकामः ।<br>
बलिं हरद्भिश्चिरलोकपालैः<br>
किरीटकोट्य्एडितपादपीठः ॥ ऋBह्र्स्_२,१.१७८ ॥</p>
<p>यथा वा<br>
नव्ये ब्रह्माण्डवृन्दे सृजति विधिगणः सृष्टये यः कृताज्ञो<br>
रुद्रौघः कालजीर्णे क्षयमवतनुते यः क्षयायानुशिष्टः ।<br>
रक्षां विष्णुस्वरूपा विदधति तरुणे रक्षिणो ये त्वद्अंशाः<br>
कंसारे सन्ति सर्वे दिशि दिशि भवतः शासनेऽजाण्डनाथाः ॥ ऋBह्र्स्_२,१.१७९ ॥</p>
<p>अथ (५१) सदास्वरूपसम्प्राप्तः<br>
सदास्वरूपसम्प्राप्तो मायाकार्यवशीकृतः ॥ ऋBह्र्स्_२,१.१८० ॥</p>
<p>यथा प्रथमे (१.११.३९)<br>
एतदीशनमीशस्य प्रकृतिस्थोऽपि तद्गुणैः ।<br>
न युज्यते सदात्मस्थैर्यथा बुद्धिस्तद्आश्रया ॥ ऋBह्र्स्_२,१.१८१ ॥</p>
<p>(५२) सर्वज्ञः<br>
परचित्तस्थितं देशकालाद्य्अन्तरितं तथा ।<br>
यो जानाति समस्तार्थः स सर्वज्ञो निगद्यते ॥ ऋBह्र्स्_२,१.१८२ ॥</p>
<p>यथा प्रथमे (१.१५.११)<br>
यो नो जुगोप वन एत्य दुरन्तकृच्छ्राद्<br>
दुर्वाससोऽरिरचितादयुताग्रभुग्यः ।<br>
शाकान्नशिष्टमुपयुज्य यतस्त्रिलोकीं<br>
तृप्ताममंस्त सलिले विनिमग्नसङ्घः ॥ ऋBह्र्स्_२,१.१८३ ॥</p>
<p>(५३) नित्यनूतनः<br>
सदानुभूयमानोऽपि करोत्यननुभूतवत् ।<br>
विस्मयं माधुरीभिर्यः स प्रोक्तो नित्यनूतनः ॥ ऋBह्र्स्_२,१.१८४ ॥</p>
<p>यथा प्रथमे (१.११.३४)<br>
यद्यप्यसौ पार्श्वगतो रहोगतस्<br>
तथापि तस्याङ्घ्रियुगं नवं नवम् ।<br>
पदे पदे का विरमेत तत्पदाच्<br>
चलापि यच्छ्रीर्न जहाति कर्हिचित् ॥ ऋBह्र्स्_२,१.१८५ ॥</p>
<p>यथा वा ललितमाधवे (१.५२)<br>
कुलवरतनुधर्मग्राववृन्दानि भिन्दन्<br>
सुमुखि निशितदीर्घापाङ्गटङ्कच्छटाभिः ।<br>
युगपदयमपूर्वः कः पुरो विश्वकर्मा<br>
मरकतमणिलक्षैर्गोष्ठकक्षां चिनोति ॥ ऋBह्र्स्_२,१.१८६ ॥</p>
<p>(५४) सच्चिद्आनन्दसान्द्राङ्गः<br>
सच्चिद्आनन्दसान्द्राङ्गश्चिदानन्दघनाकृतिः ॥ ऋBह्र्स्_२,१.१८७ ॥</p>
<p>यथा<br>
क्लेशे क्रमात्पञ्चविधे क्षयं गते<br>
यद्ब्रह्मसौख्यं स्वयमस्फुरत्परम् ।<br>
तद्व्यर्थयन् कः पुरतो नराकृतिः<br>
श्यामोऽयमामोदभरः प्रकाशते ॥ ऋBह्र्स्_२,१.१८८ ॥</p>
<p>यथा व ब्रह्मसंहितायामादिपुरुषरहस्ये (५.५१)<br>
यस्य प्रभा प्रभवतो जगद्अण्डकोटि<br>
कोटिष्वशेषवसुधादि विभूतिभिन्नम् ।<br>
तद्ब्रह्म निष्कलमनन्तमशेषभूतं<br>
गोविन्दमादिपुरुषं तमहं भजामि ॥ ऋBह्र्स्_२,१.१८९ ॥</p>
<p>अतः श्रीवैष्णवैः सर्वश्रुतिस्मृतिनिदर्शनैः ।<br>
तद्ब्रह्म श्रीभगवतो विभूतिरिति कीर्त्यते ॥ ऋBह्र्स्_२,१.१९० ॥</p>
<p>तथा हि यामुनाचार्यस्तोत्रे (१४)<br>
यद्अण्डान्तरगोचरं च यद्<br>
दशोत्तराण्यावरणानि यानि च ।<br>
गुणाः प्रधानं पुरुषः परं पदं<br>
परात्परं ब्रह्म च ते विभूतयः ॥ ऋBह्र्स्_२,१.१९१ ॥</p>
<p>(५५) सर्वसिद्धिनिषेवितः<br>
स्ववशाखिलसिद्धिः स्यात्सर्वसिद्धिनिषेवितः ॥ ऋBह्र्स्_२,१.१९२ ॥</p>
<p>यथा<br>
दशभिः सिद्धसखीभिर्वृता महासिद्धयः क्रमादष्टौ ।<br>
अणिमादयो लभन्ते नावसरं द्वारि कृष्णस्य ॥ ऋBह्र्स्_२,१.१९३ ॥</p>
<p>(५६) अथ अविचिन्त्यमहाशक्तिः<br>
दिव्यसर्गादिकर्तृत्वं ब्रह्मरुद्रादिमोहनम् ।<br>
भक्तप्रारब्धविध्वंस इत्याद्यचिन्त्यशक्तिता ॥ ऋBह्र्स्_२,१.१९४ ॥</p>
<p>तत्र दिव्यसर्गादिकर्तृत्वं, यथा<br>
आसीच्छायाद्वितीयः प्रथममथ विभुर्वत्सडिम्भादिदेहान्<br>
अंशेनांशेन चक्रे तदनु बहुचतुर्बाहुतां तेषु तेने ।<br>
वृत्तस्तत्त्वादिवीतैरथ कमलभवैः स्तूयमानोऽखिलात्मा<br>
तावद्ब्रह्माण्डसेव्यः स्फुटमजनि ततो यः प्रपद्ये तमीशम् ॥ ऋBह्र्स्_२,१.१९५ ॥</p>
<p>ब्रह्मरुद्रादिमोहनं, यथा<br>
मोहितः शिशुकृतौ पितामहो<br>
हन्त शम्भुरपि जृम्भितो रणे ।<br>
येन कंसरिपुणाद्य तत्पुरः<br>
के महेन्द्र विबुधा भवद्विधाः ॥ ऋBह्र्स्_२,१.१९६ ॥</p>
<p>भक्तप्रारब्धविध्वंसो, यथा श्रीदशमे (१०.४५.४५)<br>
गुरुपुत्रमिहानीतं निजकर्मनिबन्धनम् ।<br>
आनयस्व महाराज मच्छासनपुरस्कृतः ॥ ऋBह्र्स्_२,१.१९७ ॥</p>
<p>आदिशब्देन दुर्घटघटनापि<br>
अपि जनिपरिहीनः सूनुराभीरभर्तुर्<br>
विभुरपि भुजयुग्मोत्सङ्गपर्याप्तमूर्तिः ।<br>
प्रकटितबहुरूपोऽप्येकरूपः प्रभुर्मे<br>
धियमयमविचिन्त्यानन्तशक्तिर्धिनोति ॥ ऋBह्र्स्_२,१.१९८ ॥</p>
<p>(५७) कोटिब्रह्माण्डविग्रहः<br>
अगण्यजगद्अण्डाढ्यः कोटिब्रह्माण्डविग्रहः ।<br>
इति श्रीविग्रहस्यास्य विभुत्वमनुकीर्तितम् ॥ ऋBह्र्स्_२,१.१९९ ॥</p>
<p>यथा तत्रैव (१०.१४.११)<br>
क्वाहं तमोमहद्अहंखचराग्निवार्भू<br>
संवेष्टिताण्डघटसप्तवितस्तिकायः ।<br>
क्वेदृग्विधाविगणिताण्डपराणुचर्या<br>
वाताध्वरोमविवरस्य च ते महित्वम् ॥ ऋBह्र्स्_२,१.२०० ॥</p>
<p>यथा वा<br>
तत्त्वैर्ब्रह्माण्डमाढ्यं सुरकुलभुवनैश्चाङ्कितं योजनानां<br>
पञ्चाशत्कोट्य्अखर्वक्षितिखचितमिदं यच्च पातालपूर्णम् ।<br>
तादृग्ब्रह्माण्डलक्षायुतपरिचयभागेककक्षं विधात्रा<br>
दृष्टं यस्यात्र वृन्दावनमपि भवतः कः स्तुतौ तस्य शक्तः ॥ ऋBह्र्स्_२,१.२०१ ॥</p>
<p>(५८) अवतारावलीबीजम्<br>
अवतारावलीबीजमवतारी निगद्यते ॥ ऋBह्र्स्_२,१.२०२ ॥</p>
<p>यथा श्रीगीतगोविन्दे (१.१६)<br>
वेदानुद्धरते जगन्ति वहते भूगोलमुद्बिभ्रते<br>
दैत्यं दारयते बलिं छलयते क्षत्रक्षयं कुर्वते ।<br>
पौलस्त्यं जयते हलं कलयते कारुण्यमातन्वते<br>
म्लेच्छान्मूर्च्छयते दशाकृतिकृते कृष्णाय तुभ्यं नमः ॥ ऋBह्र्स्_२,१.२०३ ॥</p>
<p>(५९) हतारिगतिदायकः<br>
मुक्तिदाता हतारीणां हतारिगतिदायकः ॥ ऋBह्र्स्_२,१.२०४ ॥</p>
<p>यथा<br>
पराभवं फेनिलवक्त्रतां च<br>
बन्धं च भीतिं च मृतिं च कृत्वा ।<br>
पवर्गदातापि शिखण्डमौले<br>
त्वं शात्रवाणामपवर्गदोऽसि ॥ ऋBह्र्स्_२,१.२०५ ॥</p>
<p>यथा वा<br>
चित्रं मुरारे सुरवैरिपक्षस्<br>
त्वया समन्तादनुबद्धयुद्धः ।<br>
अमित्रवृन्दान्यविभिद्य भेदं<br>
मित्रस्य कुर्वन्नमृतं प्रयाति ॥ ऋBह्र्स्_२,१.२०६ ॥</p>
<p>(६०) आत्मारामगणाकर्षी<br>
आत्मारामगणाकर्षीत्येतद्व्यक्तार्थमेव हि ॥ ऋBह्र्स्_२,१.२०७ ॥</p>
<p>यथा<br>
पूर्णपरमहंसं मां माधव लीलामहौषधिर्घ्राता ।<br>
कृत्वा बत सारङ्गं व्यधित कथं सारसे तृषितम् ॥ ऋBह्र्स्_२,१.२०८ ॥</p>
<p>अथासाधरणगुणचतुष्के (६१) लीलामाधुर्यं</p>
<p>यथा बृहद्वामने<br>
सन्ति यद्यपि मे प्राज्या लीलास्तास्ता मनोहराः ।<br>
न हि जाने स्मृते रासे मनो मे कीदृशं भवेत् ॥ ऋBह्र्स्_२,१.२०९ ॥</p>
<p>यथा वा<br>
परिस्फुरतु सुन्दरं चरित्रमत्र लक्ष्मीपतेस्<br>
तथा भुवननन्दिनस्तद्अवतारवृन्दस्य च ।<br>
हरेरपि चमत्कृतिप्रकरवर्धनः किन्तु मे<br>
बिभर्ति हृदि विस्मयं कमपि रासलीलारसः ॥ ऋBह्र्स्_२,१.२१० ॥</p>
<p>(६२) प्रेम्णा प्रियाधिक्यम्, यथा श्रीदशमे (१०.३१.१५)<br>
अटति यद्भवानह्नि काननं<br>
त्रुटिर्युगायते त्वामपश्यताम् ।<br>
कुटिलकुन्तलं श्रीमुखं च ते<br>
जड उदीक्षितां पक्ष्मकृत्दृशाम् ॥ ऋBह्र्स्_२,१.२११ ॥</p>
<p>यथा वा<br>
ब्रह्मरात्रिततिरप्यघशत्रो<br>
सा क्षणार्धवदगात्तव सङ्गे ।<br>
हा क्षणार्धमपि वल्लविकानां<br>
ब्रह्मरात्रिततिवद्विरहेऽभूत् ॥ ऋBह्र्स्_२,१.२१२ ॥</p>
<p>(६३) वेणुमाधुर्यम्, यथा तत्रैव (१०.३३.१५)<br>
सवनशस्तद्उपधार्य सुरेशाः<br>
शक्रशर्वपरमेष्ठिपुरोगाः ।<br>
कवय आनतकन्धरचित्ताः<br>
कश्मलं ययुरनिश्चिततत्त्वाः ॥ ऋBह्र्स्_२,१.२१३ ॥</p>
<p>यथा वा विदग्धमाधवे (१.२६)<br>
रुन्धन्नम्बुभृतश्चमत्कृतिपरं कुर्वन्मुहुस्तुम्बुरुं<br>
ध्यानादन्तरयन् सनन्दनमुखान् विस्मेरयन् वेधसम् ।<br>
औत्सुक्यावलिभिर्बलिं चटुलयन् भोगीन्द्रमाघूर्णयन्<br>
भिन्दन्नण्डकटाहभित्तिमभितो बभ्राम वंशीध्वनिः ॥ ऋBह्र्स्_२,१.२१४ ॥</p>
<p>(६४) रूपमाधुर्यं, यथा तृतीये (३.२.१२)</p>
<p>यन्मर्त्यलीलौपयिकं स्वयोग<br>
मायाबलं दर्शयता गृहीतम् ।<br>
विस्मापनं स्वस्य च सौभगर्द्धेः<br>
परं पदं भूषणभूषणाङ्गम् ॥ ऋBह्र्स्_२,१.२१५ ॥</p>
<p>श्रीदशमे च (१०.२९.४०)<br>
का स्त्र्यङ्ग ते कलपदायतमूर्च्छितेन<br>
संमोहिताऽर्यपदवीं न चलेत्त्रिलोक्याम् ।<br>
त्रैलोक्यसौभगमिदं च निरीक्ष्य रूपं<br>
यद्गोद्विजद्रुममृगान् पुलकान्यबिभ्रत् ॥ ऋBह्र्स्_२,१.२१६ ॥</p>
<p>यथा वा, ललितमाधवे (८.३४)<br>
अपरिकलितपूर्वः कश्चमत्कारकारी<br>
स्फुरति मम गरीयानेष माधुर्यपूरः ।<br>
अयमहमपि हन्त प्रेक्ष्य यं लुब्धचेताः<br>
सरभसमुपभोक्तुं कामये राधिकेव ॥ ऋBह्र्स्_२,१.२१७ ॥<br>
समस्तविविधाश्चर्यकल्याणगुणवारिधेः ।<br>
गुणानामिह कृष्णस्य दिङ्मात्रमुपदर्शितम् ॥ ऋBह्र्स्_२,१.२१८ ॥</p>
<p>यथा च श्रीदशमे (१०.१४.७)<br>
गुणात्मनस्तेऽपि गुणान् विमातुं<br>
हितावतीर्णस्य क ईशिरेऽस्य ।<br>
कालेन यैर्वा विमिताः सुकल्पैर्<br>
भूपांशवः खे मिहिका द्युभासः ॥ ऋBह्र्स्_२,१.२१९ ॥</p>
<p>नित्यगुणो वनमाली, यदपि शिखामणिरशेषनेतॄणाम् ।<br>
भक्तापेक्षिकमस्य, त्रिविधत्वं लिख्यते तदपि ॥ ऋBह्र्स्_२,१.२२० ॥<br>
हरिः पूर्णतमः पूर्णतरः पूर्ण इति त्रिधा ।<br>
श्रेष्ठमध्यादिभिः शब्दैर्नाट्ये यः परिपठ्यते ॥ ऋBह्र्स्_२,१.२२१ ॥<br>
प्रकाशिताखिलगुणः स्मृतः पूर्णतमो बुधैः ।<br>
असर्वव्यञ्जकः पूर्णतरः पूर्णोऽल्पदर्शकः ॥ ऋBह्र्स्_२,१.२२२ ॥<br>
कृष्णस्य पूर्णतमता व्यक्ताभूद्गोकुलान्तरे ।<br>
पूर्णता पूर्णतरता द्वारकामथुरादिषु ॥ ऋBह्र्स्_२,१.२२३ ॥</p>
<p>स पुनश्चतुर्विधः स्याद्धीरोदात्तश्च धीरललितश्च ।<br>
धीरप्रशान्तनामा तथैव धीरोद्धतः कथितः ॥ ऋBह्र्स्_२,१.२२४ ॥<br>
बहुविधगुणक्रियाणामास्पदभूतस्य पद्मनाभस्य ।<br>
तत्तल्लीलाभेदाद्विरुध्यते न हि चतुर्विधाः ॥ ऋBह्र्स्_२,१.२२५ ॥</p>
<p>तत्र धीरोदात्तः<br>
गम्भीरो विनयी क्षन्ता करुणः सुदृढव्रतः ।<br>
अकत्थनो गूढगर्वो धीरोदात्तः सुसत्त्वभृत् ॥ ऋBह्र्स्_२,१.२२६ ॥</p>
<p>यथा<br>
वीरंमन्यमदप्रहारिहसितं धौरेयमार्तोद्धृतौ<br>
निर्व्यूढव्रतमुन्नतक्षितिधरोद्धारेण धीराकृतिम् ।<br>
मय्युच्चैः कृतकिल्बिषेऽपि मधुरं स्तुत्या मुहुर्यन्त्रितं<br>
प्रेक्ष्य त्वां मम दुर्वितर्क्यहृदयं धीर्गीश्च न स्पन्दते ॥ ऋBह्र्स्_२,१.२२७ ॥</p>
<p>गम्भीरत्वादिसामान्यगुणा यदिह कीर्तिताः ।<br>
तदेतेषु तद्आधिक्यप्रतिपादनहेतवे ॥ ऋBह्र्स्_२,१.२२८ ॥<br>
इदं हि धीरोदात्तत्वं पूर्वैः प्रोक्तं रघूद्वहे ।<br>
तत्तद्भक्तानुसारेण तथा कृष्णे विलोक्यते ॥ ऋBह्र्स्_२,१.२२९ ॥</p>
<p>धीरललितः<br>
विदग्धो नवतारुण्यः परिहासविशारदः ।<br>
निश्चिन्तो धीरललितः स्यात्प्रायः प्रेयसीवशः ॥ ऋBह्र्स्_२,१.२३० ॥</p>
<p>यथा<br>
वाचा सूचितशर्वरीरतिकलाप्रागल्भ्यया राधिकां<br>
व्रीडाकुञ्चितलोचनां विरचयन्नग्रे सखीनामसौ ।<br>
तद्वक्षोरुहचित्रकेलिमकरीपाण्डित्यपारं गतः<br>
कैशोरं सफलीकरोति कलयन् कुञ्जे विहारं हरिः ॥ ऋBह्र्स्_२,१.२३१ ॥</p>
<p>गोविन्दे प्रकटं धीरललितत्वं प्रदर्श्यते ।<br>
उदाहरन्ति नाट्यज्ञाः प्रायोऽत्र मकरध्वजम् ॥ ऋBह्र्स्_२,१.२३२ ॥</p>
<p>धीरशान्तः<br>
शमप्रकृतिकः क्लेशसहनश्च विवेचकः ।<br>
विनयादिगुणोपेतो धीरशान्त उदीर्यते ॥ ऋBह्र्स्_२,१.२३३ ॥</p>
<p>यथा<br>
विनयमधुरमूर्तिर्मन्थरस्निग्धतारो<br>
वचनपटिमभङ्गीसूचिताशेषनीतिः ।<br>
अभिदधदिह धर्मं धर्मपुत्रोपकण्ठे<br>
द्विजपतिरिव साक्षात्प्रेक्ष्यते कंसवैरी ॥ ऋBह्र्स्_२,१.२३४ ॥</p>
<p>युधिष्ठिरादिको धीरैर्धीरशान्तः प्रकीर्तितः ॥ ऋBह्र्स्_२,१.२३५ ॥</p>
<p>धीरोद्धतः<br>
मात्सर्यवानहङ्कारी मायावी रोषणश्चलः ।<br>
विकत्थनश्च विद्वद्भिर्धीरोद्धत उदाहृतः ॥ ऋBह्र्स्_२,१.२३६ ॥</p>
<p>यथा<br>
आः पापिन् यवनेन्द्र दर्दुर पुनर्व्याघुट्य सद्यस्त्वया<br>
वासः कुत्रचिदन्धकूपकुहरक्रोडेऽद्य निर्मीयताम् ।<br>
हेलोत्तानितदृष्टिमात्रभसितब्रह्माण्डाण्डः पुरो<br>
जागर्मि त्वद्उपग्रहाय भुजगः कृष्णोऽत्र कृष्णाभिधः ॥ ऋBह्र्स्_२,१.२३७ ॥</p>
<p>धीरोद्धतस्तु विद्वद्भिर्भीमसेनादिरुच्यते ॥ ऋBह्र्स्_२,१.२३८ ॥<br>
मात्सर्याद्याः प्रतीयन्ते दोषत्वेन यदप्यमी ।<br>
लीलाविशेषशालित्वान्निर्दोषेऽत्रे गुणाः स्मृताः ॥ ऋBह्र्स्_२,१.२३९ ॥<br>
यथा वा<br>
अम्भोभारभरप्रणम्रजलदभ्रान्तिं वितन्वन्नसौ<br>
घोराडम्बरडम्बरः सुविकुटामुत्क्षिप्य हस्तार्गलाम् ।<br>
दुर्वारः परवारणः स्वयमहं लब्धोऽस्मि कृष्णः पुरो<br>
रे श्रीदामकुरङ्गसङ्गरभुवो भङ्गं त्वमङ्गीकुरु ॥ ऋBह्र्स्_२,१.२४० ॥</p>
<p>मिथो विरोधिनोऽप्यत्र केचिन्निगदिता गुणाः ।<br>
हरौ निरङ्कुशैश्वर्यात्कोऽपि न स्यादसम्भवः ॥ ऋBह्र्स्_२,१.२४१ ॥</p>
<p>तथा च कौर्मे<br>
अस्थूलश्चाणुश्चैव स्थूलोऽणुश्चैव सर्वतः ।<br>
अवर्णः सर्वतः प्रोक्तः श्यामो रक्तान्तलोचनः ।<br>
ऐश्वर्ययोगाद्भगवान् विरुद्धार्थोऽभिधीयते ॥ ऋBह्र्स्_२,१.२४२ ॥<br>
तथापि दोषाः परमे नैवाहार्याः कथञ्चन ।<br>
गुणा विरुद्धा अप्येते समाहार्याः समन्ततः ॥ ऋBह्र्स्_२,१.२४३ ॥</p>
<p>महावाराहे च<br>
सर्वे नित्याः शाश्वताश्च देहास्तस्य परात्मनः ।<br>
हानोपादानरहिता नैव प्रकृतिजाः क्वचित् ॥ ऋBह्र्स्_२,१.२४४ ॥<br>
परमानन्दसन्दोहा ज्ञानमात्राश्च सर्वतः ।<br>
सर्वे सर्वगुणैः पूर्णाः सर्वदोषविवर्जिताः ॥ ऋBह्र्स्_२,१.२४५ ॥</p>
<p>वैष्णवतन्त्रेऽपि<br>
अष्टादशमहादोषै रहिता भगवत्तनुः ।<br>
सर्वैश्वर्यमयी सत्यविज्ञानानन्दरूपिणी ॥ ऋBह्र्स्_२,१.२४६ ॥</p>
<p>अष्टादशमहादोषाः, यथा विष्णुयामले<br>
मोहस्तन्द्रा भ्रमो रुक्षरसता काम उल्बणः ।<br>
लोलता मदमात्सर्ये हिंसा खेदपरिश्रमौ ॥ ऋBह्र्स्_२,१.२४७ ॥<br>
असत्यं क्रोध आकाङ्क्षा आशङ्का विश्वविभ्रमः ।<br>
विषमत्वं परापेक्षा दोषा अष्टादशोदिताः ॥ ऋBह्र्स्_२,१.२४८ ॥</p>
<p>इत्थं सर्वावतारेभ्यस्ततोऽप्यत्रावतारिणः ।<br>
व्रजेन्द्रनन्दने सुष्ठु माधुर्यभर ईरितः ॥ ऋBह्र्स्_२,१.२४९ ॥</p>
<p>तथा च ब्रह्मसंहितायामादिपुरुषरहस्ये (५.५९)</p>
<p>यस्यैकनिश्वसितकालमथावलम्ब्य<br>
जीवन्ति लोमबिलजा जगद्अण्डनाथाः ।<br>
विष्णुर्महान् स इह यस्य कलाविशेषो<br>
गोविन्दमादिपुरुषं तमहं भजामि ॥ ऋBह्र्स्_२,१.२५० ॥</p>
<p>अथाष्टावनुकीर्त्यन्ते सद्गुणत्वेन विश्रुताः ।<br>
मङ्गलालङ्क्रियारूपाः सत्त्वभेदास्तु पौरुषाः ॥ ऋBह्र्स्_२,१.२५१ ॥<br>
शोभा विलासो माधुर्यं माङ्गल्यं स्थैर्यतेजसी ।<br>
ललितौदार्यमित्येते सत्त्वभेदास्तु पौरुषाः ॥ ऋBह्र्स्_२,१.२५२ ॥</p>
<p>तत्र शोभा<br>
नीचे दयाधिके स्पर्धा शौर्योत्साहौ च दक्षता ।<br>
सत्यं च व्यक्तिमायाति यत्र शोभेति तां विदुः ॥ ऋBह्र्स्_२,१.२५३ ॥</p>
<p>यथा<br>
स्वर्गध्वंसं विधित्सुर्व्रजभुवि कदनं सुष्ठु वीक्ष्यातिवृष्ट्या<br>
नीचानालोच्य पश्चान्नमुचिरिपुमुखानूढकारुण्यवीचिः ।<br>
अप्रेक्ष्य स्वेन तुल्यं कमपि निजरुषामत्र पर्याप्तिपात्रं<br>
बन्धूनानन्दयिष्यन्नुदहरतु हरिः सत्यसन्धो महाद्रिम् ॥ ऋBह्र्स्_२,१.२५४ ॥</p>
<p>विलासः<br>
वृषभस्येव गम्भीरा गतिर्धीरं च वीक्षणम् ।<br>
सस्मितं च वचो यत्र स विलास इतीर्यते ॥ ऋBह्र्स्_२,१.२५५ ॥</p>
<p>यथा<br>
मल्लश्रेण्यामविनयवतीं मन्थरां न्यस्य दृष्टिं<br>
व्याधुन्वानो द्विप इव भुवं विक्रमाडम्बरेण ।<br>
वाग्आरम्भे स्मितपरिमलैः क्षालयन्मञ्चकक्षां<br>
तुङ्गे रङ्गस्थलपरिसरे सारसाक्षः ससार ॥ ऋBह्र्स्_२,१.२५६ ॥</p>
<p>माधुर्यम्<br>
तन्माधुर्यं भवेद्यत्र चेष्टादेः स्पृहणीयता ॥ ऋBह्र्स्_२,१.२५७ ॥</p>
<p>यथा<br>
वरामध्यासीनस्तटभुवमवष्टम्भरुचिभिः<br>
कदम्बैः प्रालम्बं प्रवलितविलम्बं विरचयन् ।<br>
प्रपन्नायामग्रे मिहिरदुहितुस्तीर्थपदवीं<br>
कुरङ्गीनेत्रायां मधुरिपुरपाङ्गं विकिरति ॥ ऋBह्र्स्_२,१.२५८ ॥</p>
<p>माङ्गल्यम्<br>
माङ्गल्यं जगतामेव विश्वासास्पदता मता ॥ ऋBह्र्स्_२,१.२५९ ॥</p>
<p>यथा<br>
अन्याय्यं न हराविति व्यपगतद्वारार्गला दानवा<br>
रक्षी कृष्ण इति प्रमत्तमभितः क्रीडासु रक्ताः सुराः ।<br>
साक्षी वेत्ति स भक्तिमित्यवनतव्राताश्च चिन्तोज्झिताः<br>
के विश्वम्भर न त्वद्अङ्घ्रियुगले विश्रम्भितां भेजिरे ॥ ऋBह्र्स्_२,१.२६० ॥</p>
<p>स्थैर्यम्<br>
व्यवसायादचलनं स्थैर्यं विघ्नाकुलादपि ॥ ऋBह्र्स्_२,१.२६१ ॥</p>
<p>यथा<br>
प्रतिकुलेऽपि सशूले, शिवे शिवायां निरंशुकायां च ।<br>
व्यलुनादेव मुकुन्दो विन्ध्यावलिनन्दनस्य भुजान् ॥ ऋBह्र्स्_२,१.२६२ ॥</p>
<p>तेजः<br>
सर्वचित्तावगाहित्वं तेजः सद्भिरुदीर्यते ॥ ऋBह्र्स्_२,१.२६३ ॥</p>
<p>यथा श्रीदशमे (१०.४३.१७)<br>
मल्लानामशनिर्नॄणां नरवरः स्त्रीणां स्मरो मूर्तिमान्<br>
गोपानां स्वजनोऽसतां क्षितिर्भुजां शास्ता स्वपित्रोः शिशुः ।<br>
मृत्युर्भोजपतेर्विराडविदुषां तत्त्वं परं योगिनां<br>
वृष्णीनां परदेवतेति विदितो रङ्गः गतः साग्रजः ॥ ऋBह्र्स्_२,१.२६४ ॥</p>
<p>यथा<br>
तेजो बुधैरवज्ञादेरसहिष्णुत्वमुच्यते ॥ ऋBह्र्स्_२,१.२६५ ॥</p>
<p>यथा<br>
आक्रुष्टे प्रकटं दिदण्डयिषुणा चण्डेन रङ्गस्थले<br>
नन्दे चानकदुन्दुभौ च पुरतः कंसेन विश्वद्रुहा ।<br>
दृष्टिं तत्र सुरारिमृत्युकुलटासम्पर्कदूतीं क्षिपन्<br>
मञ्चस्योपरि सञ्चुकुर्दिषुरसौ पश्याच्युतः प्राञ्चति ॥ ऋBह्र्स्_२,१.२६६ ॥</p>
<p>ललितम्<br>
शृङ्गारप्रचुरा चेष्टा यत्र तं ललितं विदुः ॥ ऋBह्र्स्_२,१.२६७ ॥</p>
<p>यथा<br>
विधत्ते राधायाः कुचमुकुलयोः केलिमकरीं<br>
करेण व्यग्रात्मा सरभसमसव्येन रसिकः ।<br>
अरिष्टे साटोपं कटु रुवति सव्येन विहसन्न्<br>
उदञ्चद्रोमाञ्चं रचयति च कृष्णः परिकरम् ॥ ऋBह्र्स्_२,१.२६८ ॥</p>
<p>औदार्यम्<br>
आत्माद्य्अर्पणकारित्वमौदार्यमिति कीर्त्यते ॥ ऋBह्र्स्_२,१.२६९ ॥</p>
<p>यथा<br>
वदान्यः को भवेदत्र वदान्यः पुरुषोत्तमात् ।<br>
अकिञ्चनाय येनात्मा निर्गुणायापि दीयते ॥ ऋBह्र्स्_२,१.२७० ॥</p>
<p>सामान्या नायकगुणाः स्थिरताद्या यदप्यमी ।<br>
तथापि पूर्वतः किञ्चिद्विशेषात्पुनरीरिताः ॥ ऋBह्र्स्_२,१.२७१ ॥</p>
<p>अथास्य सहायाः<br>
अस्य गर्गादयो धर्मे युयुधानादयो युधि ।<br>
उद्धवाद्यास्तथा मन्त्रे सहायाः परिकीर्तिताः ॥ ऋBह्र्स्_२,१.२७२ ॥</p>
<p>अथ कृष्णभक्ताः<br>
तद्भावभावितस्वान्ताः कृष्णभक्ता इतीरिताः ॥ ऋBह्र्स्_२,१.२७३ ॥<br>
यो सत्यवाक्य इत्याद्या ह्रीमानित्यन्तिमा गुणाः ।<br>
प्रोक्ताः कृष्णेऽस्य भक्तेषु ते विज्ञेया मनीषिभिः ॥ ऋBह्र्स्_२,१.२७४ ॥<br>
ते साधकाश्च सिद्धाश्च द्विविधाः परिकीर्तिताः ॥ ऋBह्र्स्_२,१.२७५ ॥</p>
<p>तत्र साधकाः<br>
उत्पन्नरतयः सम्यङ्नैर्विघ्न्यमनुपागताः ।<br>
कृष्णसाक्षात्कृतौ योग्याः साधकाः परिकीर्तिताः ॥ ऋBह्र्स्_२,१.२७६ ॥</p>
<p>यथैकादशे (११.२.४६)<br>
ईश्वरे तद्अधीनेषु बालिशेषु द्विषत्सु च ।<br>
प्रेममैत्रीकृपोपेक्षा यः करोति स मध्यमः ॥ ऋBह्र्स्_२,१.२७७ ॥</p>
<p>यथा वा<br>
सिक्ताप्यश्रुजलोत्करेण भगवद्वार्तानदीजन्मना<br>
तिष्ठत्येव भवाग्निहेतिरिति ते धीमन्नलं चिन्तया ।<br>
हृद्व्योमन्यमृतस्पृहाहरकृपावृष्टेः स्फुटं लक्ष्यते<br>
नेदिष्टः पृथुरोमताण्डवभरात्कृष्णाम्बुधस्योद्गमः ॥ ऋBह्र्स्_२,१.२७८ ॥<br>
बिल्वमङ्गलतुल्या ये साधकास्ते प्रकीर्तिताः ॥ ऋBह्र्स्_२,१.२७९ ॥</p>
<p>अथ सिद्धाः<br>
अविज्ञाताखिलक्लेशाः सदा कृष्णाश्रितक्रियाः ।<br>
सिद्धाः स्युः सन्ततप्रेमसौख्यास्वादपरायणाः ॥ ऋBह्र्स्_२,१.२८० ॥<br>
सम्प्राप्तसिद्धयः सिद्धा नित्यसिद्धाश्च ते त्रिधा ॥ ऋBह्र्स्_२,१.२८१ ॥</p>
<p>तत्र सम्प्राप्तसिद्धयः<br>
साधनैः कृपया चास्य द्विधा सम्प्राप्तसिद्धयः ॥ ऋBह्र्स्_२,१.२८२ ॥</p>
<p>तत्र साधनसिद्धाः, यथा तृतीये (३.१५.२५)</p>
<p>यच्च व्रजन्त्यनिमिषामृषभानुवृत्त्या<br>
दूरे यमा ह्युपरि नः स्पृहणीयशीलाः ।<br>
भर्तुर्मिथः सुयशसः कथनानुराग<br>
वैक्लव्यबाष्पकलया पुलकीकृताङ्गाः ॥ ऋBह्र्स्_२,१.२८३ ॥</p>
<p>यथा वा<br>
ये भक्तिप्रभविष्णुताकवलितक्लेशोर्मयः कुर्वते<br>
दृक्पातेऽपि घृणां कृतप्रणतिषु प्रायेण मोक्षादिषु ।<br>
तान् प्रेमप्रसरोत्सवस्तवकितस्वान्तान् प्रमोदाश्रुभिर्<br>
निर्धौतास्यतटान्मुहुः पुलकिनो धन्यान्नमस्कुर्महे ॥ ऋBह्र्स्_२,१.२८४ ॥</p>
<p>मार्कण्डेयादयः प्रोक्ताः साधनैः प्राप्तसिद्धयः ॥ ऋBह्र्स्_२,१.२८५ ॥</p>
<p>अथ कृपासिद्धाः, यथा श्रीदशमे (१०.२३.४२४३)</p>
<p>नासां द्विजातिसंस्कारो न निवासो गुरावपि ।<br>
न तपो नात्ममीमांसा न शौचं न क्रियाः शुभाः ॥ ऋBह्र्स्_२,१.२८६ ॥<br>
अथापि ह्युत्तमःश्लोके कृष्णे योगेश्वरेश्वरे ।<br>
भक्तिर्दृढा न चास्माकं संस्कारादिमतामपि ॥ ऋBह्र्स्_२,१.२८७ ॥</p>
<p>यथा वा<br>
न काचिदभवद्गुरोर्भजनयन्त्रणेऽभिज्ञता<br>
न साधनविधौ च ते श्रमलवस्य गन्धोऽप्यभूत् ।<br>
गतोऽसि चरितार्थतां परमहंसमृग्यश्रिया<br>
मुकुन्दपदपद्मयोः प्रणयसीधुनो धारया ॥ ऋBह्र्स्_२,१.२८८ ॥</p>
<p>कृपासिद्धा यज्ञपत्नीवैरोचनिशुकादयः ॥ ऋBह्र्स्_२,१.२८९ ॥</p>
<p>अथ नित्यसिद्धाः<br>
आत्मकोटिगुणं कृष्णे प्रेमाणं परमं गताः ।<br>
नित्यानन्दगुणाः सर्वे नित्यसिद्धा मुकुन्दवत् ॥ ऋBह्र्स्_२,१.२९० ॥</p>
<p>यथा पाद्मे श्रीभगवत्सत्यभामादेवीसंवादे<br>
अथ ब्रह्मादिदेवानां तथा प्रार्थनया भुवः ।<br>
आगतोऽहं गणाः सर्वे जातास्तेऽपि मया सह ॥ ऋBह्र्स्_२,१.२९१ ॥<br>
एते हि यादवाः सर्वे मद्गणा एव भामिनि ।<br>
सर्वदा मत्प्रिया देवि मत्तुल्यगुणशालिनः ॥ ऋBह्र्स्_२,१.२९२ ॥</p>
<p>तथा च श्रीदशमे (१०.१४.३२)<br>
अहो भाग्यमहो भाग्यं नन्दगोपव्रजौकसाम् ।<br>
यन्मित्रं परमानन्दं पूर्णं ब्रह्म सनातनम् ॥ ऋBह्र्स्_२,१.२९३ ॥</p>
<p>तत्रैव (१०.२६.१३)<br>
दुस्त्यजश्चानुरागोऽस्मिन् सर्वेषां नो व्रजौकसाम् ।<br>
नन्द ते तनयेऽस्मासु तस्याप्यौत्पत्तिकः कथम् ॥ ऋBह्र्स्_२,१.२९४ ॥</p>
<p>सनातनं मित्रमिति तस्याप्यौत्पत्तिकः कथम् ।<br>
स्नेहोऽस्मास्विति चैतेषां नित्यप्रेष्ठत्वमागतम् ॥ ऋBह्र्स्_२,१.२९५ ॥<br>
इत्यतः कथिता नित्यप्रिया यादववल्लवाः ।<br>
एषां लौकिकवच्चेष्टा लीला मुररिपोरिव ॥ ऋBह्र्स्_२,१.२९६ ॥</p>
<p>तथा हि पाद्मोत्तरखण्डे<br>
यथा सौमित्रिभरतौ यथा सङ्कर्षणादयः ।<br>
तथा तेनैव जायन्ते निजलोकाद्यदृच्छया ॥ ऋBह्र्स्_२,१.२९७ ॥<br>
पुनस्तेनैव गच्छन्ति तत्पदं शाश्वतं परम् ।<br>
न कर्मबन्धनं जन्म वैष्णवानां च विद्यते ॥ ऋBह्र्स्_२,१.२९८ ॥</p>
<p>ये प्रोक्ताः पञ्चपञ्चाशत्क्रमात्कंसरिपोर्गुणाः ।<br>
ते चान्ये चापि सिद्धेषु सिद्धिदत्वादयो मताः ॥ ऋBह्र्स्_२,१.२९९ ॥<br>
भक्तास्तु कीर्तिताः शान्तास्तथा दाससुतादयः ।<br>
सखायो गुरुवर्गाश्च प्रेयस्यश्चेति पञ्चधा ॥ ऋBह्र्स्_२,१.३०० ॥</p>
<p>अथ उद्दीपनाः<br>
उद्दीपनास्तु ते प्रोक्ता भावमुद्दीपयन्ति ये ।<br>
ते तु श्रीकृष्णचन्द्रस्य गुणाश्चेष्टाः प्रसाधनम् ॥ ऋBह्र्स्_२,१.३०१ ॥<br>
स्मिताङ्गसौरभे वंशशृङ्गनूपुरकम्बवः ।<br>
पदाङ्कक्षेत्रतुलसीभक्ततद्वासरादयः ॥ ऋBह्र्स्_२,१.३०२ ॥</p>
<p>तत्र गुणाः<br>
गुणास्तु त्रिविधाः प्रोक्ताः कायवाङ्मानसाश्रयाः ॥ ऋBह्र्स्_२,१.३०३ ॥</p>
<p>तत्र कायिकाः<br>
वयःसौन्दर्यरूपाणि कायिकामृदुतादयः ॥ ऋBह्र्स्_२,१.३०४ ॥<br>
गुणाः स्वरूपमेवास्य कायिकाद्या यदप्यमी ।<br>
भेदं स्वीकृत्य वर्ण्यन्ते तथाप्युद्दीपना इति ॥ ऋBह्र्स्_२,१.३०५ ॥<br>
अतस्तस्य स्वरूपस्य स्यादालम्बनतैव हि ।<br>
उद्दीपनत्वमेव स्याद्भूषणादेस्तु केवलम् ॥ ऋBह्र्स्_२,१.३०६ ॥<br>
एषामालम्बनत्वं च तथोद्दीपनतापि च ॥ ऋBह्र्स्_२,१.३०७ ॥</p>
<p>तत्र वयः<br>
वयः कौमारपौगण्डकैशोरमिति तत्त्रिधा ॥ ऋBह्र्स्_२,१.३०८ ॥<br>
कौमारं पञ्चमाब्दान्तं पौगण्डं दशमावधि ।<br>
आषोडशाच्च कैशोरं यौवनं स्यात्ततः परम् ॥ ऋBह्र्स्_२,१.३०९ ॥<br>
औचित्यात्तत्र कौमारं वक्तव्यं वत्सले रसे ।<br>
पौगण्डं प्रेयसि तत्तत्खेलादियोगतः ॥ ऋBह्र्स्_२,१.३१० ॥<br>
श्रैष्ठ्यमुज्ज्वल एवास्य कैशोरस्य तथाप्यदः ।<br>
प्रायः सर्वरसौचित्यादत्रोदाह्रियते क्रमात् ॥ ऋBह्र्स्_२,१.३११ ॥<br>
आद्यं मध्यं तथा शेषं कैशोरं त्रिविधं भवेत् ॥ ऋBह्र्स्_२,१.३१२ ॥</p>
<p>तत्र आद्यम्<br>
वर्णस्योज्ज्वलता कापि नेत्रान्ते चारुणच्छविः ।<br>
रोमावलिप्रकटता कैशोरे प्रथमे सति ॥ ऋBह्र्स्_२,१.३१३ ॥</p>
<p>तथा<br>
हरति शितिमा कोऽप्यङ्गानां महेन्द्रमणिश्रियं<br>
प्रविशति दृशोरन्ते कान्तिर्मनागिव लोहिनी ।<br>
सखि तनु रुहां राजिः सूक्ष्मा दरास्य विरोहते<br>
स्फुरति सुषमा नव्येदानीं तनौ वनमालिनः ॥ ऋBह्र्स्_२,१.३१४ ॥</p>
<p>वैजयन्तीशिखण्डादिनटप्रवरवेशता ।<br>
वंशीमधुरिमा वस्त्रशोभा चात्र परिच्छदः ॥ ऋBह्र्स्_२,१.३१५ ॥</p>
<p>यथा श्रीदशमे (१०.२१.५)<br>
बर्हापीडं नटवरवपुः कर्णयोः कर्णिकारं<br>
बिभ्रद्वासः कनककपिशं वैजयन्तीं च मालाम् ।<br>
रन्ध्रान् वेणोरधरसुधया पूरयन् गोपवृन्दैर्<br>
वृन्दारण्यं स्वपदरमणं प्राविशद्गीतकीर्तिः ॥ ऋBह्र्स्_२,१.३१६ ॥</p>
<p>खरतात्र नखाग्राणां धनुरान्दोलिता भ्रुवोः ।<br>
रदानां रञ्जनं रागचूर्णैरित्यादि चेष्टितम् ॥ ऋBह्र्स्_२,१.३१७ ॥</p>
<p>यथा<br>
नवं धनुरिवातनोर्नटद्अघद्विषोर्भ्रूयुगं<br>
शरालिरिव शाणिता नखरराजिरग्रे खरा ।<br>
विराजति शरीरिणी रुचिरदन्तलेखारुणा<br>
न का सखि समीक्षणाद्युवतिरस्य वित्रस्यति ॥ ऋBह्र्स्_२,१.३१८ ॥</p>
<p>तन्मोहनता, यथा<br>
कर्तुं मुग्धाः स्वयमचटुना न क्षमन्तेऽभियोगं<br>
न व्यादातुं क्वचिदपि जने वक्त्रमप्युत्सहन्ते ।<br>
दृष्ट्वा तास्ते नवमधुरिमस्मेरतां माधवार्ताः<br>
स्वप्राणेभ्यस्त्रयमुदसृजन्नद्य तोयाञ्जलीनाम् ॥ ऋBह्र्स्_२,१.३१९ ॥</p>
<p>अथ मध्यमम्<br>
ऊरुद्वयस्य बाह्वोश्च कापि श्रीरुरसस्तथा ।<br>
मूर्तेर्माधुरिमाद्यं च कैशोरे सति मध्यमे ॥ ऋBह्र्स्_२,१.३२० ॥</p>
<p>यथा<br>
स्पृहयति करिशुण्डादण्डनायोरुयुग्मं<br>
गरुडमणिकवाटीसख्यमिच्छत्युरश्च ।<br>
भुजयुगमपि धित्सत्यर्गलावर्गनिन्दाम्<br>
अभिनवतरुणिम्नः प्रक्रमे केशवस्य ॥ ऋBह्र्स्_२,१.३२१ ॥</p>
<p>मुखं स्मितविलासाढ्यं विभ्रमोत्तरले दृशौ ।<br>
त्रिजगन्मोहनं गीतमित्यादिरिह माधुरी ॥ ऋBह्र्स्_२,१.३२२ ॥</p>
<p>यथा<br>
अनङ्गनयचातुरीपरिचयोत्तरङ्गे दृशौ<br>
मुखाम्बुजमुदञ्चितस्मितविलासरम्याधरम् ।<br>
अचञ्चलकुलाङ्गनाव्रतविडम्बिसङ्गीतकं<br>
हरेस्तरुणिमाङ्कुरे स्फुरति माधुरी काप्यभूत् ॥ ऋBह्र्स्_२,१.३२३ ॥</p>
<p>वैदग्धीसारविस्तारः कुञ्जकेलिमहोत्सवः ।<br>
आरम्भो रासलीलादेरिह चेष्टादिसौष्ठवम् ॥ ऋBह्र्स्_२,१.३२४ ॥</p>
<p>यथा<br>
व्यक्तालक्तपदैः क्वचित्परिलुठत्पिञ्छावतंसैः क्वचित्<br>
तल्पैर्विच्युतकाञ्चिभिः क्वचिदसौ व्याकीर्णकुञ्जोत्करा ।<br>
प्रोद्यन्मण्डलबन्धताण्डवघटालक्ष्मोल्लसत्सैकता<br>
गोविन्दस्य विलासवृन्दमधिकं वृन्दाटवी शंसति ॥ ऋBह्र्स्_२,१.३२५ ॥</p>
<p>तन्मोहनता, यथा<br>
विदूरान्माराग्निं हृदयरविकान्ते प्रकटयन्न्<br>
उदस्यन् धर्मेन्दुं विदधदभितो रागपटलम् ।<br>
कथं हा नस्त्राणं सखि मुकुलयन् बोधकुमुदं<br>
तरस्वी कृष्णाब्भ्रे मधुरिमभरार्कोऽभ्युदयते ॥ ऋBह्र्स्_२,१.३२६ ॥</p>
<p>अथ शेषम्<br>
पूर्वतोऽप्यधिकोत्कर्षं बाढमङ्गानि बिभ्रति ।<br>
त्रिवलिव्यक्तिरित्याद्यं कैशोरे चरमे सति ॥ ऋBह्र्स्_२,१.३२७ ॥</p>
<p>यथा<br>
मरकतगिरेर्गण्डग्रावप्रभाहररक्षसं<br>
शतमखमणिस्तम्भारम्भप्रमाथिभुजद्वयम् ।<br>
तनुतरणिजावीचिच्छायाविडम्बिबलित्रयं<br>
मदनकदलीसाधिष्ठोरुं स्मराम्यसुरान्तकम् ॥ ऋBह्र्स्_२,१.३२८ ॥</p>
<p>तन्माधुर्यं, यथा<br>
दशार्धशरमाधुरीदमनदक्षयाङ्गश्रिया<br>
विधूनितवधूधृतिं वरकलाविलासास्पदम् ।<br>
दृग्अञ्चलचमत्कृतिक्षपितखञ्जरीटद्युतिं<br>
स्फुरत्तरुणिमोद्गमं तरुणि पश्य पीताम्बरम् ॥ ऋBह्र्स्_२,१.३२९ ॥</p>
<p>इदमेव हरेः प्राज्ञैर्नवयौवनमुच्यते ॥ ऋBह्र्स्_२,१.३३० ॥<br>
अत्र गोकुलदेवीनां भावसर्वस्वशालिता ।<br>
अभूतपूर्वकन्दर्पतन्त्रलीलोत्सवादयः ॥ ऋBह्र्स्_२,१.३३१ ॥</p>
<p>यथा<br>
कान्ताभिः कलहायते क्वचिदयं कन्दर्पलेखान् क्वचित्<br>
कीरैरर्पयति क्वचिद्वितनुते क्रीडाभिसारोद्यमम् ।<br>
सख्या भेदयति क्वचित्स्मरकलाषाड्गुण्यवानीहते<br>
सन्धिं क्वाप्यनुशास्ति कुञ्जनृपतिः शृङ्गारराज्योत्तमम् ॥ ऋBह्र्स्_२,१.३३२ ॥</p>
<p>तन्मोहनता, यथा<br>
कर्णाकर्णि सखीजनेन विजने दूतीस्तुतिप्रक्रिया<br>
पत्युर्वञ्चनचातुरी गुणनिका कुञ्जप्रयाणे निशि* ।<br>
वाधिर्यं गुरुवाचि वेणुविरुतावुत्कर्णतेति व्रतान्<br>
कैशोरेण तवाद्य कृष्ण गुरुणा गौरीगणः पठ्यते ॥ ऋBह्र्स्_२,१.३३३ ॥<br>
{*कुण्ड इति क्वचित्}</p>
<p>नेतुः स्वरूपमेवोक्तं कैशोरमिह यद्यपि ।<br>
नानाकृतिप्रकटनात्तथाप्युद्दीपनं मतम् ॥ ऋBह्र्स्_२,१.३३४ ॥<br>
बाल्येऽपि नवतारुण्यप्राकट्यं क्वचित् ।<br>
तन्नातिरसवाहित्वान्न रसज्ञैरुदाहृतम् ॥ ऋBह्र्स्_२,१.३३५ ॥</p>
<p>अथ सौन्दर्यम्<br>
भवेत्सौन्दर्यमङ्गानां सन्निवेशो यथोचितम् ॥ ऋBह्र्स्_२,१.३३६ ॥</p>
<p>यथा<br>
मुखं ते दीर्घाक्षं मरकततटीपीवरमुरो<br>
भुजद्वन्द्वं स्तम्भद्युतिसुवलितं पार्श्वयुगलम् ।<br>
परिक्षीणो मध्यः प्रथिमलहरीहारि जघनं<br>
न कस्याः कंसारे हरति हृदयं पङ्कजदृशः ॥ ऋBह्र्स्_२,१.३३७ ॥</p>
<p>अथ रूपम्<br>
विभूषणं विभूष्यं स्याद्येन तद्रूपमुच्यते ॥ ऋBह्र्स्_२,१.३३८ ॥</p>
<p>यथा<br>
कृष्णस्य मण्डनततिर्मणिकुण्डलाद्या<br>
नीताङ्गसङ्गतिमलङ्कृतये वराङ्गि ।<br>
शक्ता बभूव न मनागपि तद्विधाने<br>
सा प्रत्युत स्वयमनल्पमलङ्कृतासीत् ॥ ऋBह्र्स्_२,१.३३९ ॥</p>
<p>अथ मृदुता<br>
मृदुता कोमलस्यापि संस्पर्शासहतोच्यते ॥ ऋBह्र्स्_२,१.३४० ॥</p>
<p>यथा<br>
अहह नवाम्बुदकान्तेरमुष्य सुकुमारता कुमारस्य ।<br>
अपि नवपल्लवसङ्गादङ्गान्यपरज्य शीर्यन्ति ॥ ऋBह्र्स्_२,१.३४१ ॥</p>
<p>ये नायकप्रकरणे वाचिका मानसास्तथा ।<br>
गुणाः प्रोक्तान्त एवात्र ज्ञेया उद्दीपना बुधः ॥ ऋBह्र्स्_२,१.३४२ ॥</p>
<p>चेष्टा<br>
चेष्टा रासादिलीलाः स्युस्तथा दुष्टवधादयः ॥ ऋBह्र्स्_२,१.३४३ ॥</p>
<p>तत्र रासो, यथा<br>
नृत्यद्गोपनितम्बिनीकृतपरीरम्भस्य रम्भादिभिर्<br>
गीर्वाणीभिरनङ्गरङ्गविवशं सन्दृश्यमानश्रियः ।<br>
क्रीडाताण्डवपण्डितस्य परितः श्रीपुण्डरीकाक्ष ते<br>
रासारम्भरसार्थिनो मधुरिमा चेतांसि नः कर्षति ॥ ऋBह्र्स्_२,१.३४४ ॥</p>
<p>दुष्टवधो, यथा ललितमाधवे (९.५०)</p>
<p>शम्भुर्वृषं नयति मन्दरकन्दरान्तर्<br>
म्लानः सलीलमपि यत्र शिरो धुनाने ।<br>
आः कौतुकं कलय केलिलवादरिष्टं<br>
तं दुष्टपुङ्गवमसौ हरिरुन्ममाथ ॥ ऋBह्र्स्_२,१.३४५ ॥</p>
<p>अथ प्रसाधनम्<br>
कथितं वसनाकल्पमण्डनाद्यं प्रसाधनम् ॥ ऋBह्र्स्_२,१.३४६ ॥</p>
<p>तत्र वसनम्<br>
नवार्करश्मिकाश्मीरहरितालादिसन्निभम् ।<br>
युगं चतुष्कं भूयिष्ठं वसनं त्रिविधं हरेः ॥ ऋBह्र्स्_२,१.३४७ ॥</p>
<p>तत्र युगम्<br>
परिधानं ससंव्यानं युगरूपमुदीरितम् ॥ ऋBह्र्स्_२,१.३४८ ॥</p>
<p>यथा स्तवावल्यां मुकुन्दाष्टके (३)</p>
<p>कनकनिवहशोभानन्दि पीतं नितम्बे<br>
तद्उपरि नवरक्तं वस्त्रमित्थं दधानः ।<br>
प्रियमिव किल वर्णं रागयुक्तं प्रियायाः<br>
प्रणयतु मम नेत्राभीष्टपूर्तिं मुकुन्दः ॥ ऋBह्र्स्_२,१.३४९ ॥</p>
<p>चतुष्कम्<br>
चतुष्कं कञ्चुकोष्णीषतुन्दबन्धान्तरीयकम् ॥ ऋBह्र्स्_२,१.३५० ॥</p>
<p>यथा<br>
स्मेरास्यः परिहितपाटलाम्बरश्रीश्<br>
छन्नाङ्गः पुरटरुचोरुकञ्चकेन ।<br>
उष्णीषं दधदरुणं धटीं च चित्राः<br>
कंसारिर्वहति महोत्सवे मुदं नः ॥ ऋBह्र्स्_२,१.३५१ ॥</p>
<p>भूयिष्ठम्<br>
खण्डिताखण्डितं भूरि नटवेशक्रियोचितम् ।<br>
अनेकवर्णं वसनं भूयिष्ठं कथितं बुधैः ॥ ऋBह्र्स्_२,१.३५२ ॥</p>
<p>यथा<br>
अखण्डितविखण्डितैः सितपिशङ्गनीलारुणैः<br>
पटैः कृतयथोचितप्रकटसन्निवेशोज्ज्वलः ।<br>
अयं करभराट्प्रभः प्रचुररङ्गशृङ्गारितः<br>
करोति करभोरु मे घनरुचिर्मुदं माधवः ॥ ऋBह्र्स्_२,१.३५३ ॥</p>
<p>अथ आकल्पः<br>
केशबन्धनमालेपो मालाचित्रविशेषकः ।<br>
ताम्बूलकेलिपद्मादिराकल्पः परिकीर्तितः ॥ ऋBह्र्स्_२,१.३५४ ॥<br>
स्याज्जूटः कवरी चूडा वेणी च कचबन्धनम् ।<br>
पाण्डुरः कर्बुरः पीत इत्यालेपस्त्रिधा मतः ॥ ऋBह्र्स्_२,१.३५५ ॥<br>
माला त्रिधा वैजयन्ती रत्नमाला वनस्रजः ।<br>
अस्या वैकक्षकापीडप्रालम्बाद्या भिदा मताः ॥ ऋBह्र्स्_२,१.३५६ ॥<br>
मकरीपत्रभङ्गाढ्यं चित्रं पीतसितारुणम् ।<br>
तथा विशेषकोऽपि स्यादन्यदूह्यं स्वयं बुधैः ॥ ऋBह्र्स्_२,१.३५७ ॥</p>
<p>यथा<br>
ताम्बूलस्फुरद्आननेन्दुरमलं धंमिल्लमुल्लासयन्<br>
भक्तिच्छेदलसत्सुघृष्टघुसृणालेपश्रिया पेशलः ।<br>
तुङ्गोरःस्थलपिङ्गलस्रगलिकभ्राजिष्णुपत्राङ्गुलिः<br>
श्यामाङ्गद्युतिरद्य मे सखि दृशोर्दुग्धे मुदं माधवः ॥ ऋBह्र्स्_२,१.३५८ ॥</p>
<p>अथ मण्डनम्<br>
किरीटं कुण्डले हारश्चतुष्की वलयोर्मयः ।<br>
केयूरनूपुराद्यं च रत्नमण्डनमुच्यते ॥ ऋBह्र्स्_२,१.३५९ ॥</p>
<p>यथा<br>
काञ्ची चित्रा मुकुटमतुलं कुण्डले हारिहीरे<br>
हारस्तारो वलयममलं चन्द्राचारुश्चतुष्की ।<br>
रम्या चोर्मिर्मधुरिमपूरे नूपुरे चेत्यघारेर्<br>
अङ्गैरेवाभरणपटली भूषिता दोग्धि भूषाम् ॥ ऋBह्र्स्_२,१.३६० ॥</p>
<p>कुसुमादिकृतं चेदं वन्यमण्डनमीरितम् ।<br>
धातुक्प्तं तिलकं पत्रभङ्गलतादिकम् ॥ ऋBह्र्स्_२,१.३६१ ॥</p>
<p>अथ स्मितं, यथा कृष्णकर्णामृते (९९)<br>
अखण्डनिर्वाणरसप्रवाहैर्<br>
विखण्डिताशेषरसान्तराणि ।<br>
अयन्त्रितोद्वान्तसुधार्णवानि<br>
जयन्ति शीतानि तव स्मितानि ॥ ऋBह्र्स्_२,१.३६२ ॥</p>
<p>अथ अङ्गसौरभं, यथा<br>
परिमलसरिदेषा यद्वहन्ती समन्तात्<br>
पुलकयति वपुर्नः काप्यपूर्वा मुनीनाम् ।<br>
मधुरिपुरुपरागे तद्विनोदाय मन्ये<br>
कुरुभुवमनवद्यामोदसिन्धुर्विवेश ॥ ऋBह्र्स्_२,१.३६३ ॥</p>
<p>अथ वंशः<br>
ध्यानं बलात्परमहंसकुलस्य भिन्दन्<br>
निन्दन् सुधामधुरिमाणमधीरधर्मा ।<br>
कन्दर्पशासनधुरां मुहुरेष शंसन्<br>
वंशीध्वनिर्जयति कंसनिसूदनस्य ॥ ऋBह्र्स्_२,१.३६४ ॥</p>
<p>एष त्रिधा भवेद्वेणुमुरलीवंशिकेत्यपि ॥ ऋBह्र्स्_२,१.३६५ ॥</p>
<p>तत्र वेणुः<br>
पाविकाख्यो भवेद्वेणुर्द्वादशाङ्गुलेर्दैर्घ्यभाक् ।<br>
स्थौल्येऽङ्गुष्ठमितः षड्भिरेष रन्ध्रैः समन्वितः ॥ ऋBह्र्स्_२,१.३६६ ॥</p>
<p>मुरली<br>
हस्तद्वयमितायामा मुखरन्ध्रसमन्विता ।<br>
चतुःस्वरच्छिद्रयुक्ता मुरली चारुनादिनी ॥ ऋBह्र्स्_२,१.३६७ ॥</p>
<p>वंशी<br>
अर्धाङ्गुलान्तरोन्मानं तारादिविवराष्टकम् ।<br>
ततः सार्धाङ्गुलाद्यत्र मुखरन्ध्रं तथाङ्गुलम् ॥ ऋBह्र्स्_२,१.३६८ ॥<br>
शिरो वेदाङ्गुलं पुच्छं त्र्य्अङ्गुलं सा तु वंशिका ।<br>
नवरन्ध्रा स्मृता सप्तदशाङ्गुलमिता बुधैः ॥ ऋBह्र्स्_२,१.३६९ ॥<br>
दशाङ्गुलान्तरा स्याच्चेत्सा तारमुखरन्ध्रयोः ।<br>
महानन्देति व्याख्याता तथा संमोहिनीति च ॥ ऋBह्र्स्_२,१.३७० ॥<br>
भवेत्सूर्यान्तरा सा चेत्तत आकर्षिणी मता ।<br>
आनन्दिनी तदा वंशी भवेदिन्द्रान्तरा यदि ॥ ऋBह्र्स्_२,१.३७१ ॥<br>
गोपानां वल्लभा सेयं वंशुलीति च विश्रुता ।<br>
क्रमान्मणिमयी हैमी वैणवीति त्रिधा च सा ॥ ऋBह्र्स्_२,१.३७२ ॥</p>
<p>अथ शृङ्गम्<br>
शृङ्गं तु गवलं हेमनिबद्धाग्रिमपश्चिमम् ।<br>
रत्नजालस्फुरन्मध्यं मन्द्रघोषाभिधं स्मृतम् ॥ ऋBह्र्स्_२,१.३७३ ॥</p>
<p>यथा<br>
तारावली वेणुभुजङ्गमेन<br>
तारावलीलागरलेन दष्टा ।<br>
विषाणिकानादपयो निपीय<br>
विषाणि कामं द्विगुणीचकार ॥ ऋBह्र्स्_२,१.३७४ ॥</p>
<p>अथ नूपुरं, यथा<br>
अघमर्दनस्य सखि नूपुरध्वनिं<br>
निशमय्य सम्भृतगभीरसम्भ्रमा ।<br>
अहमीक्षणोत्तरलितापि नाभवं<br>
बहिरद्य हन्त गुरवः पुरः स्थिताः ॥ ऋBह्र्स्_२,१.३७५ ॥</p>
<p>अथ कम्बुः<br>
कम्बुस्तु दक्षिणावर्तः पाञ्चजन्यतयोच्यते ॥ ऋBह्र्स्_२,१.३७६ ॥</p>
<p>यथा<br>
अमररिपुवधूटीभ्रूणहत्याविलासी<br>
त्रिदिवपुरपुरन्ध्रीवृन्दनान्दीकरोऽयम् ।<br>
भ्रमति भुवनमध्ये माधवाध्मातधाम्नः<br>
कृतपुलककदम्बः कम्बुराजस्य नादः ॥ ऋBह्र्स्_२,१.३७७ ॥<br>
अथ पदाङ्कः, यथा श्रीदशमे (१०.३८.२६)<br>
तद्दर्शनाह्लादविवृद्धसम्भ्रमः<br>
प्रेम्णोर्ध्वरोमाश्रुकलाकुलेक्षणः ।<br>
रथादवस्कन्द्य स तेष्वचेष्टत<br>
प्रभोरमून्यङ्घ्रिरजांस्यहो इति ॥ ऋBह्र्स्_२,१.३७८ ॥</p>
<p>यथा वा<br>
कलयत हरिरध्वना सखायः<br>
स्फुटममुना यमुनातटीमयासीत् ।<br>
हरति पदततिर्यद्अक्षिणी मे<br>
ध्वजकुलिशाकुशपङ्कजाङ्कितेयम् ॥ ऋBह्र्स्_२,१.३७९ ॥</p>
<p>अथ क्षेत्रम्, यथा<br>
हरिकेलिभुवां विलोकनं<br>
बत दूरेऽस्तु सुदुर्लभश्रियाम् ।<br>
मथुरेत्यपि कर्णपद्धतिं<br>
प्रविशन्नाम मनो धिनोति नः ॥ ऋBह्र्स्_२,१.३८० ॥</p>
<p>अथ तुलसी, यथा बिल्वमङ्गले {*णोतिनन्योf थे KK चेन्तुरिएस्.}<br>
अयि पङ्कजनेत्रमौलिमाले<br>
तुलसीमञ्जरि किञ्चिदर्थयामि ।<br>
अवबोधय पार्थसारथेस्त्वं<br>
चरणाब्जशरणाभिलाषिणं माम् ॥ ऋBह्र्स्_२,१.३८१ ॥</p>
<p>अथ भक्तो, यथा चतुर्थे (४.१२.२१)<br>
विज्ञाय तावुत्तमगायकिङ्कराव्<br>
अभ्युत्थितः साध्वसविस्मृतक्रमः ।<br>
ननाम नामानि गृणन्मधुद्विषः<br>
पार्षत्प्रधानाविति संहताञ्जलिः ॥ ऋBह्र्स्_२,१.३८२ ॥</p>
<p>यथा वा<br>
सुबल भुजभुजङ्गं न्यस्य तुङ्गे तवांसे<br>
स्मितविलसद्अपाङ्गः प्राङ्गणे भ्राजमानः ।<br>
नयनयुगमसिञ्चद्यः सुधावीचिभिर्नः<br>
कथय स दयितस्ते क्वायमास्ते वयस्यः ॥ ऋBह्र्स्_२,१.३८३ ॥</p>
<p>अथ तद्वासरो, यथा<br>
अद्भुता बहवः सन्तु भगवत्पर्ववासराः ।<br>
आमोदयति मां धन्या कृष्णभाद्रपदाष्टमी ॥ ऋBह्र्स्_२,१.३८४ ॥</p>
<p>इति श्रीश्रीभक्तिरसामृतसिन्धौ दक्षिणविभागे<br>
भक्तिरससामान्यनिरूपणे विभावलहरी प्रथमा ।</p>
<p>___________________________________________________</p>
<p>दक्षिणविभागः</p>
<p>[२.२]<br>
अनुभावाख्या द्वितीयलहरी</p>
<p>अनुभावास्तु चित्तस्थभावानामवबोधकाः ।<br>
ते बहिर्विक्रिया प्रायाः प्रोक्ता उद्भास्वराख्यया ॥ ऋBह्र्स्_२,२.१ ॥<br>
नृत्यं विलुठितं गीतं क्रोशनं तनुमोटनम् ।<br>
हुङ्कारो जृम्भणं श्वासभूमा लोकानपेक्षिता ।<br>
लालास्रवोऽट्टहासश्च घूर्णाहिक्कादयोऽपि च ॥ ऋBह्र्स्_२,२.२ ॥<br>
ते शीताः क्षेपणाश्चेति यथार्थाख्या द्विधोदिताः ।<br>
शीताः स्युर्गीतजृम्भाद्या नृत्याद्याः क्षेपणाभिधाः ॥ ऋBह्र्स्_२,२.३ ॥</p>
<p>तत्र नृत्यं, यथा<br>
मुरलीखुरलीसुधाकिरं<br>
हरिवक्त्रेन्दुमवेक्ष्य कम्पितः ।<br>
गणने सगणेशडिण्डिम<br>
ध्वनिभिस्ताण्डवमाश्रितो हरः ॥ ऋBह्र्स्_२,२.४ ॥</p>
<p>विलुठितं, यथा तृतीये (३.१.३२)<br>
कच्चिद्बुधः स्वस्त्य्अनमीव आस्ते<br>
श्वफल्कपुत्रो भगवत्प्रपन्नः ।<br>
यः कृष्णपादाङ्कितमार्गपांसुष्व्<br>
अचेष्टत प्रेमविभिन्नधैर्यः ॥ ऋBह्र्स्_२,२.५ ॥</p>
<p>यथा वा<br>
नवानुरागेण तवावशाङ्गी<br>
वनस्रग्आमोदमवाप्य मत्ता ।<br>
व्रजाङ्गने सा कठिने लुठन्ती<br>
गात्रं सुगात्री व्रणयाञ्चकार ॥ ऋBह्र्स्_२,२.६ ॥</p>
<p>गीतं, यथा<br>
रागडम्बरकरम्बितचेताः<br>
कुर्वती तव नवं गुणगानम् ।<br>
गोकुलेन्द्र कुरुते जलतां सा<br>
राधिकाद्यदृषदां सुहृदां च ॥ ऋBह्र्स्_२,२.७ ॥</p>
<p>क्रोशनं, यथा<br>
हरिकीर्तनजातविक्रियः<br>
स विचुक्रोश तथाद्य नारदः ।<br>
अचिरान्नरसिंहशङ्कया<br>
दनुजा येन धृता विलिल्यिरे ॥ ऋBह्र्स्_२,२.८ ॥</p>
<p>यथा वा<br>
उररीकृतकाकुराकुला<br>
कररीव व्रजराजनन्द ।<br>
मुरलीतरलीकृतान्तरा<br>
मुहुराक्रोशदिहाद्य सुन्दरी ॥ ऋBह्र्स्_२,२.९ ॥</p>
<p>तनुमोटनं, यथा<br>
कृष्णनामनि मुदोपवीणिते<br>
प्रीणिते मनसि वैणिको मुनिः ।<br>
उद्भटं किमपि मोटयन्<br>
वपुस्त्रोटयत्यखिलयज्ञसूत्रकम् ॥ ऋBह्र्स्_२,२.१० ॥</p>
<p>हुङ्कारो, यथा<br>
वैणवध्वनिभिरुद्भ्रमद्धियः<br>
शङ्करस्य दिवि हुङ्कृतिस्वनः ।<br>
ध्वंसयन्नपि मुहुः स दानवं<br>
साधुवृन्दमकरोत्सदा नवम् ॥ ऋBह्र्स्_२,२.११ ॥</p>
<p>जृम्भणम्, यथा<br>
विस्तृतकुमुदवनेऽस्मिन्न्<br>
उदयति पूर्णे कलानिधौ पुरतः ।<br>
तव पद्मिनि मुखपद्मं<br>
भजते जृम्भामहो चित्रम् ॥ ऋBह्र्स्_२,२.१२ ॥</p>
<p>श्वासभूमा, यथा<br>
उपस्थिते चित्रपटाम्बुदागमे<br>
विवृद्धतृष्णा ललिताख्यचातकी ।<br>
निःश्वासझञ्झामरुतापवाहितं<br>
कृष्णाम्बुदाकारमवेक्ष्य चुक्षुभे ॥ ऋBह्र्स्_२,२.१३ ॥</p>
<p>लोकानपेक्षिता, यथा श्रीदशमे (१०.२३.४१)<br>
अहो पश्यत नारीणामपि कृष्णे जगद्गुरौ ।<br>
दुरन्तभावं योऽविध्यन्मृत्युपाशान् गृहाभिधान् ॥ ऋBह्र्स्_२,२.१४ ॥</p>
<p>यथा वा पद्यावल्याम् (७३)<br>
परिवदतु जनो यथा तथा वा<br>
ननु मुखरो न वयं विचारयामः<br>
हरिरसमदिरा मदातिमत्ता<br>
भुवि विलुठाम नटाम निर्विशाम ॥ ऋBह्र्स्_२,२.१५ ॥</p>
<p>लालास्रवो, यथा<br>
शङ्के प्रेमभुजङ्गेन दष्टः कष्टं गतो मुनिः ।<br>
निश्चलस्य यदेतस्य लाला स्रवति वक्त्रतः ॥ ऋBह्र्स्_२,२.१६ ॥</p>
<p>अट्टहासः<br>
हासाद्भिन्नोऽट्टहासोऽयं चित्तविक्षेपसम्भवः ॥ ऋBह्र्स्_२,२.१७ ॥</p>
<p>यथा<br>
शङ्के चिरं केशवकिङ्करस्य<br>
चेतस्तटे भक्तिलता प्रफुल्ला ।<br>
येनाधितुण्डस्थलमट्टहास<br>
प्रसूनपुञ्जाश्चटुलं स्खलन्ति ॥ ऋBह्र्स्_२,२.१८ ॥</p>
<p>घूर्णा, यथा<br>
ध्रुवमघरिपुरादधाति वात्यां<br>
ननु मुरलि त्वयि फुत्कृतिच्छलेन ।<br>
किमयमितरथा ध्वनिर्विघूर्णनं<br>
सखि तव घूर्णयति व्रजाम्बुजाक्षीः ॥ ऋBह्र्स्_२,२.१९ ॥</p>
<p>हिक्का, यथा<br>
न पुत्रि रचयौषधं विसृज रोममत्युद्धतं<br>
मुधा प्रियसखीं प्रति त्वमशिवं किमाशङ्कसे ।<br>
हरिप्रणयविक्रियाकुलतया ब्रुवाणा मुहुर्<br>
वराक्षि हरिरित्यसौ वितनुतेऽद्य हिक्काभरम् ॥ ऋBह्र्स्_२,२.२० ॥</p>
<p>वपुर्उत्फुल्लतारक्तोद्गमाद्याः स्युः परेऽपि ये ।<br>
अतीवविरलत्वात्ते नैवात्र परिकीर्तिताः ॥ ऋBह्र्स्_२,२.२१ ॥</p>
<p>इति श्रीश्रीभक्तिरसामृतसिन्धौ दक्षिणविभागे<br>
भक्तिरससामान्यनिरूपणेऽनुभावलहरी द्वितीया ।</p>
<p>___________________________________________________</p>
<p>दक्षिणविभागः</p>
<p>[२.३]<br>
सात्त्विकाख्या तृतीयलहरी</p>
<p>कृष्नसम्बन्धिभिः साक्टात्किञ्चिद्वा व्यवधानतः ।<br>
भावैश्चित्तमिहाक्रान्तं सत्त्वमित्युच्यते बुधैः ॥ ऋBह्र्स्_२,३.१ ॥<br>
सत्त्वादस्मात्समुत्पन्ना ये ये भावास्ते तु सात्त्विकाः ।<br>
स्निग्धा दिग्धास्तथा रुक्षा इत्यमी त्रिविधा मताः ॥ ऋBह्र्स्_२,३.२ ॥</p>
<p>तत्र स्निग्धाः<br>
स्निग्धास्तु सात्त्विका मुख्या गौणाश्चेति द्विधा मताः ॥ ऋBह्र्स्_२,३.३ ॥</p>
<p>तत्र मुख्याः<br>
आक्रमान्मुख्यया रत्या मुख्याः स्युः सात्त्विका अमी ।<br>
विज्ञेयः कृष्णसम्बन्धः साक्षादेवात्र सूरिभिः ॥ ऋBह्र्स्_२,३.४ ॥</p>
<p>यथा<br>
कुन्दैर्मुकुन्दाय मुदा सृजन्ती<br>
स्रजां वरां कुन्दविडम्बिदन्ती ।<br>
बभूव गान्धर्वरसेन वेणोर्<br>
गान्धर्विका स्पन्दनशून्यगात्री ॥ ऋBह्र्स्_२,३.५ ॥</p>
<p>मुख्यः स्तम्भोऽयमित्थं ते ज्ञेयाः स्वेदादयोऽपि च ॥ ऋBह्र्स्_२,३.६ ॥</p>
<p>अथ गौणाः<br>
रत्याक्रमणतः प्रोक्ता गौणास्ते गौणभूतया ।<br>
अत्र कृष्णस्य सम्बन्धः स्यात्किञ्चिद्व्यवधानतः ॥ ऋBह्र्स्_२,३.७ ॥</p>
<p>यथा<br>
स्वविलोचनचातकाम्बुदे<br>
पुरि नीते पुरुषोत्तमे पुरा ।<br>
अतिताम्रमुखी सगद्गदं<br>
नृपमाक्रोशति गोकुलेश्वरी ॥ ऋBह्र्स्_२,३.८ ॥<br>
इमौ गौणौ वैवर्ण्यस्वरभेदौ ।</p>
<p>अथ दिग्धाः<br>
रतिद्वयविनाभूतैर्भावैर्मनस आक्रमात् ।<br>
जने जातरतौ दिग्धास्ते चेद्रत्य्अनुगामिनः ॥ ऋBह्र्स्_२,३.९ ॥</p>
<p>यथा<br>
पूतनामिह निशाम्य निशायां<br>
सा निशान्तलुठद्उद्भटगात्रीम् ।<br>
कम्पिताङ्गलतिका व्रजराज्ञी<br>
पुत्रमाकुलमतिर्विचिनोति ॥ ऋBह्र्स्_२,३.१० ॥</p>
<p>कम्पो रत्य्अनुगामित्वादसौ दिग्ध इतीर्यते ॥ ऋBह्र्स्_२,३.११ ॥</p>
<p>रुक्षाः<br>
मधुराश्चर्यतद्वार्तोत्पन्नैर्मुद्विस्मयादिभिः ।<br>
जाता भक्तोपमे रुक्षा रतिशून्ये जने क्वचित् ॥ ऋBह्र्स्_२,३.१२ ॥</p>
<p>यथा<br>
भोगैकसाधनजुषा रतिगन्धशून्यं<br>
स्वं चेष्टया हृदयमत्र विवृण्वतोऽपि ।<br>
उल्लासिनः सपदि माधवकेलिगीतैस्<br>
तस्याङ्गमुत्पुलकितं मधुरैस्तदासीत् ॥ ऋBह्र्स्_२,३.१३ ॥</p>
<p>रुक्ष एष रोमाञ्चाः<br>
रुक्षोऽयं रतिशून्यत्वाद्रोमाञ्चं कथितो बुधैः ।<br>
मुमुक्षुप्रभृतौ पूर्वं यो रताभ्यास ईरितः ॥ ऋBह्र्स्_२,३.१४ ॥<br>
चित्तं सत्त्वीभवत्प्राणे न्यस्यत्यात्मानमुद्भटम् ।<br>
प्राणस्तु विक्रियां गच्छन् देहं विक्षोभयत्यलम् ।<br>
तदा स्तम्भादयो भावा भक्तदेहे भवन्त्यमी ॥ ऋBह्र्स्_२,३.१५ ॥<br>
ते स्तम्भस्वेदरोमाञ्चाः स्वरभेदोऽथ वेपथुः ।<br>
वैवर्ण्यमश्रु प्रलय इत्यष्टौ सात्त्विकाः स्मृताः ॥ ऋBह्र्स्_२,३.१६ ॥<br>
चत्वारि क्ष्मादिभूतानि प्राणो जात्ववलम्बते ।<br>
कदाचित्स्वप्रधानः सन् देहे चरति सर्वतः ॥ ऋBह्र्स्_२,३.१७ ॥<br>
स्तम्भं भूमिस्थितः प्राणस्तनोत्यश्रुजलाश्रयः ।<br>
तेजस्थः स्वेदवैवर्ण्ये प्रलयं वियद्आश्रयः ॥ ऋBह्र्स्_२,३.१८ ॥<br>
स्वस्थ एव क्रमान्मन्दमध्यतीव्रत्वभेदभाक् ।<br>
रोमाञ्चकम्पवैवर्ण्याण्यत्र त्रीणि तनोत्यसौ ॥ ऋBह्र्स्_२,३.१९ ॥<br>
बहिरन्तश्च विक्षोभविधायित्वादतः स्फुटम् ।<br>
प्रोक्तानुभावतामीषां भावता च मनीषिभिः ॥ ऋBह्र्स्_२,३.२० ॥</p>
<p>तत्र स्तम्भः<br>
स्तम्भो हर्षभयाश्चर्यविषादामर्षसम्भवः ।<br>
तत्र वाग्आदिराहित्यं नैश्चल्यं शून्यतादयः ॥ ऋBह्र्स्_२,३.२१ ॥</p>
<p>तत्र हर्षाद्, यथा तृतीये (३.२.१४)<br>
यस्यानुरागप्लुतहासरास<br>
लीलावलोकप्रतिलब्धमानाः ।<br>
व्रजस्त्रियो दृग्भिरनुप्रवृत्त<br>
धियोऽवतस्थुः किल कृत्यशेषाः ॥ ऋBह्र्स्_२,३.२२ ॥</p>
<p>भयाद्, यथा<br>
गिरिसन्निभमल्लचक्ररुद्धं<br>
पुरतः प्राणपरार्धतः परार्ध्यम् ।<br>
तनयं जननी समीक्ष्य शुष्यन्<br>
नयना हन्त बभूव निश्चलाङ्गी ॥ ऋBह्र्स्_२,३.२३ ॥</p>
<p>आश्चर्याद्, यथा श्रीदशमे (१०.१३.५६)<br>
ततोऽतिकुतुकोद्वृत्य स्तिमितैकादशेन्द्रियः ।<br>
तद्धाम्नाभूदजस्तूष्णीं पूर्देव्य्अन्तीव पुत्रिका ॥ ऋBह्र्स्_२,३.२४ ॥</p>
<p>यथा वा<br>
शिशोः श्यामस्य पश्यन्ती शैलमभ्रंलिहं करे ।<br>
तत्र चित्रार्पितेवासीद्गोष्ठी गोष्ठनिवासिनाम् ॥ ऋBह्र्स्_२,३.२५ ॥</p>
<p>विषादाद्, यथा<br>
बकसोदरदानवोदरे<br>
पूरतः प्रेक्ष्य विशन्तमच्युतम् ।<br>
दिविषन्निकरो विषण्णधीः<br>
प्रकटं चित्रपटायते दिवि ॥ ऋBह्र्स्_२,३.२६ ॥</p>
<p>अमर्षाद्, यथा<br>
कर्तुमिच्छति मुरद्विषे पुरः<br>
पत्रिमोक्षमकृपे कृपीसुते ।<br>
सत्वरोऽपि रिपुनिष्क्रये रुषा<br>
निष्क्रियः क्षणमभूत्कपिध्वजः ॥ ऋBह्र्स्_२,३.२७ ॥</p>
<p>अथ स्वेदः<br>
स्वेदो हर्षभयक्रोधादिजः क्लेदकरस्तनोः ॥ ऋBह्र्स्_२,३.२८ ॥</p>
<p>तत्र हर्षाद्, यथा<br>
किमत्र सूर्यातपमाक्षिपन्ती<br>
मुग्धाक्षि चातुर्यमुरीकरोषि ।<br>
ज्ञातं पुरः प्रेक्ष्य सरोरुहाक्षं<br>
स्विन्नासि भिन्ना कुसुमायुधेन ॥ ऋBह्र्स्_२,३.२९ ॥</p>
<p>भयाद्, यथा<br>
कुतुकादभिमन्युवेषिणं<br>
हरिमाक्रुश्य गिरा प्रगल्भया ।<br>
विदिताकृतिराकुलः क्षणाद्<br>
अजनि स्विन्नतनुः स रक्तकः ॥ ऋBह्र्स्_२,३.३० ॥</p>
<p>क्रोधाद्, यथा<br>
यज्ञस्य भङ्गादतिवृष्टिकारिणं<br>
समीक्ष्य शक्रं सरुषो गरुत्मतः ।<br>
घनोपरिष्टादपि तिष्ठतस्तदा<br>
निपेतुरङ्गाद्घननीरबिन्दवः ॥ ऋBह्र्स्_२,३.३१ ॥</p>
<p>अथ रोमाञ्चः<br>
रोमाञ्चोऽयं किलाश्चर्यहर्षोत्साहभयादिजः ।<br>
रोम्णामभ्युद्गमस्तत्र गात्रसंस्पर्शनादयः ॥ ऋBह्र्स्_२,३.३२ ॥<br>
तत्र आश्चर्याद्, यथा<br>
डिम्भस्य जृम्भां भजतस्त्रीलोकीं<br>
विलोक्य वैलक्ष्यवती मुखान्तः ।<br>
बभूव गोष्ठेन्द्रकुटुम्बिनीयं<br>
तनुरुहैः कुड्मलिताङ्गयष्टिः ॥ ऋBह्र्स्_२,३.३३ ॥</p>
<p>हर्षाद्, यथा श्रीदशमे (१०.३०.१०)<br>
किं ते कृतं क्षिति तपो बत केशवाङ्घ्रि<br>
स्पर्शोत्सवोत्पुलकिताङ्गरुहैर्विभासि ।<br>
अप्यङ्घ्रिसम्भव उरुक्रमविक्रमाद्वा<br>
आहो वराहवपुषः परिरम्भणेन ॥ ऋBह्र्स्_२,३.३४ ॥</p>
<p>उत्साहाद्, यथा<br>
शृङ्गं केलिरणारम्भे रणयत्यघमर्दने ।<br>
श्रीदाम्नो योद्धुकामस्य रेमे रोमाञ्चितं वपुः ॥ ऋBह्र्स्_२,३.३५ ॥</p>
<p>भयाद्, यथा<br>
विश्वरूपधरमद्भुताकृतिं<br>
प्रेक्ष्य तत्र पुरुषोत्तमं पुरः ।<br>
अर्जुनः सपदि शुष्यद्आननः<br>
शिश्रिये विकटकण्टकां तनुम् ॥ ऋBह्र्स्_२,३.३६ ॥</p>
<p>अथ स्वरभेदः<br>
विसादविस्मयामर्षहर्षभीत्य्आदिसम्भवम् ।<br>
वैस्वर्यं स्वरभेदः स्यादेष गद्गदिकादिकृत् ॥ ऋBह्र्स्_२,३.३७ ॥</p>
<p>तत्र विषादाद्, यथा<br>
व्रजराज्ञि रथात्पुरो हरिं<br>
स्वयमित्यर्धविशीर्णजल्पया ।<br>
ह्रियमेणदृशा गुरावपि<br>
श्लथयन्त्या किल रोदिता सखी ॥ ऋBह्र्स्_२,३.३८ ॥</p>
<p>विस्मयाद्, यथा श्रीदशमे (१०.१३.६४)<br>
शनैरथोत्थाय विमृज्य लोचने<br>
मुकुन्दमुद्वीक्ष्य विनम्रकन्धरः ।<br>
कृताञ्जलिः प्रश्रयवान् समाहितः<br>
सवेपथुर्गद्गदयैलतेलया ॥ ऋBह्र्स्_२,३.३९ ॥<br>
अमर्षाद्, यथा तत्रैव (१०.२९.३०)<br>
प्रेष्ठं प्रियेतरमिव प्रतिभाषमाणं<br>
कृष्णं तद्अर्थविनिवर्तितसर्वकामाः ।<br>
नेत्रे विमृज्य रुदितोपहते स्म किञ्चित्<br>
संरम्भगद्गदगिरोऽब्रुवतानुरक्ताः ॥ ऋBह्र्स्_२,३.४० ॥</p>
<p>हर्षाद्, यथा तत्रैव (१०.३९.५६५७)<br>
हृष्यत्तनूरुहो भावपरिक्लिन्नात्मलोचनः ॥<br>
गिरा गद्गदयास्तौषीत्सत्त्वमालम्ब्य सात्वतः ।<br>
प्रणम्य मूर्ध्नावहितः कृताञ्जलिपुटः शनैः ॥ ऋBह्र्स्_२,३.४१ ॥</p>
<p>भीतेर्, यथा<br>
त्वय्यर्पितं वितर वेणुमिति प्रमादी<br>
श्रुत्वा मद्ईरितमुदीर्णविवर्णभावः ।<br>
तूर्णं बभूव गुरुगद्गदरुद्धकण्ठः<br>
पत्री मुकुन्द तदनेन स हारितोऽस्ति ॥ ऋBह्र्स्_२,३.४२ ॥</p>
<p>अथ वेपथुः<br>
वित्रासामर्षहर्षाद्यैर्वेपथुर्गात्रलौल्यकृत् ॥ ऋBह्र्स्_२,३.४३ ॥</p>
<p>तत्र वित्रासेन, यथा<br>
शङ्खचूडमधिरूढविक्रमं<br>
प्रेक्ष्य विस्तृतभुजं जिघृक्षया ।<br>
हा व्रजेन्द्रतनयेतिवादिनी<br>
कम्पसम्पदमधत्त राधिका ॥ ऋBह्र्स्_२,३.४४ ॥</p>
<p>अमर्षेण, यथा<br>
कृष्णाधिक्षेपजातेन व्याकुलो नकुलाम्बुजः ।<br>
चकम्पे द्रागमर्षेण भूकम्पे गिरिराडिव ॥ ऋBह्र्स्_२,३.४५ ॥</p>
<p>हर्षेण, यथा<br>
विहससि कथं हताशे पश्य भयेनाद्य कम्पमानास्मि ।<br>
चञ्चलमुपसीदन्तं निवारय व्रजपतेस्तनयम् ॥ ऋBह्र्स्_२,३.४६ ॥</p>
<p>अथ वैवर्ण्यम्<br>
विषादरोषभीत्य्आदेर्वैवर्ण्यं वर्णविक्रिया ।<br>
भावज्ञैरत्र मालिन्यकार्श्याद्याः परिकीर्तिताः ॥ ऋBह्र्स्_२,३.४७ ॥</p>
<p>तत्र विषादाद्, यथा<br>
श्वेतीकृताखिलजनं विरहेण तवाधुना ।<br>
गोकुलं कृष्ण देवर्षेः श्वेतद्वीपभ्रमं दधे ॥ ऋBह्र्स्_२,३.४८ ॥</p>
<p>रोषाद्, यथा<br>
कंसशत्रुमभियुञ्जतः पुरो<br>
वीक्ष्य कंससहजानुदायुधान् ।<br>
श्रीबलस्य सखि तस्य रुष्यतः<br>
प्रोद्यद्इन्दुनिभमाननं बभौ ॥ ऋBह्र्स्_२,३.४९ ॥</p>
<p>भीतेर्, यथा<br>
रक्षिते व्रजकुले बकारिणा<br>
पर्वतं वरमुदस्य लीलया ।<br>
कालिमा बलरिपोर्मुखे भवन्न्<br>
ऊचिवान्मनसि भीतिमुत्थिताम् ॥ ऋBह्र्स्_२,३.५० ॥</p>
<p>विषादे श्वेतिमा प्रोक्ता धौसर्यं कालिमा क्वचित् ।<br>
रोषे तु रक्तिमा भीत्यां कालिमा क्वापि शुक्लिमा ॥ ऋBह्र्स्_२,३.५१ ॥<br>
रक्तिमा लक्ष्यते व्यक्तो हर्षोद्रेकेऽपि कुत्रचित् ।<br>
अत्रासार्वत्रिकत्वेन नैवास्योदाहृतिः कृता ॥ ऋBह्र्स्_२,३.५२ ॥</p>
<p>अथ अश्रु<br>
हर्षरोषविषादाद्यैरश्रु नेत्रे जलोद्गमः ।<br>
हर्षजेऽश्रुणि शीतत्वमौष्ण्यं रोषादिसम्भवे ।<br>
सर्वत्र नयनक्षोभरागसंमार्जनादयः ॥ ऋBह्र्स्_२,३.५३ ॥</p>
<p>अत्र हर्षेण, यथा<br>
गोविन्दप्रेक्षणाक्षेपिबाष्पपूराभिवर्षिणम् ।<br>
उच्चैरनिन्ददानन्दमरविन्दविलोचना ॥ ऋBह्र्स्_२,३.५४ ॥</p>
<p>रोषेण, यथा हरिवंशे (२.६६.२४)<br>
तस्याः सुस्राव नेत्राभ्यां वारि प्रणयकोपजम् ।<br>
कुशेशयपलाशाभ्यामवश्यायजलं यथा ॥ ऋBह्र्स्_२,३.५५ ॥</p>
<p>यथा वा<br>
भीमस्य चेदीशवधं विधित्सो<br>
रेजेऽश्रुविस्रावि रुषोपरक्तम् ।<br>
उद्यन्मुखं वारिकणावकीर्णं<br>
सान्ध्यत्विषा ग्रस्तमिवेन्दुबिम्बम् ॥ ऋBह्र्स्_२,३.५६ ॥</p>
<p>विषादेन, यथा श्रीदशमे (१०.६०.२३)<br>
पदा सुजातेन नखारुणश्रिया<br>
भुवं लिखन्त्यश्रुभिरञ्जनासितैः ।<br>
आसिञ्चती कुङ्कुमरूषितौ स्तनौ<br>
तस्थावधोमुख्यतिदुःखरुद्धवाक् ॥ ऋBह्र्स्_२,३.५७ ॥</p>
<p>अथ प्रलयः<br>
प्रलयः सुखदुःखाभ्यां चेष्टाज्ञाननिराकृतिः ।<br>
अत्रानुभावाः कथिता महीनिपतनादयः ॥ ऋBह्र्स्_२,३.५८ ॥</p>
<p>तत्र सुखेन, यथा<br>
मिलन्तं हरिमालोक्य लतापुञ्जादतर्कितम् ।<br>
ज्ञप्तिशून्यमना रेजे निश्चलाङ्गी व्रजाङ्गना ॥ ऋBह्र्स्_२,३.५९ ॥</p>
<p>दुःखेन, यथा श्रीदशमे (१०.३९.१५)<br>
अन्याश्च तद्अनुध्याननिवृत्ताशेषवृत्तयः ।<br>
नाभ्यजाननिमं लोकमात्मलोकं गता इव ॥ ऋBह्र्स्_२,३.६० ॥</p>
<p>सर्वे हि सत्त्वमूलत्वाद्भावा यद्यपि सात्त्विकाः ।<br>
तथाप्यमीषां सत्त्वैकमूलत्वात्सात्त्विकप्रथा ॥ ऋBह्र्स्_२,३.६१ ॥<br>
सत्त्वस्य तारतम्यात्प्राणतनुक्षोभतारतम्यं स्यात् ।<br>
तत एव तारतम्यं सर्वेषां सात्त्विकानां स्यात् ॥ ऋBह्र्स्_२,३.६२ ॥<br>
धूमायितास्ते ज्वलिता दीप्ता उद्दीप्तसंज्ञिताः ।<br>
वृद्धिं यथोत्तरं यान्तः सात्त्विकाः स्युश्चतुर्विधाः ॥ ऋBह्र्स्_२,३.६३ ॥<br>
सा भूरिकालव्यापित्वं बह्व्अङ्गव्यापिताऽपि च ।<br>
स्वरूपेण तथोत्कर्ष इति वृद्धिस्त्रिधा भवेत् ॥ ऋBह्र्स्_२,३.६४ ॥<br>
तत्र नेत्राम्बुवैस्वर्यवर्जानामेव युज्यते ।<br>
बह्व्अङ्गव्यापितामीषां तयोः कापि विशिष्टता ॥ ऋBह्र्स्_२,३.६५ ॥<br>
तत्राश्रूणां दृग्औच्छून्यकारित्वमवदातता ।<br>
तथा तारातिवैचित्रीवैलक्षण्यविधायिता ।<br>
वैस्वर्ण्यस्य तु भिन्नत्वे कौण्ठ्यव्याकुलतादयः ॥ ऋBह्र्स्_२,३.६६ ॥<br>
भिन्नत्वं स्थानविभ्रंशः कौण्ठ्यं स्यात्सन्नकण्ठता ।<br>
व्याकुलत्वं तु नानोच्चनीचगुप्तविलुप्तता ॥ ऋBह्र्स्_२,३.६७ ॥<br>
प्रायो धूमायिता एव रुक्षास्तिष्ठन्ति सात्त्विकाः ।<br>
स्निग्धास्तु प्रायशः सर्वे चतुर्धैव भवन्त्यमी ॥ ऋBह्र्स्_२,३.६८ ॥<br>
महोत्सवादिवृत्तेषु सद्गोष्ठीताण्डवादिषु ।<br>
ज्वलन्त्युल्लासिनः क्वापि ते रुक्षा अपि कस्यचित् ॥ ऋBह्र्स्_२,३.६९ ॥<br>
सर्वानन्दचमत्कारहेतुर्भावो वरो रतिः ।<br>
एते हि तद्विनाभावान्न चमत्कारिताश्रयाः ॥ ऋBह्र्स्_२,३.७० ॥</p>
<p>तत्र धूमायिताः<br>
अद्वितीया अमी भावा अथवा सद्वितीयकाः ।<br>
ईषद्व्यक्ता अपह्नोतुं शक्या धूमायिता मताः ॥ ऋBह्र्स्_२,३.७१ ॥</p>
<p>यथा<br>
आकर्णयन्नघहरामघवैरिकीर्तिं<br>
पक्ष्माग्रमिश्रविरलाश्रुरभूत्पुरोधाः ।<br>
यष्टा दरोच्छ्वसितलोमकपोलमीषत्<br>
प्रस्विन्ननासिकमुवाह मुखारविन्दम् ॥ ऋBह्र्स्_२,३.७२ ॥</p>
<p>अथ ज्वलिताः<br>
ते द्वौ त्रयो वा युगपद्यान्तः सुप्रकटां दशाम् ।<br>
शक्याः कृच्छ्रेण निह्नोतुं ज्वलिता इति कीर्तिताः ॥ ऋBह्र्स्_२,३.७३ ॥</p>
<p>यथा<br>
न गुञ्जामादातुं प्रभवति करः कम्पतरलो<br>
दृशौ सास्रे पिञ्छं न परिचिनुतं सत्वरकृति ।<br>
क्षमावूरू स्तब्धौ पदमपि न गन्तुं तव सखे<br>
वनाद्वंशीध्वाने परिसरमवाप्ते श्रवणयोः ॥ ऋBह्र्स्_२,३.७४ ॥</p>
<p>यथा वा<br>
निरुद्धं बाष्पाम्भः कथमपि मया गद्गदगिरो<br>
ह्रिया सद्यो गूढाः सखि विघटितो वेपथुरपि ।<br>
गिरिद्रोण्यां वेणौ ध्वनति निपुणैरिङ्गितमये<br>
तथाप्यूहाञ्चक्रे मम मनसि रागः परिजनैः ॥ ऋBह्र्स्_२,३.७५ ॥</p>
<p>अथ दीप्ताः<br>
प्रौढां त्रिचतुरा व्यक्तिं पञ्च वा युगपद्गताः ।<br>
संवरीतुमशक्यास्ते दीप्ता धीरैरुदाहृताः ॥ ऋBह्र्स्_२,३.७६ ॥</p>
<p>यथा<br>
न शक्तिमुपवीणने चिरमधत्त कम्पाकुलो<br>
न गद्गदनिरुद्धवाक्प्रभुरभूदुपश्लोकने ।<br>
क्षमोऽजनि न वीक्षणे विगलद्अश्रुपुरः पुरो<br>
मधुद्विषि परिस्फुरत्यवशम्मूर्तिरासीन्मुनिः ॥ ऋBह्र्स्_२,३.७७ ॥</p>
<p>यथा वा<br>
किमुन्मीलत्यस्रे कुसुमजरजो गञ्जसि मुधा<br>
सरोमाञ्चे कम्पे हिममनिलमाक्रोशसि कुतः ।<br>
किमूरुस्तम्भे वा वनविहरणं द्वेक्षि सखि ते<br>
निराबाधा राधे वदति मदनाधिं स्वरभिदा ॥ ऋBह्र्स्_२,३.७८ ॥</p>
<p>अथ उद्दीप्ताः<br>
एकदा व्यक्तिमापन्नाः पञ्चषाः सर्व एव वा ।<br>
आरूढा परमोत्कर्षमुद्दीप्ता इति कीर्तिताः ॥ ऋBह्र्स्_२,३.७९ ॥</p>
<p>यथा<br>
अद्य स्विद्यति वेपते पुलकिभिर्निस्पन्दतामङ्गकैर्<br>
धत्ते काकुभिराकुलं विलपति म्लायत्यनल्पोष्मभिः ।<br>
स्तिम्यत्यम्बुभिरम्बकस्तवकितैः पीताम्बरोड्डामरं<br>
सद्यस्तद्विरहेण मुह्यति मुहुर्गोष्ठाधिवासी जनः ॥ ऋBह्र्स्_२,३.८० ॥</p>
<p>उद्दीप्ता एव सूद्दिप्ता महाभावे भवन्त्यमी ।<br>
सर्व एव परां कोटिं सात्त्विका यत्र बिभ्रति ॥ ऋBह्र्स्_२,३.८१ ॥</p>
<p>किं च<br>
अथात्र सात्त्विकाभासा विलिख्यन्ते चतुर्विधाः ॥ ऋBह्र्स्_२,३.८२ ॥<br>
रत्य्आभासभवास्ते तु सत्त्वाभासभवास्तथा ।<br>
निःसत्त्वाश्च प्रतीपाश्च यथापूर्वममी वराः ॥ ऋBह्र्स्_२,३.८३ ॥</p>
<p>तत्र आद्याः<br>
मुमुक्षुप्रमुखेष्वाद्या रत्य्आभासात्पुरोदितात् ॥ ऋBह्र्स्_२,३.८४ ॥</p>
<p>यथा<br>
वाराणसीनिवासी कश्चिदयं व्याहरन् हरेश्चरितम् ।<br>
यतिगोष्ठ्यामुत्पुलकः सिञ्चति गण्डद्वयीमस्रैः ॥ ऋBह्र्स्_२,३.८५ ॥</p>
<p>अथ सत्त्वाभासभवाः<br>
मुद्विस्मयादेराभासः प्रोद्यन् जात्या श्लथे हृदि ।<br>
सत्त्वाभास इति प्रोक्तः सत्त्वाभासभवास्ततः ॥ ऋBह्र्स्_२,३.८६ ॥</p>
<p>यथा<br>
जरन्मीमांसकस्यापि शृण्वतः कृष्णविभ्रमम् ।<br>
हृष्टायमानमनसो बभूवोत्पुलकं वपुः ॥ ऋBह्र्स्_२,३.८७ ॥</p>
<p>यथा वा<br>
मुकुन्दचरितामृतप्रसरवर्षिणस्ते मया<br>
कथं कथनचातुरीमधुरिमा गुरुर्वर्ण्यताम् ।<br>
मुहूर्तमतद्अर्थिनोऽपि विषयिणोऽपि यस्याननान्<br>
निशम्य विजयं प्रभोर्दधति बाष्पधाराममी ॥ ऋBह्र्स्_२,३.८८ ॥</p>
<p>अथ निःसत्त्वाः<br>
निसर्गपिच्छिलस्वान्ते तद्अभ्यासपरेऽपि च ।<br>
सत्त्वाभासं विनापि स्युः क्वाप्यश्रुपुलकादयः ॥ ऋBह्र्स्_२,३.८९ ॥</p>
<p>यथा<br>
निशमयतो हरिचरितं न हि सुखदुःखादयोऽस्य हृदि भावाः ।<br>
अनभिनिवेशाज्जाता कथमस्रवदस्रमश्रान्तम् ॥ ऋBह्र्स्_२,३.९० ॥</p>
<p>प्रकृत्या शिथिलं येषां मनः पिच्छिलमेव वा ।<br>
तेष्वेव सात्त्विकाभासः प्रायः संसदि जायते ॥ ऋBह्र्स्_२,३.९१ ॥</p>
<p>अथ प्रतीपाः<br>
हितादन्यस्य कृष्णस्य प्रतीपाः क्रुद्भयादिभिः ॥ ऋBह्र्स्_२,३.९२ ॥</p>
<p>तत्र क्रुधा, यथा हरिवंशे (२.३०.६३) {*Cरितिचलेदितिओन्, ७६.१६}<br>
तस्य प्रस्फुरितौष्ठस्य रक्ताधरतटस्य च ।<br>
वक्त्रं कंसस्य रोषेण रक्तसूर्यायते तदा ॥ ऋBह्र्स्_२,३.९३ ॥</p>
<p>भयेन, यथा<br>
म्लानाननः कृष्णमवेक्ष्य रङ्गे<br>
सिष्वेद मल्लस्त्वधिभालशुक्ति ।<br>
मुक्तिश्रियां सुष्ठु पुरो मिलन्त्याम्<br>
अत्यादरात्पाद्यमिवाजहार ॥ ऋBह्र्स्_२,३.९४ ॥</p>
<p>यथा वा<br>
प्रवाच्यमाने पुरतः पुराणे<br>
निशम्य कंसस्य भयातिरेकम् ।<br>
परिप्लवान्तःकरणः समन्तात्<br>
परिम्लानमुखस्तदासीत् ॥ ऋBह्र्स्_२,३.९५ ॥<br>
नास्त्यर्थः सात्त्विकाभासकथने कोऽपि यद्यपि ।<br>
सात्त्विकानां विवेकाय दिक्तथापि प्रदर्शिता ॥ ऋBह्र्स्_२,३.९६ ॥</p>
<p>इति श्रीश्रीभक्तिरसामृतसिन्धौ दक्षिणविभागे<br>
भक्तिरससामान्यनिरूपणे सात्त्विकलहरी तृतीया ।</p>
<p>___________________________________________________</p>
<p>[२.४]<br>
व्यभिचार्याख्या चतुर्थलहरी</p>
<p>अथोच्यन्ते त्रयस्त्रिंशद्भावा ये व्यभिचारिणः ।<br>
विशेषेणाभिमुख्येन चरन्ति स्थायिनं प्रति ॥ ऋBह्र्स्_२,४.१ ॥<br>
वाग्अङ्गसत्त्वसूच्या ज्ञेयास्ते व्यभिचारिणः ।<br>
सञ्चारयन्ति भावस्य गतिं सञ्चारिणोऽपि ॥ ऋBह्र्स्_२,४.२ ॥<br>
उन्मज्जन्ति निमज्जन्ति स्थायिन्यमृतवारिधौ ।<br>
ऊर्मिवद्वर्धयन्त्येनं यान्ति तद्रूपतां च ते ॥ ऋBह्र्स्_२,४.३ ॥<br>
निर्वेदोऽथ विषादो दैन्यं ग्लानिश्रमौ च मदगर्वौ ।<br>
शङ्कात्रासावेगा उन्मादापस्मृती तथा व्याधिः ॥ ऋBह्र्स्_२,४.४ ॥<br>
मोहो मृतिरालस्यं जाड्यं व्रीडावहित्था च ।<br>
स्मृतिरथ वितर्कचिन्तामतिधृतयो हर्ष उत्सुकत्वं च ॥ ऋBह्र्स्_२,४.५ ॥<br>
औग्र्यमर्षासूयाश्चापल्यं चैव निद्रा च ।<br>
सुप्तिर्बोध इतीमे भावा व्यभिचारिणः समाख्याताः ॥ ऋBह्र्स्_२,४.६ ॥</p>
<p>तत्र (१) निर्वेदः<br>
महार्तिविप्रयोगेर्ष्यासद्विवेकादिकल्पितम् ।<br>
स्वावमाननमेवात्र निर्वेद इति कथ्यते ।<br>
अत्र चिन्ताश्रुवैवर्ण्यदैन्यनिःश्वसितादयः ॥ ऋBह्र्स्_२,४.७ ॥</p>
<p>तत्र महार्त्या, यथा<br>
हन्त देहहतकैः किममीभिः<br>
पालितैर्विफलपुण्यफलैर्नः ।<br>
एहि कालियह्रदे विषवह्नौ<br>
स्वं कुटुम्बिनि हठाज्जुहवाम ॥ ऋBह्र्स्_२,४.८ ॥</p>
<p>विप्रयोगेण, यथा<br>
असङ्गमान्माधवमाधुरीणाम्<br>
अपुष्पिते नीरसतां प्रयाते ।<br>
वृन्दावने शीर्यति हा कुतोऽसौ<br>
प्राणित्यपुण्यः सुबलो द्विरेफः ॥ ऋBह्र्स्_२,४.९ ॥</p>
<p>यथा वा, दानकेलिकौमुद्याम् (२०)<br>
भवतु माधवजल्पमशृण्वतोः<br>
श्रवणयोरलमश्रवणिर्मम ।<br>
तमविलोकयतोरविलोचनिः<br>
सखि विलोचनयोश्च किलानयोः ॥ ऋBह्र्स्_२,४.१० ॥</p>
<p>ईर्ष्यया, यथा हरिवंशे (२.६७.११) {*ईन् च्रितिचलेदितिओन्, अप्पेन्दिx २९.} सत्यादेवीवाक्यम्<br>
स्तोतव्या यदि तावत्सा नारदेन तवाग्रतः ।<br>
दुर्भगोऽयं जनस्तत्र किमर्थमनुशब्दितः ॥ ऋBह्र्स्_२,४.११ ॥</p>
<p>सद्विवेकेन, यथा श्रीदशमे (१०.५१.४७)<br>
ममैष कालोऽजित निष्फलो गतो<br>
राज्यश्रियोन्नद्धमदस्य भूपतेः ।<br>
मर्त्यात्मबुद्धेः सुतदारकोषभूष्व्<br>
आसज्जमानस्य दुरन्तचिन्तया ॥ ऋBह्र्स्_२,४.१२ ॥</p>
<p>अमङ्गलमपि प्रोच्य निर्वेदं प्रथमं मुनिः ।<br>
मेनेऽमुं स्थायिनं शान्त इति जल्पन्ति केचन ॥ ऋBह्र्स्_२,४.१३ ॥</p>
<p>अथ (२) विषादः<br>
इष्टानवाप्तिप्रारब्धकार्यासिद्धिविपत्तितः ।<br>
अपराधादितोऽपि स्यादनुतापो विषण्णता ॥ ऋBह्र्स्_२,४.१४ ॥<br>
अत्रोपायसहायानुसन्धिश्चिन्ता च रोदनम् ।<br>
विलापश्वासवैवर्ण्यमुखशोषादयोऽपि च ॥ ऋBह्र्स्_२,४.१५ ॥</p>
<p>तत्र इष्टानवाप्तितो, यथा<br>
जरां याता मूर्तिर्मम विवशतां वागपि गता<br>
मनोवृत्तिश्चेयं स्मृतिविधुरतापद्धतिमगात् ।<br>
अघध्वंसिन् दूरे वसतु भवद्आलोकनशशी<br>
मया हन्त प्राप्तो न भजनरुचेरप्यवसरः ॥ ऋBह्र्स्_२,४.१६ ॥<br>
प्रारब्धकार्यासिद्धेः, यथा<br>
स्वप्ने मयाद्य कुसुमानि किलाहृतानि<br>
यत्नेन तैर्विरचिता वनमालिका च ।<br>
यावन्मुकुन्दहृदि हन्त निधीयते सा<br>
हा तावदेव तरसा विरराम निद्रा ॥ ऋBह्र्स्_२,४.१७ ॥</p>
<p>विपत्तितेः, यथा<br>
कथमनायि पुरे मयका सुतः<br>
कथमसौ न निगृह्य गृहे धृतः ।<br>
अमुमहो बत दन्तिविधुन्तुदो<br>
विधुरितं विधुमत्र विधित्सति ॥ ऋBह्र्स्_२,४.१८ ॥</p>
<p>अपराधात्, यथा श्रीदशमे (१०.१४.९)<br>
पश्येश मेऽनार्यमनन्त आद्ये<br>
परात्मनि त्वय्यपि मायिमायिनि<br>
मायां वितत्येक्षितुमात्मवैभवं<br>
ह्यहं कियानैच्छमिवार्चिरग्नौ ॥ ऋBह्र्स्_२,४.१९ ॥</p>
<p>यथा वा<br>
स्यमन्तकमहं हृत्वा गतो घोरास्यमन्तकम् ।<br>
करवै तरणीं कां वा क्षिप्तो वैतरणीयमनु ॥ ऋBह्र्स्_२,४.२० ॥</p>
<p>अथ (३) दैन्यम्<br>
दुःखत्रासापराधाद्यैरनौर्जित्यं तु दीनता ।<br>
चाटुकृन्मान्द्यमालिन्यचिन्ताङ्गजडिमादिकृत् ॥ ऋBह्र्स्_२,४.२१ ॥</p>
<p>तत्र दुःखेन, यथा श्रीदशमे (१०.५१.५७)<br>
चिरमिह वृजिनार्तस्तप्यमानोऽनुतापैर्<br>
अवितृषषडमित्रो लब्धशान्तिः कथङ्चित् ।<br>
शरणद समुपेतस्त्वत्पदाब्जं परात्मन्न्<br>
अभयमृतमशोकं पाहि मापन्नमीश ॥ ऋBह्र्स्_२,४.२२ ॥</p>
<p>त्रासेन, यथा प्रथमे (१.८.१०)<br>
अभिद्रवति मामीश शरस्तप्तायसो विभो ।<br>
कामं दहतु मां नाथ मा मे गर्भो निपात्यताम् ॥ ऋBह्र्स्_२,४.२३ ॥</p>
<p>अपराधेन, यथा श्रीदशमे (१०.१४.१०)<br>
अतः क्षमस्वाच्युत मे रजोभुवो<br>
ह्यजानतस्त्वत्पृथगीशमानिनः<br>
अजावलेपान्धतमोऽन्धचक्षुष<br>
एषोऽनुकम्प्यो मयि नाथवानिति ॥ ऋBह्र्स्_२,४.२४ ॥</p>
<p>आद्यशब्देन लज्जयापि, यथा तत्रैव (१०.२२.१४)<br>
माऽनयं भोः कृथास्त्वां तु नन्दगोपसुतं प्रियम् ।<br>
जानीमोऽङ्ग व्रजश्लाघ्यं देहि वासांसि वेपिताः ॥ ऋBह्र्स्_२,४.२५ ॥</p>
<p>अथ (४) म्लानिः<br>
ओजः सोमात्मकं देहे बलपुष्टिकृदस्य तु ।<br>
क्षयाच्छमाधिरत्य्आद्यैर्ग्लानिर्निष्प्राणता मता ।<br>
कम्पाङ्गजाड्यवैवर्ण्यकार्श्यदृग्भ्रमणादिकृत् ॥ ऋBह्र्स्_२,४.२६ ॥</p>
<p>तत्र श्रमेण, यथा<br>
आघूर्णन्मणिवलयोज्ज्वलप्रकोष्ठा<br>
गोष्ठान्तर्मधुरिपुकीर्तिनर्तितौष्ठी ।<br>
लोलाक्षी दधिकलसं विलोडयन्ती<br>
कृष्णाय क्लमभरनिःस्पृहा बभूव ॥ ऋBह्र्स्_२,४.२७ ॥</p>
<p>यथा वा<br>
गुम्फितुं निरुपमां वनस्रजं<br>
चारु पुष्पपटलं विचिन्वती ।<br>
दुर्गमे क्लमभरातिदुर्बला<br>
कानने क्षणमभून्मृगेक्षणा ॥ ऋBह्र्स्_२,४.२८ ॥</p>
<p>आधिना, यथा<br>
सा रसव्यतिकरेण विहीना<br>
क्षीणजीवनतयोच्चलहंसा ।<br>
माधवाद्य विरहेण तवाम्बा<br>
शुष्यति स्म सरसी शुचिनेव ॥ ऋBह्र्स्_२,४.२९ ॥</p>
<p>रत्या, यथा रससुधाकरे (२.१३ )<br>
अतिप्रयत्नेन रतान्ततान्ता<br>
कृष्णेन तल्पावरोपिता सा ।<br>
आलम्ब्य तस्यैव करं करेण<br>
ज्योत्स्नाकृतानन्दमलिन्दमाप ॥ ऋBह्र्स्_२,४.३० ॥</p>
<p>अथ (५) श्रमः<br>
अध्वनृत्यरताद्य्उत्थः खेदः श्रम इतीर्यते ।<br>
निद्रास्वेदाङ्गसंमर्दजृम्भाश्वासादिभागसौ ॥ ऋBह्र्स्_२,४.३१ ॥</p>
<p>अथ अध्वनो, यथा<br>
कृतागसं पुत्रमनुव्रजन्ती<br>
व्रजाजिरान्तर्व्रजराजराज्ञी ।<br>
परिस्खलत्कुन्तलबन्धनेयं<br>
बभूव घर्माम्बुकरम्बिताङ्गी ॥ ऋBह्र्स्_२,४.३२ ॥</p>
<p>नृत्यादेः, यथा<br>
विस्तीर्योत्तरलितहारमङ्गहारं<br>
सङ्गीतोन्मुखमुखरैर्वृतः सुहृद्भिः ।<br>
अस्विद्यद्विरचितनन्दसूनुर्वा<br>
कुर्वाणस्तटभुवि ताण्डवानि रामः ॥ ऋBह्र्स्_२,४.३३ ॥</p>
<p>रताद्, यथा श्रीदशमे (१०.३३.२०)<br>
तासामतिविहारेण श्रान्तानां वदनानि सः ।<br>
प्रामृजत्करुणः प्रेम्णा शन्तमेनाङ्ग पाणिना ॥ ऋBह्र्स्_२,४.३४ ॥</p>
<p>अथ (६) मदः<br>
विवेकहर उल्लासो मदः स द्विविधो मतः ।<br>
मधुपानभवोऽनङ्गविक्रियाभरजोऽपि च ।<br>
गत्य्अङ्गवाणीस्खलनदृग्घूर्णारक्तिमादिकृत् ॥ ऋBह्र्स्_२,४.३५ ॥</p>
<p>तत्र मधुपानभवो, यथा ललितमाधवे (५.४१)<br>
बिले क्व नु विलिल्यिरे नृपपिपीलिकाः पीडिताः<br>
पिनस्मि जगद्अण्डकं ननु हरिः क्रुधं धास्यति ।<br>
शचीगृहकुरङ्ग रे हससि किं त्वमित्युन्नदन्न्<br>
उदेति मदडम्बरस्खलितचूडमग्रे हली ॥ ऋBह्र्स्_२,४.३६ ॥</p>
<p>यथा वा प्राचाम् {*ড়ुरुषोत्तमदेवस्य. षृK १२७, ष्Kं २३८.}<br>
भभभ्रमति मेदिनी लललन्दते चन्द्रमाः<br>
कृकृष्ण ववद द्रुतं हहहसन्ति किं वृष्णयः ।<br>
सिसीधु मुमुमुञ्च मे पपपपानपात्रे स्थितः<br>
मदस्खलितमालपन् हलधरः श्रियः वः क्रियात् ॥ ऋBह्र्स्_२,४.३७ ॥</p>
<p>उत्तमस्तु मदाच्छेते मध्यो हसति पायति ।<br>
कनिष्ठः क्रोशति स्वैरं पुरुषं वक्ति रोदिति ॥ ऋBह्र्स्_२,४.३८ ॥<br>
मदोऽपि त्रिविधः प्रोक्तस्तरुणादिप्रभेदतः ।<br>
अत्र नात्युपयोगित्वाद्विस्तार्य न हि वर्णितः ॥ ऋBह्र्स्_२,४.३९ ॥</p>
<p>अनङ्गविक्रियाभरजो, यथा<br>
व्रजपतिसुतमग्रे विक्ष्य भुग्नीभवद्भ्रूर्<br>
भ्रमति हसति रोदित्यास्यमन्तर्दधाति ।<br>
प्रलपति मुहुरालीं वन्दते पश्य वृन्दे<br>
नवमदनमदान्धा हन्त गान्धर्विकेयम् ॥ ऋBह्र्स्_२,४.४० ॥</p>
<p>अथ (७) गर्वः<br>
सौभाग्यरूपतारुण्यगुणसर्वोत्तमाश्रयैः ।<br>
इष्टलाभादिना चान्यहेलनं गर्व ईर्यते ॥ ऋBह्र्स्_२,४.४१ ॥<br>
अत्र सोल्लुण्ठवचनं लीलानुत्तरदायिता ।<br>
स्वाङ्गेक्षा निह्नवोऽन्यस्य वचनाश्रवणादयः ॥ ऋBह्र्स्_२,४.४२ ॥</p>
<p>तत्र सौभाग्येन, यथा श्रीकृष्णकर्णामृते (३.९३)<br>
हस्तमुत्क्षिप्य यातोऽसि बलात्कृष्ण किमद्भुतम् ।<br>
हृदयाद्यदि निर्यासि पौरुषं गणयामि ते ॥ ऋBह्र्स्_२,४.४३ ॥</p>
<p>रूपतारुण्येन, यथा<br>
यस्याः स्वभावमधुरां परिषेव्य मूर्तिं<br>
धन्या बभूव नितरामपि यौवनश्रीः ।<br>
सेयं त्वयि व्रजवधूशतभुक्तमुक्ते<br>
दृक्पातमाचरतु कृष्ण कथं सखी मे ॥ ऋBह्र्स्_२,४.४४ ॥</p>
<p>गुणेन, यथा<br>
गुम्फन्तु गोपाः कुसुमैः सुगन्धिभिर्<br>
दामानि कामं धृतरामणीयकैः ।<br>
निधास्यते किन्तु सतृष्णमग्रतः<br>
कृष्णो मदीयां हृदि विस्मितः स्रजम् ॥ ऋBह्र्स्_२,४.४५ ॥</p>
<p>सर्वोत्तमाश्रयेण, यथा श्रीदशमे (१०.२.३३)<br>
तथा न ते माधव तावकाः क्वचिद्<br>
भ्रश्यन्ति मार्गात्त्वयि बद्धसौहृदाः<br>
त्वयाभिगुप्ता विचरन्ति निर्भया<br>
विनायकानीकपमूर्धसु प्रभो ॥ ऋBह्र्स्_२,४.४६ ॥</p>
<p>इष्टलाभेन, यथा<br>
वृन्दावनेन्द्र भवतः परमं प्रसादम्<br>
आसाद्य नन्दितमतिर्मुहुरुद्धतोऽस्मि ।<br>
आशंसते मुनिमनोरथवृत्तिमृग्यां<br>
वैकुण्ठनाथकरुणामपि नाद्य चेतः ॥ ऋBह्र्स्_२,४.४७ ॥</p>
<p>अथ (८) शङ्का<br>
स्वीयचौर्यापराधादेः परक्रौर्यादितस्तथा ।<br>
स्वानिष्टोत्प्रेक्षणं यत्तु सा शङ्केत्यभिधीयते ।<br>
अत्रास्यशोषवैवर्ण्यदिक्प्रेक्षालीनतादयः ॥ ऋBह्र्स्_२,४.४८ ॥</p>
<p>तत्र चौर्याद्, यथा<br>
सतर्णकं डिम्भकदम्बकं हरन्<br>
सदम्भमम्भोरुहसम्भवस्तदा ।<br>
तिरोभविष्यन् हरितश्चलेक्षणैर्<br>
अष्टाभिरष्टौ हरितः समीक्षते ॥ ऋBह्र्स्_२,४.४९ ॥</p>
<p>यथा वा<br>
स्यमन्तकं हन्त वमन्तमर्थं<br>
निह्नुत्य दूरे यदहं प्रयातः ।<br>
अवद्यमद्यापि तदेव कर्म<br>
शर्माणि चित्ते मम निर्भिनत्ति ॥ ऋBह्र्स्_२,४.५० ॥</p>
<p>अपराधाद्, यथा<br>
तद्अवधि मलिनोऽसि नन्दगोष्ठे<br>
यद्अवधि वृष्टिमचीकरः शचीश ।<br>
शृणु हितमभितः प्रपद्य कृष्णं<br>
श्रियमविशङ्कमलङ्कुरु त्वमैन्द्रीम् ॥ ऋBह्र्स्_२,४.५१ ॥</p>
<p>परक्रौर्येण, यथा पद्यावल्याम् (३३१)<br>
प्रथयति न तथा ममार्तिमुच्चैः<br>
सहचरि वल्लवचन्द्रविप्रयोगः ।<br>
कटुभिरसुरमण्डलैः परीते<br>
दनुजपतेर्नगरे यथास्य वासः ॥ ऋBह्र्स्_२,४.५२ ॥</p>
<p>शङ्का तु प्रवरस्त्रीणां भीरुत्वाद्भयकृद्भवेत् ॥ ऋBह्र्स्_२,४.५३ ॥</p>
<p>अथ (९) त्रासः<br>
त्रासः क्षोभो हृदि तडिद्घोरसत्त्वोग्रनिस्वनैः ।<br>
पार्श्वस्थालम्बरोमाञ्चकम्पस्तम्भभ्रमादिकृत् ॥ ऋBह्र्स्_२,४.५४ ॥</p>
<p>तत्र तडिता, यथा<br>
बाढं निविडया सद्यस्तडिता ताडितेक्षणः ।<br>
रक्ष कृष्णेति चुक्रोश कोऽपि गोपीस्तनन्धयः ॥ ऋBह्र्स्_२,४.५५ ॥</p>
<p>घोरसत्त्वेन, यथा<br>
अदूरमासेदुषि वल्लवाङ्गना<br>
स्वं पुङ्गवीकृत्य सुरारिपुङ्गवे ।<br>
कृष्णभ्रमेणाशु तरङ्गद्अङ्गिका<br>
तमालमालिङ्ग्य बभूव निश्चला ॥ ऋBह्र्स्_२,४.५६ ॥</p>
<p>उग्रनिस्वनेन, यथा<br>
आकर्ण्य कर्णपदवीविपदं यशोदा<br>
विस्फूर्जितं दिशि दिशि प्रकटं वृकाणाम् ।<br>
यामान्निकामचतुरा चतुरः स्वपुत्रं<br>
सा नेत्रचत्वरचरं चिरमाचचार ॥ ऋBह्र्स्_२,४.५७ ॥</p>
<p>गात्रोत्कम्पी मनःकम्पः सहसा त्रास उच्यते ।<br>
पूर्वापरविचारोत्थं भयं त्रासात्पृथग्भवेत् ॥ ऋBह्र्स्_२,४.५८ ॥</p>
<p>अथ (१०) आवेगः<br>
चित्तस्य सम्भ्रमो यः स्यादावेगोऽयं स चाष्टधा ।<br>
प्रियाप्रियानलमरुद्वर्षोत्पातगजारितः ॥ ऋBह्र्स्_२,४.५९ ॥<br>
प्रियोत्थे पुलकः सान्त्वं चापल्याभ्युद्गमादयः ।<br>
अप्रियोत्थे तु भूपातविक्रोशभ्रमणादयः ॥ ऋBह्र्स्_२,४.६० ॥<br>
व्यत्यस्तगतिकम्पाक्षिमीलनास्रादयोऽग्निजे ।<br>
वातजेऽजावृतिक्षिप्रगतिदृङ्मार्जनादयः ॥ ऋBह्र्स्_२,४.६१ ॥<br>
वृष्टिजो धावनच्छत्रगात्रसङ्कोचनादिकृत् ।<br>
औत्पाते मुखवैवर्ण्यविस्मयोऽकण्ठितादयः ॥ ऋBह्र्स्_२,४.६२ ॥<br>
गाजे पलायनोत्कम्पत्रासपृष्ठेक्षणादयः ।<br>
अरिजो वर्मशस्त्रादिग्रहापसरणादिकृत् ॥ ऋBह्र्स्_२,४.६३ ॥</p>
<p>अत्र प्रियदर्शनजो, यथा<br>
प्रेक्ष्य वृन्दावनात्पुत्रमायान्तं प्रस्नुतस्तनी ।<br>
सङ्कुला पुलकैरासीदाकुला गोकुलेश्वरी ॥ ऋBह्र्स्_२,४.६४ ॥<br>
प्रियश्रवणजो, यथा श्रीदशमे (१०.२३.१८)<br>
श्रुत्वाच्युतमुपायातं नित्यं तद्दर्शनोत्सुकाः ।<br>
तत्कथाक्षिप्तमनसो बभूवुर्जातसम्भ्रमाः ॥ ऋBह्र्स्_२,४.६५ ॥</p>
<p>अप्रियदर्शनजो, यथा<br>
किमिदं किमिदं किमेतदुच्चैर्<br>
इति घोरध्वनिघूर्णिता लपन्ती ।<br>
निशि वक्षति वीक्ष्य पूतनायास्<br>
तनयं भ्राम्यति सम्भ्रमाद्यशोदा ॥ ऋBह्र्स्_२,४.६६ ॥</p>
<p>अप्रियश्रवणजो, यथा<br>
निशम्य पुत्रं क्रटतोस्तटान्ते<br>
महीजयोर्मध्यगमूर्ध्वनेत्रा ।<br>
आभीरराज्ञी हृदि सम्भ्रमेण<br>
बिद्धा विधेयं न विदाञ्चकार ॥ ऋBह्र्स्_२,४.६७ ॥</p>
<p>अग्निजो, यथा<br>
धीर्व्यग्राजनि नः समस्तसुहृदां तां प्राणरक्षामणिं<br>
गव्या गौरवतः समीक्ष्य निविडे तिष्ठन्तमन्तर्वने ।<br>
वह्निः पश्य शिखण्डशेखर खरं मुञ्चन्नखण्डध्वनिं<br>
दीर्घाभिः सुरदीर्घिकाम्बुलहरीमर्चिभिराचामति ॥ ऋBह्र्स्_२,४.६८ ॥</p>
<p>वातजो, यथा<br>
पांशुप्रारब्धकेतौ बृहद्अटविकुटोन्माथिशौटीर्यपुञ्जे<br>
भाण्डीरोद्दण्डशाखाभुजततिषु गते ताण्डवाचार्यचर्याम् ।<br>
वातव्राते करीषङ्कषतरशिखरे शार्करे झात्करिष्णौ<br>
क्षौण्यामप्रेक्ष्य पुत्रं व्रजपतिगृहिणी पश्य सम्बम्भ्रमीति ॥ ऋBह्र्स्_२,४.६९ ॥</p>
<p>वर्षजो, यथा श्रीदशमे (१०.२५.११)<br>
अत्यासारातिवातेन पशवो जातवेपनाः ।<br>
गोपा गोप्यश्च शीतार्ता गोविन्दं शरणं ययुः ॥ ऋBह्र्स्_२,४.७० ॥</p>
<p>यथा वा<br>
सममुरुकरकाभिर्दन्तिशुण्डासपिण्डाः<br>
प्रतिदिशमिह गोष्ठे वृष्टिधाराः पतन्ति ।<br>
अजनिषत युवानोऽप्याकुलास्त्वं तु बालः<br>
स्फुटमसि तद्अगारान्मा स्म भूर्निर्यियासुः ॥ ऋBह्र्स्_२,४.७१ ॥</p>
<p>उत्पातजो, यथा<br>
क्षितिरतिविपुला टलत्यकस्माद्<br>
उपरि घुरन्ति च हन्त घोरमुल्काः ।<br>
मम शिशुरहिदूषितार्कपुत्री<br>
तटमटतीत्यधुना किमत्र कुर्याम् ॥ ऋBह्र्स्_२,४.७२ ॥</p>
<p>गाजो, यथा<br>
अपसरापसर त्वरया गुरुर्<br>
मुदिरसुन्दर हे पुरतः करी ।<br>
म्रदिमवीक्षणतस्तव नश्चलं<br>
हृदयमाविजते पुरयोषिताम् ॥ ऋBह्र्स्_२,४.७३ ॥</p>
<p>गजेन दुष्टसत्त्वोऽन्यः पश्व्आदिरुपलक्ष्यते ॥ ऋBह्र्स्_२,४.७४ ॥</p>
<p>यथा वा<br>
चण्डांशोस्तुरगान् सटाग्रनटनैराहत्य विद्रावयन्<br>
द्रागन्धङ्करणः सुरेन्द्रसुदृशां गोष्ठोद्धूतैः पांशुभिः ।<br>
प्रत्यासीदतु मत्पुरः सुररिपुर्गर्वान्धमर्वाकृतिर्<br>
द्रगिष्ठे मुहुरत्र जाग्रति भुजे व्यग्रासि मातः कथम् ॥ ऋBह्र्स्_२,४.७५ ॥</p>
<p>अरिजो, यथा ललितमाधवे (२.२९)<br>
स्थूलस्तालभुजान्नतिर्गिरितटीवक्षाः क्व यक्षाधमः<br>
क्वायं बालतमालकन्दलमृदुः कन्दर्पकान्तः शिशुः ।<br>
नास्त्यन्यः सहकारितापटुरिह प्राणी न जानीमहे<br>
हा गोष्ठेश्वरि कीदृगद्य तपसां पाकस्तवोन्मीलति ॥ ऋBह्र्स्_२,४.७६ ॥</p>
<p>यथा वा तत्रैव (५.३०)<br>
सप्तिः सप्ती रथ इह रथः कुञ्जरो मे<br>
तूणस्तूणो धनुरुत धनुर्भोः कृपाणी कृपाणी ।<br>
का भीः का भीरयमयमहं हा त्वरध्वं त्वरध्वं<br>
राज्ञः पुत्री बत हृतहृता कामिना वल्लवेन ॥ ऋBह्र्स्_२,४.७७ ॥</p>
<p>आवेगाभास एवायं पराश्रयतापि चेत् ।<br>
नायकोत्कर्षबोधाय तथाप्यत्र निदर्शितः ॥ ऋBह्र्स्_२,४.७८ ॥</p>
<p>अथ (११) उन्मादः<br>
उन्मादो हृद्भ्रमः प्रौढानन्दापद्विरहादिजः ॥ ऋBह्र्स्_२,४.७९ ॥<br>
अत्राट्टहासो नटनं सङ्गीतं व्यर्थचेष्टितम् ।<br>
प्रलापधावनक्रोशविपरीतक्रियादयः ॥ ऋBह्र्स्_२,४.८० ॥</p>
<p>तत्र प्रौढानन्दाद्, यथा कर्णामृते (२.२५)<br>
राधा पुनातु जगदच्युतदत्तचित्ता<br>
मन्थानकं विदधती दधिरिक्तपात्रे ।<br>
यस्याः स्तनस्तवकचञ्चललोचनालिर्<br>
देवोऽपि रुद्धहृदयो धवलं दुदोह ॥ ऋBह्र्स्_२,४.८१ ॥</p>
<p>आपदो, यथा<br>
पशूनपि कृताञ्जलिर्नमति मान्त्रिका इत्यलं<br>
तरूनपि चिकित्सका इति विषौषधं पृच्छति ।<br>
ह्रदं भुजगभैरवं हरि हरि प्रविष्टे हरौ<br>
व्रजेन्द्रगृहिणी मुहुर्भ्रममयीमवस्थां गता ॥ ऋBह्र्स्_२,४.८२ ॥</p>
<p>विरहाद्, यथा श्रीदशमे (१०.३०.४)<br>
गायन्त्य उच्चैरमुमेव संहता<br>
विचिक्युरुन्मत्तकवद्वनाद्वनम् ।<br>
पप्रच्छुराकाशवदन्तरं बहिर्<br>
भूतेषु सन्तं पुरुषं वनस्पतीन् ॥ ऋBह्र्स्_२,४.८३ ॥</p>
<p>उन्मादः पृथगुक्तोऽयं व्याधिष्वन्तर्भवन्नपि ।<br>
यत्तत्र विप्रलम्भादौ वैचित्रीं कुरुते पराम् ॥ ऋBह्र्स्_२,४.८४ ॥<br>
अधिरूढे महाभावे मोहनत्वमुपागते ।<br>
अवस्थान्तरमाप्तोऽसौ दिव्योन्माद इतीर्यते ॥ ऋBह्र्स्_२,४.८५ ॥</p>
<p>अथ (१२) अपस्मारः<br>
दुःखोत्थधातुवैषम्याद्य्उद्भूतश्चित्तविप्लवः ।<br>
अपस्मारोऽत्र पतनं धावनास्फोटनभ्रमाः ।<br>
कम्पः फेनस्रुतिर्बाहुक्षेपणविक्रोशनादयः ॥ ऋBह्र्स्_२,४.८६ ॥</p>
<p>यथा<br>
फेनायते प्रतिपदं क्षिपते भुजोर्मिम्<br>
आघूर्णते लुठति कुजति लीयते च ।<br>
अम्बा तवाद्य विरहे चिरमम्बुराज<br>
बेलेव वृष्णितिलक व्रजराजराज्ञी ॥ ऋBह्र्स्_२,४.८७ ॥</p>
<p>यथा वा<br>
श्रुत्वा हन्त हतं त्वया यदुकुलोत्तंसात्र कंसासुरं<br>
दैत्यस्तस्य सुहृत्तमः परिणतिं घोरां गतः कामपि ।<br>
लालाफेनकदम्बचुम्बितमुखप्रान्तस्तरङ्गद्भुजो<br>
घूर्णन्नर्णवसीम्नि मण्डलतया भ्राम्यन्न विश्राम्यति ॥ ऋBह्र्स्_२,४.८८ ॥</p>
<p>उन्मादवदिह व्याधिविशेषोऽप्येष वर्णितः ।<br>
परां भयानकाभासे यत्करोति चमत्कृतिम् ॥ ऋBह्र्स्_२,४.८९ ॥</p>
<p>अथ (१३) व्याधिः<br>
दोषोद्रेकवियोगाद्यैर्व्याधयो ये ज्वरादयः ।<br>
इह तत्प्रभवो भावो व्याधिरित्यभिधीयते ।<br>
अत्र स्तम्भः श्लथाङ्गत्वश्वासोत्तापक्लमादयः ॥ ऋBह्र्स्_२,४.९० ॥</p>
<p>यथा<br>
तव चिरविरहेण प्राप्य पीडामिदानीं<br>
दधद्उरुजडिमानि ध्मापितान्यङ्गकानि ।<br>
श्वसितपवनधाटीघट्टितघ्राणवाटं<br>
लुठति धरणिपृष्ठे गोष्ठवाटीकुटुम्बम् ॥ ऋBह्र्स्_२,४.९१ ॥</p>
<p>अथ (१४) मोहः<br>
मोहो हृन्मूढता हर्षाद्विश्लेषाद्भयतस्तथा ।<br>
विषादादेश्च तत्र स्याद्देहस्य पतनं भुवि ।<br>
शून्येन्द्रियत्वं भ्रमणं तथा निश्चेष्टतामयः ॥ ऋBह्र्स्_२,४.९२ ॥</p>
<p>तत्र हर्षाद्, यथा श्रीदशमे (१०.१२.४४)<br>
इत्थं स्म पृष्टः स तु बादरायणिस्<br>
तत्स्मारितानन्तहृताखिलेन्द्रियः ।<br>
कृच्छ्रात्पुनर्लब्धबहिर्दृशिः शनैः<br>
प्रत्याह तं भागवतोत्तमोत्तमम् ॥ ऋBह्र्स्_२,४.९३ ॥</p>
<p>यथा वा<br>
निरुच्छ्वसितरीतयो विघटिताक्षिपक्ष्मक्रिया<br>
निरीहनिखिलेन्द्रियाः प्रतिनिवृत्तचिद्वृत्तयः ।<br>
अवेक्ष्य कुरुमण्डले रहसि पुण्डरीकेक्षणं<br>
व्रजाम्बुजदृशोऽभजन् कनकशालभञ्जीश्रियम् ॥ ऋBह्र्स्_२,४.९४ ॥</p>
<p>विश्लेषाद्, यथा हंसदूते (४)<br>
कदाचित्खेदाग्निं विघटयितुमन्तर्गतमसौ<br>
सहालीभिर्लेभे तरलितमना यामुनतटीम् ।<br>
चिरादस्याश्चित्तं परिचितकुटीरकलनाद्<br>
अवस्था तस्तार स्फुटमथ सुषुप्तेः प्रियसखी ॥ ऋBह्र्स्_२,४.९५ ॥</p>
<p>भयाद्, यथा<br>
मुकुन्दमाविष्कृतविश्वरूपं<br>
निरूपयन् वानरवर्यकेतुः ।<br>
करारविन्दात्पुरतः स्खलन्तं<br>
न गाण्डीवं खण्डितधीर्विवेद ॥ ऋBह्र्स्_२,४.९६ ॥</p>
<p>विषादाद्, यथा श्रीदशमे (१०.११.४९)<br>
कृष्णं महाबकग्रस्तं दृष्ट्वा रामादयोऽर्भकाः ।<br>
बभूवुरिन्द्रियाणीव विना प्राणं विचेतसः ॥ ऋBह्र्स्_२,४.९७ ॥</p>
<p>अस्यान्यत्रात्मपर्यन्ते स्यात्सर्वत्रैव मूढता ।<br>
कृष्णस्फूर्तिविशेषस्तु न कदाप्यत्र लीयते ॥ ऋBह्र्स्_२,४.९८ ॥</p>
<p>अथ (१५) मृतिः<br>
विषादव्याधिसन्त्राससम्प्रहारक्लमादिभिः ।<br>
प्राणत्यागो मृतिस्तस्यामव्यक्ताक्षरभाषणम् ।<br>
विवर्णगात्रताश्वासमान्द्यहिक्कादयः क्रियाः ॥ ऋBह्र्स्_२,४.९९ ॥</p>
<p>यथा<br>
अनुल्लासश्वासा मुहुरसरलोत्तानितदृशो<br>
विवृण्वन्तः काये किमपि नववैवर्ण्यमभितः ।<br>
हरेर्नामाव्यक्तीकृतमलघुहिक्कालहरीभिः<br>
प्रजल्पन्तः प्राणान् जहति मथुरायां सुकृतिनः ॥ ऋBह्र्स्_२,४.१०० ॥</p>
<p>यथा वा<br>
विरमद्अलघुकण्ठोद्घोषघुत्कारचक्रा<br>
क्षणविघटितताम्यद्दृष्टिखद्योतदीप्तिः ।<br>
हरिमिहिरनिपीतप्राणगाढान्धकारा<br>
क्षयमगमदकस्मात्पूतना कालरात्रिः ॥ ऋBह्र्स्_२,४.१०१ ॥</p>
<p>प्रायोऽत्र मरणात्पूर्वा चित्तवृत्तिर्मृतिर्मता ।<br>
मृतिरत्रानुभावः स्यादिति केनचिदुच्यते ।<br>
किन्तु नायकवीर्यार्थं शत्रौ मरणमुच्यते ॥ ऋBह्र्स्_२,४.१०२ ॥</p>
<p>अथ (१६) आलस्यम्<br>
सामर्थ्यस्यापि सद्भावे क्रियानुन्मुखता हि या ।<br>
तृप्तिश्रमादिसम्भूता तद्आलस्यमुदीर्यते ॥ ऋBह्र्स्_२,४.१०३ ॥<br>
अत्राङ्गभजो जृम्भा च क्रिया द्वेषोऽक्षिमर्दनम् ।<br>
शय्यासनैकप्रियता तन्द्रानिद्रादयोऽपि च ॥ ऋBह्र्स्_२,४.१०४ ॥</p>
<p>तत्र तृप्तेर्, यथा<br>
विप्राणां नस्तथा तृप्तिरासीद्गोवर्धनोत्सवे ।<br>
नाशीर्वादेऽपि गोपेन्द्र यथा स्यात्प्रभविष्णुता ॥ ऋBह्र्स्_२,४.१०५ ॥</p>
<p>श्रमाद्, यथा<br>
सुष्ठु निःसहतनुः सुबलोऽभूत्<br>
प्रीतये मम विधाय नियुद्धम् ।<br>
मोटयन्तमभितो निजमङ्गं<br>
नाहवाय सहसाह्वयताममुम् ॥ ऋBह्र्स्_२,४.१०६ ॥</p>
<p>अथ (१७) जाड्यम्<br>
जाड्यमप्रतिपत्तिः स्यादिष्टानिष्ठश्रुतीक्षणैः ।<br>
विरहाद्यैश्च तन्मोहात्पूर्वावस्थापरापि च ।<br>
अत्रानिमिषता तूष्णीम्भावविस्मरणादयः ॥ ऋBह्र्स्_२,४.१०७ ॥</p>
<p>तत्र इष्टश्रुत्या, यथा श्रीदशमे (१०.२१.१३)<br>
गावश्च कृष्णमुखनिर्गतवेणुगीत<br>
पीयूषमुत्तभितकर्णपुटैः पिबन्त्यः ।<br>
शावाः स्नुतस्तनपयःकवलाः स्म तस्थुर्<br>
गोविन्दमात्मनि दृशाश्रुकुलाः स्पृशन्त्यः ॥ ऋBह्र्स्_२,४.१०८ ॥</p>
<p>अनिष्टश्रुत्या, यथा<br>
आकलय्य परिवर्तितगोत्रां<br>
केशवस्य गिरमर्पितशल्याम् ।<br>
बिद्धधीरधिकनिर्निमिषाक्षी<br>
लक्ष्मणा क्षणमवर्तत तूष्णीम् ॥ ऋBह्र्स्_२,४.१०९ ॥</p>
<p>इष्टेक्षणेन, यथा श्रीदशमे (१०.७१.४०)<br>
गोविन्दं गृहमानीय देवदेवेशमादृतः ।<br>
पूजायां नाविदत्कृत्यं प्रमादोपहतो नृपः ॥ ऋBह्र्स्_२,४.११० ॥</p>
<p>अनिष्टेक्षणेन, यथा तत्रैव (१०.३९.३६)<br>
यावदालक्ष्यते केतुर्यावद्रेणू रथस्य च ।<br>
अनुप्रस्थापितात्मानो लेख्यानीवोपलक्षिताः ॥ ऋBह्र्स्_२,४.१११ ॥</p>
<p>विरहेण, यथा<br>
मुकुन्द विरहेण ते विधुरिताः सखायश्चिराद्<br>
अलङ्कृतिभिरुज्झिता भुवि निविश्य तत्र स्थिताः ।<br>
स्खलन्मलिनवाससः शवलरुक्षगात्रश्रियः<br>
स्फुरन्ति खलदेवलद्विजगृहे सुरार्चा इव ॥ ऋBह्र्स्_२,४.११२ ॥</p>
<p>अथ (१८) व्रीडा<br>
नवीनसङ्गमाकार्यस्तवावज्ञादिना कृता ।<br>
अधृष्टता भवेद्व्रीडा तत्र मौनं विचिन्तनम् ।<br>
अवगुण्ठनभूलेखौ तथाधोमुखतादयः ॥ ऋBह्र्स्_२,४.११३ ॥</p>
<p>तत्र नवीनसङ्गमेन, यथा पद्यावल्याम् (१९८)<br>
गोविन्दे स्वयमकरोः सरोजनेत्रे<br>
प्रेमान्धा वरवपुरर्पणं सखि ।<br>
कार्पण्यं न कुरु दरावलोकदाने<br>
विक्रीते करिणि किमङ्कुशे विवादः ॥ ऋBह्र्स्_२,४.११४ ॥</p>
<p>अकार्येण, यथा<br>
त्वमवागिह मा शिरः कृथा<br>
वदनं च त्रपया शचीपते ।<br>
नय कल्पतरुं न चेच्छचीं<br>
कथमग्रे मुखमीक्षयिष्यसि ॥ ऋBह्र्स्_२,४.११५ ॥</p>
<p>स्तवेन, यथा<br>
भूरिसाद्गुण्यभारेण स्तूयमानस्य शौरिणा ।<br>
उद्धवस्य व्यरोचिष्ट नम्रीभूतं तदा शिरः ॥ ऋBह्र्स्_२,४.११६ ॥</p>
<p>अवज्ञया, यथा हरिवंशे (२.६७.१९) {*ईन् च्रितिचलेदितोन्, अप्पेन्दिx २९.} सत्यादेवीवाक्यम्<br>
वसन्तकुसुमैश्चित्रं सदा रैवतकं गिरिम् ।<br>
प्रिया भूत्वाऽप्रिया भूता कथं द्रक्ष्यामि तं पुनः ॥ ऋBह्र्स्_२,४.११७ ॥</p>
<p>अथ (१९) अवहित्था<br>
अवहित्थाकारगुप्तिर्भवेद्भावेन केनचित् ॥ ऋBह्र्स्_२,४.११८ ॥<br>
अत्राङ्गादेः पराभ्यूहस्थानस्य परिगूहनम् ।<br>
अन्यत्रेक्षा वृथाचेष्टा वाग्भङ्गीत्य्आदयः क्रियाः ॥ ऋBह्र्स्_२,४.११९ ॥</p>
<p>तथा चोक्तम्<br>
अनुभावपिधानार्थोऽवहित्थं भाव उच्यते ॥ ऋBह्र्स्_२,४.१२० ॥</p>
<p>तत्र जैह्म्येन, यथा श्रीदशमे (१०.३२.१५)<br>
सभाजयित्वा तमनङ्गदीपनं<br>
सहासलीलेक्षणविभ्रमभ्रुवा ।<br>
संस्पर्शनेनाङ्ककृताङ्घ्रिहस्तयोः<br>
संस्तुत्य ईषत्कुपिता बभाषिरे ॥ ऋBह्र्स्_२,४.१२१ ॥</p>
<p>दाक्षिण्येन, यथा<br>
सात्राजितीसदनसीमनि पारिजाते<br>
नीते प्रणीतमहसा मधुसूदनेन ।<br>
द्राघीयसीमनि विदर्भभुवस्तदेर्ष्यां<br>
सौशील्यतः किल न कोऽपि विदाम्बभूव ॥ ऋBह्र्स्_२,४.१२२ ॥</p>
<p>ह्रिया, यथा प्रथमे (१.११.३३)<br>
तमात्मजैर्दृष्टिभिरन्तरात्मना<br>
दुरन्तभावाः परिरेभिरे पतिम् ।<br>
निरुद्धमप्यास्रवदम्बु नेत्रयोर्<br>
विलज्जतीनां भृगुवर्य वैक्लवात् ॥ ऋBह्र्स्_२,४.१२३ ॥</p>
<p>जैह्म्यह्रीभ्यां, यथा<br>
का वृषस्यति तं गोष्ठभुजङ्गं कुलपालिका ।<br>
दूति यत्र स्मृते मूर्तिर्भीत्या रोमाञ्चिता मम ॥ ऋBह्र्स्_२,४.१२४ ॥</p>
<p>सौजन्येन, यथा<br>
गूढा गाभीर्यसम्पद्भिर्मनोगह्वरगर्भगा ।<br>
प्रौढाप्यस्या रतिः कृष्णे दुर्वितर्का परैरभूत् ॥ ऋBह्र्स्_२,४.१२५ ॥</p>
<p>गौरवेण, यथा<br>
गोविन्दे सुबलमुखैः समं सुहृद्भिः<br>
स्मेरास्यैः स्फुटमिह नर्म निर्मिमाणे ।<br>
आनम्रीकृतवदनः प्रमोदमुग्धो<br>
यत्नेन स्मितमथ संववार पत्री ॥ ऋBह्र्स्_२,४.१२६ ॥</p>
<p>हेतुः कश्चिद्भवेत्कश्चिद्गोप्यः कश्चन गोपनः ।<br>
इति भावत्रयस्यात्र विनियोगः समीक्ष्यते ॥ ऋBह्र्स्_२,४.१२७ ॥<br>
हेतुत्वं गोपनत्वं च गोप्यत्वं चात्र सम्भवेत् ।<br>
प्रायेण सर्वभावानामेकशोऽनेकशोऽपि च ॥ ऋBह्र्स्_२,४.१२८ ॥</p>
<p>अथ (२०) स्मृतिः<br>
या स्यात्पूर्वानुभूतार्थप्रतीतिः सदृशेक्षया ।<br>
दृढाभ्यासादिना वापि सा स्मृतिः परिकीर्तिता ।<br>
भवेदत्र शिरःकम्पो भ्रूविक्षेपादयोऽपि च ॥ ऋBह्र्स्_२,४.१२९ ॥</p>
<p>तत्र सदृशेक्षणा, यथा<br>
विलोक्य श्याममम्भोदमम्भोरुहविलोचना ।<br>
स्मारं स्मारं मुकुन्द त्वां स्मारं विक्रममन्वभूत् ॥ ऋBह्र्स्_२,४.१३० ॥</p>
<p>दृढाभ्यासेन, यथा<br>
प्रणिधानविधिमिदानीमकुर्वतोऽपि प्रमादतो हृदि मे ।<br>
हरिपदपङ्कजयुगलं क्वचित्कदाचित्परिस्फुरति ॥ ऋBह्र्स्_२,४.१३१ ॥</p>
<p>अथ (२१) वितर्कः<br>
विमर्षात्संशयादेश्च वितर्कस्तूह उच्यते ।<br>
एष भ्रूक्सेपणशिरोऽङ्गुलिसञ्चालनादिकृत् ॥ ऋBह्र्स्_२,४.१३२ ॥</p>
<p>तत्र विमर्षाद्, यथा विदग्धमाधवे (२.२७)<br>
न जानीषे मूर्ध्नश्च्युतमपि शिखण्डं यदखिलं<br>
न कण्ठे यन्माल्यं कलयसि पुरस्तात्कृतमपि ।<br>
तदुन्नीतं वृन्दावनकुहरलीलाकलभ हे<br>
स्फुटं राधानेत्रभ्रमरवर वीर्योन्नतिरियम् ॥ ऋBह्र्स्_२,४.१३३ ॥</p>
<p>संशयात्, यथा<br>
असौ किं तापिञ्छो न हि तद्अमलश्रीरिह गतिः<br>
पयोदः किं वामं न यदिह निरङ्को हिमकरः ।<br>
जगन्मोहारम्भोद्धूरमधुरवंशीध्वनिरितो<br>
ध्रुवं मूर्धन्यद्रेर्विधुमुखि मुकुन्दो विहरति ॥ ऋBह्र्स्_२,४.१३४ ॥</p>
<p>विनिर्णयान्त एवायं तर्क इत्यूचिरे परे ॥ ऋBह्र्स्_२,४.१३५ ॥</p>
<p>अथ (२२) चिन्ता<br>
ध्यानं चिन्ता भवेदिष्टानाप्त्य्अनिष्टाप्तिनिर्मितम् ।<br>
श्वासाधोमुखभूलेखवैवर्ण्यान्निद्रता इह ।<br>
विलापोत्तापकृशताबाष्पदैन्यादयोऽपि च ॥ ऋBह्र्स्_२,४.१३६ ॥</p>
<p>तत्र इष्टानाप्त्या, यथा श्रीदशमे (१०.२९.२९)<br>
कृत्वा मुखान्यवशुचः श्वसनेन शुष्यद्<br>
बिम्बाधराणि चरणेन लिखन्त्यः ।<br>
अस्रेरुपात्तमसिभिः कुचकुङ्कुमानि<br>
तस्थुर्मृजन्त्य उरुदुःखभराः स्म तूष्णीम् ॥ ऋBह्र्स्_२,४.१३७ ॥</p>
<p>यथा वा<br>
अरतिभिरतिक्रम्य क्षामा प्रदोषमदोषधीः<br>
कथमपि चिरादध्यासीना प्रघाणमघान्तक ।<br>
विधूरितमुखी घूर्णत्यन्तः प्रसूस्तव चिन्तया<br>
किमहह गृहं क्रीडालुब्ध त्वयाद्य विसस्मरे ॥ ऋBह्र्स्_२,४.१३८ ॥</p>
<p>अनिष्टाप्त्या, यथा<br>
गृहिणि गहनयान्तश्चिन्तयोन्निद्रनेत्रा<br>
ग्लपय न मुखपद्मं तप्तबाष्पप्लवेन ।<br>
नृपपुरमनुविन्दन् गान्दिनेयेन सार्धं<br>
तव सुतमहमेव द्राक्परावर्तयामि ॥ ऋBह्र्स्_२,४.१३९ ॥</p>
<p>अथ (२३) मतिः<br>
शास्त्रादीनां विचारोत्थमर्थनिर्धारणं मतिः ॥ ऋBह्र्स्_२,४.१४० ॥<br>
अत्र कर्तव्यकरणं संशयभ्रमयोश्छिदा ।<br>
उपदेशश्च शिष्याणामूहापोहादयोऽपि च ॥ ऋBह्र्स्_२,४.१४१ ॥</p>
<p>यथा पाद्मे वैशाखमाहात्म्ये<br>
व्यामोहाय चराचरस्य जगतस्ते ते पुराणागमास्<br>
तां तामेव हि देवतां परमिकां जल्पन्तु कल्पावधि ।<br>
सिद्धान्ते पुनरेक एव भगवान् विष्णुः समस्तागम<br>
व्यापारेषु विवेचनव्यतिकरं नीतेषु निश्चीयते ॥ ऋBह्र्स्_२,४.१४२ ॥</p>
<p>यथा वा श्रीदशमे (१०.६०.३९)<br>
त्वं न्यस्तदण्डमुनिभिर्गदितानुभाव<br>
आत्मात्मदश्च जगतामिति मे वृतोऽसि ।<br>
हित्वा भवद्भ्रुव उदीरितकालवेग<br>
ध्वस्ताशिषोऽब्जभवनाकपतीन् कुतोऽन्ये ॥ ऋBह्र्स्_२,४.१४३ ॥</p>
<p>अथ (२४) धृतिः<br>
धृतिः स्यात्पूर्णता ज्ञानदुःखाभावोत्तमाप्तिभिः ।<br>
अप्राप्तातीतनष्टार्थानभिसंशोचनादिकृत् ॥ ऋBह्र्स्_२,४.१४४ ॥<br>
तत्र ज्ञानेन, यथा वैराग्यशतके (५५) भर्तृहरिः<br>
अश्नीमहि वयं भिक्षामाशावासो वसीमहि ।<br>
शयीमहि महीपृष्ठे कुर्वीमहि किमीश्वरैः ॥ ऋBह्र्स्_२,४.१४५ ॥</p>
<p>दुःखाभावेन, यथा<br>
गोष्ठं रमाकेलिगृहं चकास्ति<br>
गावश्च धावन्ति परःपरार्धाः ।<br>
पुत्रस्तथा दीव्यति दिव्यकर्मा<br>
तृप्तिर्ममाभूद्गृहमेधिसौख्ये ॥ ऋBह्र्स्_२,४.१४६ ॥</p>
<p>उत्तमाप्त्या, यथा<br>
हरिलीलासुधासिन्धोस्तटमप्यधितिष्ठतः ।<br>
मनो मम चतुर्वर्गं तृणायापि न मन्यते ॥ ऋBह्र्स्_२,४.१४७ ॥</p>
<p>अथ (२५) हर्षः<br>
अभीष्टेक्षणलाभादिजाता चेतःप्रसन्नता ।<br>
हर्षः स्यादिह रोमाञ्चः स्वेदोऽश्रु मुखफुल्लता ।<br>
आवेगोन्मादजडतास्तथा मोहादयोऽपि च ॥ ऋBह्र्स्_२,४.१४८ ॥</p>
<p>तत्र अभीष्टेक्षणेन, यथा श्रीविष्णुपुराणे [वि.पु. ५.१७.२५]<br>
तौ दृष्ट्वा विकसद्वक्त्रसरोजः स महामतिः ।<br>
पुलकाञ्चितसर्वाङ्गस्तदाक्रूरोऽभवन्मुने ॥ ऋBह्र्स्_२,४.१४९ ॥</p>
<p>अभीष्टलाभेन, यथा श्रीदशमे (१०.३३.१२)<br>
तत्रैकांसगतं बाहुं कृष्णस्योत्पलसौरभम् ।<br>
चन्दनालिप्तमाघ्राय हृष्टरोमा चुचुम्ब ह ॥ ऋBह्र्स्_२,४.१५० ॥</p>
<p>अथ (२६) औत्सुक्यम्<br>
कालाक्षमत्वमौत्सुक्यमिष्टेक्षाप्तिस्पृहादिभिः ।<br>
मुखशोषत्वराचिन्तानिःश्वासस्थिरतादिकृत् ॥ ऋBह्र्स्_२,४.१५१ ॥</p>
<p>तत्र इष्टेक्षास्पृहया, यथा श्रीदशमे (१०.७१.३४)<br>
प्राप्तं निशम्य नरलोचनपानपात्रम्<br>
औत्सुक्यविश्लथितकेशदुकूलबद्धाः ।<br>
सद्यो विसृज्य गृहकर्म पतींश्च तल्पे<br>
द्रष्टुं ययुर्युवतयः स्म नरेन्द्रमार्गे ॥ ऋBह्र्स्_२,४.१५२ ॥</p>
<p>यथा वा, स्तवावल्यां श्रीराधिकाष्टके (१४.७)<br>
प्रकटितनिजवासं स्निग्धवेणुप्रणादैर्<br>
द्रुतगति हरिमारात्प्राप्य कुञ्जे स्मिताक्षी ।<br>
श्रवणकुहरकण्डुं तन्वती नम्रवक्त्रा<br>
स्नपयति निजदास्ये राधिका मां कदा नु ॥ ऋBह्र्स्_२,४.१५३ ॥</p>
<p>इष्टाप्तिस्पृहया, यथा<br>
नर्मकर्मठतया सखीगणे<br>
द्राघयत्यघहराग्रतः कथाम् ।<br>
गुच्छकग्रहणकैतवादसौ<br>
गह्वरं द्रुतपदक्रमं ययौ ॥ ऋBह्र्स्_२,४.१५४ ॥</p>
<p>अथ (२७) औग्र्यम्<br>
अपराधदुरुक्त्य्आदि जातं चण्डत्वमुग्रता ।<br>
वधबन्धशिरःकम्पभर्त्सनोत्ताडनादिकृत् ॥ ऋBह्र्स्_२,४.१५५ ॥</p>
<p>तत्र अपराधाद्, यथा<br>
स्फुरति मयि भुजङ्गीगर्भविश्रंसिकीर्तौ<br>
विरचयति मद्ईशे किल्बिषं कालियोऽपि ।<br>
हुतभुजि बत कुर्यां जाठरे वौषडेनं<br>
सपदि दनुजहन्तुः किन्तु रोषाद्बिभेमि ॥ ऋBह्र्स्_२,४.१५६ ॥</p>
<p>दुरुक्तितो, यथा सहदेवोक्तिः<br>
प्रभवति विबुधानामग्रिमस्याग्रपूजां<br>
न हि दनुजरिपोर्यः प्रौङ्धकीर्तेर्विसोढुम् ।<br>
कटुतरयमदण्डोद्दण्डरोचिर्मयासौ<br>
शिरसि पृथुनि तस्य न्यस्यते सव्यपादः ॥ ऋBह्र्स्_२,४.१५७ ॥</p>
<p>यथा वा बलदेवोक्तिः<br>
रताः किल नृपासने क्षितिपलक्षभुक्तोज्झिते<br>
खलाः कुरुकुलाधमाः प्रभुमजाण्डकोटिष्वमी ।<br>
हहा बत विडम्बना शिव शिवाद्य नः शृण्वतां<br>
हठादिह कटाक्षयन्त्यखिलवन्द्यमप्यच्युतम् ॥ ऋBह्र्स्_२,४.१५८ ॥</p>
<p>अथ (२८) अमर्षः<br>
अधिक्षेपापमानादेः स्यादमर्षोऽसहिष्णुता ॥ ऋBह्र्स्_२,४.१५९ ॥<br>
तत्र स्वेदः शिरःकम्पो विवर्णत्वं विचिन्तनम् ।<br>
उपायान्वेषणाक्रोशवैमुख्योत्ताडनादयः ॥ ऋBह्र्स्_२,४.१६० ॥</p>
<p>तत्र अधिक्षेपाद्, यथा विदग्धमाधवे (२.५३)<br>
निर्धौतानामखिलधरणीमाधुरीणां धूरीणा<br>
कल्याणी मे निवसति वधूः पश्य पार्श्वे नवोढा ।<br>
अन्तर्गोष्ठे चटुल नटयन्नत्र नेत्रत्रिभागं<br>
निःशङ्कस्त्वं भ्रमसि भविता नाकुलत्वं कुतो मे ॥ ऋBह्र्स्_२,४.१६१ ॥</p>
<p>अपमानाद्, यथा पद्मोक्तिः<br>
कदम्बवनतस्कर द्रुतमपेहि किं चाटुभिर्<br>
जने भवति मद्विधे परिभवो हि नातः परः ।<br>
त्वया व्रजमृगीदृशां सदसि हन्त चन्द्रावली<br>
वरापि यदयोग्यया स्फुटमदूषि ताराख्यया ॥ ऋBह्र्स्_२,४.१६२ ॥</p>
<p>आदिशब्दाद्वञ्चनादपि, यथा श्रीदशमे (१०.३१.१६)<br>
पतिसुतान्वयभार्तृबान्धवान्<br>
अतिविलङ्घ्य तेऽन्त्यच्युतागताः ।<br>
गतिविदस्तवोद्गीतमोहिताः<br>
कितव योषितः कस्त्यजेन्निशि ॥ ऋBह्र्स्_२,४.१६३ ॥</p>
<p>अथ (२९) असूया<br>
द्वेषः परोदयेऽसूयान्यसौभाग्यगुणादिभिः ।<br>
तत्रेर्ष्यानादराक्षेपा दोषारोपो गुणेष्वपि ।<br>
अपवृत्तिस्तिरोवीक्षा भ्रुवोर्भङ्गुरतादयः ॥ ऋBह्र्स्_२,४.१६४ ॥</p>
<p>तत्र अन्यसौभाग्येन, यथा पद्यावल्याम् (३०२) {*आत्त्रिबुतेद्तो डामोदर इन् ড়द्यावली. आल्सो fओउन्दिनामरु ५५; ष्Kं २.१४०.५ केशटस्य; ष्म्व्८६.१४; षाह्ड्३.१०५ (असनेxअम्प्ले ओf मद); डश २.२२.}<br>
मा गर्वमुद्वह कपोलतले चकास्ति<br>
कृष्णस्वहस्तलिखिता नवमञ्जरीति ।<br>
अन्यापि किं न सखि भाजनमीदृशीनां<br>
वैरी न चेद्भवति वेपथुरन्तरायः ॥ ऋBह्र्स्_२,४.१६५ ॥</p>
<p>यथा वा श्रीदशमे (१०.३०.३०)<br>
तस्या अमूनि नः क्षोभं कुर्वन्त्युच्चैः पदानि यत् ।<br>
यैकापहृत्य गोपीनां रहो भुङ्क्तेऽच्युताधरम् ॥ ऋBह्र्स्_२,४.१६६ ॥</p>
<p>गुणेन, यथा<br>
स्वयं पराजयं प्राप्तान् कृष्णपक्षान् विजित्य नः ।<br>
बलिष्ठा बलपक्षाश्चेद्दुर्बलाः के ततः क्षितौ ॥ ऋBह्र्स्_२,४.१६७ ॥</p>
<p>अथ (३०) चापल्यम्<br>
रागद्वेषादिभिश्चित्तलाघवं चापलं भवेत् ।<br>
तत्राविचारपारुष्यस्वच्छन्दाचरणादयः ॥ ऋBह्र्स्_२,४.१६८ ॥</p>
<p>तत्र रागेण, यथा श्रीदशमे (१०.५२.४१)<br>
श्वो भाविनि त्वमजितोद्वहने विदर्भान्<br>
गुप्तः समेत्य पृतनापतिभिः परीतः ।<br>
निर्मथ्य चैद्यमगधेशबलं प्रसह्य<br>
मां राक्षसेन विधिनोद्वह वीर्यशुल्काम् ॥ ऋBह्र्स्_२,४.१६९ ॥</p>
<p>द्वेषेण, यथा<br>
वंशीपूरेण कालिन्द्याः सिन्धुं विन्दतु वाहिता ।<br>
गुरोरपि पुरो नीवीं या भ्रंशयति सुभ्रुवाम् ॥ ऋBह्र्स्_२,४.१७० ॥</p>
<p>अथ (३१) निद्रा<br>
चिन्तालस्यनिसर्गक्लमादिभिश्चित्तमीलनं निद्रा ।<br>
तत्राङ्गभङ्गजृम्भाजाड्यश्वासाक्षिमीलनानि स्युः ॥ ऋBह्र्स्_२,४.१७१ ॥</p>
<p>तत्र चिन्तया, यथा<br>
लोहितायति मार्तण्डे वेणुध्वनिमशृण्वती ।<br>
चिन्तयाक्रान्तहृदया निदद्रौ नन्दगेहिनी ॥ ऋBह्र्स्_२,४.१७२ ॥</p>
<p>आलस्येन, यथा<br>
दामोदरस्य बन्धनकर्मभिरतिनिःसहाङ्गलतिकेयम् ।<br>
दरविघूर्णितोत्तमाङ्गा कृताङ्गभङ्गा व्रजेश्वरी स्फुरति ॥ ऋBह्र्स्_२,४.१७३ ॥</p>
<p>निसर्गेण, यथा<br>
अघहर तव वीर्यप्रोषिताशेषचिन्ताः<br>
परिहृतगृहवास्तुद्वारबन्धानुबद्धाः ।<br>
निजनिजमिह रात्रौ प्राङ्गनं शोभयन्तः<br>
सुखमविचलद्अङ्गाः शेरते पश्य गोपाः ॥ ऋBह्र्स्_२,४.१७४ ॥</p>
<p>क्लमेन, यथा<br>
सङ्क्रान्तधातुचित्रा सुरतान्ते सा नितान्ततान्ताऽद्य ।<br>
वक्षसि निक्षिप्ताङ्गी हरेर्विशाखा ययौ निद्राम् ॥ ऋBह्र्स्_२,४.१७५ ॥</p>
<p>युक्तास्य स्फूर्तिमात्रेण निर्विशेषेण केनचित् ।<br>
हृन्मीलनात्पुरोऽवस्था निद्रा भक्तेषु कथ्यते ॥ ऋBह्र्स्_२,४.१७६ ॥<br>
अथ (३२) सुप्तिः<br>
सुप्तिर्निद्राविभावा स्यान्नानार्थानुभवात्मिका ।<br>
इन्द्रियोपरतिश्वासनेत्रसंमीलनादिकृत् ॥ ऋBह्र्स्_२,४.१७७ ॥</p>
<p>यथा<br>
कामं तामरसाक्ष केलिविततिः प्रादुष्कृता शैशवी<br>
दर्पः सर्पपतेस्तदस्य तरसा निर्धूयतामुद्धूरः ।<br>
इत्युत्स्वप्नगिरा चिराद्यदुसभां विस्मापयन् स्मेरयन्<br>
निःश्वासेन दरोत्तरङ्गद्उदरं निद्रां गतो लाङ्गली ॥ ऋBह्र्स्_२,४.१७८ ॥</p>
<p>अथ (३३) बोधः<br>
अविद्यामोहनिद्रादेर्ध्वंसोद्बोधः प्रबुद्धता ॥ ऋBह्र्स्_२,४.१७९ ॥</p>
<p>तत्र अविद्याध्वंसतः<br>
अविद्याध्वंसतो बोधो विद्योदयपुरःसरः ।<br>
अशेषक्लेशविश्रान्तिस्वरूपावगमादिकृत् ॥ ऋBह्र्स्_२,४.१८० ॥</p>
<p>यथा<br>
विन्दन् विद्यादीपिकां स्वस्वरूपं<br>
बुद्ध्वा सद्यः सत्यविज्ञानरूपम् ।<br>
निष्प्रत्यूहस्तत्परं ब्रह्म मूर्तं<br>
सान्द्रानन्दाकारमन्वेषयामि ॥ ऋBह्र्स्_२,४.१८१ ॥</p>
<p>मोहध्वंसतः<br>
बोधो मोहक्षयाच्छब्दगन्धस्पर्शरसैर्हरेः ।<br>
दृग्उन्मीलनरोमाञ्चधरोत्थानादिकृद्भवेत् ॥ ऋBह्र्स्_२,४.१८२ ॥</p>
<p>तत्र शब्देन, यथा<br>
प्रथमदर्शनरूढसुखावली<br>
कवलितेन्द्रियवृत्तिरभूदियम् ।<br>
अघभिदः किल नाम्न्युदिते श्रुतौ<br>
ललितयोदमिमीलदिहाक्षिणी ॥ ऋBह्र्स्_२,४.१८३ ॥</p>
<p>गन्धेन, यथा<br>
अचिरमघहरेण त्यागतः स्रस्तगात्री<br>
वनभुवि शवलाङ्गी शान्तनिःश्वासवृत्तिः ।<br>
प्रसरति वनमाला सौरभे पश्य राधा<br>
पुलकिततनुरेषा पांशुपुञ्जादुदस्थात् ॥ ऋBह्र्स्_२,४.१८४ ॥<br>
स्पर्शेन, यथा<br>
असौ पाणिस्पर्शो मधुरमसृणः कस्य विजयी<br>
विशीर्यन्त्याः सौरपुलिनवनमालोक्य मम यः ।<br>
दुरन्तामुद्धूय प्रसभमभितो वैशसमयीं<br>
द्रुतं मूर्च्छामन्तः सखि सुखमयीं पल्लवयति ॥ ऋBह्र्स्_२,४.१८५ ॥</p>
<p>रसेन, यथा<br>
अन्तर्हिते त्वयि बलानुज रासकेलौ<br>
स्रस्ताङ्गयष्टिरजनिष्ट सखी विसंज्ञा ।<br>
ताम्बूलचर्वितमवाप्य तवाम्बुजाक्षी<br>
न्यस्तं मया मुखपुटे पुलकोज्ज्वलासीत् ॥ ऋBह्र्स्_२,४.१८६ ॥</p>
<p>निद्राध्वंसतः<br>
बोधो निद्राक्षयात्स्वप्ननिद्रापूर्तिस्वनादिभिः ।<br>
तत्राक्षिमर्दनं शय्यामोक्षोऽङ्गवलनादयः ॥ ऋBह्र्स्_२,४.१८७ ॥</p>
<p>तत्र स्वप्नेन, यथा<br>
इयं ते हासश्रीर्विरमतु विमुञ्चाञ्चलमिदं<br>
न यावद्वृद्धायै स्फुटमभिदधे त्वच्चटुलताम् ।<br>
इति स्वप्ने जल्पन्त्यचिरमवबुद्धा गुरुमसौ<br>
पुरो दृष्ट्वा गौरी नमितमुखबिम्बा मुहुरभूत् ॥ ऋBह्र्स्_२,४.१८८ ॥</p>
<p>निद्रापूर्त्या, यथा<br>
दूती चागात्तद्आगारं जजागार च राधिका ।<br>
तूर्णं पुण्यवतीनां हि तनोति फलमुद्यमः ॥ ऋBह्र्स्_२,४.१८९ ॥</p>
<p>स्वनेन, यथा<br>
दूराद्विद्रावयन्निद्रामरालीर्गोपसुभ्रुवाम् ।<br>
सारङ्गरङ्गदं रेजे वेणुवारिदगर्जितम् ॥ ऋBह्र्स्_२,४.१९० ॥</p>
<p>इति भावास्त्रयस्त्रिंशत्कथिता व्यभिचारिणः ।<br>
श्रेष्ठमध्यकनिष्ठेषु वर्णनीया यथोचितम् ॥ ऋBह्र्स्_२,४.१९१ ॥<br>
मात्सर्योद्वेगदम्भेर्ष्या विवेको निर्णयस्तथा ।<br>
क्लैब्यं क्षमा च कुतुकमुत्कण्ठा विनयोऽपि च ॥ ऋBह्र्स्_२,४.१९२ ॥<br>
संशयो धार्ष्ट्यमित्याद्या भावा ये स्युः परेऽपि च ।<br>
उक्तेष्वन्तर्भवन्तीति न पृथक्त्वेन दर्शिताः ॥ ऋBह्र्स्_२,४.१९३ ॥</p>
<p>तथा हि<br>
असूयायां तु मात्सर्यं त्रासेऽप्युद्वेग एव तु ।<br>
दम्भस्तथावहित्थायामीर्ष्यामर्षे मतावुभौ ।<br>
विवेको निर्णयश्चेमौ दैन्ये क्लैब्यं क्षमा धृतौ ॥ ऋBह्र्स्_२,४.१९४ ॥<br>
औत्सुक्ये कुतुकोत्कण्ठे लज्जायां विनयस्तथा ।<br>
संशयोऽन्तर्भवेत्तर्के तथा धार्ष्ट्यं च चापले ॥ ऋBह्र्स्_२,४.१९५ ॥<br>
एषां सञ्चारिभावानां मध्ये कश्चन कस्यचित् ।<br>
विभावश्चानुभावश्च भवेदेव परस्परम् ॥ ऋBह्र्स्_२,४.१९६ ॥<br>
निर्वेदे तु यथेर्ष्याया भवेदत्र विभावता ।<br>
असूयायां पुनस्तस्या व्यक्तमुक्तानुभावता ॥ ऋBह्र्स्_२,४.१९७ ॥<br>
औत्सुक्यं प्रति चिन्तायाः कथितात्रानुभावता ।<br>
निद्रां प्रति विभावत्वमेवं ज्ञेयः परेऽप्यमी ॥ ऋBह्र्स्_२,४.१९८ ॥<br>
एषां च सात्त्विकानां च तथा नानाक्रियाततेः ।<br>
कार्यकारणभावस्तु ज्ञेयः प्रायेण लोकतः ॥ ऋBह्र्स्_२,४.१९९ ॥<br>
निन्दायास्तु विभावत्वं वैवर्ण्यामर्षयोर्मतम् ।<br>
असूयायां पुनस्तस्याः कथितैवानुभावता ॥ ऋBह्र्स्_२,४.२०० ॥<br>
प्रहारस्य विभावत्वं संमोहप्रलयौ प्रति ।<br>
औग्र्यं प्रत्यनुभावत्वमेवं ज्ञेयाः परेऽपि च ॥ ऋBह्र्स्_२,४.२०१ ॥<br>
त्रासनिद्राश्रमालस्यमदभिद्बोधवर्जिनाम् ।<br>
सञ्चारिणामिह क्वापि भवेद्रत्य्अनुभावता ॥ ऋBह्र्स्_२,४.२०२ ॥<br>
साक्षाद्रतेर्न सम्बन्धः षड्भिस्त्रासादिभिः सह ।<br>
स्यात्परस्परया किन्तु लीलानुगुणताकृते ॥ ऋBह्र्स्_२,४.२०३ ॥<br>
वितर्कमतिनिर्वेदधृतीनां स्मृतिहर्षयोः ।<br>
बोधभिद्दैन्यसुप्तीनां क्वचिद्रतिविभावता ॥ ऋBह्र्स्_२,४.२०४ ॥<br>
परतन्त्राः स्वतन्त्राश्चेत्युक्ताः सञ्चारिणो द्विधा ॥ ऋBह्र्स्_२,४.२०५ ॥</p>
<p>तत्र परतन्त्राः<br>
वरावरतया प्रोक्ताः परतन्त्रा अपि द्विधा ॥ ऋBह्र्स्_२,४.२०६ ॥</p>
<p>तत्र वरः<br>
साक्षाद्व्यवहितश्चेति वरोऽप्येष द्विधोदितः ॥ ऋBह्र्स्_२,४.२०७ ॥</p>
<p>तत्र साक्षात्<br>
मुख्यामेव रतिं पुष्णन् साक्षादित्यभिधीयते ॥ ऋBह्र्स्_२,४.२०८ ॥</p>
<p>यथा<br>
तनुरुहाली च तनुश्च नृत्यं<br>
तनोति मे नाम निशम्य यस्य ।<br>
अपश्यतो माथुरमण्डलं तद्<br>
व्यर्थेन किं हन्त दृशोर्द्वयेन ॥ ऋBह्र्स्_२,४.२०९ ॥</p>
<p>अथ व्यवहितः<br>
पुष्णाति यो रतिं गौणीं स व्यवहितो मतः ॥ ऋBह्र्स्_२,४.२१० ॥</p>
<p>यथा<br>
धिगस्तु मे भुजद्वन्द्वं भीमस्य परिघोपमम् ।<br>
माधवाक्षेपिणं दुष्टं यत्पिनष्टि न चेदिपम् ॥ ऋBह्र्स्_२,४.२११ ॥</p>
<p>निर्वेदः क्रोधवश्यत्वादयं व्यवहितो रतेः ॥ ऋBह्र्स्_२,४.२१२ ॥</p>
<p>अथ अवरः<br>
रसद्वयस्याप्यङ्गत्वमगच्छन्नवरो मतः ॥ ऋBह्र्स्_२,४.२१३ ॥</p>
<p>यथा<br>
लेलिह्यमानं वदनैर्ज्वलद्भिर्<br>
जगन्ति दंष्ट्रास्फुटद्उत्तमाङ्गैः ।<br>
अवेक्ष्य कृष्णं धृतविश्वरूपं<br>
न स्वं विशुष्यन् स्मरति स्म जिष्णुः ॥ ऋBह्र्स्_२,४.२१४ ॥</p>
<p>घोरक्रियाद्य्अनुभावादाच्छाद्य सहजां रतिम् ।<br>
दुर्वराविरभूद्भीतिर्मोहोऽयं भीवशस्ततः ॥ ऋBह्र्स्_२,४.२१५ ॥</p>
<p>अथ स्वतन्त्राः<br>
सदैव पारतन्त्र्येऽपि क्वचिदेषां स्वतन्त्रता ।<br>
भूपालसेवकस्येव प्रवृत्तस्य करग्रहे ॥ ऋBह्र्स्_२,४.२१६ ॥<br>
भावज्ञै रतिशून्यश्च रत्य्अनुस्पर्शनस्तथा ।<br>
रतिगन्धिश्च ते त्रेधा स्वतन्त्राः परिकीर्तिताः ॥ ऋBह्र्स्_२,४.२१७ ॥</p>
<p>तत्र रतिशून्यः<br>
जनेषु रतिशून्येषु रतिशून्यो भवेदसौ ॥ ऋBह्र्स्_२,४.२१८ ॥</p>
<p>यथा श्रीदशमे (१०.२३.३९)<br>
धिग्जन्म नस्त्रिवृद्विद्यां धिग्व्रतं धिग्बहुज्ञताम् ।<br>
धिक्कुलं धिक्क्रियादीक्षां विमुखा ये त्वधोक्षजे ॥ ऋBह्र्स्_२,४.२१९ ॥<br>
अत्र स्वतन्त्रो निर्वेदः ।</p>
<p>तत्र रत्य्अनुस्पर्शनः<br>
यः स्वतो रतिगन्धेन विहीनोऽपि प्रसङ्गतः ।<br>
पश्चाद्रतिं स्पृशेदेष रत्य्अनुस्पर्शनो मतः ॥ ऋBह्र्स्_२,४.२२० ॥</p>
<p>यथा<br>
गरिष्ठारिष्टटङ्कारैर्विधुरा वधिरायिता ।<br>
हा कृष्ण पाहि पाहीति चुक्रोशाभीरबालिका ॥ ऋBह्र्स्_२,४.२२१ ॥<br>
अत्र त्रासः ।</p>
<p>अथ रतिगन्धिः<br>
यः स्वातन्त्र्येऽपि तद्गन्धं रतिगन्धिर्व्यनक्ति सः ॥ ऋBह्र्स्_२,४.२२२ ॥</p>
<p>यथा<br>
पीतांशुकं परिचिनोमि धृतं त्वयाङ्गे<br>
सङ्गोपनाय न हि नप्त्रि विधेहि यत्नम् ।<br>
इत्यार्यया निगदिता नमितोत्तमाङ्गा<br>
राधावगुण्ठितमुखी तरसा तदासीत् ॥ ऋBह्र्स्_२,४.२२३ ॥<br>
अत्र लज्जा ।</p>
<p>आभासः पुनरेतेषामस्थाने वृत्तितो भवेत् ।<br>
प्रातिकूल्यमनौचित्यमस्थानत्वं द्विधोदितम् ॥ ऋBह्र्स्_२,४.२२४ ॥</p>
<p>तत्र प्रातिकूल्यम्<br>
विपक्षे वृत्तिरेतेषां प्रातिकूल्यमितीर्यते ॥ ऋBह्र्स्_२,४.२२५ ॥</p>
<p>यथा<br>
गोपोऽप्यशिक्षितरणोऽपि तमश्वदैत्यं<br>
हन्ति मे हन्त मम जीवितनिर्विशेषम् ।<br>
क्रीडाविनिर्जितसुराधिपतेरलं मे<br>
दुर्जीवितेन हतकंसनराधिपस्य ॥ ऋBह्र्स्_२,४.२२६ ॥<br>
अत्र निर्वेदस्याभासः ।</p>
<p>यथा वा<br>
डुण्डभो जलचरः स कालियो<br>
गोष्ठभूभृदपि लोष्ट्रसोदरः ।<br>
तत्र कर्म किमिवाद्भुतं जने<br>
येन मूर्ख जगदीशतेर्यते ॥ ऋBह्र्स्_२,४.२२७ ॥<br>
अत्रासूयायाः ।</p>
<p>अथ अनौचित्यम्<br>
असत्यत्वमयोग्यत्वमनौचित्यं द्विधा भवेत् ।<br>
अप्राणिनि भवेदाद्यः तिर्यग्आदिषु चान्तिमम् ॥ ऋBह्र्स्_२,४.२२८ ॥</p>
<p>तत्र अप्राणिनि, यथा<br>
छाया न यस्य सकृदप्युपसेविताभूत्<br>
कृष्णेन हन्त मम तस्य धिगस्तु जन्म ।<br>
मा त्वं कदम्ब विधुरो भव कालियाहिं<br>
मृद्नन् करिष्यति हरिश्चरितार्थतां ते ॥ ऋBह्र्स्_२,४.२२९ ॥<br>
अत्र निर्वेदस्य ।</p>
<p>तिरश्चि, यथा<br>
अधिरोहतु कः पक्षी कक्षामपरो ममाद्य मेध्यस्य ।<br>
हित्वापि तार्क्ष्यपक्सं भजते पक्षं हरिर्यस्य ॥ ऋBह्र्स्_२,४.२३० ॥<br>
अत्र गर्वस्य ।</p>
<p>वहमानेष्वपि सदा ज्ञानविज्ञानमाधुरीम् ।<br>
कदम्बादिषु सामान्यदृष्ट्य्आभासत्वमुच्यते ॥ ऋBह्र्स्_२,४.२३१ ॥<br>
भावानां क्वचिदुत्पत्तिसन्धिशावल्यशान्तयः ।<br>
दशाश्चतस्र एतासामुत्पत्तिस्त्विह सम्भवः ॥ ऋBह्र्स्_२,४.२३२ ॥</p>
<p>यथा<br>
मण्डले किमपि चण्डमरीचेर्<br>
लोहितायति निशम्य यशोदा ।<br>
वैणवीं ध्वनिधुरामविदूरे<br>
प्रस्रवस्तिमितकञ्चुलिकासीत् ॥ ऋBह्र्स्_२,४.२३३ ॥<br>
अत्र हर्षोत्पत्तिः ।</p>
<p>यथा वा<br>
त्वयि रहसि मिलन्त्यां सम्भ्रमन्यासभुग्नाप्य्<br>
उषसि सखि तवाली मेखला पश्य भाति ।<br>
इति विवृतरहस्ये कुञ्चितभ्रूर्<br>
दृशमनृजु किरन्ती राधिका वः पुनातु ॥ ऋBह्र्स्_२,४.२३४ ॥<br>
अत्रासूयोत्पत्तिः ।</p>
<p>अथ सन्धिः<br>
सरूपयोर्भिन्नयोर्वा सन्धिः स्याद्भावयोर्युतिः ॥ ऋBह्र्स्_२,४.२३५ ॥</p>
<p>तत्र सरूपयोः सन्धिः<br>
सन्धिः सरूपयोस्तत्र भिन्नहेतूत्थयोर्मतः ॥ ऋBह्र्स्_२,४.२३६ ॥</p>
<p>यथा<br>
राक्षसीं निशि निशाम्य निशान्ते<br>
गोकुलेशगृहिणी पतिताङ्गीम् ।<br>
तत्कुचोपरि सुतं च हसन्तं<br>
हन्त निश्चलतनुः क्षणमासीत् ॥ ऋBह्र्स्_२,४.२३७ ॥<br>
अत्रानिष्टेष्टसंवीक्षाकृतयोर्जाड्ययोर्युतिः ।</p>
<p>अथ भिन्नयोः<br>
भिन्नयोर्हेतुनैकेन भिन्नेनाप्युपजातयोः ॥ ऋBह्र्स्_२,४.२३८ ॥</p>
<p>अथ एकहेतुजयोः, यथा<br>
दुर्वारचापलोऽयं धावन्नन्तर्बहिश्च गोष्ठस्य ।<br>
शिशुरकुतश्चिद्भीतिर्धिनोति हृदयं दुनोति च मे ॥ ऋBह्र्स्_२,४.२३९ ॥<br>
तत्र हर्षशङ्कयोः ।</p>
<p>तत्र भिन्नहेतुजयोः, यथा<br>
विलसन्तमवेक्ष्य देवकी<br>
सुतमुत्फुल्लविलोचनं पुरः ।<br>
प्रबलामपि मल्लमण्डलीं<br>
हिममुष्णं च जलं दृशोर्दधे ॥ ऋBह्र्स्_२,४.२४० ॥<br>
अत्र हर्षविषादयोः सन्धिः ।</p>
<p>एकेन जायमानानामनेकेन च हेतुना ।<br>
बहूनामपि भावानां सन्धिः स्फुटमवेक्ष्यते ॥ ऋBह्र्स्_२,४.२४१ ॥</p>
<p>तत्र एकहेतुजानां, यथा<br>
निरुद्धा कालिन्दीतटभुवि मुकुन्देन बलिना<br>
हठादन्तःस्मेरां तरलतरतारोज्ज्वलकलाम् ।<br>
अभिव्यक्तावज्ञामरुणकुटिलापाङ्गसुषमां<br>
दृशं न्यस्यन्त्यस्मिन् जयति वृषभानोः कुलमणिः ॥ ऋBह्र्स्_२,४.२४२ ॥<br>
अत्र हर्षौत्सुक्यगर्वामर्षासूयानां सन्धिः ।</p>
<p>अनेकहेतुजानां, यथा<br>
परिहितहरिहारा वीक्ष्य राधा सवित्रीं<br>
निकटभुवि तथाग्रे तर्कभाक्स्मेरपद्माम् ।<br>
हरिमपि दरदूरे स्वामिनं तत्र चासीन्<br>
महसि विनतवक्रप्रस्फुरम्लानवक्त्रा ॥ ऋBह्र्स्_२,४.२४३ ॥<br>
अत्र लज्जामर्षहर्षविषादानां सन्धिः ।</p>
<p>अथ शावल्यम्<br>
शवलत्वं तु भावानां संमर्दः स्यात्परस्परम् ॥ ऋBह्र्स्_२,४.२४४ ॥</p>
<p>यथा<br>
शक्तः किं नाम कर्तुं स शिशुरहह मे मित्रपक्षानधाक्षीद्<br>
आतिष्ठेयं तमेव द्रुतमथ शरणं कुर्युरेतन्न वीराः ।<br>
आं दिव्या मल्लगोष्ठी विहरति स करेणोद्दधाराद्रिवर्यं<br>
कुर्यामद्यैव गत्वा व्रजभुवि कदनं हा ततः कम्पते धीः ॥ ऋBह्र्स्_२,४.२४५ ॥<br>
अत्र गर्वविषाददैन्यमतिस्मृतिशङ्कामर्षत्रासानां शावल्यम् ।</p>
<p>यथा वा<br>
धिग्दीर्घे नयने ममास्तु मथुरा याभ्यां न सा प्रेक्ष्यते<br>
विद्येयं मम किङ्करीकृतनृपा कालस्तु सर्वङ्करः ।<br>
लक्ष्मीकेलिगृहं गृहं मम हहा नित्यं तनुः क्षीयते<br>
सद्मन्येव हरिं भजेय हृदयं वृन्दाटवी कर्षति ॥ ऋBह्र्स्_२,४.२४६ ॥<br>
अत्र निर्वेदगर्वशङ्काधृतिविषादमत्य्औत्सुक्यानां शावल्यम् ।</p>
<p>अथ शान्तिः<br>
अत्यारूढस्य भावस्य विलयः शान्तिरुच्यते ॥ ऋBह्र्स्_२,४.२४७ ॥</p>
<p>यथा<br>
विधुरितवदना विदूनभासस्<br>
तमघहरं गहने गवेषयन्तः ।<br>
मृदुकलमुरलीं निशम्य शैले<br>
व्रजशिशवः पुलकोज्ज्वला बभूवुः ॥ ऋBह्र्स्_२,४.२४८ ॥<br>
अत्र विषादशान्तिः ।</p>
<p>शब्दार्थरसवैचित्री वाचि काचन नास्ति मे ।<br>
यथाकथञ्चिदेवोक्तं भावोदाहरणं परम् ॥ ऋBह्र्स्_२,४.२४९ ॥<br>
त्रयस्त्रिंशदिमेऽष्टौ च वक्ष्यन्ते स्थायिनश्च ये ।<br>
मुख्यभावाभिधास्त्वेकचत्वारिंशदमी स्मृताः ॥ ऋBह्र्स्_२,४.२५० ॥<br>
शरीरेन्द्रियवर्गस्य विकारणां विधायकाः ।<br>
भावाविर्भावजनिताश्चित्तवृत्तय ईरिताः ॥ ऋBह्र्स्_२,४.२५१ ॥<br>
क्वचित्स्वाभाविको भावः कश्चिदागन्तुकः क्वचित् ।<br>
यस्तु स्वाभाविको भावः स व्याप्यान्तर्बहिःस्थितः ॥ ऋBह्र्स्_२,४.२५२ ॥<br>
मञ्जिष्ठाद्ये यथा द्रव्ये रागस्तन्मय ईक्ष्यते ।<br>
अत्र स्यान्नाममात्रेण विभावस्य विभावता ॥ ऋBह्र्स्_२,४.२५३ ॥<br>
एतेन सहजेनैव भावेनानुगता रतिः ।<br>
एकरूपापि या भक्तेर्विविधा प्रतिभात्यसौ ॥ ऋBह्र्स्_२,४.२५४ ॥<br>
आगन्तुकस्तु यो भावः पटादौ रक्तिमेव सः ।<br>
तैस्तैर्विभावैरेवायं धीयते दीप्यतेऽपि च ॥ ऋBह्र्स्_२,४.२५५ ॥<br>
विभावनादिवैशिष्ट्याद्भक्तानां भेदतस्तथा ।<br>
प्रायेण सर्वभावानां वैशिष्ट्यमुपजायते ॥ ऋBह्र्स्_२,४.२५६ ॥<br>
विविधानां तु भक्तानां वैशिष्ट्याद्विविधं मनः ।<br>
मनोऽनुसाराद्भावानां तारतम्यं किलोदये ॥ ऋBह्र्स्_२,४.२५७ ॥<br>
चित्ते गरिष्ठे गम्भीरे महिष्ठे कर्कशादिके ।<br>
सम्यग्उन्मीलिताश्चामी न लक्ष्यन्ते स्फुटं जनैः ॥ ऋBह्र्स्_२,४.२५८ ॥<br>
चित्ते लघिष्ठे चोत्ताने क्षोदिष्ठे कोमलादिके ।<br>
मनाग्उन्मीलिताश्चामी लक्ष्यन्ते बहिरुल्बणाः ॥ ऋBह्र्स्_२,४.२५९ ॥<br>
गरिष्ठं स्वर्णपिण्डाभं लघिष्ठं तुलपिण्डवत् ।<br>
चित्तयुग्मेऽत्र विज्ञया भावस्य पवनोपमा ॥ ऋBह्र्स्_२,४.२६० ॥<br>
गम्भीरं सिन्धुवच्चित्तमुत्तानं पल्वलादिवत् ।<br>
चित्तद्वयेऽत्र भावस्य महाद्रिशिखरोपमा ॥ ऋBह्र्स्_२,४.२६१ ॥<br>
पत्तनाभं महिष्ठं स्यात्क्षोदिष्ठं तु कुटिरवत् ।<br>
चित्तयुग्मेऽत्र भावस्य दीपेनेभेन वोपमा ॥ ऋBह्र्स्_२,४.२६२ ॥<br>
कर्कशं त्रिविधं प्रोक्तं वज्रं स्वर्णं तथा जतु ।<br>
चित्तत्रयेऽत्र भावस्य ज्ञेया वैश्वानरोपमा ॥ ऋBह्र्स्_२,४.२६३ ॥<br>
अत्यन्तकठिनं वज्रमकुतश्चन मार्दवम् ।<br>
ईदृशं तापसादीनां चित्तं तावदवेक्ष्यते ॥ ऋBह्र्स्_२,४.२६४ ॥<br>
स्वर्णं द्रवति भावाग्नेस्तापेनातिगरीयसा ।<br>
जतु द्रवत्वमायाति तापलेशेन सर्वतः ॥ ऋBह्र्स्_२,४.२६५ ॥<br>
कोमलं च त्रिधैवोक्तं मदनं नवनीतकम् ।<br>
अमृतं चेति भावोऽत्र प्रायः सूर्यातपायते ॥ ऋBह्र्स्_२,४.२६६ ॥<br>
द्रवेदत्राद्ययुगलमातपेन यथायथम् ।<br>
द्रवीभूतं स्वभावेन सर्वदैवामृतं भवेत् ।<br>
गोविन्दप्रेष्ठवर्याणां चित्तं स्यादमृतं किल ॥ ऋBह्र्स्_२,४.२६७ ॥<br>
कृष्णभक्तिविशेषस्य गरिष्ठत्वादिभिर्गुणैः ।<br>
समवेतं सदामीभिर्द्वित्रैरपि मनो भवेत् ॥ ऋBह्र्स्_२,४.२६८ ॥<br>
किन्तु सुष्ठु महिष्ठत्वं भावो बाढमुपागतः ।<br>
सर्वप्रकारमेवेदं चित्तं विक्षोभयत्यलम् ॥ ऋBह्र्स्_२,४.२६९ ॥</p>
<p>यथा दानकेलिकौमुद्याम् (४)<br>
गभीरोऽप्यश्रान्तं दुरधिगमपारोऽपि नितराम्<br>
अहार्यां मर्यादां दधदपि हरेरास्पदमपि ।<br>
सतां स्तोमः प्रेमण्युदयति समग्रे स्थगयितुं<br>
विकारं न स्फारं जलनिधिरिवेन्दौ प्रभवति ॥ ऋBह्र्स्_२,४.२७० ॥</p>
<p>इति श्रीश्रीभक्तिरसामृतसिन्धौ दक्षिणविभागे<br>
भक्तिरससामान्यनिरूपणे व्यभिचारिलहरी चतुर्थी ॥</p>
<p>___________________________________________________</p>
<p>(२.५)<br>
स्थायिभावाख्या पञ्चमलहरी</p>
<p>अविरुद्धान् विरुद्धांश्च भावान् यो वशतां नयन् ।<br>
सुराजेव विराजेत स स्थायी भाव उच्यते ॥ ऋBह्र्स्_२,५.१ ॥<br>
स्थायी भावोऽत्र स प्रोक्तः श्रीकृष्णविषया रतिः ।<br>
मुख्या गौणी च सा द्वेधा रसज्ञैः परिकीर्तिता ॥ ऋBह्र्स्_२,५.२ ॥</p>
<p>तत्र मुख्या<br>
शुद्धसत्त्वविशेषात्मा रतिर्मुख्येति कीर्तिता ।<br>
मुख्यापि द्विविधा स्वार्था परार्था चेति कीर्त्यते ॥ ऋBह्र्स्_२,५.३ ॥</p>
<p>तत्र स्वार्था<br>
अविरुद्धैः स्फुटं भावैः पुष्णात्यात्मानमेव या ।<br>
विरुद्धैर्दुःखग्लानिः सा स्वार्था कथिता रतिः ॥ ऋBह्र्स्_२,५.४ ॥</p>
<p>अथ परार्था<br>
अविरुद्धं विरुद्धं च सङ्कुचन्ती स्वयं रतिः ।<br>
या भावमनुगृह्णाति सा परार्था निगद्यते ॥ ऋBह्र्स्_२,५.५ ॥<br>
शुद्धा प्रीतिस्तथा सख्यं वात्सल्यं प्रियतेत्यसौ ।<br>
स्वपरार्थ्यैव सा मुख्या पुनः पञ्चविधा भवेत् ॥ ऋBह्र्स्_२,५.६ ॥<br>
वैशिष्ट्यं पात्रवैशिष्ट्याद्रतिरेषोपगच्छति ।<br>
यथार्कः प्रतिबिम्बात्मा स्फटिकादिषु वस्तुषु ॥ ऋBह्र्स्_२,५.७ ॥</p>
<p>तत्र शुद्धा<br>
सामान्यासौ तथा स्वच्छा शान्तिश्चेत्यादिमा त्रिधा ।<br>
एषाङ्गकम्पतानेत्रामीलनोन्मीलनादिकृत् ॥ ऋBह्र्स्_२,५.८ ॥</p>
<p>तत्र सामान्या<br>
कञ्चिद्विशेषमप्राप्ता साधारणजनस्य या ।<br>
बालिकदैश्च कृष्णे स्यात्सामान्या सा रतिर्मता ॥ ऋBह्र्स्_२,५.९ ॥</p>
<p>यथा<br>
अस्मिन्मथुरावीथ्यामुदयति मधुरे विरोचने पुरतः ।<br>
कथस्व सखे म्रदिमानं मानसमदनं किमेति मम ॥ ऋBह्र्स्_२,५.१० ॥</p>
<p>यथा वा<br>
त्रिवर्षा बालिका सेयं वर्षीयसि समीक्ष्यताम् ।<br>
या पुरः कृष्णमालोक्य हुङ्कुर्वत्यभिधावति ॥ ऋBह्र्स्_२,५.११ ॥</p>
<p>अथ स्वच्छा<br>
तत्तत्साधनतो नानाविधभक्तिप्रसङ्गतः ।<br>
साधाकानां तु वैविध्यं यान्ती स्वच्छा रतिर्मता ॥ ऋBह्र्स्_२,५.१२ ॥<br>
यदा यादृशी भक्ते स्यादासक्तिस्तादृशं तदा ।<br>
रूपं स्फटिकवद्धत्ते स्वच्छासौ तेन कीर्तिता ॥ ऋBह्र्स्_२,५.१३ ॥</p>
<p>यथा<br>
क्वचित्प्रभुरिति स्तुवन् क्वचन मित्रमित्युद्धसन्<br>
क्वचित्तनय इत्यवन् क्वचन कान्त इत्युल्लसन् ।<br>
क्वचिन्मनसि भावयन् परम एष आत्मेत्यसाव्<br>
अभूद्विविधसेवया विविधवृत्तिरार्यो द्विजः ॥ ऋBह्र्स्_२,५.१४ ॥</p>
<p>अनाचान्तधियां तत्तद्भावनिष्ठा सुखार्णवे ।<br>
आर्याणामतिशुद्धानां प्रायः स्वच्छा रतिर्भवेत् ॥ ऋBह्र्स्_२,५.१५ ॥</p>
<p>अथ शान्तिः<br>
मानसे निर्विकल्पत्वं शम इत्यभिधीयते ॥ ऋBह्र्स्_२,५.१६ ॥</p>
<p>तथ चोक्तम्<br>
विहाय विषयोन्मुख्यं निजानन्दस्थितिर्यतः ।<br>
आत्मनः कथ्यते सोऽत्र स्वभावः शम इत्यसौ ॥ ऋBह्र्स्_२,५.१७ ॥</p>
<p>प्रायः शमप्रधानानां ममतागन्धवर्जिता ।<br>
परमात्मतया कृष्णे जाता शान्तरतिर्मता ॥ ऋBह्र्स्_२,५.१८ ॥</p>
<p>यथा<br>
देवर्षिवीणया पीते हरिलीलामहोत्सवे ।<br>
सनकस्य तनौ कम्पो ब्रह्मानुभविनोऽप्यभूत् ॥ ऋBह्र्स्_२,५.१९ ॥</p>
<p>यथा वा<br>
हरिवल्लभसेवया समन्ताद्<br>
अपरवर्गानुभवं किलावधीर्य ।<br>
घनसुन्दरमात्मनोऽप्यभीष्टं<br>
परमं ब्रह्म दिदृक्षते मनो मे ॥ ऋBह्र्स्_२,५.२० ॥</p>
<p>अग्रतो वक्ष्यमाणैस्तु स्वादैः प्रीत्य्आदिसंश्रयैः ।<br>
रतेरस्या असम्पर्कादियं शुद्धेति भण्यते ॥ ऋBह्र्स्_२,५.२१ ॥<br>
अथ भेदत्रयी हृद्या रतेः प्रीत्य्आदिरीर्यते ।<br>
गाढानुकूलतोत्पन्ना ममत्वेन सदाश्रिता ॥ ऋBह्र्स्_२,५.२२ ॥<br>
कृष्णभक्तेष्वनुग्राह्यसखिपूज्येष्वनुक्रमात् ।<br>
त्रिविधेषु त्रयी प्रीतिः सख्यं वत्सलतेत्यसौ ॥ ऋBह्र्स्_२,५.२३ ॥<br>
अत्र नेत्रादिफुल्लत्वजृम्भणोद्घूर्णनादयः ।<br>
केवला सङ्कुला चेति द्विविधेयं रतित्रयी ॥ ऋBह्र्स्_२,५.२४ ॥</p>
<p>तत्र केवला<br>
रत्य्अन्तरस्य गन्धेन वर्जिता केवला भवेत् ।<br>
व्रजानुगे रसालादौ श्रीदामादौ वयस्यके ।<br>
गुरौ च व्रजनाथादौ क्रमेणैव स्फुरत्यसौ ॥ ऋBह्र्स्_२,५.२५ ॥</p>
<p>तत्र सङ्कुला<br>
एषां द्वयोस्त्रयाणां वा सन्निपातस्तु सङ्कुला ।<br>
उद्भवादौ च भीमादौ मथुरादौ क्रमेण सा ।<br>
यस्याधिक्यं भवेद्यत्र स तेन व्यपदिश्यते ॥ ऋBह्र्स्_२,५.२६ ॥</p>
<p>अथ प्रीतिः<br>
स्वस्माद्भवन्ति ये न्यूनास्तेऽनुग्राह्या हरेर्मताः ।<br>
आराध्यत्वात्मिका तेषां रतिः प्रीतिरितीरिता ॥ ऋBह्र्स्_२,५.२७ ॥<br>
तत्रासक्तिकृदन्यत्र प्रीतिसंहारिणी ह्यसौ ॥ ऋBह्र्स्_२,५.२८ ॥</p>
<p>यथा मुकुन्दमालायाम् (८)–<br>
दिवि वा भुवि वा ममास्तु वासो<br>
नरके वा नरकान्तक प्रकामम् ।<br>
अवधीरितशारदारविन्दौ<br>
चरणौ ते मरणेऽपि चिन्तयामि ॥ ऋBह्र्स्_२,५.२९ ॥</p>
<p>अथ सख्यम्<br>
ये स्युस्तुल्या मुकुन्दस्य ते सखायः सतां मताः ।<br>
साम्याद्विश्रम्भरूपैषां रतिः सख्यमिहोच्यते ।<br>
परिहासप्रहासादिकारिणीयमयन्त्रणा ॥ ऋBह्र्स्_२,५.३० ॥</p>
<p>यथा<br>
मां पुष्पितारण्यदिदृक्षयागतं<br>
निमेषविश्लेषविदीर्णमानसाः ।<br>
ते संस्पृशन्तः पुलकाञ्चितश्रियो<br>
दूरादहंपूर्विकयाद्य रेमिरे ॥ ऋBह्र्स्_२,५.३१ ॥</p>
<p>यथा वा<br>
श्रीदामदोर्विलसितेन कृतोऽसि कामं<br>
दामोदर त्वमिह दर्पधुरा दरिद्रः ।<br>
सद्यस्त्वया तदपि कथनमेव कृत्वा<br>
देव्यै ह्रिये त्रयमदायि ज्वलाञ्जलीनाम् ॥ ऋBह्र्स्_२,५.३२ ॥</p>
<p>अथ वात्सल्यम्<br>
गुरवो ये हरेरस्य ते पूज्या इति विश्रुताः ।<br>
अनुग्रहमयी तेषां रतिर्वात्सल्यमुच्यते ।<br>
इदं लालनभव्याशीश्चिबुकस्पर्शनादिकृत् ॥ ऋBह्र्स्_२,५.३३ ॥</p>
<p>यथा<br>
अग्रासि यन्निरभिसन्धिविरोधभाजः<br>
कंसस्य किङ्करगणैर्गिरितोऽप्युदग्रैः ।<br>
गास्तत्र रक्षितुमसौ गहने मृदुर्मे<br>
बालः प्रयात्यविरतं बत किं करोमि ॥ ऋBह्र्स्_२,५.३४ ॥</p>
<p>यथा वा<br>
सुतमङ्गुलिभिः स्नुतस्तनी<br>
चिबुकाग्रे दधती दयार्द्रधीः ।<br>
समलालयदालयात्पुरः<br>
स्थितिभाजं व्रजराजगेहिनी ॥ ऋBह्र्स्_२,५.३५ ॥</p>
<p>मिथो हरेर्मृगाक्ष्याश्च सम्भोगस्यादिकारणम् ।<br>
मधुरापरपर्याया प्रियताख्योदिता रतिः ।<br>
अस्यां कटाक्षभ्रूक्षेपप्रियवाणीस्मितादयः ॥ ऋBह्र्स्_२,५.३६ ॥</p>
<p>यथा गोविन्दविलासे<br>
चिरमुत्कुण्ठितमनसो राधामुरवैरिणोः कोऽपि ।<br>
निभृतनिरीक्षणजन्मा प्रत्याशापल्लवो जयति ॥ ऋBह्र्स्_२,५.३७ ॥</p>
<p>यथोत्तरमसौ स्वादविशेषोल्लासमय्यपि ।<br>
रतिर्वासनया स्वाद्वी भासते कापि कस्यचित् ॥ ऋBह्र्स्_२,५.३८ ॥</p>
<p>अथ गौणी<br>
विभावोत्कर्षजो भावविशेषो योऽनुगृह्यते ।<br>
सङ्कुचन्त्या स्वयं रत्या स गौणी रतिरुच्यते ॥ ऋBह्र्स्_२,५.३९ ॥<br>
हासो विस्मय उत्साहः शोकः क्रोधो भयं तथा ।<br>
जुगुप्सा चेत्यसौ भावविशेषः सप्तधोदितः ॥ ऋBह्र्स्_२,५.४० ॥<br>
अपि कृष्णविभावत्वमाद्यषट्कस्य सम्भवेत् ।<br>
स्याद्देहादिविभावत्वं सप्तम्यास्तु रतेर्वशात् ॥ ऋBह्र्स्_२,५.४१ ॥<br>
हासादावत्र भिन्नेऽपि शुद्धसत्त्वविशेषतः ।<br>
परार्थाया रतेर्योगाद्रतिशब्दः प्रयुज्यते ॥ ऋBह्र्स्_२,५.४२ ॥<br>
हासोत्तरा रतिर्या स्यात्सा हासरतिरुच्यते ।<br>
एवं विस्मयरत्य्आद्या विज्ञेया रतयश्च षट् ॥ ऋBह्र्स्_२,५.४३ ॥<br>
कञ्चित्कालं क्वचिद्भक्ते हासाद्याः स्थायिताममी ।<br>
रत्या चारुकृता यान्ति तल्लीलाद्य्अनुसारतः ॥ ऋBह्र्स्_२,५.४४ ॥<br>
तस्मादनियताधाराः सप्त सामयिका इमे ।<br>
सहजा अपि लीयन्ते बलिष्ठेन तिरस्कृताः ॥ ऋBह्र्स्_२,५.४५ ॥<br>
काप्यव्यभिचरन्ती सा स्वाधारान् स्वस्वरूपतः ।<br>
रतिरात्यन्तिकस्थायी भावो भक्तजनेऽ खिले ।<br>
स्युरेतस्या विनाभावाद्भावाः सर्वे निरर्थकाः ॥ ऋBह्र्स्_२,५.४६ ॥<br>
विपक्षादिषु यान्तोऽपि क्रोधाद्याः स्थायितां सदा ।<br>
लभन्ते रतिशून्यत्वान्न भक्तिरसयोग्यताम् ॥ ऋBह्र्स्_२,५.४७ ॥<br>
अविरुद्धैरपि स्पृष्टा भावैः सञ्चारिणोऽखिलाः ।<br>
निर्वेदाद्या विलीयन्ते नार्हन्ति स्थायितां ततः ॥ ऋBह्र्स्_२,५.४८ ॥<br>
इत्यतो मतिगर्वादिभावानां घटते न हि ।<br>
स्थायिता कैश्चिदिष्टापि प्रमाणं तत्र तद्विदः ॥ ऋBह्र्स्_२,५.४९ ॥<br>
सप्त हासादयस्त्वेते तैस्तैर्नीताः सुपुष्टताम् ।<br>
भक्तेषु स्थायितां यान्तो रुचिरेभ्यो वितन्वते ॥ ऋBह्र्स्_२,५.५० ॥</p>
<p>तथा चोक्तम्<br>
अष्टानामेव भावानां संस्काराधायिता मता ।<br>
तत्तिरस्कृतसंस्काराः परे न स्थायितोचिताः ॥ ऋBह्र्स्_२,५.५१ ॥</p>
<p>तत्र हासरतिः<br>
चेतोविकासो हासः स्याद्वाग्वेषेहादिवैकृतात् ।<br>
स दृग्विकासनसौष्ठकपोलस्पन्दनादिकृत् ॥ ऋBह्र्स्_२,५.५२ ॥<br>
कृष्णसम्बन्धिचेष्टोत्थः स्वयं सङ्कुचद्आत्मना ।<br>
प्रत्यानुगृह्यमाणोऽयं हासो हासरतिर्भवेत् ॥ ऋBह्र्स्_२,५.५३ ॥</p>
<p>यथा<br>
मया दृगपि नार्पिता सुमुखि दध्नि तुभ्यं शपे<br>
सखी तव निरर्गला तदपि मे मुखं जिघ्रति ।<br>
प्रशाधि तदिमां मुधा च्छलितसाधुमित्यच्युते<br>
वदत्यजनि दूतिका हसितरोधने न क्षमा ॥ ऋBह्र्स्_२,५.५४ ॥</p>
<p>अथ विस्मयरतिः<br>
लोकोत्तरार्थवीक्षादेर्विस्मयश्चित्तविस्तृतिः ।<br>
अत्र स्युर्नेत्रविस्तारसाधूक्तिपुलकादयः ।<br>
पूर्वोक्तरीत्या निष्पन्नः स विस्मयरतिर्भवेत् ॥ ऋBह्र्स्_२,५.५५ ॥</p>
<p>यथा<br>
गवां गोपालानामपि शिशुगणः पीतवसनो<br>
लसच्छ्रीवत्साङ्कः पृथुभुजचतुष्कैर्धृतरुचिः ।<br>
कृतस्तोत्रारम्भः स विधिभिरजाण्डालिभिरलं<br>
परब्रह्मोल्लासान् वहति किमिदं हन्त किमिदम् ॥ ऋBह्र्स्_२,५.५६ ॥</p>
<p>अथ उत्साहरतिः<br>
स्थेयसी साधुभिः श्लाघ्यफले युद्धादिकर्मणि ।<br>
सत्वरा मानसासक्तिरुत्साह इति कीर्त्यते ॥ ऋBह्र्स्_२,५.५७ ॥<br>
कालानवेक्षणं तत्र धैर्यत्यागोद्यमादयः ।<br>
सिद्धः पूर्वोक्तविधिना स उत्साह रतिर्भवेत् ॥ ऋBह्र्स्_२,५.५८ ॥</p>
<p>यथा<br>
कालिन्दीतटभुवि पत्रशृङ्गवंशी<br>
निक्वाणैरिह मुखरीकृताम्बरायाम् ।<br>
विस्फूर्जन्नघदमनेन योद्धुकामः<br>
श्रीदामा परिकरमुद्भटं बबन्ध ॥ ऋBह्र्स्_२,५.५९ ॥<br>
अथ शोकरतिः<br>
शोकस्त्विष्टवियोगाद्यैश्चित्तक्लेशभरः स्मृतः ।<br>
विलापपातनिःश्वासमुखशोषभ्रमादिकृत् ।<br>
पूर्वोक्तविधिनैवायं सिद्धः शोकरतिर्भवेत् ॥ ऋBह्र्स्_२,५.६० ॥</p>
<p>यथा श्रीदशमे (१०.७.२५)<br>
रुदितमनु निशम्य तत्र गोप्यो<br>
भृशमनुतप्तधियोऽश्रुपूर्णमुख्यः ।<br>
रुरुदुरनुपलभ्य नन्दसूनुं<br>
पवन उपारतपांशुवर्षवेगे ॥ ऋBह्र्स्_२,५.६१ ॥</p>
<p>यथा वा<br>
अवलोक्य फणीन्द्रयन्त्रितं<br>
तनयं प्राणसहस्रवल्लभम् ।<br>
हृदयं न विदीर्यति द्विधा<br>
धिगिमां मर्त्यतनोः कठोरताम् ॥ ऋBह्र्स्_२,५.६२ ॥</p>
<p>अथ क्रोधरतिः<br>
प्रातिकूल्यादिभिश्चित्तज्वलनं क्रोध ईर्यते ।<br>
पारुष्यभ्रूकुटीनेत्रलौहित्यादिविकारकृत् ॥ ऋBह्र्स्_२,५.६३ ॥<br>
एवं पूर्वोक्तवत्सिद्धं विदुः क्रोधरतिं बुधाः ।<br>
द्विधासौ कृष्णतद्वैरिभावत्वेन कीर्तिता ॥ ऋBह्र्स्_२,५.६४ ॥</p>
<p>अथ कृष्णविभावाः, यथा<br>
कण्ठसीमनि हरेर्द्युतिभाजं<br>
राधिकामणिसरं परिचित्य ।<br>
तं चिरेण जटिला विकटभ्रू<br>
भङ्गभीमतरदृष्टिर्ददर्श ॥ ऋBह्र्स्_२,५.६५ ॥</p>
<p>तद्वैरिविभावाः, यथा<br>
अथ कंससहोदरोग्रदावे<br>
हरिमभ्युद्यति तीव्रहेतिभाजि ।<br>
रभसादलिकाम्बरे प्रलम्ब<br>
द्विषतोऽभूद्भ्रूकुटीपयोदरेखा ॥ ऋBह्र्स्_२,५.६६ ॥</p>
<p>अथ भयरतिः<br>
भयं चित्तातिचाञ्चल्यं मन्तुघोरेक्षणादिभिः ।<br>
आत्मगोपनहृच्छोषविद्रवभ्रमणादिकृत् ॥ ऋBह्र्स्_२,५.६७ ॥<br>
निष्पन्नं पूर्ववदिदं बुधा भयरतिं विदुः ।<br>
एषापि क्रोधरतिवद्द्विविधा कथिता बुधैः ॥ ऋBह्र्स्_२,५.६८ ॥</p>
<p>तत्र कृष्णविभावाः<br>
याचितः पटिमभिः स्यमन्तकं<br>
शौरिणा सदसि गान्दिनीसुतः ।<br>
वस्त्रगूढमणिरेष मूढधीस्<br>
तत्र शुष्यद्अधरः क्लमं ययौ ॥ ऋBह्र्स्_२,५.६९ ॥</p>
<p>दुष्टविभावजाः, यथा<br>
भैरवं ब्रुवति हन्त हन्त गोकुल<br>
द्वारि वारिदनिभे वृषासुरे ।<br>
पुत्रगुप्तिधृतयत्नवैभवा<br>
कम्प्रमूर्तिरभवद्व्रजेश्वरी ॥ ऋBह्र्स्_२,५.७० ॥</p>
<p>अथ जुगुप्सारतिः<br>
जुगुप्सा स्यादहृद्यानुभवाच्चित्तनिमीलनम् ।<br>
तत्र निष्ठीवनं वक्त्रकूणनं कुत्सनादयः ।<br>
रतेरनुग्रहाज्जाता सा जुगुप्सारतिर्मता ॥ ऋBह्र्स्_२,५.७१ ॥</p>
<p>यथा<br>
यदवधि मम चेतः कृष्णपादारविन्दे<br>
नवनवरसधामन्युद्यतं रन्तुमासीत् ।<br>
तदवधि बत नारीसङ्गमे स्मर्यमाने<br>
भवति मुखविकारः सुष्ठुनिष्ठीवनं च ॥ ऋBह्र्स्_२,५.७२ ॥</p>
<p>रतित्वात्प्रथमैकैव सप्त हासादयस्तथा ।<br>
इत्यष्टौ स्थायिनो यावद्रसावस्थां न संश्रिताः ॥ ऋBह्र्स्_२,५.७३ ॥<br>
चेत्स्वतन्त्रास्त्रयस्त्रिंशद्भवेयुर्व्यभिचारिणः ।<br>
इहाष्टौ सात्त्विकाश्चैते भावाख्यास्तानसङ्ख्यकाः ॥ ऋBह्र्स्_२,५.७४ ॥<br>
कृष्णान्वयाद्गुणातीतप्रौढानन्दमया अपि ।<br>
भान्त्यमी त्रिगुणोत्पन्नसुखदुःखमया इव ॥ ऋBह्र्स्_२,५.७५ ॥<br>
तत्र स्फुरन्ति ह्रीबोधोत्साहाद्याः सात्त्विका इव ।<br>
तथा राजसवद्गर्वहर्षसुप्तिहसादयः ।<br>
विषाददीनतामोहशोकाद्यास्तामसा इव ॥ ऋBह्र्स्_२,५.७६ ॥<br>
प्रायः सुखमयाः शीता उष्णा दुःखमया इह ।<br>
चित्रेयं परमानन्दसान्द्राप्युष्णा रतिर्मता ॥ ऋBह्र्स्_२,५.७७ ॥<br>
शीतैर्भावैर्बलिष्ठैस्तु पुष्टा शीतायते ह्यसौ ।<br>
उष्णैस्तु रतिरत्युष्णा तापयन्तीव भासते ॥ ऋBह्र्स्_२,५.७८ ॥<br>
रतिर्द्विधापि कृष्णाद्यैः श्रुतैरवगतैः स्मृतैः ।<br>
तैर्विभावादितां यद्भिस्तद्भक्तेषु रसो भवेत् ॥ ऋBह्र्स्_२,५.७९ ॥<br>
यथा दध्य्आदिकं द्रव्यं शर्करामरिचादिभिः ।<br>
संयोजनविशेषेण रसालाख्यो रसो भवेत् ॥ ऋBह्र्स्_२,५.८० ॥<br>
तदत्र सर्वथा साक्षात्कृष्णाद्य्अनुभवाद्भुतः ।<br>
प्रौढानन्दचमत्कारो भक्तैः कोऽप्यनुरस्यते ॥ ऋBह्र्स्_२,५.८१ ॥<br>
स रत्य्आदिविभावाद्यैरेकीभावमयोऽपि सन् ।<br>
ज्ञप्ततत्तद्विशेषश्च तत्तद्उद्भेदतो भवेत् ॥ ऋBह्र्स्_२,५.८२ ॥</p>
<p>यथा चोक्तम्<br>
प्रतीयमानाः प्रथमं विभावाद्यास्तु भागशः ।<br>
गच्छन्तो रसरूपत्वं मिलिता यान्त्यखण्डताम् ॥ ऋBह्र्स्_२,५.८३ ॥<br>
यथा मरिचखण्डादेरेकीभावे प्रपानके ।<br>
उद्भासः कस्यचित्क्वापि विभावादेस्तथा रसे ॥ ऋBह्र्स्_२,५.८४ ॥</p>
<p>रते कारणभूता ये कृष्णकृष्णप्रियादयः ।<br>
स्तम्भाद्याः कारभूताश्च निर्वेदाद्याः सहायकाः ॥ ऋBह्र्स्_२,५.८५ ॥<br>
हित्वा कारणकार्यादिशब्दवाच्यत्वमत्र ते ।<br>
रसोद्बोधे विभावादिव्यपदेशत्वमाप्नुयुः ॥ ऋBह्र्स्_२,५.८६ ॥<br>
रतेस्तु तत्तद्आस्वादविशेषायातियोग्यताम् ।<br>
विभावयन्ति कुर्वन्तीत्युक्ता धीरैर्विभावकाः ॥ ऋBह्र्स्_२,५.८७ ॥<br>
तां चानुभावयन्त्यन्तस्तद्वन्त्यास्वादनिर्भराम् ।<br>
इत्युक्ता अनुभावास्ते कटाक्षाद्याः ससात्त्विकाः ॥ ऋBह्र्स्_२,५.८८ ॥<br>
सञ्चारयन्ति वैचित्रीं नयन्ते तां तथाविधाम् ।<br>
ये निर्वेदादयो भावास्ते तु सञ्चारिणो मताः ॥ ऋBह्र्स्_२,५.८९ ॥<br>
एतेषां तु तथाभावे भगवत्काव्यनाट्ययोः ।<br>
सेवामाहुः परं हेतुं केचित्तत्पक्षरागिणः ॥ ऋBह्र्स्_२,५.९० ॥<br>
किन्तु तत्र सुदुस्तर्कमाधुर्याद्भुतसम्पदः ।<br>
रतेरस्याः प्रभावोऽयं भवेत्कारणमुत्तमम् ॥ ऋBह्र्स्_२,५.९१ ॥<br>
महाशक्तिविलासात्मा भावोऽचिन्त्यस्वरूपभाक् ।<br>
रत्य्आख्या इत्ययं युक्तो न हि तर्केण बाधितुम् ।<br>
भारताद्य्उक्तिरेषा हि प्राक्तनैरप्युदाहृता ॥ ऋBह्र्स्_२,५.९२ ॥</p>
<p>यथोक्तमुद्यमपर्वणि [म.भा. ६.६.११]<br>
अचिन्त्याः खलु ये भावा न तांस्तर्केण योजयेत्<br>
प्रकृतिभ्यः परं यच्च तदचिन्त्यस्य लक्षणम् ॥ ऋBह्र्स्_२,५.९३ ॥</p>
<p>विभावतादीनानीय कृष्णादीन्मञ्जुला रतिः ।<br>
एतैरेव तथाभूतैः स्वं संवर्धयति स्फुटम् ॥ ऋBह्र्स्_२,५.९४ ॥<br>
यथा स्वैरेव सलिलैः परिपूर्य बलाहकान् ।<br>
रत्नालयो भवत्येभिर्वृष्टैस्तैरेव वारिधिः ॥ ऋBह्र्स्_२,५.९५ ॥<br>
नवे रत्य्अङ्कुरे जाते हरिभक्तस्य कस्यचित् ।<br>
विभावत्वादिहेतुत्वं किञ्चित्तत्काव्यनाट्ययोः ॥ ऋBह्र्स्_२,५.९६ ॥<br>
हरेरीषच्छ्रुतिविधौ रसास्वादः सतां भवेत् ।<br>
रतेरेव प्रभावोऽयं हेतुस्तेषां तथाकृतौ ॥ ऋBह्र्स्_२,५.९७ ॥<br>
माधुर्याद्य्आश्रयत्वेन कृष्णादींस्तनुते रतिः ।<br>
तथानुभूयमानास्ते विस्तीर्णां कुर्वते रतिम् ॥ ऋBह्र्स्_२,५.९८ ॥<br>
अतस्तस्य विभावादिचतुष्कस्य रतेरपि ।<br>
अत्र साहायिकं व्यक्तं मिथोऽजस्रमवेक्ष्यते ॥ ऋBह्र्स्_२,५.९९ ॥<br>
किन्त्वेतस्याः प्रभावोऽपि वैरूप्ये सति कुञ्चति ।<br>
वैरूप्यस्तु विभावादेरनौचित्यमुदीर्यते ॥ ऋBह्र्स्_२,५.१०० ॥<br>
अलौकिक्या प्रकृत्येयं सुदुरूहा रसस्थितिः ।<br>
यत्र साधारणतया भावाः साधु स्फुरन्त्यमी ॥ ऋBह्र्स्_२,५.१०१ ॥<br>
एषां स्वपरसम्बन्धनियमानिर्णयो हि यः ।<br>
साधारण्यं तदेवोक्तं भावानां पूर्वसूरिभिः ॥ ऋBह्र्स्_२,५.१०२ ॥</p>
<p>तदुक्तं श्रीभरतेन<br>
शक्तिरस्ति विभावादेः कापि साधारणीकृतौ ।<br>
प्रमाता तद्अभेदेन स्वं यया प्रतिपद्यते ॥ ऋBह्र्स्_२,५.१०३ ॥ इति ।</p>
<p>दुःखादयः स्फुरन्तोऽपि जातु भान्तः स्वीयतया हृदि ।<br>
प्रौढानन्दचमत्कारचर्वणामेव तन्वते ॥ ऋBह्र्स्_२,५.१०४ ॥<br>
पराश्रयतयाप्येते जातु भान्तः सुखादयः ।<br>
हृदये परमानन्दसन्दोहमुपचिन्वते ॥ ऋBह्र्स्_२,५.१०५ ॥<br>
सद्भावश्चेद्विभावादेः किञ्चिन्मात्रस्य जायते ।<br>
सद्यश्चतुष्टयाक्षेपात्पूर्णतैवोपपद्यते ॥ ऋBह्र्स्_२,५.१०६ ॥</p>
<p>किं च<br>
रतिः स्थितानुकार्येषु लौकिकत्वादिहेतुभिः ।<br>
रसः स्यान्नेति नाट्यज्ञा यदाहुर्युक्तमेव तत् ॥ ऋBह्र्स्_२,५.१०७ ॥<br>
अलौकिकी त्वियं कृष्णरतिः सर्वाद्भुताद्भुता ।<br>
योगे रसविशेषत्वं गच्छन्त्येव हरिप्रिये ॥ ऋBह्र्स्_२,५.१०८ ॥<br>
वियोगे त्वद्भुतानन्दविवर्तत्वं दधत्यपि ।<br>
तनोत्येषा प्रगाढार्तिभराभासत्वमूर्जिता ॥ ऋBह्र्स्_२,५.१०९ ॥<br>
तत्रापि वल्लवाधीशनन्दनालम्बना रतिः ।<br>
सान्द्रानन्दचमत्कारपरमावधिरिष्यते ॥ ऋBह्र्स्_२,५.११० ॥<br>
यत्सुखौघलवागस्त्यः पिबत्येव स्वतेजसा ।<br>
रेमशमाधुरीसाक्षात्कारानन्दाब्धिमप्यलम् ॥ ऋBह्र्स्_२,५.१११ ॥</p>
<p>किं च<br>
परमानन्दतादात्म्याद्रत्यादेरस्य वस्तुतः ।<br>
रसस्य स्वप्रकाशत्वमखण्डत्वं च सिध्यति ॥ ऋBह्र्स्_२,५.११२ ॥<br>
पूर्वमुक्ताद्द्विधा भ्देदान्मुख्यगौणतया रतेः ।<br>
भवेद्भक्तिरसोऽप्येष मुख्यगौणतया द्विधा ॥ ऋBह्र्स्_२,५.११३ ॥<br>
पञ्चधापि रतेरैक्यान्मुख्यस्त्वेक इहोदितः ।<br>
सप्तधात्र तथा गौण इति भक्तिरसोऽष्टधा ॥ ऋBह्र्स्_२,५.११४ ॥</p>
<p>तत्र मुख्यः<br>
मुख्यस्तु पञ्चधा शान्तः प्रीतः प्रेयांश्च वत्सलः ।<br>
मधुरश्चेत्यमी ज्ञेया यथापूर्वमनुत्तमाः ॥ ऋBह्र्स्_२,५.११५ ॥</p>
<p>अथ गौणः<br>
हास्योऽद्भुतस्तथा वीरः करुणो रौद्र इत्यपि ।<br>
भयानकः स बीभत्स इति गौणश्च सप्तधा ॥ ऋBह्र्स्_२,५.११६ ॥<br>
एवं भक्तिरसो भेदाद्द्वयोर्द्वादशधोच्यते ।<br>
वस्तुतस्तु पुराणादौ पञ्चधैव विलोक्यते ॥ ऋBह्र्स्_२,५.११७ ॥<br>
श्वेतश्चित्रोऽरुणः शोणः श्यामः पाण्डुरपिङ्गलौ ।<br>
गौरो धूम्रस्तथा रक्तः कालो नीतः क्रमादमी ॥ ऋBह्र्स्_२,५.११८ ॥<br>
कपिलो माधवोपेन्द्रौ नृसिंहो नन्दनन्दनः ।<br>
बलः कूर्मस्तथा कल्की राघवो भार्गवः किरिः ।<br>
मीन इत्येषु कथिताः क्रमाद्द्वादश देवताः ॥ ऋBह्र्स्_२,५.११९ ॥<br>
पूर्तेर्विकारविस्तारविक्षेपक्षोभतस्तथा ।<br>
सर्वभक्तिरसास्वादः पञ्चधा परिकीर्तितः ॥ ऋBह्र्स्_२,५.१२० ॥<br>
पूर्तिः शान्ते विकाशस्तु प्रीतादिष्वपि पञ्चसु ।<br>
वीरेऽद्भुते च विस्तारो विक्षेपः करुणोग्रयोः ।<br>
भयानकेऽथ बीभत्से क्षोभो धीरैरुदाहृतः ॥ ऋBह्र्स्_२,५.१२१ ॥<br>
अखण्डसुखरूपत्वेऽप्येषामस्ति क्वचित्क्वचित् ।<br>
रसेषु गहनास्वादविशेषः कोऽप्यनुत्तमः ॥ ऋBह्र्स्_२,५.१२२ ॥<br>
प्रतीयमाना अप्यज्ञैर्ग्राम्यैः सपदि दुःखवत् ।<br>
करुणाद्या रसाः प्राज्ञैः प्रौढानन्दमया मताः ॥ ऋBह्र्स्_२,५.१२३ ॥<br>
अलौकिकविभावत्वं नीतेभ्यो रतिलीलया ।<br>
सद्उक्त्या च सुखं तेभ्यः स्यात्सुव्यक्तमिति स्थितिः ॥ ऋBह्र्स्_२,५.१२४ ॥</p>
<p>तथा च नाट्यादौ<br>
करुणादावपि रसे जायते यत्परं सुखम् ।<br>
सुचेतसामनुभवः प्रमाणं तत्र केवलम् ॥ ऋBह्र्स्_२,५.१२५ ॥</p>
<p>सर्वत्र करुणाख्यस्य रसस्यैवोपपादनात् ।<br>
भवेद्रामायणादीनामन्यथा दुःखहेतुता ॥ ऋBह्र्स्_२,५.१२६ ॥<br>
तथात्वे रामपादाब्जप्रेमकल्लोलवारिधिः ।<br>
प्रीत्या रामायणं नित्यं हनुमान् शृणुयात्कथम् ॥ ऋBह्र्स्_२,५.१२७ ॥</p>
<p>अपि च<br>
सञ्चारी स्यात्समानो वा कृष्णरत्याः सुहृद्रतिः ।<br>
अधिका पुष्यमाणा चेद्भावोल्लासा रतिः ॥ ऋBह्र्स्_२,५.१२८ ॥<br>
फल्गुवैराग्यनिर्दग्धाः शुष्कज्ञानाश्च हैतुकाः ।<br>
मीमांसका विशेषेण भक्त्यास्वादबहिर्मुखाः ॥ ऋBह्र्स्_२,५.१२९ ॥<br>
इत्येष भक्तिरसिकश्चौरादिव महानिधिः ।<br>
जरन्मीमांसकाद्रक्ष्यः कृष्णभक्तिरसः सदा ॥ ऋBह्र्स्_२,५.१३० ॥<br>
सर्वथैव दुरूहोऽयमभक्तैर्भगवद्रसः ।<br>
तत्पादाम्बुजसर्वस्वैर्भक्तैरेवानुरस्यते ॥ ऋBह्र्स्_२,५.१३१ ॥<br>
व्यतीत्य भावनावर्त्म यश्चमत्कारकारभूः ।<br>
हृदि सत्त्वोज्ज्वले बाढं स्वदते स रसो मतः ॥ ऋBह्र्स्_२,५.१३२ ॥<br>
भावनायाः पदे यस्तु बुधेनानन्यबुद्धिना ।<br>
भाव्यते गाढसंस्कारैश्चित्ते भावः स कथ्यते ॥ ऋBह्र्स्_२,५.१३३ ॥</p>
<p>गोपालरूपशोभां दधदपि रघुनाथभावविस्तारी ।<br>
तुष्यतु सनातनात्मा दैक्षिणविभागे सुधाम्बुनिधेः ॥ ऋBह्र्स्_२,५.१३४ ॥</p>
<p>इति श्रीश्रीभक्तिरसामृतसिन्धौ दक्षिणविभागे<br>
भक्तिरससामान्यनिरूपणे स्थायिभावलहरी पञ्चमी ।</p>
<p><strong>इति श्रीश्रीभक्तिरसामृतसिन्धौ<br>
सामान्यभगवद्भक्तिरसनिरूपको नाम<br>
दक्षिणविभागः समाप्तः ॥</strong></p>
<p>___________________________________________________</p>
<p><strong>(३)<br>
मुख्यभक्तिरसनिरूपकः<br>
पश्चिमविभागः</strong></p>
<p>(३.१)<br>
शान्तिभक्तिरसाख्या<br>
प्रथमलहरी</p>
<p>धृतमुग्धरूपभारो भागवतार्पितपृथुप्रेमा ।<br>
स मयि सनातनमूर्तिस्तनोतु पुरुषोत्तमस्तुष्टिम् ॥ ऋBह्र्स्_३,१.१ ॥<br>
रसामृताब्धेर्भागेऽत्र तृतीये पश्चिमाभिधे ।<br>
मुख्यो भक्तिरसः पञ्चविधः शान्तादीरीर्यते ॥ ऋBह्र्स्_३,१.२ ॥<br>
अतोऽत्र पाञ्चविध्येन लहर्यः पञ्च कीर्तिताः ।<br>
अथामी पञ्च लक्ष्यन्ते रसाः शान्तादयः क्रमात् ॥ ऋBह्र्स्_३,१.३ ॥</p>
<p>तत्र शान्तभक्तिरसः<br>
वक्ष्यमाणैर्विभावाद्यैः शमिनां स्वाद्यतां गतः<br>
स्थायी शान्तिरतिर्धीरैः शान्तभक्तिरसः स्मृतः ॥ ऋBह्र्स्_३,१.४ ॥<br>
प्रायः स्वसुखजातीयं सुखं स्यादत्र योगिनाम् ।<br>
किन्त्वात्मसौख्यमघनं घनं त्वीशमयं सुखम् ॥ ऋBह्र्स्_३,१.५ ॥<br>
तत्रापीशस्वरूपानुभवस्यैवोरुहेतुता ।<br>
दासादिवन्मनोज्ञत्वलीलादेर्न तथा मता ॥ ऋBह्र्स्_३,१.६ ॥</p>
<p>तत्र आलम्बनाः<br>
चतुर्भुजश्च शान्ताश्च अस्मिन्नालम्बना मताः ॥ ऋBह्र्स्_३,१.७ ॥</p>
<p>तत्र चतुर्भुजः<br>
श्यामाकृतिः स्फुरति चारुचतुर्भुजोऽयम्<br>
आनन्दराशिरखिलात्मसिन्धुतरङ्गः ।<br>
यस्मिन् गते नयनयोः पथि निर्जिहीते<br>
प्रत्यक्पदात्परमहंसमुनेर्मनोऽपि ॥ ऋBह्र्स्_३,१.८ ॥</p>
<p>सच्चिदानन्दसान्द्राङ्ग आत्मारामशिरोमणिः ।<br>
परमात्मा परं ब्रह्म शमो दान्तः शुचिर्वशी ॥ ऋBह्र्स्_३,१.९ ॥<br>
सदा स्वरूपसम्प्राप्तो हतारिगतिदायकः ।<br>
विभुरित्यादि गुणवानस्मिन्नालम्बनो हरिः ॥ ऋBह्र्स्_३,१.१० ॥</p>
<p>अथ शान्ताः<br>
शान्ताः स्युः कृष्णतत्प्रेष्ण्हकारुण्येन रतिं गताः ।<br>
आत्मारामास्तदीयाध्वबद्धश्रद्धाश्च तापसाः ॥ ऋBह्र्स्_३,१.११ ॥</p>
<p>अथ आत्मारामाः<br>
आत्मारामास्तु सनकसनन्दमुखा मताः ।<br>
प्राधान्यात्सनकादीनां रूपं भक्तिश्च कथ्यते ॥ ऋBह्र्स्_३,१.१२ ॥</p>
<p>तत्र रूपम्<br>
ते पञ्चषाब्दबालाभाश्चत्वारस्तेजसोज्ज्वलाः ।<br>
गौराङ्गा वातवसनाः प्रायेण सहचारिणः ॥ ऋBह्र्स्_३,१.१३ ॥</p>
<p>तत्र च भक्तिः<br>
समस्तगुणवर्जिते करणतः प्रतीचीनतां<br>
गते किमपि वस्तुनि स्वयमदीपि तावत्सुखम् ।<br>
न यावदियमद्भुता नवतमालनीलद्युतेर्<br>
मुकुन्द सुखचिद्घना तव बभूव साक्षात्कृतिः ॥ ऋBह्र्स्_३,१.१४ ॥</p>
<p>अथ तापसाः<br>
भक्तिर्मुक्त्यैव निर्विघ्नेत्यात्तयुक्तविरक्तताः ।<br>
अनुज्झितमुमुक्षा ये भजन्ते ते तु तापसाः ॥ ऋBह्र्स्_३,१.१५ ॥</p>
<p>यथा<br>
कदा शैलद्रोण्यां पृथुलविटपिक्रोडवसतिर्<br>
वसानः कौपीनं रचितफलकन्दाशनरुचिः ।<br>
हृदि ध्यायं ध्यायं मुहुरिह मुकुन्दाभिधमहं<br>
चिदानन्दं ज्योतिः क्षणमिव विनेष्यामि रजनीः ॥ ऋBह्र्स्_३,१.१६ ॥</p>
<p>भक्तात्मारामकरुणा प्रपञ्चेनैव तापसाः ।<br>
शान्ताख्यभावचन्द्रस्य हृद्आकाशे कलां श्रिताः ॥ ऋBह्र्स्_३,१.१७ ॥</p>
<p>अथ उद्दीपनाः<br>
श्रुतिर्महोपनिषदां विविक्तस्थानसेवनम् ।<br>
अन्तर्वृत्तिविशेषोऽस्य स्फूर्तिस्तत्त्वविवेचनम् ॥ ऋBह्र्स्_३,१.१८ ॥<br>
विद्याशक्तिप्रधानत्वं विश्वरूपप्रदर्शनम् ।<br>
ज्ञानिभक्तेन संसर्गो ब्रह्मसत्रादयस्तथा ।<br>
एष्वसाधारणाः प्रोक्ता बुधैरुद्दीपना अमी ॥ ऋBह्र्स्_३,१.१९ ॥</p>
<p>अत्र महोपनिषच्छ्रुतिः, यथा<br>
अक्लेशाः कमलभुवः प्रविश्य गोष्ठीं<br>
कुर्वन्तः श्रुतिशिरसां श्रुतिं श्रुतज्ञाः ।<br>
उत्तुङ्गं यद्उपरसङ्गमाय रङ्गं<br>
योगीन्द्राः पुलकभृतो नवाप्यवापुः ॥ ऋBह्र्स्_३,१.२० ॥</p>
<p>पादाब्जतुलसीगन्धः शङ्खनादो मुरद्विषः ।<br>
पुण्यशैलः शुभारण्यं सिद्धक्षेत्रं स्वरापगा ॥ ऋBह्र्स्_३,१.२१ ॥<br>
विषयादिक्षयिष्णुत्वं कालस्याखिलहारिता ।<br>
इत्याद्युद्दीपना साधारणास्तेषां किलाश्रितैः ॥ ऋBह्र्स्_३,१.२२ ॥</p>
<p>अथ पादाब्जतुलसीगन्धो, यथा तृतीये (३.१५.४३)<br>
तस्यारविन्दनयनस्य पदारविन्द<br>
किञ्जल्कमिश्रतुलसीमकरन्दवायुः ।<br>
अन्तर्गतः स्वविवरेण चकार तेषां<br>
सङ्क्षोभमक्षरजुषामपि चित्ततन्वोः ॥ ऋBह्र्स्_३,१.२३ ॥</p>
<p>अथ अनुभावाः<br>
नासाग्रन्यस्तनेत्रत्वमवधूतविचेष्टितम् ।<br>
युगमात्रेक्षितगतिर्ज्ञानमुद्राप्रदर्शनम् ॥ ऋBह्र्स्_३,१.२४ ॥<br>
हरेर्द्विष्यपि न द्वेषो नातिभक्तिः प्रियेष्वपि ।<br>
सिद्धतायास्तथा जीवन्मुक्तेश्च बहुमानिता ॥ ऋBह्र्स्_३,१.२५ ॥<br>
नैरपेक्ष्यं निर्ममता निरहङ्कारिता कथा ।<br>
मौनमित्यादयः शीताः स्युरसाधारणाः क्रियाः ॥ ऋBह्र्स्_३,१.२६ ॥</p>
<p>तत्र नासाग्रनयनत्वं, यथा<br>
नासिकाग्रदृगयं पुरो मुनिः<br>
स्पन्दबन्धुरशिरा विराजते ।<br>
चित्तकन्दरतटीमनाकुलाम्<br>
अस्य नूनमवगाहते हरिः ॥ ऋBह्र्स्_३,१.२७ ॥</p>
<p>जृम्भाङ्गमोटनं भक्तेरुपदेशो हरेर्नतिः ।<br>
स्तवादयश्च दासाद्यैः शीताः साधारणाः क्रियाः ॥ ऋBह्र्स्_३,१.२८ ॥</p>
<p>तत्र जृम्भा, यथा<br>
हृदयाम्बरे ध्रुवं ते<br>
भावाम्बरमणिरुदेति योगीन्द्र ।<br>
यदिदं वदनाम्भोजं<br>
जृम्भामवलम्बते भवतः ॥ ऋBह्र्स्_३,१.२९ ॥</p>
<p>अथ सात्त्विकाः<br>
रोमाञ्चस्वेदकम्पाद्याः सात्त्विकाः प्रलयं विना ॥ ऋBह्र्स्_३,१.३० ॥</p>
<p>अथ रोमाञ्चो, यथा<br>
पाञ्चजन्यजनितो ध्वनिरन्तः<br>
क्षोभयन् सपदि बिद्धसमाधिः ।<br>
योगिनां गिरिगुहानिलयानां<br>
पुद्गले पुलकपालिमनैषीत् ॥ ऋBह्र्स्_३,१.३१ ॥</p>
<p>एषां निरभिमानानां शरीरादिषु योगिनाम् ।<br>
सात्त्विकास्तु ज्वलन्त्येव न तु दीप्ता भवन्त्यमी ॥ ऋBह्र्स्_३,१.३२ ॥</p>
<p>अथ सञ्चारिणः<br>
सञ्चारिनोऽत्र निर्वेदो धृतिर्हर्षो मतिः स्मृतिः ।<br>
विषादोत्सुकतावेगवितर्काद्याः प्रकीर्तिताः ॥ ऋBह्र्स्_३,१.३३ ॥</p>
<p>तत्र निर्वेदो, यथा<br>
अस्मिन् सुखघनमूर्तौ<br>
परमात्मनि वृष्णिपत्तने स्फुरति<br>
आत्मारामतया मे<br>
वृथा गतो बत चिरं कालः ॥ ऋBह्र्स्_३,१.३४ ॥</p>
<p>अथ स्थायी<br>
अत्र शान्तिरतिः स्थायी समा सान्द्रा च सा द्विधा ॥ ऋBह्र्स्_३,१.३५ ॥</p>
<p>तत्र आद्या, यथा<br>
समाधौ योगिनस्तस्मिन्नसम्प्रज्ञातनामनि ।<br>
लीलया मयि लब्धेऽस्य बभूवोत्कम्पिनी तनुः ॥ ऋBह्र्स्_३,१.३६ ॥</p>
<p>सान्द्रा, यथा<br>
सर्वाविद्याध्वंसतो यः समस्ताद्<br>
आविर्भूतो निर्विकल्पे समाधौ ।<br>
जाते साक्षाद्यादवेन्द्रे स विन्दन्<br>
मय्यानन्दः सान्द्रतां कोटिधासीत् ॥ ऋBह्र्स्_३,१.३७ ॥</p>
<p>शान्तो द्विधैष पारोक्ष्यसाक्षात्कारविभेदतः ॥ ऋBह्र्स्_३,१.३८ ॥</p>
<p>अथ परोक्ष्यं, यथा<br>
प्रयास्यति महत्तपः सफलतां किमष्टाङ्गिका<br>
मुनीश्वर पुरातनी परमयोगचर्याप्यसौ ।<br>
नराकृतिनवाम्बुदद्युतिधरं परं ब्रह्म मे<br>
विलोचनचमत्कृतिं कथय किं नु निर्मास्यति ॥ ऋBह्र्स्_३,१.३९ ॥</p>
<p>यथा वा<br>
क्षेत्रे कुरोः किमपि चण्डकरोपरागे<br>
सान्द्रं महः पथि विलोचनयोर्यदासीत् ।<br>
तन्नीरदद्युतिजयि स्मरदुत्सुकं मे<br>
न प्रत्यग्आत्मनि मनो रमते पुरेव ॥ ऋBह्र्स्_३,१.४० ॥</p>
<p>साक्षात्कारो, यथा<br>
परमात्मतयातिमेदुराद्<br>
बत साक्षात्करणप्रमोदतः ।<br>
भगवन्नधिकं प्रयोजनं<br>
कतरद्ब्रह्मविदोऽपि विद्यते ॥ ऋBह्र्स्_३,१.४१ ॥</p>
<p>यथा वा<br>
हृष्टः कम्बुपतिस्वनैर्भुवि लुठच्चीराञ्चलः सञ्चलन्<br>
मूर्ध्ना रुद्धदृग्अश्रुभिः पुलकितो द्रागेष लीनव्रतः ।<br>
अक्ष्णोरङ्गनमञ्जनत्विषि परब्रह्मण्यवाप्ते मुदा<br>
मुद्राभिः प्रकटीकरोत्यवमतिं योगी स्वरूपस्थितौ ॥ ऋBह्र्स्_३,१.४२ ॥</p>
<p>भवेत्कदाचित्कुत्रापि नन्दसूनोः कृपाभरः ।<br>
प्रथमं ज्ञाननिष्ठोऽपि सोऽत्रैव रतिमुद्वहेत् ॥ ऋBह्र्स्_३,१.४३ ॥</p>
<p>यथा बिल्वमङ्गलोक्तिः<br>
अद्वैतवीथीपथिकैरुपास्याः<br>
स्वानन्दसिंहासनलब्धदीक्षाः ।<br>
शठेन केनापि वयं हठेन<br>
दासीकृता गोपवधूविटेन ॥ ऋBह्र्स्_३,१.४४ ॥</p>
<p>तत्कारुण्यश्लथीभूतज्ञानसंस्कारसन्ततिः ।<br>
एष भक्तिरसानन्दनिपुणः स्याद्यथा शुकः ॥ ऋBह्र्स्_३,१.४५ ॥<br>
शमस्य निर्विकारत्वान्नाट्यज्ञैर्नैष मन्यते ।<br>
शान्त्य्आख्याया रतेरत्र स्वीकारान्न विरुध्यते ॥ ऋBह्र्स्_३,१.४६ ॥<br>
शमो मन्निष्ठता बुद्धेरिति श्रीभगवद्वचः* ।<br>
तन्निष्ठा दुर्घटा बुद्धेरेतां शान्तरतिं विना ॥ ऋBह्र्स्_३,१.४७ ॥<br>
{*११.१९.३६}</p>
<p>केवलशान्तोऽपि, श्रीविष्णुधर्मोत्तरे यथा<br>
नास्ति यत्र सुखं दुःखं न द्वेषो न च मत्सरः ।<br>
समः सर्वेषु भूतेषु स शान्तः प्रथितो रसः ॥ ऋBह्र्स्_३,१.४८ ॥</p>
<p>सर्वथैवमहङ्काररहितत्वं व्रजन्ति चेत् ।<br>
अत्रान्तर्भावमर्हन्ति धर्मवीरादयस्तदा ॥ ऋBह्र्स्_३,१.४९ ॥<br>
स्थायिनमेके तु निर्वेदस्थायिनं परे ।<br>
शान्तमेव रसं पूर्वे प्राहुरेकमनेकधा ॥ ऋBह्र्स्_३,१.५० ॥<br>
निर्वेदो विषये स्थायि तत्त्वज्ञानोद्भवः स चेत् ।<br>
इष्टानिष्टवियोगाप्तिकृतस्तु व्यभिचार्यसौ ॥ ऋBह्र्स्_३,१.५१ ॥</p>
<p><strong>इति श्रीश्रीभक्तिरसामृतसिन्धौ<br>
पश्चिमविभागे मुख्यभक्तिरसपञ्चकनिरूपणे<br>
शान्तभक्तिरसलहरी प्रथमा ।</strong></p>
<p>___________________________________________________</p>
<p>(३.२)<br>
प्रीतिभक्तिरसाख्या<br>
द्वितीयलहरी</p>
<p>श्रीधरस्वामिभिः स्पष्टमयमेव रसोत्तमः ।<br>
रङ्गप्रसङ्गे सप्रेमकाख्यः प्रकीर्तितः ॥ ऋBह्र्स्_३,२.१ ॥<br>
रतिस्थायितया नामकौमुदीकृद्भिरप्यसौ ।<br>
शान्तत्वेनायमेवाद्धा सुदेवाद्यैश्च वर्णितः ॥ ऋBह्र्स्_३,२.२ ॥<br>
आत्मोचितैर्विभावाद्यैः प्रीतिरास्वादनीयताम् ।<br>
नीता चेतसि भक्तानां प्रीतिभक्तिरसो मतः ॥ ऋBह्र्स्_३,२.३ ॥<br>
अनुग्राह्यस्य दासत्वाल्लाल्यत्वादप्ययं द्विधा ।<br>
भिद्यते सम्भ्रमप्रीतो गौरवप्रीत इत्यपि ॥ ऋBह्र्स्_३,२.४ ॥<br>
दासाभिमानिनां कृष्णे स्यात्प्रीतिः सम्भ्रमोत्तरा ।<br>
पूर्ववत्पुष्यमाणोऽयं सम्भ्रमप्रीत उच्यते ॥ ऋBह्र्स्_३,२.५ ॥</p>
<p>तत्र आलम्बनाः<br>
हरिश्च तस्य दासाश्च ज्ञेया आलम्बना इह ॥ ऋBह्र्स्_३,२.६ ॥<br>
तत्र हरिः<br>
आलम्बनोऽस्मिन् द्विभुजः कृष्णो गोकुलवासिषु ।<br>
अन्यत्र द्विभुजः क्वापि कुत्राप्येषु चतुर्भुजः ॥ ऋBह्र्स्_३,२.७ ॥</p>
<p>तत्र व्रजे<br>
नवाम्बुधरबन्धुरः करयुगेन वक्त्राम्बुजे<br>
निधाय मुरलीं स्फुरत्पुरटनिन्दि पट्टाम्बरः ।<br>
शिखण्डकृतशेखरः शिखरिणस्तटे पर्यटन<br>
प्रभुर्दिवि दिवौकसो भुवि धिनोति नः किङ्करान् ॥ ऋBह्र्स्_३,२.८ ॥</p>
<p>अन्यत्र द्विभुजो, यथा<br>
प्रभुरयमनिशं पिशङ्गवासाः<br>
करयुगभागरिकम्बुरम्बुदाभः ।<br>
नवघन इव चञ्चलापिनद्धो<br>
रविशशिमण्डलमण्डितश्चकास्ति ॥ ऋBह्र्स्_३,२.९ ॥</p>
<p>तत्र चतुर्भुजो, यथा ललितमाधवे (५.१५)<br>
चञ्चत्कौस्तुभकौमुदीसमुदयः कौमोदकीचक्रयोः<br>
सख्येनोज्ज्वलितैस्तथा जलजयोराढ्यश्चतुर्भिर्भुजैः ।<br>
दिव्यालङ्करणेन सङ्कटतनुः सङ्गी विहङ्गेशितुर्<br>
मां व्यस्मारयदेष कंसविजयी वैकुण्ठगोष्ठीश्रियम् ॥ ऋBह्र्स्_३,२.१० ॥</p>
<p>ब्रह्माण्डकोटिधामैकरोमकूपः कृपाम्बुधिः ।<br>
अविचिन्त्यमहाशक्तिः सर्वसिद्धिनिषेवितः ॥ ऋBह्र्स्_३,२.११ ॥<br>
अवतारावलीबीजं सदात्मारामहृद्गुणः ।<br>
ईश्वरः परमाराध्यः सर्वज्ञः सुदृढव्रतः ॥ ऋBह्र्स्_३,२.१२ ॥<br>
समृद्धिमान् क्षमाशीलः शरणागतपालकः ।<br>
दक्षिणः सत्यवचनो दक्षः सर्वशुभङ्करः ॥ ऋBह्र्स्_३,२.१३ ॥<br>
प्रतापी धार्मिकः शास्त्रचक्षुर्भक्तसुहृत्तमः ।<br>
वदान्यस्तेजसा युक्तः कृतज्ञः कीर्तिसंश्रयः ॥ ऋBह्र्स्_३,२.१४ ॥<br>
वरीयान् बलवान् प्रेमवश्य इत्यादिभिर्गुणैः ।<br>
युतश्चतुर्विधेष्वेष दासेष्वालम्बनो हरिः ॥ ऋBह्र्स्_३,२.१५ ॥</p>
<p>अथ दासाः<br>
दासास्तु प्रश्रितास्तस्य निदेशवशवर्तिणः ।<br>
विश्वस्ताः प्रभुताज्ञानविनम्रितधियश्च ते ॥ ऋBह्र्स्_३,२.१६ ॥</p>
<p>यथा<br>
प्रभुरयमखिलैर्गुणैर्गरीयान्<br>
इह तुलनामपरः प्रयाति नास्य ।<br>
इति परिणतनिर्णयेन नम्रान्<br>
हितचरितान् हरिसेवकान् भजध्वम् ॥ ऋBह्र्स्_३,२.१७ ॥</p>
<p>चतुर्धामी अधिकृताश्रितपारिषदानुरागाः ॥ ऋBह्र्स्_३,२.१८ ॥</p>
<p>तत्र अधिकृताः<br>
ब्रह्मशङ्करशक्राद्याः प्रोक्ता अधिकृता बुधैः ।<br>
रूपं प्रसिद्धमेवैषां तेन भक्तिरुदीर्यते ॥ ऋBह्र्स्_३,२.१९ ॥</p>
<p>यथा<br>
का पर्येत्यम्बिकेयं हरिमवकलयन् कम्पते कः शिरोऽसौ<br>
तं कः स्तौत्येष धाता प्रणमति विलुठन् कः क्षितौ वासवोऽयम् ।<br>
कः स्तब्धो हस्यतेऽद्धा दनुजभिद्अनुजैः पूर्वजोऽयं ममेत्थं<br>
कालिन्दी जाम्बवत्यां त्रिदशपरिचयं जालरन्ध्राद्व्यतानीत् ॥ ऋBह्र्स्_३,२.२० ॥</p>
<p>अथ आश्रिताः<br>
ते शरण्या ज्ञानिचराः सेवानिष्ठास्त्रिधाश्रिताः ॥ ऋBह्र्स्_३,२.२१ ॥</p>
<p>यथा<br>
केचिद्भीताः शरणमभितः संश्रयन्ते भवन्तं<br>
विज्ञातार्थास्त्वद्अनुभवतः प्रास्य केचिन्मुमुक्षाम् ।<br>
श्रावं श्रावं तव नवनवां माधुरीं साधुवृन्दाद्<br>
वृन्दारण्योत्सव किल वयं देव सेवेमहि त्वाम् ॥ ऋBह्र्स्_३,२.२२ ॥</p>
<p>तत्र शरण्याः<br>
शरण्याः कालियजरासन्धबद्धनृपादयः ॥ ऋBह्र्स्_३,२.२३ ॥</p>
<p>यथा<br>
अपि गहनागसि नागे<br>
प्रभुवर मय्यद्भुताद्य ते करुणा ।<br>
भक्तैरपि दुर्लभया<br>
यदहं पदमुद्रयोज्ज्वलितः ॥ ऋBह्र्स्_३,२.२४ ॥</p>
<p>यथा वा अपराधभञ्जने<br>
कामादीनां कति न कतिधा पालिता दुर्निदेशास्<br>
तेषां जाता मयि न करुणा न त्रपा नोपशान्तिः ।<br>
उत्सृज्यैतानथ यदुपते साम्प्रतं लब्धबुद्धिस्<br>
त्वामायातः शरणमभयं मां नियुङ्क्ष्वात्मदास्ये ॥ ऋBह्र्स्_३,२.२५ ॥</p>
<p>अथ ज्ञानिचराः<br>
ये मुमुक्षां परित्यज्य हरिमेव समाश्रिताः ।<br>
शौनकप्रमुखास्ते तु प्रोक्ता ज्ञानिचराः बुधैः ॥ ऋBह्र्स्_३,२.२६ ॥</p>
<p>यथा वा हरिहक्तिसुधोदये<br>
अहो महात्मन् बहुदोषदुष्टोऽप्य्<br>
एकेन भात्येष भवो गुणेन ।<br>
सत्सङ्गमाख्येन सुखावहेन<br>
कृताद्य नो येन कृशा मुमुक्षा ॥ ऋBह्र्स्_३,२.२७ ॥</p>
<p>यथा वा पद्यावल्याम् (७७)<br>
ध्यानातीतं किमपि परमं ये तु जानन्ति तत्त्वं<br>
तेषामास्तां हृदयकुहरे शुद्धचिन्मात्र आत्मा ।<br>
अस्माकं तु प्रकृतिमधुरः स्मेरवक्त्रारविन्दो<br>
मेघश्यामः कनकपरिधिः पङ्कजाक्षोऽयमात्मा ॥ ऋBह्र्स्_३,२.२८ ॥</p>
<p>अथ सेवानिष्ठाः<br>
मूलतो भजनासक्ताः सेवानिष्ठा इतीरिताः ।<br>
चन्द्रध्वजो हरिहयो बहुलाश्वस्तथा नृपाः ।<br>
इक्ष्वाकुः श्रुतदेवाश्च पुण्डरीकादयश्च ते ॥ ऋBह्र्स्_३,२.२९ ॥</p>
<p>यथा<br>
आत्मारामानपि गमयति त्वद्गुणो गानगोष्ठीं<br>
शून्योद्याने नयति विहगानप्यलं भिक्षुचर्याम् ।<br>
इत्युत्कर्षं कमपि सचमत्कारमाकर्ण्य चित्रं<br>
सेवायां ते स्फुटमघहर श्रद्धया गर्धितोऽस्मि ॥ ऋBह्र्स्_३,२.३० ॥</p>
<p>अथ पारिषदाः<br>
उद्धवो दारुको जैत्रः श्रुतदेवश्च शत्रुजित् ।<br>
नन्दोपनन्दभद्राद्याः पार्षदा यदुपत्तने ॥ ऋBह्र्स्_३,२.३१ ॥<br>
नियुक्ताः सन्त्यमी मन्त्रसारथ्यादिषु कर्मसु ।<br>
तथापि क्वाप्यवसरे परिचर्यां च कुर्वते ।<br>
कौरवेषु तथा भीष्मपरीक्षिद्विदुरादयः ॥ ऋBह्र्स्_३,२.३२ ॥</p>
<p>तेषां रूपं, यथा<br>
सरसाः सरसीरुहाक्षवेषास्<br>
त्रिदिवेशावलिजैत्रकान्तिलेशाः ।<br>
यदुवीरसभासदः सदामी<br>
प्रचुरालङ्करणोज्ज्वला जयन्ति ॥ ऋBह्र्स्_३,२.३३ ॥</p>
<p>भक्तिः, यथा<br>
शंसन् धुर्जटिनिर्जयादिविरुदं बाष्पावरुद्धाक्षरं<br>
शङ्कापञ्चलवं मदादगणयन् कालाग्निरुद्रादपि ।<br>
त्वय्येवार्पितबुद्धिरुद्धवमुखस्त्वत्पार्षदानां गणो<br>
द्वारि द्वारवतीपुरस्य पुरतः सेवोत्सुकस्तिष्ठति ॥ ऋBह्र्स्_३,२.३४ ॥</p>
<p>एतेषां प्रवरः श्रीमानुद्धवः प्रेमविक्लवः ॥ ऋBह्र्स्_३,२.३५ ॥</p>
<p>तस्य रूपं<br>
कालिन्दीमधुरत्विषं मधुपतेर्माल्येन निर्माल्यतां<br>
लब्धेनाञ्चितमम्बरेण च लसद्गोरोचनारोचिषा ।<br>
द्वन्द्वेनार्गलसुन्दरेण भुजयोर्जिष्णुमब्जेक्षणं<br>
मुख्यं पारिषदेषु भक्तिलहरीरुद्धं भजाम्युद्धवम् ॥ ऋBह्र्स्_३,२.३६ ॥</p>
<p>भक्तिः, यथा<br>
मूर्धन्याहुकशासनं प्रणयते ब्रह्मेशयोः शासिता<br>
सिन्धुं प्रार्थयते भुवं तनुतरां ब्रह्माण्डकोटीश्वरः ।<br>
मन्त्रं पृच्छति मामपेशलधियं विज्ञानवारां निधिर्<br>
विक्रीडत्यसकृद्विचित्रचरितः सोऽयं प्रभुर्मादृशाम् ॥ ऋBह्र्स्_३,२.३७ ॥</p>
<p>अथ अनुगाः<br>
सर्वदा परिचर्यासु प्रभोरासक्तचेतसः ।<br>
पुरस्थाश्च व्रजस्थाश्चेत्युच्यते अनुगा द्विधा ॥ ऋBह्र्स्_३,२.३८ ॥</p>
<p>तत्र पुरस्थाः<br>
सुचन्द्रो मण्डनः स्तम्बः सुतम्बाद्याः पुरानुगाः ।<br>
एषां पार्षदवत्प्रायो रूपालङ्कारणादयः ॥ ऋBह्र्स्_३,२.३९ ॥</p>
<p>सेवा यथा<br>
उपरि कनकदण्डं मण्डनो विस्तृणीते<br>
धुवति किल सुचन्द्रश्चामरं चन्द्रचारुम् ।<br>
उपहरति सुतम्बः सुष्ठु ताम्बूलवीटीं<br>
विदधति परिचर्याः साधवो माधवस्य ॥ ऋBह्र्स्_३,२.४० ॥</p>
<p>अथ व्रजस्थाः<br>
रक्तकः पत्रकः पत्री मधुकण्ठो मधुव्रतः ।<br>
रसालसुविलासाश्च प्रेमकन्दो मरन्दकः ॥ ऋBह्र्स्_३,२.४१ ॥<br>
आनन्दश्चन्द्रहासश्च पयोदो वकुलस्तथा ।<br>
रसदः शारदाद्याश्च व्रजस्था अनुगा मताः ॥ ऋBह्र्स्_३,२.४२ ॥</p>
<p>एषां रूपं, यथा<br>
मणिमयवरमण्डनोज्ज्वलाङ्गान्<br>
पुरटजवामधुलिट्पटीरभासः ।<br>
निजवपुर्अनुरूपदिव्यवस्त्रान्<br>
व्रजपतिनन्दनकिङ्करान्नमामि ॥ ऋBह्र्स्_३,२.४३ ॥</p>
<p>सेवा, यथा<br>
द्रुतं कुरु परिष्कृतं बकुल पीतपट्टांशुकं<br>
वरैरगुरुभिर्जलं रचय वासितं वारिद ।<br>
रसाल परिकल्पयोरगलतादलैर्वीटिकाः<br>
परागपटली गवां दिशमरुन्ध पौरन्दरीम् ॥ ऋBह्र्स्_३,२.४४ ॥</p>
<p>व्रजानुगेषु सर्वेषु वरीयान् रक्तको मतः ॥ ऋBह्र्स्_३,२.४५ ॥</p>
<p>अस्य रूपं, यथा<br>
रम्यपिङ्गपटमङ्गरोचिषा<br>
खर्वितोरुशतपर्विकारुचम् ।<br>
सुष्ठु गोष्ठयुवराजसेविनं<br>
रक्तकण्ठमनुयामि रक्तकम् ॥ ऋBह्र्स्_३,२.४६ ॥</p>
<p>भक्तिः, यथा<br>
गिरिवरभृति भर्तृदारकेऽस्मिन्<br>
व्रजयुवराजतया गते प्रसिद्धिम् ।<br>
शृणु रसद सदा पदाभिसेवा<br>
पट्टिमरता रतिरुत्तमा ममास्तु ॥ ऋBह्र्स्_३,२.४७ ॥</p>
<p>धूर्यो धीरश्च वीरश्च त्रिधा पारिषद्आदिकः ॥ ऋBह्र्स्_३,२.४८ ॥</p>
<p>तत्र धूर्यः<br>
कृष्णेऽस्य प्रेयसीवर्गे दासादौ च यथायथम् ।<br>
यः प्रीतिं तनुते भक्तः स धूर्य इह कीर्त्यते ॥ ऋBह्र्स्_३,२.४९ ॥</p>
<p>यथा<br>
देवः सेव्यतया यथा स्फुरति मे देव्यस्तथास्य प्रियाः<br>
सर्वः प्राणसमानतां प्रचिनुते तद्भक्तिभाजां गणः ।<br>
स्मृत्वा साहसिकं बिभेमि तमहं भक्ताभिमानोन्नतं<br>
प्रीतिं तत्प्रणते खरेऽप्यविदधद्यः स्वास्थ्यमालम्बते ॥ ऋBह्र्स्_३,२.५० ॥</p>
<p>अथ धीरः<br>
आश्रित्य प्रेयसीमस्य नातिसेवापरोऽपि यः ।<br>
तस्य प्रसादपात्रं स्यान्मुख्यं धीरः स उच्यते ॥ ऋBह्र्स्_३,२.५१ ॥</p>
<p>यथा<br>
कमपि पृथग्अनुच्चैर्नाचरामि प्रयत्नं<br>
यदुकुलकमलार्क त्वत्प्रसादश्रियेऽपि ।<br>
समजनि ननु देव्याः पारिजातार्चितायाः<br>
परिजननिखिलान्तःपातिनी मे यद्आख्या ॥ ऋBह्र्स्_३,२.५२ ॥</p>
<p>अथ वीरः<br>
कृपां तस्य समाश्रित्य प्रौढां नान्यमपेक्षते ।<br>
अतुलां यो वहन् कृष्णे प्रीतिं वीरः स उच्यते ॥ ऋBह्र्स्_३,२.५३ ॥</p>
<p>यथा<br>
प्रलम्बरिपुरीश्वरो भवतु का कृतिस्तेन मे<br>
कुमारमकरध्वजादपि न किञ्चिदास्ते फलम् ।<br>
किमन्यदहमुद्धतः प्रभुकृपाकटाक्षश्रिया<br>
प्रिया परिषद्अग्रिमां न गणयामि भामामपि ॥ ऋBह्र्स्_३,२.५४ ॥</p>
<p>चतुर्थे च (४.२०.२८)<br>
जगज्जनन्यां जगद्ईश वैशसं<br>
स्यादेव यत्कर्मणि नः समीहितम्<br>
करोषि फल्ग्वप्युरु दीनवत्सलः<br>
स्व एव धिष्ण्येऽभिरतस्य किं तया ॥ ऋBह्र्स्_३,२.५५ ॥</p>
<p>एतेषु तस्य दासेषु त्रिविधेष्वाश्रितादिषु ।<br>
नित्यसिद्धाश्च सिद्धाश्च साधकाः परिकीर्तितः ॥ ऋBह्र्स्_३,२.५६ ॥</p>
<p>अथ उद्दीपनाः<br>
अनुग्रहस्य सम्प्राप्तिस्तस्याङ्घ्रिरजसां तथा ।<br>
भुक्तावशिष्टभक्तादेरपि तद्भक्तसङ्गतिः ।<br>
इत्यादयो विभावाः स्युरेष्वसाधारणा मताः ॥ ऋBह्र्स्_३,२.५७ ॥</p>
<p>तत्र अनुग्रहसम्प्राप्तिः, यथा<br>
कृष्णस्य पश्यत कृपां कृपाद्याः कृपणे मयि ।<br>
ध्येयोऽसौ निधने हन्त दृशोरध्वानमभ्यगात् ॥ ऋBह्र्स्_३,२.५८ ॥</p>
<p>मुरलीशृङ्गयोः स्वानः स्मितपूर्वावलोकनम् ।<br>
गुणोत्कर्षश्रुतिः पद्मपदाङ्कनवनीरदाः ।<br>
तद्अङ्गसौरभाद्यास्तु सर्वैः साधारणा मताः ॥ ऋBह्र्स्_३,२.५९ ॥</p>
<p>अत्र मुरलीस्वनो, यथा विदग्धमाधवे (१.३०)<br>
सोत्कण्ठं मुरलीकलापरिमलानाकर्ण्य घूर्णत्तनोर्<br>
एतस्याक्षिसहस्रतः सुरपतेरश्रूणि सस्रुर्भुवि ।<br>
चित्रं वारिधरान् विनापि तरसा यैरद्य धारामयैर्<br>
दूरात्पश्यत देवमातृकमभूद्वृन्दाटवीमण्डलम् ॥ ऋBह्र्स्_३,२.६० ॥</p>
<p>अथ अनुभावाः<br>
सर्वतः स्वनियोगानामाधिक्येन परिग्रहः ।<br>
ईर्ष्यालवेन चास्पृष्टा मैत्री तत्प्रणते जने ।<br>
तन्निष्ठाद्याः शीताः स्युरेष्वसाधारणाः क्रियाः ॥ ऋBह्र्स्_३,२.६१ ॥</p>
<p>तत्र स्वनियोगस्य सर्वत आधिक्यं, यथा<br>
अङ्गस्तम्भारम्भमुत्तुङ्गयन्तं<br>
प्रेमानन्दं दारुको नाभ्यनन्दत्<br>
कंसारातेर्वीजने येन साक्षाद्<br>
अक्षोदीयानन्तरायो व्यधायि ॥ ऋBह्र्स्_३,२.६२ ॥</p>
<p>उद्भास्वराः पुरोक्ता ये तथास्य सुहृद्आदयः ।<br>
विरागाद्याश्च ये शीताः प्रोक्ताः साधारणास्तु ते ॥ ऋBह्र्स्_३,२.६३ ॥</p>
<p>तत्र नृत्यम्, यथा श्रीदशमे (१०.८६.३८)<br>
श्रुतदेवोऽच्युतं प्राप्तं स्वगृहान् जनको यथा ।<br>
नत्वा मुनींश्च संहृष्टो धुन्वन् वासो ननर्त ह ॥ ऋBह्र्स्_३,२.६४ ॥</p>
<p>यथा वा<br>
त्वं कलासु विमुखोऽपि नर्तनं<br>
प्रेमनाट्यगुरुणासि पाठितः ।<br>
यद्विचित्रगतिचर्ययाञ्चितश्<br>
चित्रयस्यहह चारणानपि ॥ ऋBह्र्स्_३,२.६५ ॥</p>
<p>अथ सात्त्विकाः<br>
स्तम्भाद्याः सात्त्विकाः सर्वे प्रीतादित्रितये मताः ॥ ऋBह्र्स्_३,२.६६ ॥</p>
<p>यथा,<br>
गोकुलेन्द्रगुणगानरसेन<br>
स्तम्भमद्भुतमसौ भजमानः ।<br>
पश्य भक्तिरसमण्डपमूल<br>
स्तम्भतां वहति वैष्णववर्यः ॥ ऋBह्र्स्_३,२.६७ ॥</p>
<p>श्रीदशमे (१०.८५.३८)<br>
स इन्द्रसेनो भगवत्पदानुजं<br>
बिभ्रन्मुहुः प्रेमविभिन्नया धिया ।<br>
उवाच हानन्दजलाकुलेक्षणः<br>
प्रहृष्टरोमा नृप गद्गदाक्षरम् ॥ ऋBह्र्स्_३,२.६८ ॥</p>
<p>अथ व्यभिचारिणः<br>
हर्षो धृतिश्चात्र निर्वेदोऽथ विषण्णता ।<br>
दैन्यं चिन्ता स्मृतिः शङ्का मतिरौत्सुक्यचापले ॥ ऋBह्र्स्_३,२.६९ ॥<br>
वितर्कावेगह्रीजाड्यमोहोन्मादावहित्थिकाः ।<br>
बोधः स्वप्नः क्लमो व्याधिर्मृतिश्च व्यभिचारिणः ॥ ऋBह्र्स्_३,२.७० ॥<br>
इतरेषां मदादीनां नातिपोषकता भवेत् ।<br>
योगे त्रयः स्युर्धृत्य्अन्ता अयोगे तु क्लमादयः ।<br>
उभयत्र परे शेषा निर्वेदाद्याः सतां मताः ॥ ऋBह्र्स्_३,२.७१ ॥</p>
<p>तत्र हर्षो, यथा प्रथमे (१.११.५)<br>
प्रीत्य्उत्फुल्लमुखाः प्रोचुर्हर्षगद्गदया गिरा ।<br>
पितरं सर्वसुहृदमवितारमिवार्भकाः ॥ ऋBह्र्स्_३,२.७२ ॥</p>
<p>यथा वा<br>
हरिमवलोक्य पुरो भुवि<br>
पतितो दण्डप्रणामशतकामः ।<br>
प्रमदविमुग्धो नृपतिः<br>
पुनरुत्थानं विसस्मार ॥ ऋBह्र्स्_३,२.७३ ॥<br>
क्लमो, यथा स्कान्दे<br>
अशोषयन्मनस्तस्य म्लापयन्मुखपङ्कजम् ।<br>
आधिस्तद्विरहे देव ग्रीष्मे सर इवांशुमान् ॥ ऋBह्र्स्_३,२.७४ ॥</p>
<p>निर्वेदो, यथा<br>
धन्याः स्फुरति तव सूर्य कराः सहस्रं<br>
ये सर्वदा यदुपतेः पदयोः पतन्ति ।<br>
बन्ध्यो दृशां दर्शशती ध्रियते ममासौ<br>
दूरे मुहूर्तमपि या न विलोकते तम् ॥ ऋBह्र्स्_३,२.७५ ॥</p>
<p>अथ स्थायी<br>
सम्भ्रमः प्रभुताज्ञानात्कम्पश्चेतसि सादरः ।<br>
अनेनैक्यं गता प्रीतिः सम्भ्रमप्रीतिरुच्यते ।<br>
एषा रसेऽत्र कथिता स्थायिभावतया बुधैः ॥ ऋBह्र्स्_३,२.७६ ॥<br>
आश्रितादेः पुरैवोक्तः प्रकारो रतिजन्मनि ।<br>
तत्र पारिषदादेस्तु हेतुः संस्कार एव हि ।<br>
संस्कारोद्बोधकास्तस्य दर्शनश्रवणादयः ॥ ऋBह्र्स्_३,२.७७ ॥<br>
एषा तु सम्भ्रमप्रीतिः प्राप्नुवत्युत्तरोत्तरम् ।<br>
वृद्धिं प्रेमा ततः स्नेहस्ततो राग इति त्रिधा ॥ ऋBह्र्स्_३,२.७८ ॥</p>
<p>तत्र सम्भ्रमप्रीतिः, यथा श्रीदशमे (१०.३८.६)<br>
ममाद्यामङ्गलं नष्टं फलवांश्चैव मे भवः ।<br>
यन्नमस्ये भगवतो योगिध्येयाङ्घ्रिपङ्कजम् ॥ ऋBह्र्स्_३,२.७९ ॥</p>
<p>यथा वा<br>
कलिन्दनन्दिनीकुलकदम्बवनवल्लभम् ।<br>
कदा नमस्करिषामि गोपरूपं तमीश्वरम् ॥ ऋBह्र्स्_३,२.८० ॥</p>
<p>अथ प्रेमा<br>
ह्रासशङ्काच्युता बद्धमूला प्रेमेयमुच्यते ।<br>
अस्यानुभावाः कथितास्तत्र व्यसनितादयः ॥ ऋBह्र्स्_३,२.८१ ॥</p>
<p>यथा<br>
अणिमादिसौख्यवीचीमवीचिदुःखप्रवाहं वा ।<br>
नय मां विकृतिर्न हि मे त्वत्पदकमलावलम्बस्य ॥ ऋBह्र्स्_३,२.८२ ॥</p>
<p>यथा वा<br>
रुषाज्वलितबुद्धिना भृगुसुतेन शप्तोऽप्यलं<br>
मया हृतजगत्त्रयोऽप्यतनुकैतवं तन्वता ।<br>
विनिन्द्य कृतबन्धनोऽप्युरगराजपाशैर्बलाद्<br>
अरज्यत स मय्यहो द्विगुणमेव वैरोचनिः ॥ ऋBह्र्स्_३,२.८३ ॥</p>
<p>अथ स्नेहः<br>
सान्द्रश्चित्तद्रवं कुर्वन् प्रेमा स्नेह इतीर्यते ।<br>
क्षणिकस्यापि नेह स्याद्विस्लेषस्य सहिष्णुता ॥ ऋBह्र्स्_३,२.८४ ॥</p>
<p>यथा<br>
दम्भेन बाष्पाम्बुझरस्य केशवं<br>
वीक्ष्य द्रवच्चित्तमसुस्रुवत्तव ।<br>
इत्युच्चकैर्धारयतो विचित्ततां<br>
चित्रा न ते दारुक दारुकल्पता ॥ ऋBह्र्स्_३,२.८५ ॥</p>
<p>यथा वा<br>
पत्नीं रत्ननिधेः परामुपहरन् पूरेण बाष्पाम्भसां<br>
रज्यन्मञ्जुलकण्ठगर्भलुठितस्तोत्राक्षरोपक्रमः ।<br>
चुम्बन् फुल्लकदम्बडम्बरतुलाङ्गैः समीक्ष्याच्युतं<br>
स्तब्धोऽप्यभ्यधिकां श्रियं प्रणमतां वृन्दाद्दधारोद्धवः ॥ ऋBह्र्स्_३,२.८६ ॥</p>
<p>अथ रागः<br>
स्नेहः स रागो येन स्यात्सुखं दुःखमपि स्फुटम् ।<br>
तत्सम्बन्धलवेऽप्यत्र प्रीतिः प्राणव्ययैरपि ॥ ऋBह्र्स्_३,२.८७ ॥</p>
<p>यथा<br>
गुरुरपि भुजगाद्भीस्तक्षकात्प्राज्यराज्य<br>
च्युतिरतिशयिनी च प्रायचर्या च गुर्वी ।<br>
अतनुत मुदमुच्चैः कृष्णलीलासुधान्तर्<br>
विहरणसचिवत्वादौत्तरेयस्य राज्ञः ॥ ऋBह्र्स्_३,२.८८ ॥</p>
<p>यथा वा<br>
केशवस्य करुणालवेऽपि चेद्<br>
बाडवोऽपि किल षाडवो मम ।<br>
अस्य यद्यदयताकुशस्थली<br>
पूर्णसिद्धिरपि मे कुशस्थली ॥ ऋBह्र्स्_३,२.८९ ॥</p>
<p>प्राय आद्यद्वये प्रेमा स्नेहः पारिषदेष्वसौ ।<br>
परीक्षिति भवेद्रागो दारुके च तथोद्धवे ॥ ऋBह्र्स्_३,२.९० ॥<br>
व्रजानुगेष्वनेकेषु रक्तकप्रमुखेषु च ।<br>
अस्मिन्नभ्युदिते भावः प्रायः स्यात्सख्यलेशभाक् ॥ ऋBह्र्स्_३,२.९१ ॥</p>
<p>यथा<br>
शुद्धान्तान्मिलितं बाष्परुद्धवागुद्धवो हरिम् ।<br>
किञ्चित्कुञ्चितनेत्रान्तः स्वान्तेन परिषस्वजे ॥ ऋBह्र्स्_३,२.९२ ॥</p>
<p>अयोगयोगावेतस्य प्रभेदौ कथितावुभौ ॥ ऋBह्र्स्_३,२.९३ ॥</p>
<p>अथ अयोगः<br>
सङ्गाभावो हरेर्धीरैरयोग इति कथ्यते ।<br>
अयोगे तन्मनस्कत्वं तद्गुणाद्य्अनुसन्धयः ॥ ऋBह्र्स्_३,२.९४ ॥<br>
तत्प्राप्त्य्अपायचिन्ताद्याः सर्वेषां कथिताः क्रियाः ।<br>
उत्कण्ठितं वियोगश्चेत्ययोगेऽपि द्विधोच्यते ॥ ऋBह्र्स्_३,२.९५ ॥</p>
<p>तत्र उत्कण्ठितम्<br>
अदृष्टपूर्वस्य हरेर्दिदृक्षोत्कण्ठितं मतम् ॥ ऋBह्र्स्_३,२.९६ ॥</p>
<p>यथा नारसिंहे<br>
चकार मेघे तद्वर्णे बहुमानरतिं नृपः ।<br>
पक्षपातेन तन्नाम्नि मृगे पद्मे च तद्दृशि ॥ ऋBह्र्स्_३,२.९७ ॥</p>
<p>यथा व, श्रीदशमे (१०.३८.१०)<br>
अप्यद्य विष्णोर्मनुजत्वमीयुषोर्<br>
भारावताराय भुवो निजेच्छया<br>
लावण्यधाम्नो भवितोपलम्भनं<br>
मह्यं न न स्यात्फलमञ्जसा दृशः ॥ ऋBह्र्स्_३,२.९८ ॥</p>
<p>अत्रायोगप्रसक्तानां सर्वेषामपि सम्भवे ।<br>
औत्सुक्यदैन्यनिर्वेदचिन्तानां चापलस्य च ।<br>
जडतोन्मादमोहानामपि स्यादतिरिक्तता ॥ ऋBह्र्स्_३,२.९९ ॥</p>
<p>तत्र औत्सुक्यं, यथा श्रीकृष्णकर्णामृते (४१)<br>
अमून्यधन्यानि दिनान्तराणि<br>
हरे त्वद्आलोकनमन्तरेण ।<br>
अनाथबन्धो करुणैकसिन्धो<br>
हा हन्त हा हन्त कथं नयामि ॥ ऋBह्र्स्_३,२.१०० ॥</p>
<p>यथा वा,<br>
विलोचनसुधाम्बुधेस्तव पदारविन्दद्वयी<br>
विलोचनरसच्छटामनुपलभ्य विक्षुभ्यतः ।<br>
मनो मम मनागपि क्वचिदनाप्नुवन्निर्वृतिं<br>
क्षणार्धमपि मन्यते व्रजमहेन्द्र वर्षव्रजम् ॥ ऋBह्र्स्_३,२.१०१ ॥</p>
<p>दैन्यं, यथा तत्रैव {*Kअर्णामृत? णोत्fओउन्दिनन्योf थे थ्रेए चेन्तुरिएस्.}<br>
निबद्धमूर्धाञ्जलिरेष याचे<br>
नीरन्ध्रदैन्योन्नतिमुक्तकण्ठम् ।<br>
दयाम्बुधे देव भवत्कटाक्ष<br>
दाक्षिण्यलेशेन सकृन्निषिञ्च ॥ ऋBह्र्स्_३,२.१०२ ॥</p>
<p>यथा वा<br>
असि शशिमुकुटाद्यैरप्यलभ्येक्षणस्त्वं<br>
लघुरघहर कीटादप्यहं कूटकर्मा ।<br>
इति विसदृशतापि प्रार्थने प्रार्थयामि<br>
स्नपय कृपणबन्धो मामपाङ्गच्छटाभिः ॥ ऋBह्र्स्_३,२.१०३ ॥</p>
<p>निर्वेदो, यथा<br>
स्फुटं श्रितवतोरपि श्रुतिनिषेवया श्लाघ्यतां<br>
ममाभवनिरतयोर्भवतु नेत्रयोर्मन्दयोः ।<br>
भवेन्न हि ययोः पदं मधुरिमश्रियामास्पदं<br>
पदाम्बुजनखाङ्कुरादपि विसारि रोचिस्तव ॥ ऋBह्र्स्_३,२.१०४ ॥</p>
<p>चिन्ताम्, यथा<br>
हरिपदकमलावलोकतृष्णा<br>
तरलमतेरपि योग्यतामवीक्ष्य ।<br>
अवनतवदनस्य चिन्तया मे<br>
हरि हरि निःश्वसतो निशाः प्रयाति ॥ ऋBह्र्स्_३,२.१०५ ॥</p>
<p>चापलं, यथा श्रीकृष्णकर्णामृते (३२)<br>
त्वच्छैशवं त्रिभुवनाद्भुतमित्यवेहि<br>
मच्चापलं च तव वा मम वाधिगम्यम् ।<br>
तत्किं करोमि विरलं मुरलीविलासि<br>
मुग्धं मुखाम्बुजमुदीक्षितुमीक्षणाभ्याम् ॥ ऋBह्र्स्_३,२.१०६ ॥</p>
<p>यथा वा<br>
ह्रियमघहर मुक्त्वा दृक्पतङ्गी ममासौ<br>
भयमपि दमयित्वा भक्तवृन्दात्तृषार्ता ।<br>
निरवधिमविचार्य स्वस्य च क्षोदिमानं<br>
तव चरणसरोजं लेढुमनिव्च्छतीश ॥ ऋBह्र्स्_३,२.१०७ ॥</p>
<p>जडता, यथा सप्तमे (७.४.३७)<br>
न्यस्तक्रीडनको बालो जडवत्तन्मनस्तया ।<br>
कृष्णग्रहगृहीतात्मा न वेद जगदीदृशम् ॥ ऋBह्र्स्_३,२.१०८ ॥</p>
<p>यथा वा<br>
निमेषोन्मुक्ताक्षः कथमिह परिस्पन्दविधुरां<br>
तनुं बिभ्रद्भव्यः प्रतिकृतिरिवास्ते द्विजपतिः ।<br>
अये ज्ञातं वंशीरसिकनवरागव्यसनिना<br>
पुरः श्यामाम्भोदे बत विनिहिता दृष्टिरमुना ॥ ऋBह्र्स्_३,२.१०९ ॥</p>
<p>उन्मादो, यथा सप्तमे (७.४.४०)<br>
नदति क्वचिदुत्कण्ठो विलज्जो नृत्यति क्वचित् ।<br>
क्वचित्तद्भावनायुक्तस्तन्मयोऽनुचकार ह ॥ ऋBह्र्स्_३,२.११० ॥</p>
<p>यथा वा<br>
क्वचिन्नटति निष्पटं क्वचिदसम्भवं स्तम्भते<br>
क्वचिद्विहसति स्फुटं क्वचिदमन्दमाक्रन्दति ।<br>
लसत्यनलसं क्वचित्क्वचिदपार्थमार्तायते<br>
हरेरभिनवोद्धुरप्रणयसीधुमत्तो मुनिः ॥ ऋBह्र्स्_३,२.१११ ॥</p>
<p>मोहो, यथा हरिभक्तिसुधोदये<br>
अयोग्यमात्मानमितीशदर्शने<br>
स मन्यमानस्तद्अनाप्तिकातरः ।<br>
उद्बेलदुःखार्णवमग्नमानसः<br>
श्रुताश्रुधारो द्विज मूर्च्छितापतत् ॥ ऋBह्र्स्_३,२.११२ ॥</p>
<p>यथा वा<br>
हरिचरणविलोकाब्धितापावलीभिर्<br>
बत विधूतचिद्अम्भस्यत्र नस्तीर्थवर्ये ।<br>
श्रुतिपुटपरिवाहेनेशनामामृतानि<br>
क्षिपत ननु सतीर्थाश्चेष्टतां प्राणहंसः ॥ ऋBह्र्स्_३,२.११३ ॥</p>
<p>अथ वियोगः<br>
वियोगो लब्धसङ्गेन विच्छेदो दनुजद्विषा ॥ ऋBह्र्स्_३,२.११४ ॥<br>
यथा<br>
बलिसुतभुजषण्डखण्डनाय<br>
क्षतजपुरं पुरुषोत्तमे प्रयाते ।<br>
विधूतविधुरबुद्धिरुद्धवोऽयं<br>
विरहनिरुद्धमना निरुद्धवोऽभूत् ॥ ऋBह्र्स्_३,२.११५ ॥</p>
<p>अङ्गेषु तापः कृशता जागर्यालम्बशून्यता ।<br>
अधृतिर्जडता व्याधिरुन्मादो मूर्च्छितं बुधैः ।<br>
वियोगे सम्भ्रमप्रीतेर्दशावस्थाः प्रकीर्तिताः ॥ ऋBह्र्स्_३,२.११६ ॥<br>
अनवस्थितिराख्याता चित्तस्यालम्बशून्यता ।<br>
अरागिता तु सर्वस्मिन्नधृतिः कथिता बुधैः ।<br>
अन्येऽष्टौ प्रकटार्थत्वात्तापाद्या न हि लक्षिताः ॥ ऋBह्र्स्_३,२.११७ ॥</p>
<p>तत्र तापो, यथा<br>
अस्मान् दुनोति कमलं तपनस्य मित्रं<br>
रत्नाकरश्च बडवानलगूढमूर्तिः ।<br>
इन्दीवरं विधुसुहृत्कथमीश्वरं वा<br>
तं स्मारयन्मुनिपते दहतीह सभ्यान् ॥ ऋBह्र्स्_३,२.११८ ॥</p>
<p>कृशता, यथा<br>
दधति तव तथाद्य सेवकानां<br>
भुजपरिघाः कृशतां च पाण्डुतां च ।<br>
पतति बत यथा मृणालबुद्ध्या<br>
स्फुटमिह पाण्डवमित्र पाण्डुपक्षः ॥ ऋBह्र्स्_३,२.११९ ॥</p>
<p>जागर्या, यथा<br>
विरहान्मुरद्विषश्चिरं विधुराङ्गे परिखिन्नचेतसि ।<br>
क्षणदाः क्षणदायितोज्झिता बहुलाश्वे बहुलास्तदाभवन् ॥ ऋBह्र्स्_३,२.१२० ॥</p>
<p>आलम्बनशून्यता, यथा<br>
विजयरथकुटुम्बिना विनान्यन्<br>
न किल कुटुम्बमिहास्ति नस्त्रिलोक्याम् ।<br>
भ्रमदिदमनवेक्ष्य यत्पदाब्जं<br>
क्वचिदपि न व्यवतिष्ठतेऽद्य चेतः ॥ ऋBह्र्स्_३,२.१२१ ॥</p>
<p>अधृतिः, यथा<br>
प्रेक्ष्य पिञ्छकुलमक्षि पिधत्ते<br>
नैचिकीनिचयमुज्झति दूरे ।<br>
वष्टि यष्टिमपि नाद्य मुरारे<br>
रक्तकस्तव पदाम्बुजरक्तः ॥ ऋBह्र्स्_३,२.१२२ ॥</p>
<p>जडता, यथा<br>
यौधिष्ठिरं पुरमुपेयुषि पद्मनाभे<br>
खेदानलव्यतिकरैरतिविक्लवस्य ।<br>
स्वेदाश्रुभिर्न हि परं जलतामवापुर्<br>
अङ्गानि निष्क्रियतया च किलोद्धवस्य ॥ ऋBह्र्स्_३,२.१२३ ॥</p>
<p>व्याधिर्, यथा<br>
चिरयति मणिमन्वेष्टुं<br>
चलिते मुरभिदि कुशस्थलीपुरतः ।<br>
समजनि धृतनवव्याधिः<br>
पवनव्याधिर्यथार्थाख्यः ॥ ऋBह्र्स्_३,२.१२४ ॥</p>
<p>उन्मादो, यथा<br>
प्रोषिते बत निजाधिदैवते<br>
रैवते नवमवेक्ष्य नीरदम् ।<br>
भ्रान्तधीरयमधीरमुद्धवः<br>
पश्य रौति* रमते नमस्यति ॥ ऋBह्र्स्_३,२.१२५ ॥<br>
{*नौतीति विश्वनाथः}</p>
<p>मूर्च्छितं, यथा<br>
समजनि दशा विश्लेषात्ते पदाम्बुजसेविनां<br>
व्रजभुवि तथा नासीन्निद्रालवोऽपि यथा पुरा ।<br>
यदुवर दरश्वासेनामी वितर्कितजीविताः<br>
सततमधुना निश्चेष्टाङ्गास्तटान्यधिशेरते ॥ ऋBह्र्स्_३,२.१२६ ॥</p>
<p>मृतिः, यथा<br>
दनुजदमन याते जीवने त्वय्यकस्मात्<br>
प्रचुरविरहतापैर्ध्वन्तहृत्पङ्कजायाम् ।<br>
व्रजमभि परितस्ते दासकासारपङ्क्तौ<br>
न किल वसतिमार्ताः कर्तुमिच्छन्ति हंसाः ॥ ऋBह्र्स्_३,२.१२७ ॥</p>
<p>अशिवत्वान्न घटते भक्ते कुत्राप्यसौ मृतिः ।<br>
क्षोभकत्वाद्वियोगस्य जातप्रायेति कथ्यते ॥ ऋBह्र्स्_३,२.१२८ ॥</p>
<p>अथ योगः<br>
कृष्णेन सङ्गमो यस्तु स योग इति कीर्त्यते ।<br>
योगेऽपि कथितः सिद्धिस्तुष्टिः स्थितिरिति त्रिधा ॥ ऋBह्र्स्_३,२.१२९ ॥</p>
<p>तत्र सिद्धिः<br>
उत्कण्ठिते हरेः प्राप्तिः सिद्धिरित्यभिधीयते ॥ ऋBह्र्स्_३,२.१३० ॥</p>
<p>यथा श्रीकृष्णकर्णामृते (५७)<br>
मौलिश्चन्द्रकभूषणो मरकतस्तम्भाभिरामं वपुर्<br>
वक्त्रं चित्रविमुग्धहासमधुरं बाले विलोले दृशौ ।<br>
वाचः शैशवशीतया मदगजश्लाघ्या विलासस्थितिर्<br>
मन्दं मन्दमये क एष मथुरावीथीं मिथो गाहते ॥ ऋBह्र्स्_३,२.१३१ ॥</p>
<p>यथा वा श्रीदशमे (१०.३८.३४)<br>
रथात्तूर्णमवप्लुत्य सोऽक्रूरः प्रेमविह्वलः ।<br>
पपात चरणोपान्ते दण्डवद्रामकृष्णयोः ॥ ऋBह्र्स्_३,२.१३२ ॥</p>
<p>तुष्टिः<br>
जाते वियोगे कंसारेः सम्प्राप्तिस्तुष्टिरुच्यते ॥ ऋBह्र्स्_३,२.१३३ ॥</p>
<p>यथा प्रथमे (१.११.१०)<br>
कथं वयं नाथ चिरोषिते त्वयि<br>
प्रसन्नदृष्ट्याखिलतापशोषणम् ।<br>
जीवेम ते सुन्दरहासशोभितम्<br>
अपश्यमाना वदनं मनोहरम् ॥ ऋBह्र्स्_३,२.१३४ ॥</p>
<p>यथा वा<br>
समक्षमक्षमः प्रेक्ष्य हरिमञ्जलिबन्धने ।<br>
दारुको द्वारकाद्वारि तत्र चित्रदशां ययौ ॥ ऋBह्र्स्_३,२.१३५ ॥</p>
<p>स्थितिः<br>
सहवासो मुकुन्देन स्थितिर्निगदिता बुधैः ॥ ऋBह्र्स्_३,२.१३६ ॥</p>
<p>यथा हंसदूते (५०) {*ठिसच्तुअल्ल्यप्पेअर्स्तो बे अ मिx ओf वेर्सेस्५०५१. Cहेच्क्म्य्चोम्मेन्तिन् ंय्स्तिच्ড়ोएत्र्य्.}<br>
पुरस्तादाभीरीगणभयदनामा स कठिनो<br>
मणिस्तम्भालम्बी कुरुकुलकथां सङ्कलयिता ।<br>
स जानुभ्यामष्टापदभुवनमवष्टभ्य भविता<br>
गुरोः शिष्यो नूनं पदकमलसंवाहनरतः ॥ ऋBह्र्स्_३,२.१३७ ॥</p>
<p>निजावसरशुश्रूषाविधाने सावधानता ।<br>
पुरस्तस्य निवेशाद्या योगेऽमीषां क्रिया मताः ॥ ऋBह्र्स्_३,२.१३८ ॥<br>
केचिदस्या रतेः कृष्णभक्त्य्आस्वादबहिर्मुखाः ।<br>
भवत्वमेव निश्चित्य न रसावस्थतां जगुः ॥ ऋBह्र्स्_३,२.१३९ ॥<br>
इति तावदसाधीयो यत्पुराणेषु केषुचित् ।<br>
श्रीमद्भागवते चैष प्रकटो दृश्यते रसः ॥ ऋBह्र्स्_३,२.१४० ॥</p>
<p>तथा हि एकादशे (११.३.३२)<br>
क्वचित्रुदन्त्यच्युतचिन्तया क्वचिद्<br>
धसन्ति नन्दन्ति वदन्त्यलौकिकाः ।<br>
नृत्यन्ति गायन्त्यनुशीलयन्त्यजं<br>
भवन्ति तूष्णीं परमेत्य निर्वृताः ॥ ऋBह्र्स्_३,२.१४१ ॥</p>
<p>सप्तमे च (७.७.३४)<br>
निशम्य कर्माणि गुणानतुल्यान्<br>
वीर्याणि लीलातनुभिः कृतानि ।<br>
यदातिहर्षोत्पुलकाश्रुगद्गदं<br>
प्रोत्कण्ठ उद्गायति रौति नृत्यति ॥ ऋBह्र्स्_३,२.१४२ ॥</p>
<p>एषात्र भक्तभावानां प्रायिकी प्रक्रियोदिता ।<br>
किन्तु कालादिवैशिष्ट्यात्क्वचित्स्यात्सीमलङ्घनम् ॥ ऋBह्र्स्_३,२.१४३ ॥</p>
<p>अथ गौरवप्रीतिः<br>
लाल्याभिमानिनां कृष्णे स्यात्प्रीतिर्गौरवोत्तरा ।<br>
सा विभावादिभिः पुष्टा गौरवप्रीतिरुच्यते ॥ ऋBह्र्स्_३,२.१४४ ॥</p>
<p>तत्र आलम्बनाः<br>
हरिश्च तस्य लाल्याश्च भवन्त्यालम्बना इह ॥ ऋBह्र्स्_३,२.१४५ ॥</p>
<p>तत्र हरिः, यथा<br>
अयमुपहितकर्णः प्रस्तुते वृष्णिवृद्धैर्<br>
यदुपतिरितिहासे मन्दहासोज्ज्वलास्यः ।<br>
उपदिशति सुधर्मामध्यमध्यास्य दीव्यन्<br>
हितमिह निजयाग्रे चेष्टयैवात्मजान्नः ॥ ऋBह्र्स्_३,२.१४६ ॥</p>
<p>महागुरुर्महाकीर्तिर्महाबुद्धिर्महाबलः ।<br>
रक्षी लालक इत्याद्यैर्गुणैरालम्बनो हरिः ॥ ऋBह्र्स्_३,२.१४७ ॥</p>
<p>अथ लाल्याः<br>
लाल्याः किल कनिष्ठत्वपुत्रत्वाद्य्अभिमानिनः ।<br>
कनिष्ठाः सारणगदसुभद्रप्रमुखाः स्मृताः ।<br>
प्रद्युम्नचारुदेष्णाद्याः साम्बाद्याश्च कुमारकाः ॥ ऋBह्र्स्_३,२.१४८ ॥</p>
<p>एषां रूपं, यथा<br>
अपि मुरान्तकपार्षदमण्डलाद्<br>
अधिकमण्डनवेशगुणश्रियः ।<br>
आसतपीतसितद्युतिभिर्युता<br>
यदुकुमारगणाः पुरि रेमिरे ॥ ऋBह्र्स्_३,२.१४९ ॥</p>
<p>एषां भक्तिः, यथा<br>
सग्धिं भजन्ति हरिणा मुखमुन्नमय्य<br>
ताम्बूलचर्वितमदन्ति च दीयमानम् ।<br>
घ्राताश्च मूर्ध्नि परिरभ्य भवन्त्यदस्राः<br>
साम्बादयः कति पुरा विदधुस्तपांसि ॥ ऋBह्र्स्_३,२.१५० ॥</p>
<p>रुक्मिणीनन्दनस्तेषु लाल्येषु प्रवरो मतः ॥ ऋBह्र्स्_३,२.१५१ ॥</p>
<p>तस्य रूपम्<br>
स जयति शम्बरदमनः सुकुमारो यदुकुमारकुलमौलिः ।<br>
जनयति जनेषु जनकभ्रान्तिं यः सुष्ठु रूपेण ॥ ऋBह्र्स्_३,२.१५२ ॥</p>
<p>अस्य भक्तिः<br>
प्रभावति समीक्ष्यतां दिवि कृपाम्बुधिर्मादृशां<br>
स एष परमो गुरुर्गरुडगो यदूनां पतिः ।<br>
यतः किमपि लालनं वयमवाप्य दरोद्धुराः<br>
पुरारिमपि सङ्गरे गुरुरुषं तिरस्कुर्महे ॥ ऋBह्र्स्_३,२.१५३ ॥</p>
<p>उभयेषां सदाराध्यधियैव भजतामपि ।<br>
सेवकानामिहैश्वर्यज्ञानस्यैव प्रधानता ॥<br>
लाल्यानां तु स्वसम्बन्धस्फूर्तेरेव समन्ततः ॥ ऋBह्र्स्_३,२.१५४ ॥<br>
व्रजस्थानां परैश्वर्यज्ञानशून्यधियामपि ।<br>
अस्त्येव वल्लवाधीशपुत्रत्वैश्वर्यवेदनम् ॥ ऋBह्र्स्_३,२.१५५ ॥</p>
<p>अथ उद्दीपनाः<br>
उद्दीपनास्तु वात्सल्यस्मितप्रेक्षादयो हरेः ॥ ऋBह्र्स्_३,२.१५६ ॥</p>
<p>यथा<br>
अग्रे सानुग्रहं पश्यन्नग्रजं व्यग्रमानसः ।<br>
गदः पदारविन्देऽस्य विदधे दण्डवन्नतिम् ॥ ऋBह्र्स्_३,२.१५७ ॥</p>
<p>अथ अनुभावाः<br>
अनुभावास्तु तस्याग्रे नीचासननिवेशनम् ।<br>
गुरोर्वर्त्मानुसारित्वं धुरस्तस्य परिग्रहः ।<br>
स्वैराचारविमोक्षाद्याः शीता लाल्येषु कीर्तिताः ॥ ऋBह्र्स्_३,२.१५८ ॥</p>
<p>तत्र नीचासननिवेशनम्, यथा<br>
यदुसदसि सुरेन्द्रैर्द्रागुपव्रज्यमानाः<br>
सुखदकरकवार्भिर्ब्रह्मणाभ्युक्षिताङ्गः ।<br>
मधुरिपुमभिवन्द्य स्वर्णपीठानि मुञ्चन्<br>
भुवमभि मकराङ्को राङ्कवं स्वीचकार ॥ ऋBह्र्स्_३,२.१५९ ॥</p>
<p>दासैः साधाराणाश्चान्ये प्रोच्यन्तेऽमीषु केचन ।<br>
प्रणामो मौनबाहुल्यं सङ्कोचं प्रश्रयाढ्यता ।<br>
निजप्राणव्ययेनापि तद्आज्ञापरिपालनम् ॥ ऋBह्र्स्_३,२.१६० ॥<br>
अधोवदनता स्थैर्यं कासहासादिवर्जनम् ।<br>
तदीयातिरहःकेलिवार्ताद्य्उपरमादयः ॥ ऋBह्र्स्_३,२.१६१ ॥</p>
<p>अथ सात्त्विकाः<br>
कन्दर्प विन्दति मुकुन्दपदारविन्द<br>
द्वन्द्वे दृशोः पदमसौ किल निष्प्रकम्पा ।<br>
प्रालेयबिन्दुनिचितं धृतकण्टका ते<br>
स्विन्नाद्य कण्टकिफलं तनुरन्वकार्षीत् ॥ ऋBह्र्स्_३,२.१६२ ॥</p>
<p>अथ व्यभिचारिणः<br>
अनन्तरोक्ताः सर्वेऽत्र भवन्ति व्यभिचारिणः ॥ ऋBह्र्स्_३,२.१६३ ॥</p>
<p>तत्र हर्षो, यथा<br>
दूरे दरेन्द्रस्य नभस्युदीर्णे<br>
ध्वनौ स्थितानां यदुराजधन्याम् ।<br>
तनूरुहैस्तत्र कुमारकाणां<br>
नटैश्च हृष्यद्भिरकारि नृत्यम् ॥ ऋBह्र्स्_३,२.१६४ ॥</p>
<p>निर्वेदो, यथा<br>
धन्यः साम्ब भवान् सरिङ्गणमयन् पार्श्वे रजःकर्बूरो<br>
यस्तातेन विकृष्य वत्सलतया स्वोत्सङ्गमारोपितः ।<br>
धिङ्मां दुर्भगमत्र शङ्करमयैर्दुर्दैवविस्फूर्जितैः<br>
प्राप्ता न क्षणिकापि लालनरतिः सा येन बाल्ये पितुः ॥ ऋBह्र्स्_३,२.१६५ ॥</p>
<p>अथ स्थायी<br>
देहसम्बन्धितामानाद्गुरुधीरत्र गौरवम् ।<br>
तन्मयी लालके प्रीतिर्गौरवप्रीतिरुच्यते ॥ ऋBह्र्स्_३,२.१६६ ॥<br>
स्थायिभावोऽत्र सा चैषामामूलात्स्वयमुच्छ्रिता ।<br>
कञ्चिद्विशेषमापन्ना प्रेमेति स्नेह इत्यपि ।<br>
राग इत्युच्यते चात्र गौरवप्रीतिरेव सा ॥ ऋBह्र्स्_३,२.१६७ ॥</p>
<p>तत्र गौरवप्रीतिः, यथा<br>
मुद्रां भिनत्ति न रदच्छदयोरमन्दां<br>
वक्त्रं च नोन्नमयति स्रवद्अस्रकीर्णम् ।<br>
धीरः परं किमपि सङ्कुचतीं झषाङ्को<br>
दृष्टिं क्षिपत्यघभिदश्चरणारविन्दे ॥ ऋBह्र्स्_३,२.१६८ ॥</p>
<p>प्रेमा, यथा<br>
द्विषद्भिः क्षोदिष्ठैर्जगद्अविहितेच्छस्य भवतः<br>
करादाकृष्यैव प्रसभमभिमन्यावपि हते ।<br>
सुभद्रायाः प्रीतिर्दनुजदमन त्वद्विषयिका<br>
प्रपेदे कल्याणी न हि मलिनिमानं लवमपि ॥ ऋBह्र्स्_३,२.१६९ ॥</p>
<p>स्नेहो, यथा<br>
विमुञ्च पृथुवेपथुं विसृज कण्ठाकुःठायितं<br>
विमृज्य मयि निक्षिप प्रसरद्अश्रुधारे दृशौ ।<br>
करं च मकरध्वज प्रकटकण्टकालङ्कृतं<br>
निधेहि सविधे पितुः कथय वत्स कः सम्भ्रमः ॥ ऋBह्र्स्_३,२.१७० ॥</p>
<p>रागो, यथा<br>
विषमपि सहसा सुधामिवायं<br>
निपिबति चेत्पितुरिङ्गितं झषाङ्कः ।<br>
विसृजति तद्असम्मतिर्यदि स्याद्<br>
विषमिव तां तु सुधां स एव सद्यः ॥ ऋBह्र्स्_३,२.१७१ ॥</p>
<p>त्रिष्वेवायोगयोगाद्या भेदाः पूर्ववदीरिताः ॥ ऋBह्र्स्_३,२.१७२ ॥</p>
<p>तत्र उत्कण्ठितम्, यथा<br>
शम्बरः सुमुखि लब्धदुर्विपड्<br>
डम्बरः स रिपुरम्बरायितः ।<br>
अम्बुराजमहसं कदा गुरुः<br>
कम्बुराजकरमीक्षितास्महे ॥ ऋBह्र्स्_३,२.१७३ ॥</p>
<p>अथ वियोगः<br>
मनो ममेष्टामपि गेण्डुलीलां<br>
न वष्टि योग्यां च तथास्त्रयोग्याम् ।<br>
गुरौ पुरं कौरवमभ्युपेते<br>
कारामिव द्वारवतीमवैति ॥ ऋBह्र्स्_३,२.१७४ ॥</p>
<p>सिद्धिः<br>
मिलितः शम्बरपुरतो मदनः पुरतो विलोकयन् पितरम् ।<br>
कोऽहमिति स्वं प्रमदान्न धीरधीरप्यसौ वेद ॥ ऋBह्र्स्_३,२.१७५ ॥</p>
<p>तुष्टिः<br>
मिलितमधिष्ठितगरुडं प्रेक्ष्य युधिष्ठिरपुरान्मुरारातिम् ।<br>
अजनि मुदा यदुनगरे सम्भ्रमभूमा कुमाराणाम् ॥ ऋBह्र्स्_३,२.१७६ ॥</p>
<p>स्थितिः<br>
कुञ्चयन्नक्षिणी किञ्चिद्बाष्पनिष्पन्दिपक्षिणी ।<br>
वन्दते पादयोर्द्वन्द्वं पितुः प्रतिदिनं स्मरः ॥ ऋBह्र्स्_३,२.१७७ ॥</p>
<p>उत्कण्ठितवियोगाद्ये यद्यद्विस्तारितं न हि ।<br>
सम्भ्रमप्रीतिवज्ज्ञेयं तत्तदेवाखिलं बुधैः ॥ ऋBह्र्स्_३,२.१७८ ॥</p>
<p>इति श्रीश्रीभक्तिरसामृतसिन्धौ<br>
पश्चिमविभागे मुख्यभक्तिरसपञ्चकनिरूपणे<br>
प्रीतिभक्तिरसलहरी द्वितीया ।</p>
<p>___________________________________________________</p>
<p>(३.३)<br>
प्रेयोभक्तिरसाख्या तृतीयलहरी</p>
<p>स्थायिभावो विभावाद्यैः सख्यमात्मोचितैरिह ।<br>
नीतश्चित्ते सतां पुष्टिं रसः प्रेयानुदीर्यते ॥ ऋBह्र्स्_३,३.१ ॥</p>
<p>तत्र आलम्बनाः<br>
हरिश्च तद्वयस्याश्च तस्मिन्नालम्बना मताः ॥ ऋBह्र्स्_३,३.२ ॥</p>
<p>तत्र हरिः<br>
द्विभुजत्वादिभागत्र प्राग्वदालम्बनो हरिः ॥ ऋBह्र्स्_३,३.३ ॥</p>
<p>तत्र व्रजे, यथा<br>
महेन्द्रमणिमञ्जुलद्युतिरमन्दकुन्दस्मितः<br>
स्फुरत्पुरटकेतकीकुसुमरम्यपट्टाम्बरः ।<br>
स्रग्उल्लसद्उरःस्थलः क्वणितवेणुरत्राव्रजन्<br>
व्रजादघहरो हरत्यहह नः सखीनां मनः ॥ ऋBह्र्स्_३,३.४ ॥</p>
<p>अन्यत्र, यथा<br>
चञ्चत्कौस्तुभकौमुदीसमुदयं कौमोदकीचक्रयोः<br>
सख्येनोज्ज्वलितैस्तथा जलजयोराढ्यं चतुर्भिर्भुजैः ।<br>
दृष्ट्वा हारिहरिन्मणिद्युतिहरं शौरिं हिरण्याम्बरं<br>
जग्मुः पाण्डुसुताः प्रमोदसुधया नैवात्मसम्भावनाम् ॥ ऋBह्र्स्_३,३.५ ॥</p>
<p>सुवेषः सर्वसल्लक्ष्मलक्षितो बलिनां वरः ।<br>
विविधाद्भुतभाषाविद्वावदूकः सुपण्डितः ॥ ऋBह्र्स्_३,३.६ ॥<br>
विपुलप्रतिभो दक्षः करुणो वीरशेखरः ।<br>
विदग्धो बुद्धिमान् क्षन्ता रक्तलोकः समृद्धिमान् ।<br>
सुखी वरीयानित्याद्या गुणास्तस्येह कीर्तिता ॥ ऋBह्र्स्_३,३.७ ॥</p>
<p>अथ तद्वयस्याः<br>
रूपवेषगुणाद्यैस्तु समाः सम्यग्अयन्त्रिताः ।<br>
विश्रम्भसम्भृतात्मानो वयस्यास्तस्य कीर्तिताः ॥ ऋBह्र्स्_३,३.८ ॥</p>
<p>यथा<br>
साम्येन भीतिविधुरेण विधीयमान<br>
भक्तिप्रपञ्चमनुदञ्चद्अनुग्रहेण ।<br>
विश्रम्भसारनिकुरम्बकरम्बितेन<br>
वन्देतरामघहरस्य वयस्यवृन्दम् ॥ ऋBह्र्स्_३,३.९ ॥</p>
<p>ते पुरव्रजसम्बन्धाद्द्विविधाः प्राय ईरिताः ॥ ऋBह्र्स्_३,३.१० ॥</p>
<p>तत्र पुरसम्बन्धिनः<br>
अर्जुनो भीमसेनश्च दुहिता द्रुपदस्य च ।<br>
श्रीदामभूसुराद्याश्च सखायः पुरसंश्रयाः ॥ ऋBह्र्स्_३,३.११ ॥</p>
<p>एषां सख्यम्, यथा<br>
शिरसि नृपतिर्द्रगघ्रासीदघारिमधीरधीर्<br>
भुजपरिघयोः श्लिष्टौ भीमार्जुनौ पुलकोज्ज्वलौ ।<br>
पदकमलयोः सास्रौ दस्रात्मजौ च निपेततुस्<br>
तमवशाधियः प्रौढानन्दादरुन्धत पाण्डवाः ॥ ऋBह्र्स्_३,३.१२ ॥</p>
<p>श्रेष्ठः पुरवयस्येषु भगवान् वानरध्वजः ॥ ऋBह्र्स्_३,३.१३ ॥</p>
<p>अस्य रूपं, यथा<br>
गाण्डीवपाणिः करिराजशुण्डा<br>
रम्योरुरिन्दीवरसुन्दराभः ।<br>
रथाङ्गिना रत्नरथाधिरोही<br>
स रोहिताक्षः सुतरामराजीत् ॥ ऋBह्र्स्_३,३.१४ ॥</p>
<p>सख्यं, यथा<br>
पर्यङ्के महति सुरारिहन्तुरङ्के<br>
निःशङ्कप्रणयनिसृष्टपूर्वकायः ।<br>
उन्मीलन्नवनर्मकर्मठोऽयं<br>
गाण्डीवी स्मितवदनाम्बुजो व्यराजीत् ॥ ऋBह्र्स्_३,३.१५ ॥</p>
<p>अथ व्रजसम्बन्धिनः<br>
क्षणादर्शनतो दीनाः सदा सहविहारिणः ।<br>
तद्एकजीविताः प्रोक्ता वयस्या व्रजवासिनः ।<br>
अतः सर्ववयस्येषु प्रधानत्वं भजन्त्यमी ॥ ऋBह्र्स्_३,३.१६ ॥</p>
<p>एषां रूपं, यथा<br>
बलानुजसदृग्वयोगुणविलासवेषश्रियः<br>
प्रियङ्करणवल्लकीदलविषाणवेण्व्अङ्किताः ।<br>
महेन्द्रमणिहाटकस्फटिकपद्मरागत्विषः<br>
सदा प्रणयशालिनः सहचरा हरेः पान्तु वः ॥ ऋBह्र्स्_३,३.१७ ॥</p>
<p>सख्यं, यथा<br>
उन्निद्रस्य ययुस्तवात्र विरतिं सप्तक्षपास्तिष्ठतो<br>
हन्त श्रान्त इवासि निक्षिप सखे श्रीदामपाणौ गिरिम् ।<br>
आधिर्विध्यति नस्त्वमर्पय करे किं वा क्षणं दक्षिणे<br>
दोष्णस्ते करवाम काममधुना सव्यस्य संवाहनम् ॥ ऋBह्र्स्_३,३.१८ ॥</p>
<p>यथा वा श्रीदशमे (१०.१२.११)<br>
इत्थं सतां ब्रह्मसुखानुभूत्या<br>
दास्यं गतानां परदैवतेन ।<br>
मायाश्रितानां नरदारकेण<br>
साकं विजह्रुः कृतपुण्यपुञ्जाः ॥ ऋBह्र्स्_३,३.१९ ॥</p>
<p>एषु कृष्णस्य सख्यं, यथा<br>
सहचरनिकुरम्बं भ्रातरार्य प्रविष्टं<br>
द्रुतमघजठरान्तःकोटरे प्रेक्षमाणः ।<br>
स्खलद्अशिशिरबाष्पक्षालितक्षामगण्डः<br>
क्षणमहमवसीदन् शून्यचित्तस्तदासम् ॥ ऋBह्र्स्_३,३.२० ॥</p>
<p>सुहृदश्च सखायश्च तथा प्रियसखाः परे ।<br>
प्रियनर्मवयस्याश्चेत्युक्ता गोष्ठे चतुर्विधाः ॥ ऋBह्र्स्_३,३.२१ ॥</p>
<p>तत्र सुहृदः<br>
वात्सल्यगन्धिसख्यां तु किञ्चित्ते वयसाधिकाः ।<br>
सायुधास्तस्य दुष्टेभ्यः सदा रक्षापरायणाः ॥ ऋBह्र्स्_३,३.२२ ॥<br>
सुभद्रमण्डलीभद्रभद्रवर्धनगोभटाः ।<br>
यक्षेन्द्रभटभद्राङ्गवीरभद्रा महागुणाः ।<br>
विजयो बलभद्राद्याः सुहृदस्तस्य कीर्तिताः ॥ ऋBह्र्स्_३,३.२३ ॥</p>
<p>एषां सख्यं, यथा<br>
धुन्वन् धावसि मण्डलाग्रममलं त्वं मण्डलीभद्र किं<br>
गुर्वीं नार्य गदां गृहाण विजय क्षोभं वृथा मा कृथाः ।<br>
शक्तिं न क्षिप भद्रवर्धन पुरो गोवर्धनं गाहते<br>
गर्जन्नेष घनो बली न तु बलीवर्दाकृतिर्दानवः ॥ ऋBह्र्स्_३,३.२४ ॥</p>
<p>सुहृत्सु मण्डलीभद्रबलभद्रौ किलोत्तमौ ॥ ऋBह्र्स्_३,३.२५ ॥</p>
<p>अत्र मण्डलीभद्रस्य रूपम्, यथा<br>
पाटलपटलसद्अङ्गो लकुटकरः शेखरी शिखण्डेन ।<br>
द्युतिमण्डलीमलिनिभां भाति दधन्मण्डलीभद्रः ॥ ऋBह्र्स्_३,३.२६ ॥</p>
<p>अस्य सख्यं, यथा<br>
वनभ्रमणकेलिभिर्गुरुभिरह्नि खिन्नीकृतः<br>
सुखं स्वपितु नः सुहृद्व्रजनिशान्तमध्ये निशि ।<br>
अहं शिरसि मर्दनं मृदु करोमि कर्णे कथां<br>
त्वमस्य विसृजन्नलं सुबल सक्थिनी लालय ॥ ऋBह्र्स्_३,३.२७ ॥</p>
<p>बलदेवस्य रूपं, यथा<br>
गण्डान्तःस्फुरद्एककुण्डलमलिच्छन्नावतंसोत्पलं<br>
कस्तूरीकृतचित्रकं पृथुहृदि भ्राजिष्णु गुञ्जास्रजम् ।<br>
तं वीरं शरद्अम्बुदद्युतिभरं संवीतकालाम्बरं<br>
गम्भीरस्वनितं प्रलम्बभुजमालम्बे प्रलम्बद्विषम् ॥ ऋBह्र्स्_३,३.२८ ॥</p>
<p>अस्य सख्यं, यथा<br>
जनितिथिरिति पुत्रप्रेमसंवीतयाहं<br>
स्नपयितुमिह सद्मन्यम्बया स्तम्भितोऽस्मि ।<br>
इति सुबल गिरा मे सन्दिश त्वं मुकुन्दं<br>
फणिपतिह्रदकच्छे नाद्य गच्छेः कदापि ॥ ऋBह्र्स्_३,३.२९ ॥</p>
<p>अत्र सखायः<br>
कनिष्ठकल्पाः सख्येन सम्बन्धाः प्रीतिगन्धिना ।<br>
विशालवृषभौर्जस्विदेवप्रस्थवरूथपाः ॥ ऋBह्र्स्_३,३.३० ॥<br>
मरन्दकुसुमापीडमणिबन्धकरन्धमाः ।<br>
इत्य्आदयः सखायोऽस्य सेवासख्यैकरागिणः ॥ ऋBह्र्स्_३,३.३१ ॥</p>
<p>एषां सख्यं, यथा<br>
विशाल विसिनीदलैः कलय वीजनप्रक्रियां<br>
वरूथप विलम्बितालकवरूथमुत्सारय ।<br>
मृषा वृषभ जल्पितं त्यज भजाङ्गसंवाहनं<br>
यदुग्रभुजसङ्गरे गुरुमगात्क्लमं नः सखा ॥ ऋBह्र्स्_३,३.३२ ॥</p>
<p>सर्वेषु सखिषु श्रेष्ठो देवप्रस्थोऽयमीरितः ॥ ऋBह्र्स्_३,३.३३ ॥</p>
<p>तस्य रूपं, यथा<br>
बिभ्रद्गेण्डुं पाण्डुरोद्भासवासाः<br>
पाशाबद्धोत्तुङ्गमौलिर्बलीयान् ।<br>
बन्धूकाभः सिन्धुरस्पर्धिलीलो<br>
देवप्रस्थः कृष्णपार्श्वं प्रतस्थे ॥ ऋBह्र्स्_३,३.३४ ॥</p>
<p>अस्य सख्यं, यथा<br>
श्रीदाम्नः पृथुलां भुजामभि शिरो विन्यस्य विश्रामिणं<br>
दाम्नः सव्यकरेण रुद्धहृदयं शय्याविराजत्तनुम् ।<br>
मध्ये सुन्दरि कन्दरस्य पदयोः संवाहनेन प्रियं<br>
देवप्रस्थ इतः कृती सुखयति प्रेम्णा व्रजेन्द्रात्मजम् ॥ ऋBह्र्स्_३,३.३५ ॥</p>
<p>अथ प्रियसखाः<br>
वयस्तुल्याः प्रियसखा सख्यं केवलमाश्रिताः ।<br>
श्रीदामा च सुदामा च दामा च वसुदामकः ॥ ऋBह्र्स्_३,३.३६ ॥<br>
किङ्किणिस्तोककृष्णांशुभद्रसेनविलासिनः ।<br>
पुण्डरीकविटङ्काक्षकलविङ्कादयोऽप्यमी ॥ ऋBह्र्स्_३,३.३७ ॥<br>
रमयन्ति प्रियसखाः केलिभिर्विविधैः सदा ।<br>
नियुद्धदण्डयुद्धादिकौतुकैरपि केशवम् ॥ ऋBह्र्स्_३,३.३८ ॥</p>
<p>एषां सख्यं, यथा<br>
सगद्गदपदैर्हरिं हसति कोऽपि वक्रोदितैः<br>
प्रसार्य भुजयोर्युगं पुलकि कश्चिदाश्लिष्यति ।<br>
करेण चलता दृशौ निभृतमेत्य रुन्धे परः<br>
कृशाङ्गि सुखयन्त्यमी प्रियसखाः सखायं तव ॥ ऋBह्र्स्_३,३.३९ ॥</p>
<p>एषु प्रियवयस्येषु श्रीदामा प्रवरो मतः ॥ ऋBह्र्स्_३,३.४० ॥</p>
<p>तस्य रूपम्, यथा<br>
वासः पिङ्गं बिभ्रतं शृङ्गपाणिं<br>
बद्धस्पर्धं सौहृदान्माधवेन ।<br>
ताम्रोष्णीषं श्यामधामाभिरामं<br>
श्रीदामानं दामभाजं भजामि ॥ ऋBह्र्स्_३,३.४१ ॥</p>
<p>सख्यं, यथा<br>
त्वं नः प्रोज्झ्य कठोर यामुनतटे कस्मादकस्माद्गतो<br>
दिष्ट्या दृष्टिमितोऽसि हन्त निविडाश्लेषैः सखीन् प्रीणय ।<br>
ब्रूमः सत्यमदर्शने तव मनाक्का धेनवः के वयं<br>
किं गोष्ठं किमभीष्टमित्यचिरतः सर्वं विपर्यस्यति ॥ ऋBह्र्स्_३,३.४२ ॥</p>
<p>अथ प्रियनर्मवयस्याः<br>
प्रियनर्मवयस्यास्तु पूर्वतोऽप्यभितो वराः ।<br>
आत्यन्तिकरहस्येषु युक्ता भावविशेषिणः ।<br>
सुबलार्जुनगन्धर्वास्ते वसन्तोज्ज्वलादयः ॥ ऋBह्र्स्_३,३.४३ ॥</p>
<p>एषां सख्यं, यथा<br>
राधासन्देशवृन्दं कथयति सुबलः पश्य कृष्णस्य कर्णे<br>
श्यामाकन्दर्पलेखं निभृतमुपहरत्युज्ज्वलः पाणिपद्मे ।<br>
पालीताम्बूलमास्ये वितरति चतुरः कोकिलो मूर्ध्नि धत्ते<br>
तारादामेति नर्मप्रणयिसहचरास्तन्वि तन्वन्ति सेवाम् ॥ ऋBह्र्स्_३,३.४४ ॥</p>
<p>प्रियनर्मवयस्येषु प्रबलौ सुबलार्जुनौ ॥ ऋBह्र्स्_३,३.४५ ॥</p>
<p>तत्र सुबलस्य रूपं, यथा<br>
तनुरुचिविजितहिरण्यं<br>
हरिदयितं हारिणं हरिद्वसनम् ।<br>
सुबलं कुवलयनयनं<br>
नयनन्दितबान्धवं वन्दे ॥ ऋBह्र्स्_३,३.४६ ॥</p>
<p>अस्य सख्यं, यथा<br>
वयस्यगोष्ठ्यामखिलेङ्गितेषु<br>
विशारदायामपि माधवस्य ।<br>
अन्यैर्दुरूहा सुबलेन सार्धं<br>
संज्ञामयी कापि बभूव वार्ता ॥ ऋBह्र्स्_३,३.४७ ॥</p>
<p>उज्ज्वलस्य रूपं, यथा<br>
अरुणाम्बरमुच्चलेक्षणं<br>
मधुपुष्पबलिभिः प्रसाधितम् ।<br>
हरिनीलरुचिं हरिप्रियं<br>
मणिहारोज्ज्वलमुज्ज्वलं भजे ॥ ऋBह्र्स्_३,३.४८ ॥</p>
<p>अस्य सख्यं, यथा<br>
शक्तास्मि मानमवितुं कथमुज्ज्वलोऽयं<br>
दूतः समेति सखि यत्र मिलत्यदूरे ।<br>
सापत्रपापि कुलजापि पतिव्रतापि<br>
का वा वृषस्यति न गोपवृषं किशोरी ॥ ऋBह्र्स्_३,३.४९ ॥</p>
<p>उज्ज्वलोऽयं विशेषेण सदा नर्मोक्तिलालसः ॥ ऋBह्र्स्_३,३.५० ॥</p>
<p>यथा<br>
स्फुरद्अतनुतरङ्गावर्धितानल्पवेलः<br>
सुमधुररसरूपो दुर्गमावारपारः ।<br>
जगति युवतिजातिर्निम्नगा त्वं समुद्रस्<br>
तदियमघहर त्वामेति सर्वाध्वनैव ॥ ऋBह्र्स्_३,३.५१ ॥</p>
<p>एतेषु केऽपि शास्त्रेषु केऽपि लोकेषु विश्रुताः ॥ ऋBह्र्स्_३,३.५२ ॥<br>
नित्यप्रियाः सुरचराः साधकाश्चेति ते त्रिधा ।<br>
केचिदेषु स्थिरा जात्या मन्त्रिवत्तमुपासते ॥ ऋBह्र्स्_३,३.५३ ॥<br>
तं हासयन्ति चापलाः केचिद्वैहासिकोपमाः ।<br>
केचिदार्जवसारेण सरलाः शीलयन्ति तम् ॥ ऋBह्र्स्_३,३.५४ ॥<br>
वामा वक्रिमचक्रेण केचिद्विस्माययन्त्यमुम् ।<br>
केचित्प्रगल्भाः कुर्वन्ति वितण्डाममुना ।<br>
सौम्याः सूनृतया वाचा धन्या धिन्वन्ति तं परे ॥ ऋBह्र्स्_३,३.५५ ॥<br>
एवं विविधया सर्वे प्रकृत्या मधुरा अमी ।<br>
पवित्रमैत्रीवैचित्रीचारुतामुपचिन्वते ॥ ऋBह्र्स्_३,३.५६ ॥</p>
<p>अथ उद्दीपनाः<br>
उद्दीपना वयोरूपशृङ्गवेणुदरा हरेः ।<br>
विनोदनर्मविक्रान्तिगुणाः प्रेष्ठजनास्तथा ।<br>
राजदेवावतारादिचेष्टानुकरणादयः ॥ ऋBह्र्स्_३,३.५७ ॥</p>
<p>अथ वयः<br>
वयः कौमारपौगण्डकैशोरं चेह सम्मतम् ।<br>
गोष्ठे कौमारपौगण्डे कैशोरं पुरगोष्ठयोः ॥ ऋBह्र्स्_३,३.५८ ॥</p>
<p>तत्र कौमारं, यथा<br>
कौमारं वत्सले वाच्यं ततः सङ्क्षिप्य लिख्यते ॥ ऋBह्र्स्_३,३.५९ ॥</p>
<p>यथा श्रीदशमे (१०.१३.११)<br>
बिभ्रद्वेणुं जठरपटयोः शृङ्गवेत्रे च कक्षे<br>
वामे पाणौ मसृणकवलं तत्फलान्यङ्गुलीषु ।<br>
तिष्ठन्मध्ये स्वपरिसुहृदो हासयन्नर्मभिः स्वैः<br>
स्वर्गे लोके मिषति बुभुजे यज्ञभुग्बालकेलिः ॥ ऋBह्र्स्_३,३.६० ॥</p>
<p>अथ पौगण्डम्<br>
आद्यं मध्यं तथा शेषं पौगण्डं च त्रिधा भवेत् ॥ ऋBह्र्स्_३,३.६१ ॥</p>
<p>तत्र आद्यं पौगण्डं<br>
अधरादेः सुलौहित्यं जठरस्य च तानवम् ।<br>
कम्बुग्रीवोद्गमाद्यं च पौगण्डे प्रथमे सति ॥ ऋBह्र्स्_३,३.६२ ॥</p>
<p>यथा<br>
तुन्दं विन्दति ते मुकुन्द शनकैरश्वत्थपत्रश्रियं<br>
कण्ठं कम्बुवदम्बुजाक्ष भजते रेखात्रयीमुज्ज्वलाम् ।<br>
आरुन्धे कुरुविन्दकन्दलरुचिं भूचन्द्र दन्तच्छदो<br>
लक्ष्मीराधुनिकी धिनोति सुहृदामक्षीणि सा काप्यसौ ॥ ऋBह्र्स्_३,३.६३ ॥</p>
<p>पुष्पमण्डनवैचित्री चित्राणि गिरिधातुभिः ।<br>
पीतपट्टदुकूलाद्यमिह प्रोक्तं प्रसाधनम् ॥ ऋBह्र्स्_३,३.६४ ॥<br>
सर्वाटवीप्रचारेण नैचिकीचयचारणम् ।<br>
नियुद्धकेलिनृत्यादिशिक्षारम्भोऽत्र चेष्टितम् ॥ ऋBह्र्स्_३,३.६५ ॥</p>
<p>यथा<br>
वृन्दारण्ये समस्तात्सुरभिणि सुरभीवृन्दरक्षाविहारी<br>
गुञ्जाहारी शिखण्डप्रकटितमुकुटः पीतपट्टाम्बरश्रीः ।<br>
कर्णाभ्यां कर्णिकारे दधदलमुरसा फुल्लमल्लीकमाल्यं<br>
नृत्यन् दोर्युद्धरङ्गे नटवदिह सखीन्नन्दयत्येष कृष्णः ॥ ऋBह्र्स्_३,३.६६ ॥</p>
<p>अथ मध्यपौगण्डम्<br>
नासा सुशिखरा तुङ्गा कपोलौ मण्डलाकृती ।<br>
पार्श्वाद्य्अङ्गं सुवलितं पौगण्डे सति मध्यमे ॥ ऋBह्र्स्_३,३.६७ ॥</p>
<p>यथा<br>
तिलकुसुमविहासिनासिकाश्रीर्<br>
नवमणिदर्पणदर्पनाशिगण्डः ।<br>
हरिरिह परिमृष्टपार्श्वसीमा<br>
सुखयति सुष्ठु सखीन् स्वशोभयैव ॥ ऋBह्र्स्_३,३.६८ ॥</p>
<p>उष्णीषं पट्टसूत्रोत्थपाशेनात्र तडित्त्विषा ।<br>
यष्टिः श्यामा त्रिहस्तोच्चा स्वर्णाग्रेत्यादिमण्डनम् ।<br>
भाण्डीरे क्रीडनं शैलोद्धारणाद्यं च चेष्टितम् ॥ ऋBह्र्स्_३,३.६९ ॥</p>
<p>यथा<br>
यष्टिं हस्तत्रयपरिमितां प्रान्तयोः स्वर्णबद्धां<br>
बिभ्रल्लीलां चटुलचमरीचारुचूडोज्ज्वलश्रीः ।<br>
बद्धोष्णीषः पुरटरुचिना पट्टिपाशेन पार्श्वे<br>
पश्य क्रीडन् सुखयति सखे मित्रवृन्दं मुकुन्दः ॥ ऋBह्र्स्_३,३.७० ॥</p>
<p>पौगण्डमध्य एवायं हरिर्दीव्यन् विराजते ।<br>
माधुर्याद्भुतरूपत्वात्कैशोराग्रांशभागिव ॥ ऋBह्र्स्_३,३.७१ ॥</p>
<p>अथ शेषपौगण्डम्<br>
वेणी नितम्बलम्बाग्रा लीलालकलताद्युति ।<br>
अंसयोस्तुङ्गतेत्यादि पौगण्डे चरमे सति ॥ ऋBह्र्स्_३,३.७२ ॥</p>
<p>यथा<br>
अग्रे लीलालकलतिकयालङ्कृतं बिभ्रदास्यं<br>
चञ्चद्वेणीशिखरशिखया चुम्बितश्रेणिबिम्बः ।<br>
उत्तुङ्गांसच्छविरघहरो रङ्गमङ्गश्रियैव<br>
न्यस्यन्नेव प्रियसवयसां गोकुलान्निर्जिहीते ॥ ऋBह्र्स्_३,३.७३ ॥</p>
<p>उष्णीषे वक्रिमा लीलासरसीरुहपाणिता ।<br>
काश्मीरेणोर्ध्वपुण्ड्राद्यमिह मण्डनमीरितम् ॥ ऋBह्र्स्_३,३.७४ ॥</p>
<p>यथा<br>
उष्णीषे दरवक्रिमा करतले व्याजृम्भिलीलाम्बुजं<br>
गौरश्रीरलिके किलोर्ध्वतिलकः कस्तूरिकाबिन्दुमान् ।<br>
वेषः केशव पेशलः सुबलमप्याघूर्णयत्यद्य ते<br>
विक्रान्तं किमुत स्वभावमृदुलां गोष्ठाबलानां ततिम् ॥ ऋBह्र्स्_३,३.७५ ॥</p>
<p>अत्र भङ्गी गिरां नर्मसखैः कर्णकथारसः ।<br>
एषु गोकुलबालानां श्रीश्लाघेत्य्आदिचेष्टितम् ॥ ऋBह्र्स्_३,३.७६ ॥</p>
<p>यथा<br>
धूर्तस्त्वं यदवैषि हृद्गतमतः कर्णे तव व्याहरे<br>
केयं मोहनतासमृद्धिरधुना गोधुक्कुमारीगणे ।<br>
अत्रापि द्युतिरत्नरोहणभुवो बालाः सखे पञ्चषाः<br>
पञ्चेषुर्जगतां जये निजधुरां यत्रार्पयन्माद्यति ॥ ऋBह्र्स्_३,३.७७ ॥</p>
<p>अथ कैशोरम्<br>
कैशोरं पूर्वमेवोक्तं सङ्क्षेपेणोच्यते ततः ॥ ऋBह्र्स्_३,३.७८ ॥</p>
<p>यथा<br>
पश्योत्सिक्तबलीत्रयीवरलते वासस्तडिन्मञ्जुले<br>
प्रोन्मीलद्वनमालिकापरिमलस्तोमे तमालत्विषि ।<br>
उक्षत्यम्बकचातकान् स्मितरसैर्दामोदराम्भोधरे<br>
श्रीदामा रमणीयरोमकलिकाकीर्णाङ्गशाखी बभौ ॥ ऋBह्र्स्_३,३.७९ ॥<br>
प्रायः किशोर एवायं सर्वभक्तेषु भासते ।<br>
तेन यौवनशोभास्य नेह काचित्प्रपञ्चिता ॥ ऋBह्र्स्_३,३.८० ॥</p>
<p>अथ रूपं, यथा<br>
अलङ्कारमलङ्कृत्वा तवाङ्गं पङ्कजेक्षण ।<br>
सखीन् केवलमेवेदं धाम्ना धीमन् धिनोति नः ॥ ऋBह्र्स्_३,३.८१ ॥</p>
<p>अथ शृङ्गं, यथा<br>
व्रजनिजवडभीवितर्दिकायाम्<br>
उषसि विषाणवरे रुवत्युदग्रम् ।<br>
अहह सवयसां तदीयरोम्णाम्<br>
अपि निवहाः सममेव जाग्रति स्म ॥ ऋBह्र्स्_३,३.८२ ॥</p>
<p>वेणुर्, यथा<br>
सुहृदो न हि यात कातरा<br>
हरिमन्वेष्टुमितः सुतां रवेः ।<br>
कथयन्नमुमत्र वैणव<br>
ध्वनिदूतः शिखरे धिनोति नः ॥ ऋBह्र्स्_३,३.८३ ॥</p>
<p>शङ्खो, यथा<br>
पाञ्चालीपतयः श्रुत्वा पाञ्चजन्यस्य निस्वनम् ।<br>
पञ्चास्य पश्य मुदिताः पञ्चास्यप्रतिमां ययुः ॥ ऋBह्र्स्_३,३.८४ ॥</p>
<p>विनोदो, यथा<br>
स्फुरद्अरुणदुकूलं जागुडैर्गौरगात्रं<br>
कृतवरकवरीकं रत्नताटङ्ककर्णम् ।<br>
मधुरिपुमिह राधावेषमुद्वीक्ष्य साक्षात्<br>
प्रियसखि सुबलोऽभूद्विस्मितः सस्मितश्च ॥ ऋBह्र्स्_३,३.८५ ॥</p>
<p>अथानुभावाः<br>
नियुद्धकन्दुकद्यूतवाह्यवाहादिकेलिभिः ।<br>
लगुडालगुडिक्रीडासङ्गरैश्चास्य तोषणम् ॥ ऋBह्र्स्_३,३.८६ ॥<br>
पल्यङ्कासनदोलासु सहस्वापोपवेशनम् ।<br>
चारुचित्रपरीहासो विहारः सलिलाशये ॥ ऋBह्र्स्_३,३.८७ ॥<br>
युग्मत्वे लास्यगानाद्याः सर्वसाधारणाः क्रियाः ॥ ऋBह्र्स्_३,३.८८ ॥</p>
<p>तत्र नियुद्धेन तोषणं, यथा<br>
अघहर जितकाशी युद्धकण्डूलबाहुस्<br>
त्वमटसि सखिगोष्ठ्यामात्मवीर्यं स्तुवानः ।<br>
कथय किमु ममोच्चैश्चण्डदोर्दण्डचेष्टा<br>
विरमितरणरङ्गो निःसहाङ्गः स्थितोऽसि ॥ ऋBह्र्स्_३,३.८९ ॥</p>
<p>युक्तायुक्तादिकथनं हितकृत्ये प्रवर्तनम् ।<br>
प्रायः पुरःसरत्वाद्याः सुहृदामीरिताः क्रियाः ॥ ऋBह्र्स्_३,३.९० ॥<br>
ताम्बुलाद्य्अर्पणं वक्त्रे तिलकस्थासकक्रिया ।<br>
पत्राङ्कुरविलेखादि सखीनां कर्म कीर्तितम् ॥ ऋBह्र्स्_३,३.९१ ॥<br>
निर्जितीकरणं युद्धे वस्त्रे धृत्वास्य कर्षणम् ।<br>
पुष्पाद्य्आच्छेदनं हस्तात्कृष्णेन स्वप्रसाधनम् ।<br>
हस्ताहस्तिप्रसङ्गाद्याः प्रोक्ताः प्रियसखक्रियाः ॥ ऋBह्र्स्_३,३.९२ ॥<br>
दूत्यं व्रजकिशोरीषु तासां प्रणयगामिता ।<br>
ताभिः केलिकलौ साक्षात्सख्युः पक्षपरिग्रहः ॥ ऋBह्र्स्_३,३.९३ ॥<br>
असाक्षात्स्वस्वयूथेशापक्षस्थापनचातुरी ।<br>
कर्णाकर्णिकथाद्याश्च प्रियनर्मसखक्रियाः ॥ ऋBह्र्स्_३,३.९४ ॥<br>
वन्यरत्नालङ्कारैर्माधवस्य प्रसाधनम् ।<br>
पुरस्तौर्यत्रिकं तस्य गवां सम्भालनक्रियाः ॥ ऋBह्र्स्_३,३.९५ ॥<br>
अङ्गसंवाहनं माल्यगुम्फनं बीजनादयः ।<br>
एताः साधारणा दासैर्वयस्यानां क्रिया मताः ।<br>
पूर्वोक्तेष्वपराश्चात्र ज्ञेया धीरैर्यथोचितम् ॥ ऋBह्र्स्_३,३.९६ ॥</p>
<p>अथ सात्त्विकाः, तत्र स्तम्भो, यथा<br>
निष्क्रामन्तं नागमुन्मथ्य कृष्णं<br>
श्रीदामायं द्राक्परिष्वक्तुकामः ।<br>
लब्धस्तम्भौ सम्भ्रमारम्भशाली<br>
बाहुस्तम्भौ पश्य नोत्क्षेप्तुमीष्टे ॥ ऋBह्र्स्_३,३.९७ ॥</p>
<p>स्वेदो, यथा<br>
क्रीडोत्सवानन्दरसं मुकुन्दे<br>
स्वात्य्अम्बुदे वर्षति रम्यघोषे ।<br>
श्रीदाममूर्तिर्वरशुक्तिरेषा<br>
स्वेदाम्बुमुक्तापटलीं प्रसूते ॥ ऋBह्र्स्_३,३.९८ ॥</p>
<p>रोमाञ्चो, यथा दानकेलिकौमुद्याम् (३७)<br>
अपि गुरुपुरस्त्वामुत्सङ्गे निधाय विसङ्कटे<br>
विपुलपुलकोल्लासं स्वरा परिष्वजते हरिः ।<br>
प्रणयति तव स्कन्धे चासौ भुजं भुजगोपमं<br>
क्व सुबल पुरा सिद्धक्षेत्रे चकथ कियत्तपः ॥ ऋBह्र्स्_३,३.९९ ॥<br>
स्वरभेदादि चतुष्कं, यथा<br>
प्रविष्टवति माधवे भुजगराजभाजं ह्रदं<br>
तदीयसुहृदस्तदा पृथुलवेपथुव्याकुलाः ।<br>
विवर्णवपुषः क्षणाद्विकटघर्घरध्मायिनो<br>
निपत्य निकटस्थलीभुवि सुषुप्तिमारेभिरे ॥ ऋBह्र्स्_३,३.१०० ॥</p>
<p>अश्रु, यथा<br>
दावं समीक्ष्य विचरन्तमिषीकतुलैस्<br>
तस्य क्षयार्थमिव बाष्पझरं किरन्ती ।<br>
स्वामप्युपेक्ष्य तनुमम्बुजमालभारिण्य्<br>
आभीरवीथिरभितो हरिमावरिष्ट ॥ ऋBह्र्स्_३,३.१०१ ॥</p>
<p>अथ व्यभिचारिणः<br>
औग्र्यं त्रासं तथालस्यं वर्जयित्वाखिलाः परे ।<br>
रसे प्रेयसि भावज्ञैः कथिता व्यभिचारिणः ॥ ऋBह्र्स्_३,३.१०२ ॥<br>
तत्रायोगे मदं हर्षं गर्वं निद्रां धृतिं विना ।<br>
योगे मृतिं क्लमं व्याधिं विनापस्मृतिदीनते ॥ ऋBह्र्स्_३,३.१०३ ॥</p>
<p>तत्र हर्षो, यथा<br>
निष्क्रमय्य किल कालियोरगं<br>
वल्लवेश्वरसुते समीयुषि ।<br>
सम्मदेन सुहृदः स्खलत्पदास्<br>
तद्गिरश्च विवशाङ्गतां दधुः ॥ ऋBह्र्स्_३,३.१०४ ॥</p>
<p>अथ स्थायी<br>
विमुक्तसम्भ्रमा या स्याद्विश्रम्भात्मा रतिर्द्वयोः ।<br>
प्रायः समानयोरत्र सा सख्यस्थायिशब्दभाक् ॥ ऋBह्र्स्_३,३.१०५ ॥<br>
विश्रम्भो गाढविश्वासविशेषः यन्त्रणोज्झितः ।<br>
एषा सख्यरतिर्वृद्धिं गच्छन्ती प्रणयः क्रमात् ।<br>
प्रेमा स्नेहस्तथा राग इति पञ्चभिदोदिता ॥ ऋBह्र्स्_३,३.१०६ ॥</p>
<p>तत्र सख्यरतिः, यथा<br>
मुकुन्दो गान्दिनीपुत्र त्वया सन्दिश्यतामिति ।<br>
गरुडाङ्क गुडाकेशस्त्वां कदा परिरप्स्यते ॥ ऋBह्र्स्_३,३.१०७ ॥</p>
<p>प्रणयः<br>
प्राप्तायां सम्भ्रमादीनां योग्यतायामपि स्फुटम् ।<br>
तद्गन्धेनाप्यसंस्पृष्टा रतिः प्रणय उच्यते ॥ ऋBह्र्स्_३,३.१०८ ॥<br>
यथा<br>
सुरैस्त्रिपुरजिन्मुखैरपि विधीयमानस्तुतेर्<br>
अपि प्रथयतः परामधिकपारमेष्ठ्यश्रियम् ।<br>
दधत्पुलकिनं हरेरधिशिरोधि सव्यं भुजं<br>
समस्कुरुत पांशुमान् शिरसि चन्द्रकानर्जुनः ॥ ऋBह्र्स्_३,३.१०९ ॥</p>
<p>प्रेम, यथा<br>
भवत्युदयतीश्वरे सुहृदि हन्त राज्यच्युतिर्<br>
मुकुन्द वसतिर्वने परगृहे च दास्यक्रिया ।<br>
इयं स्फुटममङ्गला भवतु पाण्डवानां गतिः<br>
परन्तु ववृधे त्वयि द्विगुणमेव सख्यामृतम् ॥ ऋBह्र्स्_३,३.११० ॥</p>
<p>स्नेहो, यथा श्रीदशमे (१०.१५.१८)<br>
अन्ये तद्अनुरूपाणि मनोज्ञानि महात्मनः ।<br>
गायन्ति स्म महाराज स्नेहक्लिन्नधियः शनैः ॥ ऋBह्र्स्_३,३.१११ ॥</p>
<p>यथा वा<br>
आर्द्राङ्गस्खलद्अच्छधातुषु सुहृद्गोत्रेषु लीलारसं<br>
वर्षत्युच्छ्वसितेषु कृष्णमुदिरे व्यक्तं बभूवाद्भुतम् ।<br>
या प्रागास्त सरस्वती द्रुतमसौ लीनोपकण्ठस्थले<br>
या नासीदुदगाद्दृशोः पथि सदा नीरोरुधावात्र सा ॥ ऋBह्र्स्_३,३.११२ ॥</p>
<p>रागो, यथा<br>
अस्त्रेण दुष्परिहरा हरये व्यकारि<br>
या पत्रिपङ्क्तिरकृपेण कृपीसुतेन ।<br>
उत्प्लुत्य गाण्डिवभृता हृदि गृह्यमाणा<br>
जातास्य सा कुसुमवृष्टिरिवोत्सवाय ॥ ऋBह्र्स्_३,३.११३ ॥</p>
<p>यथा वा<br>
कुसुमान्यवचिन्वतः समन्ताद्<br>
वनमालारचनोचितान्यरण्ये ।<br>
वृषभस्य वृषार्कजा मरीचिर्<br>
दिवसार्धेऽपि बभूव कौमुदीव ॥ ऋBह्र्स्_३,३.११४ ॥</p>
<p>अथ अयोगे उत्कण्ठितं, यथा<br>
धनुर्वेदमधीयानो मध्यमस्त्वयि पाण्डवः ।<br>
बाष्पसङ्कीर्णया कृष्णः गिराश्लेषं व्यजिज्ञपत् ॥ ऋBह्र्स्_३,३.११५ ॥</p>
<p>अथ वियोगे, यथा<br>
अघस्य जठरानलात्फणिह्रदस्य च क्ष्वेडतो<br>
दवस्य कवलादपि त्वमवितात्र येषामभूः ।<br>
इतस्त्रितयतोऽप्यतिप्रकटघोरधाटीधरात्<br>
कथं न विरहज्वरादवसितान् सखीनद्य नः ॥ ऋBह्र्स्_३,३.११६ ॥</p>
<p>अत्रापि पूर्ववत्प्रोक्तास्तापाद्यास्ता दशा दश ॥ ऋBह्र्स्_३,३.११७ ॥</p>
<p>तत्र तापः<br>
प्रपन्नाः भाण्डीरेऽप्यधिकशिशिरे चण्डिमभरं<br>
तुषारेऽपि प्रौढिं दिनकरसुतास्रोतसि गतः ।<br>
अपूर्वः कंसारे सुबलमुखमित्रावलिमसौ<br>
बलीयानुत्तापस्तव विरहजन्मा ज्वलयति ॥ ऋBह्र्स्_३,३.११८ ॥</p>
<p>कृशता<br>
त्वयि प्राप्ते कंसक्षितिपतिविमोक्षाय नगरीं<br>
गभीरादाभीरावलितनुषु खेदादनुदिनम् ।<br>
चतूर्णां भूतानामजनि तनिमा दानवरिपो<br>
समीरस्य घ्रानाध्वनि पृथुलता केवलमभूत् ॥ ऋBह्र्स्_३,३.११९ ॥</p>
<p>जागर्या, यथा<br>
नेत्राम्बुजद्वन्द्वमवेक्ष्य पूर्णं<br>
बाष्पाम्बुपूरेण वरूथपस्य ।<br>
तत्रानुवृत्तिं किल यादवेन्द्र<br>
निर्विद्य निद्रामधुपी मुमोच ॥ ऋBह्र्स्_३,३.१२० ॥</p>
<p>आलम्बनशून्यता<br>
गते वृन्दारण्यात्प्रियसुहृदि गोष्ठेश्वरसुते<br>
लघुभृतं सद्यः पतद्अतितरामुत्पतदपि ।<br>
न हि भ्रामं भ्रामं भजति चटुलं तुलमिव मे<br>
निरालम्बं चेतः क्वचिदपि विलम्बं लवमपि ॥ ऋBह्र्स्_३,३.१२१ ॥</p>
<p>अधृतिः<br>
रचयति निजवृत्तौ पाशुपाल्ये निवृत्तिं<br>
कलयति च कलानां विस्मृतौ यत्नकोटिम् ।<br>
किमपरमिह वाच्यं जीवितेऽप्यद्य धत्ते<br>
यदुवर विरहात्ते नार्थितां बन्धुवर्गः ॥ ऋBह्र्स्_३,३.१२२ ॥</p>
<p>जडता<br>
अनाश्रितपरिच्छदाः कृशविशीर्णरुक्षाङ्गकाः<br>
सदा विफलवृत्तयो विरहिताः किल च्छायया ।<br>
विरावपरिवर्जितास्तव मुकुन्द गोष्ठान्तरे<br>
स्फुरति सुहृदां गणाः शिखरजातवृक्षा इव ॥ ऋBह्र्स्_३,३.१२३ ॥</p>
<p>व्याधिः<br>
विरहज्वरसंज्वरेण ते ज्वलिता विश्लथगात्रबन्धना ।<br>
यदुवीर तटे विचेष्टते चिरमाभीरकुमारमण्डली ॥ ऋBह्र्स्_३,३.१२४ ॥</p>
<p>उन्मादः<br>
विना भवद्अनुस्मृतिं विरहविभ्रमेणाधुना<br>
जगद्व्यवहृतिक्रमं निखिलमेव विस्मारिताः ।<br>
लुण्ठन्ति भुवि शेरते बत हसन्ति धावन्त्यमी<br>
रुदन्ति मथुरापते किमपि वल्लवानां गणाः ॥ ऋBह्र्स्_३,३.१२५ ॥</p>
<p>मूर्च्छितम्<br>
दीव्यतीह मधुरे मथुरायां<br>
प्राप्य राज्यमधुना मधुनाथे ।<br>
विश्वमेव मुदितं रुदितान्धे<br>
गोकुले तु मुहुराकुलताभूत् ॥ ऋBह्र्स्_३,३.१२६ ॥</p>
<p>मृतिः<br>
कंसारेर्विरहज्वरोर्मिजनितज्वालावलीजर्जरा<br>
गोपाः शैलतटे तथा शिथिलितश्वासाङ्कुराः शेरते ।<br>
वारं वारमखर्वलोचनजलैराप्लाव्य तान्निश्चलान्<br>
शोचन्त्यद्य यथा चिरं परिचयस्निग्धाः कुरङ्गा अपि ॥ ऋBह्र्स्_३,३.१२७ ॥</p>
<p>प्रोक्तेयं विरहावस्था स्पष्टलीलानुसारतः ।<br>
कृष्णेन विप्रयोगः स्यान्न जातु व्रजवासिनाम् ॥ ऋBह्र्स्_३,३.१२८ ॥</p>
<p>तथा च स्कान्दे मथुराखण्डे<br>
वत्सैर्वत्सतरीभिश्च सदा क्रीडति माधवः ।<br>
वृन्दावनान्तरगतः सरामो बालकैर्वृतः ॥ ऋBह्र्स्_३,३.१२९ ॥</p>
<p>अथ योगे सिद्धिर्, यथा<br>
पाण्डवः पुण्डरीकाक्षं प्रेक्ष्य चक्रिनिकेतने ।<br>
चित्राकारं भजन्नेव मित्राकारमदर्शयत् ॥ ऋBह्र्स्_३,३.१३० ॥<br>
तुष्टिर्, यथ श्रीदशमे (१०.७१.२७)<br>
तं मातुलेयं परिरभ्य निर्वृतो<br>
भीमः स्मयन् प्रेमजवाकुलेन्द्रियः ।<br>
यमौ किरीटी च सुहृत्तमं मुदा<br>
प्रबृद्धबाष्पः परिरेभिरेऽच्युतम् ॥ ऋBह्र्स्_३,३.१३१ ॥</p>
<p>यथा वा<br>
कुरुजाङ्गले हरिमवेक्ष्य पुरः<br>
प्रियसङ्गमं व्रजसुहृन्निकराः ।<br>
भुजमण्डलेन मणिकुण्डलिनः<br>
पुलकाञ्चितेन परिषष्वजिरे ॥ ऋBह्र्स्_३,३.१३२ ॥</p>
<p>स्थितिर्, यथा श्रीदशमे (१०.१२.१२)<br>
यत्पादपांसुर्बहुजन्मकृच्छ्रतो<br>
धृतात्मभिर्योगिभिरप्यलभ्यः ।<br>
स एव यद्दृग्विषयः स्वयं स्थितः<br>
किं वर्ण्यते दिष्टमतो व्रजौकसाम् ॥ ऋBह्र्स्_३,३.१३३ ॥</p>
<p>द्वयोरप्येकजातीयभावमाधुर्यभागसौ ।<br>
प्रेयान् कामपि पुष्णाति रसश्चित्तचमत्कृतिम् ॥ ऋBह्र्स्_३,३.१३४ ॥<br>
प्रीते च वत्सले चापि कृष्णतद्भक्तयोः पुनः ।<br>
द्वयोरन्योन्यभावस्य भिन्नजातीयता भवेत् ॥ ऋBह्र्स्_३,३.१३५ ॥<br>
प्रेयानेव भवेत्प्रेयानतः सर्वरसेष्वयम् ।<br>
सख्यसम्पृक्तहृदयैः सद्भिरेवानुबुध्यते ॥ ऋBह्र्स्_३,३.१३६ ॥</p>
<p>इति श्रीश्रीभक्तिरसामृतसिन्धौ<br>
पश्चिमविभागे मुख्यभक्तिरसपञ्चकनिरूपणे<br>
प्रेयोभक्तिरसलहरी तृतीया ।</p>
<p>___________________________________________________</p>
<p>(३.४)<br>
वत्सलभक्तिरसाख्या चतुर्थलहरी</p>
<p>विभावाद्यैस्तु वात्सल्यं स्थायी पुष्टिमुपागतः ।<br>
एष वत्सलनामात्र प्रोक्तो भक्तिरसो बुधैः ॥ ऋBह्र्स्_३,४.१ ॥<br>
तत्र आलम्बनाः<br>
कृष्णं तस्य गुरूंश्चात्र प्राहुरालम्बनान् बुधाः ॥ ऋBह्र्स्_३,४.२ ॥</p>
<p>तत्र कृष्णो, यथा<br>
नवकुवलयदामश्यामलं कोमलाङ्गं<br>
विचलद्अलकभृङ्गक्रान्तनेत्राम्बुजान्तम् ।<br>
व्रजभुवि विहरन्तं पुत्रमालोकयन्ती<br>
व्रजपतिदयितासीत्प्रस्नवोत्पीडदिग्धा ॥ ऋBह्र्स्_३,४.३ ॥</p>
<p>श्यामाङ्गो रुचिरः सर्वसल्लक्षणयुतो मृदुः ।<br>
प्रियवाक्सरलो ह्रीमान् विनयी मान्यमानकृत् ।<br>
दातेत्य्आदिगुणो कृष्णो विभाव इति कथ्यते ॥ ऋBह्र्स्_३,४.४ ॥<br>
एवं गुणस्य चास्यानुग्राह्यत्वादेव कीर्तिता ।<br>
प्रभावानास्पदतया वेद्यस्यात्र विभावता ॥ ऋBह्र्स्_३,४.५ ॥</p>
<p>तथा श्रीदशमे (१०.८.४५)<br>
त्रय्या चोपनिषद्भिश्च साङ्ख्ययोगैश्च सात्वतैः ।<br>
उपगीयमानमाहात्म्यं हरिं सामन्यतात्मजम् ॥ ऋBह्र्स्_३,४.६ ॥</p>
<p>यथा वा<br>
विष्णुर्नित्यमुपास्यते सखि मया तेनात्र नीताः क्षयं<br>
शङ्के पूतनिकादयः क्षितिरुहौ तौ वात्ययोन्मूलितौ ।<br>
प्रत्यक्षं गिरिरेष गोष्टपतिना रामेण सार्धं धृतस्<br>
तत्तत्कर्म दुरन्वयं मम शिशोः केनास्य सम्भाव्यते ॥ ऋBह्र्स्_३,४.७ ॥</p>
<p>अथ गुरवः<br>
अधिकंमन्यभावेन शिक्षाकारितयापि च ।<br>
लालकत्वादिनाप्यत्र विभावा गुरवो मताः ॥ ऋBह्र्स्_३,४.८ ॥</p>
<p>यथा<br>
भूर्य्अनुग्रहचितेन चेतसा<br>
लालनोत्कमभितः कृपाकुलम् ।<br>
गौरवेण गुरुणा जगद्गुरोर्<br>
गौरवं गणमगण्यमाश्रये ॥ ऋBह्र्स्_३,४.९ ॥</p>
<p>ते तु तस्यात्र कथिता व्रजराज्ञी व्रजेश्वरः ।<br>
रोहिणी ताश्च वल्लव्यो याः पद्मजहृतात्मजाः ॥ ऋBह्र्स्_३,४.१० ॥<br>
देवकी तत्सपत्न्यश्च कुन्ती चानकदुन्दुभिः ।<br>
सान्दीपनिमुखाश्चान्ये यथापूर्वममी वराः ।<br>
व्रजेश्वरीव्रजाधीशौ श्रेष्ठौ गुरुजनेष्विमौ ॥ ऋBह्र्स्_३,४.११ ॥</p>
<p>तत्र व्रजेश्वर्या रूपं, यथा श्रीदशमे (१०.९.३)<br>
क्षौमं वासः पृथुकटितटे बिभ्रती सूत्रनद्धं<br>
पुत्रस्नेहस्नुतकुचयुगं जातकम्पं च सुभ्रूः ।<br>
रज्ज्व्आकर्षश्रमभुजचलत्कङ्कणौ कुण्डले च<br>
स्विन्नं वक्त्रं कबरविगलन्मालती निर्ममन्थ ॥ ऋBह्र्स्_३,४.१२ ॥</p>
<p>यथा वा<br>
डोरीजुटितवक्रकेशपटला सिन्दूरबिन्दूल्लसत्<br>
सीमान्तद्युतिरङ्गभूषणविधिं नातिप्रभूतं श्रिता ।<br>
गोविन्दास्यनिसृष्टसाश्रुनयनद्वन्द्वा नवेन्दीवर<br>
श्यामश्यामरुचिर्विचित्रसिचया गोष्ठेश्वरी पातु वः ॥ ऋBह्र्स्_३,४.१३ ॥</p>
<p>वात्सल्यम्, यथा<br>
तनौ मन्त्रन्यासं प्रणयति हरेर्गद्गदमयी<br>
सबाष्पाक्षी रक्षातिलकमलिके कल्पयति च ।<br>
स्नुवाना प्रत्यूषे दिशति च भुजे कार्मणमसौ<br>
यशोदा मूर्तेव स्फुरति सुतवात्सल्यपटली ॥ ऋBह्र्स्_३,४.१४ ॥</p>
<p>व्रजाधीशस्य रूपं, यथा<br>
तिलतण्डुलितैः कचैः स्फुरन्तं<br>
नवभाण्डीरपलाशचारुचेलम् ।<br>
अतितुन्दिलमिन्दुकान्तिभाजं<br>
व्रजराजं वरकूर्चमर्चयामि ॥ ऋBह्र्स्_३,४.१५ ॥</p>
<p>वात्सल्यम्, यथा<br>
अवलम्ब्य कराङ्गुलिं निजां<br>
स्खलद्अङ्घ्रि प्रसरन्तमङ्गने ।<br>
उरसि स्रवद्अश्रुनिर्झरो<br>
मुमुदे प्रेक्ष्य सुतं व्रजाधिपः ॥ ऋBह्र्स्_३,४.१६ ॥</p>
<p>अथ उद्दीपनाः<br>
कौमारादिवयोरूपवेशाः शैशवचापलम् ।<br>
जल्पितस्मितलीलाद्याः बुधैरुद्दीपनाः स्मृताः ॥ ऋBह्र्स्_३,४.१७ ॥</p>
<p>तत्र कौमारम्<br>
आद्यं मध्यं तथा शेषं कौमारं त्रिविधं मतम् ॥ ऋBह्र्स्_३,४.१८ ॥</p>
<p>तत्र आद्यम्<br>
स्थूलमध्योरुतापाङ्गश्वेतिमा स्वल्पदन्तता ।<br>
प्रव्यक्तमार्दवत्वं च कौमारे प्रथमे सति ॥ ऋBह्र्स्_३,४.१९ ॥</p>
<p>यथा<br>
त्रिचतुरदशनस्फुरन्मुखेन्दुं<br>
पृथुतरमध्यकटिरकोरुसीमा ।<br>
नवकुवलयकोमलः कुमारो<br>
मुदमधिकां व्रजनाथयोर्व्यतानीत् ॥ ऋBह्र्स्_३,४.२० ॥</p>
<p>अस्मिन्मुहुः पदक्षेपक्षणिके रुदितस्मिते ।<br>
स्वाङ्गुष्ठपानमुत्तानशयनाद्यं च चेष्टितम् ॥ ऋBह्र्स्_३,४.२१ ॥</p>
<p>यथा<br>
मुखपुटकृतपादाम्भोरुहाङ्गुष्ठमूर्ध<br>
प्रचलचरणयुग्मं पुत्रमुत्तानसुप्तम् ।<br>
क्षणमिह विरुदन्तं स्मेरवक्त्रं क्षणं सा<br>
तिलमपि विरतासीन्नेक्षितुं गोष्ठराज्ञी ॥ ऋBह्र्स्_३,४.२२ ॥</p>
<p>अत्र व्याघ्रनखं कण्ठे रक्षातिलकमङ्गलम् ।<br>
पट्टडोरी कटौ हस्ते सूत्रमित्यादि मण्डनम् ॥ ऋBह्र्स्_३,४.२३ ॥</p>
<p>यथा<br>
तरक्षुनखमण्डलं नवतमालपत्रद्युतिं<br>
शिशुं रुचिररोचनाकृततमालपत्रश्रियम् ।<br>
धृतप्रतिसरं कटिस्फुरितपट्टसूत्रस्रजं<br>
व्रजेशगृहिणी सुतं न किल वीक्ष्य तृप्तिं ययौ ॥ ऋBह्र्स्_३,४.२४ ॥</p>
<p>अथ मध्यमम्<br>
दृक्तटीभाग्अलकतानग्नता च्छिद्रिकर्णता ।<br>
कलोक्तिरिङ्गनाद्यं च कौमारे सति मध्यमे ॥ ऋBह्र्स्_३,४.२५ ॥</p>
<p>यथा<br>
विचलद्अलकरुद्धभ्रूकुटी चञ्चलाक्षं<br>
कलवचनमुदञ्चन्नूतनश्रोत्ररन्ध्रम् ।<br>
अलघुरचितरिङ्गं गोकुले दिग्दुकूलं<br>
तनयममृतसिन्धौ प्रेक्ष्य माता न्यमाङ्क्षीत् ॥ ऋBह्र्स्_३,४.२६ ॥</p>
<p>घ्राणस्य शिखरे मुक्ता नवनीतं कराम्बुजे ।<br>
किङ्किण्य्आदि च कट्यादौ प्रसाधनमिहोदितम् ॥ ऋBह्र्स्_३,४.२७ ॥</p>
<p>यथा<br>
क्वणितकनककिङ्किणीकलापं<br>
स्मितमुखमुज्ज्वलनासिकाग्रमुक्तम् ।<br>
करधृतनवनीतपिण्डमग्रे<br>
तनयमवेक्ष्य ननन्द नन्दपत्नी ॥ ऋBह्र्स्_३,४.२८ ॥</p>
<p>अथ शेषम्<br>
अत्र किञ्चित्कृशं मध्यमीषत्प्रथिमभागुरः ।<br>
शिरश्च काकपक्षाढ्यं कौमारे चरमे सति ॥ ऋBह्र्स्_३,४.२९ ॥</p>
<p>यथा<br>
स मनागपचीयमानमध्यः<br>
प्रथिमोपक्रमशिक्षणार्थिवक्षाः ।<br>
दधद्आकुलकाकपक्षलक्ष्मीं<br>
जननीं स्तम्भयति स्म दिव्यडिम्भः ॥ ऋBह्र्स्_३,४.३० ॥</p>
<p>धटी फणपडी चात्र किञ्चिद्वन्यविभूषणम् ।<br>
लघुवेत्रकरत्नादि मण्डनं परिकीर्तितम् ॥ ऋBह्र्स्_३,४.३१ ॥<br>
वत्सरक्षा व्रजाभ्यर्णे वयस्यैः सह खेलनम् ।<br>
पावशृङ्गदलादीनां वादनाद्यत्र चेष्टितम् ॥ ऋBह्र्स्_३,४.३२ ॥</p>
<p>यथा<br>
शिखण्डकृतशेखरः फणपटीं दधत्<br>
करे च लगुडीं लघुं सवयसां कुलैरावृतः ।<br>
अवन्निह शकृत्करीन् परिसरे व्रजस्य प्रिये<br>
सुतस्तव कृतार्थयत्यहह पश्य नेत्राणि नः ॥ ऋBह्र्स्_३,४.३३ ॥</p>
<p>अथ पौगण्डम्<br>
पौगण्डादि पुरैवोक्तं तेन सङ्क्षिप्य लिख्यते ॥ ऋBह्र्स्_३,४.३४ ॥</p>
<p>यथा<br>
पथि पथि सुरभीणानंशुकोत्तंसिमूर्धा<br>
धवलिमयुग्अपाङ्गो मण्डितः कञ्चुकेन ।<br>
लघु लघु परिगुञ्जन्मञ्जुमञ्जीरयुग्मं<br>
व्रजभुवि मम वत्सः कच्चदेशादुपैति ॥ ऋBह्र्स्_३,४.३५ ॥</p>
<p>अथ कैशोरम्<br>
अरुणिमयुग्अपाङ्गस्तुङ्गवक्षःकपाटी<br>
विलुठद्अमलहारो रम्यरोमावलिश्रीः ।<br>
पुरुषमणिरयं मे देवकि श्यामलाङ्गस्<br>
त्वद्उदरखनिजन्मा नेत्रमुच्चैर्धिनोति ॥ ऋBह्र्स्_३,४.३६ ॥</p>
<p>नव्येन यौवनेनापि दीव्यन् गोष्ठेन्द्रनन्दनः ।<br>
भाति केवलवात्सल्यभाजां पौगण्डभागिव ॥ ऋBह्र्स्_३,४.३७ ॥<br>
सुकुमारेण पौगण्डवयसा सङ्गतोऽप्यसौ ।<br>
किशोराभः सदा दासविशेषाणां प्रभासते ॥ ऋBह्र्स्_३,४.३८ ॥</p>
<p>अथ शैशवचापलम्<br>
पारीर्भिनत्ति विकिरत्यजिरे दधीनि<br>
सन्तानिकां हरति कृन्तति मन्थदण्डम् ।<br>
वह्नौ क्षिपत्यविरतं नवनीतमित्थं<br>
मातुः प्रमोदभरमेव हरिस्तनोति ॥ ऋBह्र्स्_३,४.३९ ॥</p>
<p>यथा वा<br>
प्रेक्ष्य प्रेक्ष्य दिशः सशङ्कमसकृन्मन्दं पदं निक्षिपन्<br>
नायात्येष लतान्तरे स्फुटमितो गव्यं हरिष्यन् हरिः ।<br>
तिष्ठ स्वैरमजानतीव मुखरे चौर्यभ्रमद्भ्रूलतं<br>
त्रस्यल्लोचनमस्य शुष्यद्अधरं रम्यं दिदृक्षे मुखम् ॥ ऋBह्र्स्_३,४.४० ॥</p>
<p>अथ अनुभावाः<br>
अनुभावाः शिरोघ्राणं करेणाङ्गाभिमार्जनम् ।<br>
आशीर्वादो निदेशश्च लालनं प्रतिपालनम् ।<br>
हितोपदेशदानाद्या वत्सले परिकीर्तिताः ॥ ऋBह्र्स्_३,४.४१ ॥</p>
<p>अत्र शिरोघ्राणम्, यथा श्रीदशमे (१०.१३.३३)</p>
<p>तद्ईक्षणोत्प्रेमरसाप्लुताशया<br>
जातानुरागा गतमन्यवोऽर्भकान् ।<br>
उदुह्य दोर्भिः परिरभ्य मूर्धनि<br>
घ्राणैरवापुः परमां मुदं ते ॥ ऋBह्र्स्_३,४.४२ ॥</p>
<p>यथा वा<br>
दुग्धेन दिग्धा कुचविच्युतेन<br>
समग्रमाघ्राय शिरः सपिच्छम् ।<br>
करेण गोष्ठेशितुरङ्गनेयम्<br>
अङ्गानि पुत्रस्य मुहुर्ममार्ज ॥ ऋBह्र्स्_३,४.४३ ॥</p>
<p>चुम्बाश्लेषौ तथाह्वानं नामग्रहणपूर्वकम् ।<br>
उपालम्भादयश्चात्र मित्रैः साधारणाः क्रियाः ॥ ऋBह्र्स्_३,४.४४ ॥</p>
<p>अथ सात्त्विकाः<br>
नवात्र सात्त्विकाः स्तन्यस्रावः स्तम्भादयश्च ते ॥ ऋBह्र्स्_३,४.४५ ॥</p>
<p>तत्र स्तन्यस्रावो, यथा श्रीदशमे (१०.१३.२२)</p>
<p>तन्मातरो वेणुरवत्वरोत्थिता<br>
उत्थाप्य दोर्भिः परिरभ्य निर्भरम् ।<br>
स्नेहस्नुतस्तन्यपयःसुधासवं<br>
मत्वा परं ब्रह्म सुतानपाययन् ॥ ऋBह्र्स्_३,४.४६ ॥</p>
<p>यथा वा ललितमाधवे (१.४६)</p>
<p>निचुलितगिरिधातुस्फीतपत्रावलीकान्<br>
अखिलसुरभिरेणून् क्षालयद्भिर्यशोदा ।<br>
कुचकलसविमुक्तैः स्नेहमाध्वीकमध्यैस्<br>
तव नवमभिषेकं दुग्धपूरैः करोति ॥ ऋBह्र्स्_३,४.४७ ॥</p>
<p>स्तम्भादयो, यथा<br>
कथमपि परिरब्धुं न क्षमा स्तब्धगात्री<br>
कलयितुमपि नालं बाष्पपुरप्लुताक्षी ।<br>
न च सुतमुपदेष्टुं रुद्धकण्ठी समर्था<br>
दधतमचलमासीद्व्याकुला गोकुलेशा ॥ ऋBह्र्स्_३,४.४८ ॥</p>
<p>अथ व्यभिचारिणः<br>
तत्रापस्मारसहिताः प्रीतोक्ताः व्यभिचारिणः ॥ ऋBह्र्स्_३,४.४९ ॥</p>
<p>तत्र हर्षो, यथा श्रीदशमे (१०.१७.१९)</p>
<p>यशोदापि महाभागा नष्टलब्धप्रजा सती ।<br>
परिष्वजाङ्कमारोप्य मुमोचाश्रुकलां मुहुः ॥ ऋBह्र्स्_३,४.५० ॥</p>
<p>यथा वा विदग्धमाधवे (१.२०)</p>
<p>जितचन्द्रपरागचन्द्रिका<br>
नलदेन्दीवरचन्दनश्रियम् ।<br>
परितो मयि शैत्यमाधुरीं<br>
वहति स्पर्शमहोत्सवस्तव ॥ ऋBह्र्स्_३,४.५१ ॥</p>
<p>अथ स्थायी<br>
सम्भ्रमादिच्युता या स्यादनुकम्पेऽनुकम्पितुः ।<br>
रतिः सैवात्र वात्सल्यं स्थायी भावो निगद्यते ॥ ऋBह्र्स्_३,४.५२ ॥<br>
यशोदादेस्तु वात्सल्यरतिः प्रौढा निसर्गतः ।<br>
प्रेमवत्स्नेहवद्भाति कदाचित्किल रागवत् ॥ ऋBह्र्स्_३,४.५३ ॥</p>
<p>तत्र वात्सल्यरतिर्, यथा श्रीदशमे (१०.६.४३)</p>
<p>नन्दः स्वपुत्रमादाय प्रेत्यागतमुदारधीः ।<br>
मूर्ध्न्युपाघ्राय परमां मुदं लेभे कुरूद्वह ॥ ऋBह्र्स्_३,४.५४ ॥</p>
<p>यथा वा<br>
विन्यस्तश्रुतिपालिरद्य मुरलीनिस्वानशुश्रूषा<br>
भूयः प्रस्रववर्षिणी द्विगुणितोत्कण्ठा प्रदोषोदये ।<br>
गेहादङ्गनमङ्गनात्पुनरसौ गेहं विशन्त्याकुला<br>
गोविन्दस्य मुहुर्व्रजेन्द्रगृहिणी पन्थानमालोकते ॥ ऋBह्र्स्_३,४.५५ ॥</p>
<p>प्रेमवद्, यथा<br>
प्रेक्ष्य तत्र मुनिराजमण्डलैः<br>
स्तूयमानमसि मुक्तसम्भ्रमा ।<br>
कृष्णमङ्कमभि गोकुलेश्वरी<br>
प्रस्नुता कुरुभुवि न्यवीविशत् ॥ ऋBह्र्स्_३,४.५६ ॥</p>
<p>यथा वा<br>
देवक्या विवृतप्रसूचरितयाप्युन्मृज्यमानानने<br>
भूयोभिर्वसुदेवनन्दनतयाप्युद्घूष्यमाणे जनैः ।<br>
गोविन्दे मिहिरग्रहोत्सुकतया क्षेत्रं कुरोरागते<br>
प्रेमा वल्लवनाथयोरतितरामुल्लासमेवाययौ ॥ ऋBह्र्स्_३,४.५७ ॥</p>
<p>स्नेहवत्, यथा<br>
पीयूषद्युतिभिः स्तनाद्रिपतितैः क्षीरोत्करैर्जाह्नवी<br>
कालिन्दी च विलोचनाब्जजनितैर्जाताञ्जनश्यामलैः ।<br>
आरान्मध्यमवेदिमापतितयोः क्लिन्ना तयोः सङ्गमे<br>
वृत्तासि व्रजराज्ञि तत्सुतमुखप्रेक्षां स्फुटं वाञ्छसि ॥ ऋBह्र्स्_३,४.५८ ॥</p>
<p>रागवत्, यथा<br>
तुषावति तुषानलोऽप्युपरि तस्य बद्धस्थितिर्<br>
भवन्तमवलोकते यदि मुकुन्द गोष्ठेश्वरी ।<br>
सुधाम्बुधिरपि स्फुटं विकटकालकूटत्यलं<br>
स्थिता यदि न तत्र ते वदनपद्ममुद्वीक्ष्यते ॥ ऋBह्र्स्_३,४.५९ ॥</p>
<p>अथ अयोगे उत्कण्ठितम्, यथा<br>
वत्सस्य हन्त शरद्इन्दुविनिन्दिवक्त्रं<br>
सम्पादयिष्यति कदा नयनोत्सवं नः ।<br>
इत्यच्युते विहरति व्रजबाटिकायाम्<br>
ऊर्वी त्वरा जयति देवकनन्दिनीनाम् ॥ ऋBह्र्स्_३,४.६० ॥</p>
<p>यथा वा<br>
भ्रातस्तनयं भ्रातुर्<br>
मम सन्दिश गान्दिनीपुत्र ।<br>
भ्रातृव्येषु वसन्ती<br>
दिदृक्षते त्वां हरे कुन्ती ॥ ऋBह्र्स्_३,४.६१ ॥</p>
<p>वियोगो, यथा श्रीदशमे (१०.४६.२८)<br>
यशोदा वर्ण्यमानानि पुत्रस्य चरिताणि च ।<br>
शृण्वत्यश्रूण्यस्राक्षीत्स्नेहस्नुतपयोधरा ॥ ऋBह्र्स्_३,४.६२ ॥</p>
<p>यथा वा<br>
याते राजपुरं हरौ मुखतटी व्याकीर्णधूम्रालका<br>
पश्य स्रस्ततनुः कठोरलुठनैर्देहे व्रणं कुर्वती ।<br>
क्षीणा गोष्ठमहीमहेन्द्रमहिषी हा पुत्र पुत्रेत्यसौ<br>
क्रोशन्ती करयोर्युगेन कुरुते कष्टादुरस्ताडनम् ॥ ऋBह्र्स्_३,४.६३ ॥</p>
<p>बहूनामपि सद्भावे वियोगेऽत्र तु केचन ।<br>
चिन्ता विषादनिर्वेदजाड्यदैन्यानि चापलम् ।<br>
उन्मादमोहावित्याद्या अत्युद्रेकं व्रजन्त्यमी ॥ ऋBह्र्स्_३,४.६४ ॥</p>
<p>अत्र चिन्ता<br>
मन्दस्पन्दमभूत्क्लमैरलघुभिः सन्दानितं मानसं<br>
द्वन्द्वं लोचनयोश्चिरादविचलव्याभुग्नतारं स्थितम् ।<br>
निश्वासैः स्रवदेव पाकमयते स्तन्यं च तप्तैरिदं<br>
नूनं वल्लवराज्ञि पुत्रविरहोद्घूर्णाभिराक्रम्यसे ॥ ऋBह्र्स्_३,४.६५ ॥</p>
<p>विषादः<br>
वदनकमलं पुत्रस्याहं निमीलति शैशवे<br>
नवतरुणिमारम्भोन्मृष्टं न रम्यमलोकयम् ।<br>
अभिनववधूयुक्तं चामुं न हर्म्यमवेशयं<br>
शिरसि कुलिशं हन्त क्षिप्तं श्वफल्कसुतेन मे ॥ ऋBह्र्स्_३,४.६६ ॥</p>
<p>निर्वेदः<br>
धिगस्तु हतजीवितं निरवधिश्रियोऽप्यद्य मे<br>
यया न हि हरेः शिरः स्नुतकुचाग्रमाघ्रायते ।<br>
सदा नवसुधादुहामपि गवां परार्धं च धिक्<br>
स लुञ्चति न चञ्चलः सुरभिगन्धि यासां दधि ॥ ऋBह्र्स्_३,४.६७ ॥</p>
<p>जाड्यम्<br>
यः पुण्डरीकेक्षण तिष्ठतस्ते<br>
गोष्ठे कराम्भोरुहमण्डनोऽभूत् ।<br>
तं प्रेक्ष्य दण्डस्तिमितेन्द्रियाद्यद्<br>
दण्डाकृतिस्ते जननी बभूव ॥ ऋBह्र्स्_३,४.६८ ॥</p>
<p>दैन्यम्<br>
याचते बत विधातरुदस्रा<br>
त्वां रदैस्तृणमुदस्य यशोदा ।<br>
गोचरे सकृदपि क्षणमद्य<br>
मत्सरं त्यज ममानय वत्सम् ॥ ऋBह्र्स्_३,४.६९ ॥</p>
<p>चापलम्<br>
किमिव कुरुते हर्म्ये तिष्ठन्नयं निरपत्रपो<br>
व्रजपतिरिति ब्रूते मुग्धोऽयमत्र मुदा जनः ।<br>
अहह तनयं प्राणेभ्योऽपि प्रियं परिहृत्य तं<br>
कठिनहृदयो गोष्ठे स्वैरी प्रविश्य सुखीयति ॥ ऋBह्र्स्_३,४.७० ॥</p>
<p>उन्मादः<br>
क्व मे पुत्रो नीपाः कथयत कुरङ्गाः किमिह वः<br>
स बभ्रामाभ्यर्णे भणत तमुदन्तं मधुकराः ।<br>
इति भ्रामं भ्रामं भ्रमभरविदूना यदुपते<br>
भवन्तं पृच्छन्ती दिशि दिशि यशोदा विचरति ॥ ऋBह्र्स्_३,४.७१ ॥</p>
<p>मोहः<br>
कुटुम्बिनि मनस्तटे विधुरतां विधत्से कथं<br>
प्रसारय दृशं मनाक्तव सुतः पुरो वर्तते ।<br>
इदं गृहिणि गृहं न कुरु शून्यमित्याकुलं<br>
स शोचति तव प्रसूं यदुकुलेन्द्र नन्दः पिता ॥ ऋBह्र्स्_३,४.७२ ॥</p>
<p>अथ योगे सिद्धिः<br>
विलोक्य रङ्गस्थललब्धसङ्गमं<br>
विलोचनाभीष्टविलोकनं हरिम् ।<br>
स्तन्यैरसिञ्चन्नवकञ्चुकाञ्चलं<br>
देव्यः क्षणादानकदुन्दुभिप्रियाः ॥ ऋBह्र्स्_३,४.७३ ॥</p>
<p>तुष्टिर्, यथा प्रथमे (१.११.३०)</p>
<p>ताः पुत्रमङ्कमारोप्य स्नेहस्नुतपयोधराः ।<br>
हर्षविह्वलितात्मानः सिषिचुर्नेत्रजैर्जलैः ॥ ऋBह्र्स्_३,४.७४ ॥</p>
<p>यथा वा ललितमाधवे (१०.१४)</p>
<p>नयनयोः स्तनयोरपि युग्मतः<br>
परिपतद्भिरसौ पयसां झरैः ।<br>
अहह वल्लवराजगृहेश्वरी<br>
स्वतनयं प्रणयादभिषिञ्चति ॥ ऋBह्र्स्_३,४.७५ ॥</p>
<p>स्थितिर्, यथा विदग्धमाधवे (१.१९)</p>
<p>अहह कमलगन्धेरत्र सौन्दर्यवृन्दे<br>
विनिहितनयनेयं त्वन्मुखेन्दोर्मुकुन्द ।<br>
कुचकलसमुखाभ्यामम्बरक्नोपमम्बा<br>
तव मुहुरतिहर्षाद्वर्षति क्षीरधाराम् ॥ ऋBह्र्स्_३,४.७६ ॥</p>
<p>स्वीकुर्वते रसमिमं नाट्यज्ञा अपि केचन ॥ ऋBह्र्स्_३,४.७७ ॥</p>
<p>तथाहुः [सा.द. ३.२०१]<br>
स्फुटं चमत्कारितया वत्सलं च रसं विदुः ।<br>
स्थायी वत्सलतास्येह पुत्राद्य्आलम्बनं मतम् ॥ ऋBह्र्स्_३,४.७८ ॥</p>
<p>किं च<br>
अप्रतीतौ हरिरतेः प्रीतस्य स्यादपुष्टता ।<br>
प्रेयसस्तु तिरोभावो वत्सलय्सास्य न क्षतिः ॥ ऋBह्र्स्_३,४.७९ ॥<br>
एषा रसत्रयी प्रोक्ता प्रीतादिः परमाद्भुता ।<br>
तत्र केषुचिदप्यस्याः सङ्कुलत्वमुदीर्यते ॥ ऋBह्र्स्_३,४.८० ॥<br>
सङ्कर्षणस्य सख्यस्तु प्रीतिवात्सल्यसङ्गतम् ।<br>
युधिष्ठिरस्य वात्सल्यं प्रीत्या सख्येन चान्वितम् ॥ ऋBह्र्स्_३,४.८१ ॥<br>
आहुकप्रभृतीनां तु प्रीतिर्वात्सल्यमिश्रिता ।<br>
जरद्आभीरिकादीनां वात्सल्यं सख्यमिश्रितम् ॥ ऋBह्र्स्_३,४.८२ ॥<br>
माद्रेयनारदादीनां सख्यं प्रीत्या करम्बितम् ।<br>
रुद्रतार्क्ष्योद्धवादीनां प्रीतिः सख्येन मिश्रिता ॥ ऋBह्र्स्_३,४.८३ ॥<br>
अनिरुद्धापिनप्तॄणामेवं केचिद्बभाषिरे ।<br>
एवं केषुचिदन्येषु विज्ञेयं भावमिश्रणम् ॥ ऋBह्र्स्_३,४.८४ ॥</p>
<p>इति श्रीश्रीभक्तिरसामृतसिन्धौ<br>
पश्चिमविभागे मुख्यभक्तिरसपञ्चकनिरूपणे<br>
वत्सलभक्तिरसलहरी चतुर्थी ।</p>
<p>___________________________________________________</p>
<p>(३.५)<br>
मधुरभक्तिरसाख्या पञ्चमलहरी</p>
<p>आत्मोचितैर्विभावाद्यैः पुष्टिं नीता सतां हृदि ।<br>
मधुराख्यो भवेद्भक्तिरसोऽसौ मधुरा रतिः ॥ ऋBह्र्स्_३,५.१ ॥<br>
निवृत्तानुपयोगित्वाद्दुरूहत्वादयं रसः ।<br>
रहस्यत्वाच्च संक्षिप्य वितताण्गो विलिख्यते ॥ ऋBह्र्स्_३,५.२ ॥</p>
<p>तत्र आलम्बनाः<br>
अस्मिनालम्बनः कृष्णः प्रियास्तस्य तु सुभ्रुवः ॥ ऋBह्र्स्_३,५.३ ॥</p>
<p>तत्र कृष्णः<br>
तत्र कृष्णः असमानोर्ध्वसौन्दर्यलीलावैदिग्धीसम्पदाम् ।<br>
आश्रयत्वेन मधुरे हरिरालम्बनो मतः ॥ ऋBह्र्स्_३,५.४ ॥</p>
<p>यथा श्रीगीतगोविन्दे (१.११)<br>
विश्वेषामनुरञ्जनेन जनयन्नानन्दमिन्दीवर<br>
श्रेणीश्यामलकोमलैरुपनयन्नङ्गैरनङ्गोत्सवम् ।<br>
स्वच्छन्दं व्रजसुन्दरीभिरभितः प्रत्य्अङ्गमालिङ्गितः<br>
शृङ्गारः सखि मूर्तिमानिव मधौ मुग्धो हरिः क्रीडति ॥ ऋBह्र्स्_३,५.५ ॥</p>
<p>अथ तस्य प्रेयस्यः<br>
नवनववरमाधुरीधुरीणाः<br>
प्रणयतरङ्गकरम्बितास्तरङ्गाः ।<br>
निजरमणतया हरिं भजन्तिः<br>
प्रणमत ताः परमाद्भुताः किशोरीः ॥ ऋBह्र्स्_३,५.६ ॥</p>
<p>प्रेयसीषु हरेरासु प्रवरा वार्षभानवी ॥ ऋBह्र्स्_३,५.७ ॥</p>
<p>अस्या रूपं<br>
मदचकितचकोरीचारुताचोरदृष्टिर्<br>
वदनदमितराकारोहिणीकान्तकीर्तिः ।<br>
अविकलकलधौतोद्धूतिधौरेयकश्रीर्<br>
मधुरिममधुपात्री राजते पश्य राधा ॥ ऋBह्र्स्_३,५.८ ॥</p>
<p>अस्या रतिः<br>
नर्मोक्तौ मम निर्मितोरुपरमानन्दोत्सवायामपि<br>
श्रोत्रस्यान्ततटीमपि स्फुटमनाधाय स्थितोद्यन्मुखी ।<br>
राधा लाघवमप्यनादरगिरां भङ्गीभिरातन्वती<br>
मैत्रीगौरवतोऽप्यसौ शतगुणां मत्प्रीतिमेवादधे ॥ ऋBह्र्स्_३,५.९ ॥</p>
<p>तत्र कृष्णरतिर्, यथा श्रीगीतगोविन्दे (३.१)<br>
कंसारिरपि संसारवासनाबद्धशृङ्खलाम् ।<br>
राधामाधाय हृदये तत्याज व्रजसुन्दरीः ॥ ऋBह्र्स्_३,५.१० ॥</p>
<p>अथ उद्दीपनाः ।<br>
उद्दीपना इह प्रोक्ता मुरलीनिस्वनादयः ॥ ऋBह्र्स्_३,५.११ ॥</p>
<p>यथा पद्यावल्याम् (१७२) {*च्रेदितेद्तो षर्वविद्याविनोद}<br>
गुरुजनगञ्जनमयशो<br>
गृहपतिचरितं च दारुणं किमपि ।<br>
विस्मारयति समस्तं<br>
शिव शिव मुरली मुरारातेः ॥ ऋBह्र्स्_३,५.१२ ॥</p>
<p>अथ अनुभावाः<br>
अनुभावास्तु कथिता दृग्नतेक्षास्मितादयः ॥ ऋBह्र्स्_३,५.१३ ॥</p>
<p>यथा ललितमाधवे (१.१४)<br>
कृष्णापङ्गतरङ्गितद्युमणिजासम्भेदवेणीकृते<br>
राधायाः स्मितचन्द्रिकासुरधुनीपुरे निपीयामृतम् ।<br>
अन्तस्तोषतुषारसम्प्लवलवव्यालीढतापोद्गमाः<br>
क्रान्त्वा सप्त जगन्ति सम्प्रति वयं सर्वोर्ध्वमध्यास्महे ॥ ऋBह्र्स्_३,५.१४ ॥</p>
<p>अथ सात्त्विकाः, यथा पद्यावल्याम् (१८१)<br>
कामं वपुः पुलकितं नयने धृतास्रे<br>
वाचः सगद्गदपदाः सखि कम्पि वक्षः ।<br>
ज्ञातं मुकुन्दमुरलीरवमाधुरी ते<br>
चेतः सुधांशुवदने तरलीकरोति ॥ ऋBह्र्स्_३,५.१५ ॥</p>
<p>अथ व्यभिचारिणः<br>
आलस्यौग्र्ये विना सर्वे विज्ञेया व्यभिचारिणः ॥ ऋBह्र्स्_३,५.१६ ॥</p>
<p>तत्र निर्वेदो, यथा पद्यावल्याम् (२२१)<br>
मा मुञ्च पञ्चशर पञ्चशरीं शरीरे<br>
मा सिञ्च सान्द्रमकरन्दरसेन वायो ।<br>
अङ्गानि तत्प्रणयभङ्गविगर्हितानि<br>
नालम्बितुं कथमपि क्षमतेऽद्य जीवः ॥ ऋBह्र्स्_३,५.१७ ॥</p>
<p>हर्षो, यथा दानकेलिकौमुद्याम् (३४)<br>
कुवलययुवतीनां लेहयन्नक्षिभृङ्गैः<br>
कुवलयदललक्ष्मीलङ्गिमाः स्वाङ्गभासः ।<br>
मदकलकलभेन्द्रोल्लङ्घिलीलातरङ्गः<br>
कवलयति धृतिं मे क्ष्माधरारण्यधूर्तः ॥ ऋBह्र्स्_३,५.१८ ॥</p>
<p>अथ स्थायी<br>
स्थायी भावो भवत्यत्र पूर्वोक्ता मधुरा रतिः ॥ ऋBह्र्स्_३,५.१९ ॥</p>
<p>यथा पद्यावल्याम् (१५८)<br>
भ्रूवल्लिताण्डवकलामधुराननश्रीः<br>
कङ्केल्लिकोरककरम्बितकर्णपूरः ।<br>
कोऽयं नवीननिकषोपलतुल्यवेषो<br>
वंशीरवेण सखि मामवशीकरोति ॥ ऋBह्र्स्_३,५.२० ॥</p>
<p>राधामाधवयोरेव क्वापि भावैः कदाप्यसौ ।<br>
सजातीयविजातीयैर्नैव विच्छिद्यते रतिः ॥ ऋBह्र्स्_३,५.२१ ॥</p>
<p>यथा<br>
इतो दूरे राज्ञी स्फुरति परितो मित्रपटली<br>
दृशोरग्रे चन्द्रावलिरुपरि शैलस्य दनुजः ।<br>
असव्ये राधायाः कुसुमितलता संवृततनौ दृग्<br>
अन्तश्रीर्लोला तडिदिव मुकुन्दस्य वलते ॥ ऋBह्र्स्_३,५.२२ ॥</p>
<p>घोरा खण्डितशङ्खचूडमजिरं रुन्धे शिवा तामसी<br>
ब्रह्मिष्ठश्वसनः शमस्तुतिकथा प्रालेयमासिञ्चति ।<br>
अग्रे रामः सुधारुचिर्विजयते कृष्णप्रमोदोचितं<br>
राधायास्तदपि प्रफुल्लमभजन्म्लानिं न भावाम्बुजम् ॥ ऋBह्र्स्_३,५.२३ ॥</p>
<p>स विप्रलम्भसम्भोगभेदेन द्विविधो मतः ॥ ऋBह्र्स्_३,५.२४ ॥</p>
<p>तत्र विप्रलम्भः<br>
स पूर्वरागो मानश्च प्रवासादिमयस्तथा ।<br>
विप्रलम्भो बहुविधो विद्वद्भिरिह कथ्यते ॥ ऋBह्र्स्_३,५.२५ ॥</p>
<p>तत्र पूर्वरागः<br>
प्राग्असङ्गतयोर्भावः पूर्वरागो भवेद्द्वयोः ॥ ऋBह्र्स्_३,५.२६ ॥</p>
<p>यथा पद्यावल्याम् (१८१)<br>
अकस्मादेकस्मिन् पथि सखि मया यामुनतटं<br>
व्रजन्त्या दृष्टो यो नवजलधरश्यामलतनुः ।<br>
स दृग्भङ्ग्या किं वाकुरुत न हि जाने तत इदं<br>
मनो मे व्यालोलं क्वचन गृहकृत्यो न लगते ॥ ऋBह्र्स्_३,५.२७ ॥</p>
<p>यथा श्रीदशमे (१०.५३.२)<br>
यथा विनिद्रा यच्चित्ता रुक्मिणी कमलेक्षणा ।<br>
तथाहमपि तच्चित्तो निद्रां च न लभे निशि ।<br>
वेदाहं रुक्मिण्या द्वेषान्ममोद्वाहो निवारितः ॥ ऋBह्र्स्_३,५.२८ ॥</p>
<p>अथ मानः ।<br>
मानः प्रसिद्ध एवात्र ॥ ऋBह्र्स्_३,५.२९ ॥</p>
<p>यथा श्रीगीतगोविन्दे (२.१)<br>
विहरति वने राधा साधारणप्रणये हरौ<br>
विगलितनिजोत्कर्षादीऋस्यावशेन गतान्यतः ।<br>
क्वचिदपि लताकुञ्जे गुञ्जन्मधुव्रतमण्डली<br>
मुखरनिखरे लीना दीनाप्युवाच रहः सखीम् ॥ ऋBह्र्स्_३,५.३० ॥</p>
<p>अथ प्रवासः<br>
प्रवासः सङ्गविच्युतिः ॥ ऋBह्र्स्_३,५.३१ ॥</p>
<p>यथा पद्यावल्याम् (३५०)<br>
हस्तोदरे विनिहितैककपोलपालेर्<br>
अश्रान्तलोचनजलस्नपिताननायाः ।<br>
प्रस्थानमङ्गलदिनावधि माधवस्य<br>
निद्रालवोऽपि कुत एव सरोरुहाक्ष्याः ॥ ऋBह्र्स्_३,५.३२ ॥</p>
<p>यथा प्रह्लादसंहितायामुद्धववाक्यम्<br>
भगवानपि गोविन्दः कन्दर्पशरपीडितः ।<br>
न भुङ्क्ते न स्वपिति च चिन्तयन् वो ह्यहर्निशम् ॥ ऋBह्र्स्_३,५.३३ ॥</p>
<p>अथ सम्भोगः<br>
द्वयोर्मिलितयोर्भोगः सम्भोग इति कीर्त्यते ॥ ऋBह्र्स्_३,५.३४ ॥</p>
<p>यथा पद्यावल्याम् (१९९)<br>
परमानुरागपरयाथ राधया<br>
परिरम्भकौशलविकाशिभावया ।<br>
स तया सह स्मरसभाजनोत्सवं<br>
निरवाहयच्छिखिशिखण्डशेखरः ॥ ऋBह्र्स्_३,५.३५ ॥</p>
<p>श्रीमद्भागवताद्य्अर्हशास्त्रदर्शितया दृशा ।<br>
इयमाविष्कृता मुख्यपञ्चभक्तिरसा मया ॥ ऋBह्र्स्_३,५.३६ ॥<br>
गोपालरूपशोभां दधदपि रघुनाथभावविस्तारी ।<br>
तुष्यतु सनातनात्मा पश्चिमभागे रसाम्बुनिधेः ॥ ऋBह्र्स्_३,५.३७ ॥</p>
<p>इति श्रीश्रीभक्तिरसामृतसिन्धौ<br>
पश्चिमविभागे मधुराख्यभक्तिरसलहरी चतुर्थी ।</p>
<p><strong>इति श्रीश्रीभक्तिरसामृतसिन्धौ<br>
मुख्यभक्तिरसनिरूपकः पश्चिमविभागः समाप्तः ।</strong></p>
<p>___________________________________________________</p>
<p><strong>उत्तरविभागः।</strong></p>
<p>(४.१)<br>
हास्यभक्तिरसाख्या<br>
प्रथमलहरी</p>
<p>भक्तिभरेण प्रीतिं कलयन्नुररीकृतव्रजासङ्गः ।<br>
तनुतां सनातनात्मा भगवान्मयि सर्वदा तुष्टिम् ॥ ऋBह्र्स्_४,१.१ ॥<br>
रसामृताब्धेर्भागेऽत्र तुरीये तूत्ताराभिधे ।<br>
रसः सप्तविधो गौणो मैत्रीवैरस्थितिर्मिथः ॥ ऋBह्र्स्_४,१.२ ॥<br>
रसाभासाश्च तेनात्र लहर्यो नव कीर्तिताः ।<br>
प्रागत्रानियताधाराः कदाचित्क्वाप्युदित्वराः ॥ ऋBह्र्स्_४,१.३ ॥<br>
गौणा भक्तिरसाः सप्त लेख्या हास्यादयः क्रमात् ॥ ऋBह्र्स्_४,१.४ ॥<br>
भक्तानां पञ्चधोक्तानामेषां मध्यत एव हि ।<br>
क्वाप्येकः क्वाप्यनेकश्च गौणेष्वालम्बनो मतः ॥ ऋBह्र्स्_४,१.५ ॥</p>
<p>तत्र हास्यभक्तिरसः<br>
वक्ष्यमाणैर्विभावाद्यैः पुष्टिं हासरतिर्गता ।<br>
हास्यभक्तिरसो नाम बुधैरेष निगद्यते ॥ ऋBह्र्स्_४,१.६ ॥<br>
अस्मिन्नालम्बनः कृष्णस्तथान्योऽपि तद्अन्वयी ।<br>
वृद्धाः शिशुमुखाः प्रायः प्रोक्ता धीरैस्तद्आश्रयाः ।<br>
विभावनादिवैशिष्ट्यात्प्रवराश्च क्वचिन्मताः ॥ ऋBह्र्स्_४,१.७ ॥</p>
<p>तत्र कृष्णो, यथा<br>
यास्याम्यस्य न भीषणस्य सविधं जीर्णस्य शीर्णाकृतेर्<br>
मातर्नेष्यति मां पिधाय कपटादाधारिकायामसौ ।<br>
इत्युक्त्वा चकिताक्षमद्भुतशिशावुद्वीक्ष्यमाणे हरौ<br>
हास्यं तस्य निरुद्धतोऽप्यतितरां व्यक्तं तदासीन्मुनेः ॥ ऋBह्र्स्_४,१.८ ॥</p>
<p>अथ तद्अन्वयी<br>
यच्चेष्टा कृष्णविषया प्रोक्तः सोऽत्र तद्अन्वयी ॥ ऋBह्र्स्_४,१.९ ॥</p>
<p>यथा<br>
ददामि दधिफाणितं विवृणु वक्त्रमित्यग्रतो<br>
निशम्य जरतीगिरं विवृतकोमलौष्ठे स्थिते ।<br>
तया कुसुममर्पितं नवमवेत्य भुग्नानने<br>
हरौ जहसुरुद्धुरं किमपि सुष्ठु गोष्ठार्भकाः ॥ ऋBह्र्स्_४,१.१० ॥</p>
<p>यथा वा<br>
अस्य प्रेक्ष्य करं शिशोर्मुनिपते श्यामस्य मे कथ्यतां<br>
तथ्यं हन्त चिरायुरेष भविता किं धेनुकोटीश्वरः ।<br>
इत्युक्ते भगवन्मयाद्य परितश् चीरेण किं चारुणा<br>
द्रागाविर्भवद्उद्धुरस्मितमिदं वक्त्रं त्वया रुध्यते ॥ ऋBह्र्स्_४,१.११ ॥</p>
<p>उद्दीपना हरेस्तादृग्वाग्वेषचरितादयः ।<br>
अनुभावास्तु नासौष्ठगण्डनिष्पन्दनादयः ॥ ऋBह्र्स्_४,१.१२ ॥<br>
हर्षालस्यावहित्थाद्या विज्ञेया व्यभिचारिणः ।<br>
सा हासरतिरेवात्र स्थायिभावतयोदिता ॥ ऋBह्र्स्_४,१.१३ ॥<br>
षोढा हासरतिः स्यात्स्मितहसिते विहसितावहसिते च ।<br>
अपहसितातिहसितके ज्येष्ठादीनां क्रमाद्द्वे द्वे ॥ ऋBह्र्स्_४,१.१४ ॥<br>
विभावनादिवैचित्र्यादुत्तमस्यापि कुत्रचित् ।<br>
भवेद्विहसिताद्यं च भावज्ञैरिति भण्यते ॥ ऋBह्र्स्_४,१.१५ ॥</p>
<p>तत्र स्मितम्<br>
स्मितं त्वलक्ष्यदशनं नेत्रगण्डविकाशकृत् ॥ ऋBह्र्स्_४,१.१६ ॥</p>
<p>यथा<br>
क्व यामि जरती खला दधिहरं दिधीर्षन्त्यसौ<br>
प्रधावति जवेन मां सुबल मङ्क्षु रक्षां कुरु ।<br>
इति स्खलद्उदीरिते द्रवति कान्दिशीके हरौ<br>
विकस्वरमुखाम्बुजं कुलमभून्मुनीनां दिवि ॥ ऋBह्र्स्_४,१.१७ ॥</p>
<p>हसितम्<br>
तदेव दरसंलक्ष्यदन्ताग्रं हसितं भवेत् ॥ ऋBह्र्स्_४,१.१८ ॥</p>
<p>यथा<br>
मद्वशेन पुरःस्थितो हरिरसौ पुत्रोऽहमेवास्मि ते<br>
पश्येत्यच्युतजल्पविश्वसितया संरम्भरज्यद्दृशा ।<br>
मामेति स्खलद्अक्षरे जटिलया व्याक्रुश्य निष्कासिते<br>
पुत्रे प्राङ्गतः सखीकुलमभूद्दन्तांशुधौताधरम् ॥ ऋBह्र्स्_४,१.१९ ॥</p>
<p>विहसितम्<br>
सस्वनं दृष्टदशनं भवेद्विहसितं तु तत् ॥ ऋBह्र्स्_४,१.२० ॥</p>
<p>यथा<br>
मुषाण दधि मेदुरं विफलमन्तरा शङ्कसे<br>
सनिःश्वसितडम्बरं जटिलयात्र निद्रायते ।<br>
इति ब्रुवति केशवे प्रकटशीर्णदन्तस्थलं<br>
कृतं हसितमुत्स्वनं कपटसुप्तया वृद्धया ॥ ऋBह्र्स्_४,१.२१ ॥</p>
<p>अवहसितम्<br>
तच्चावहसितं फुल्लनासं कुञ्चितलोचनम् ॥ ऋBह्र्स्_४,१.२२ ॥</p>
<p>यथा<br>
लग्नस्ते नितरां दृशोरपि युगे किं धातुरागो घनः<br>
प्रातः पुत्र बलस्य वा किमसितं वासस्त्वयाङ्गे धृतम् ।<br>
इत्याकर्ण्य पुरो व्रजेशगृहिणीवाचं स्फुरन्नासिका<br>
दूती सङ्कुचद्ईक्षणावहसितं जाता न रोद्धुं क्षमा ॥ ऋBह्र्स्_४,१.२३ ॥</p>
<p>अपहसितम्<br>
तच्चापहसितं साश्रुलोचनं कम्पितांसकम् ॥ ऋBह्र्स्_४,१.२४ ॥</p>
<p>यथा<br>
उदस्रं देवर्षिर्दिवि दरतरङ्गद्भुजशिरा<br>
यदभ्राण्युद्दण्डो दशनरुचिभिः पाण्डरयति ।<br>
स्फुटं ब्रह्मादीनां नटयितरि दिव्ये व्रजशिशौ<br>
जरत्याः प्रस्तोभान्नटति तदनैषीद्दृशमसौ ॥ ऋBह्र्स्_४,१.२५ ॥</p>
<p>अतिहसितम्<br>
सहस्रतालं क्षिप्ताङ्गं तच्चातिहसितं विदुः ॥ ऋBह्र्स्_४,१.२६ ॥</p>
<p>यथा<br>
वृद्धे त्वं वलिताननासि वलिभिः प्रेक्ष्य सुयोग्यामतस्<br>
त्वामुद्वोढुमसौ बलीमुखवरो मां साधयत्युत्सुकः ।<br>
आभिर्विप्लुतधीर्वृणे न हि परं त्वत्तो बलिध्वंसनाद्<br>
इत्युच्चैर्मुखरागिरा विजहसुः सोत्तालिका बालिकाः ॥ ऋBह्र्स्_४,१.२७ ॥</p>
<p>यस्य हासः स चेत्क्वापि साक्षान्नैव निबध्यते ।<br>
तथाप्येष विभावादिसामर्थ्यादुपलभ्यते ॥ ऋBह्र्स्_४,१.२८ ॥</p>
<p>यथा<br>
शिम्बीलम्बिकुचासि दर्दुरवधूविस्पर्धि नासाकृतिस्<br>
त्वं जीर्यद्दुलिदृष्टिरोष्ठतुलिताङ्गारा मृदङ्गोदरी ।<br>
का त्वत्तः कुटिले परास्ति जटिलापुत्रि क्षितौ सुन्दरी<br>
पुण्येन व्रजसुभ्रुवां तव धृतिं हर्तुं न वंशी क्षमा ॥ ऋBह्र्स्_४,१.२९ ॥</p>
<p>एष हास्यरसस्तत्र कैशिकीवृत्तिविस्तृतौ ।<br>
शृङ्गारादिरसोद्भेदो बहुधैव प्रपञ्चितः ॥ ऋBह्र्स्_४,१.३० ॥</p>
<p>इति श्रीश्रीभक्तिरसामृतसिन्धावुत्तरविभागे<br>
हास्यभक्तिरसनिरूपणे अद्भुतभक्तिरसलहरी प्रथमा ॥</p>
<p>___________________________________________________</p>
<p>(४.२)<br>
अद्भुतभक्तिरसाख्या<br>
द्वितीयलहरी</p>
<p>आत्मोचितैर्विभावाद्यैः स्वाद्यत्वं भक्तचेतसि ।<br>
सा विस्मयरतिर्नीताद् भुतोभक्तिरसो भवेत् ॥ ऋBह्र्स्_४,२.१ ॥<br>
भक्तः सर्वविधोऽप्यत्र घटते विस्मयाश्रयः ।<br>
लोकोत्तरक्रियाहेतुर्विषयस्तत्र केशवः ॥ ऋBह्र्स्_४,२.२ ॥<br>
तस्य चेष्टाविशेषाद्यास्तस्मिन्नुद्दीपना मताः ।<br>
क्रियास्तु नेत्रविस्तारस्तम्भाश्रुपुलकादयः ॥ ऋBह्र्स्_४,२.३ ॥<br>
आवेगहर्षजाड्याद्यास्तत्र स्युर्व्यभिचारिणः ।<br>
स्थायी स्याद्विस्मयरतिः सा लोकोत्तरकर्मतः ।<br>
साक्षादनुमितं चेति तच्च द्विविधमुच्यते ॥ ऋBह्र्स्_४,२.४ ॥</p>
<p>तत्र साक्षात्, यथा<br>
साक्षादैन्द्रियकं दृष्टश्रुतसङ्कीर्तितादिकम् ॥ ऋBह्र्स्_४,२.५ ॥</p>
<p>तत्र दृष्टं, यथा<br>
एकमेव विविधोद्यमभाजं<br>
मन्दिरेषु युगपन्निखिलेषु ।<br>
द्वारकामभि समीक्स्य मुकुन्दं<br>
स्पन्दनोज्झिततनुर्मुनिरासीत् ॥ ऋBह्र्स्_४,२.६ ॥</p>
<p>यथोक्तं श्रीदशमे (१०.६९.२)<br>
चित्रं बतैतदेकेन वपुषा युगपत्पृथक् ।<br>
गृहेषु द्व्य्अष्टसाहस्रं स्त्रिय एक उदावहत् ॥ ऋBह्र्स्_४,२.७ ॥</p>
<p>यथा वा<br>
क्व स्तन्यगन्धिवदनेन्दुरसौ शिशुस्ते<br>
गोवर्धनः शिखररुद्धघनः क्व चायम् ।<br>
भोः पश्य सव्यकरकन्दूकिताचलेन्द्रः<br>
खेलन्निव स्फुरति हन्त किमिन्द्रजालम् ॥ ऋBह्र्स्_४,२.८ ॥</p>
<p>श्रुतं, यथा<br>
यान्यक्षिपन् प्रहरणानि भटाः स देवः<br>
प्रत्येकमच्छिनदमुनि शरत्रयेण ।<br>
इत्याकलय्य युधि कंसरिपोः प्रभावं<br>
स्फारेक्षणः क्षितिपतिः पुलकी तदासीत् ॥ ऋBह्र्स्_४,२.९ ॥</p>
<p>सङ्कीर्तितं, यथा<br>
डिम्बाः स्वर्णनिभाम्बरा घनरुचो जाताश्चतुर्बाहवो<br>
वत्साश्चेति वदन् कृतोऽस्मि विवशः स्तम्भश्रिया पश्यत ।<br>
आश्चर्यं कथयामि वः शृणुत भोः प्रत्येकमेकैकशः<br>
स्तूयन्ते जगद्अण्डवद्भिरभितस्ते हन्त पद्मासनैः ॥ ऋBह्र्स्_४,२.१० ॥</p>
<p>अनुमितं, यथा<br>
उन्मील्य व्रजशिशवो दृशं पुरस्ताद्<br>
भाण्डीरं पुनरतुल्य विलोकयन्तः ।<br>
सात्मानं पशुपटलीं च तत्र दावाद्<br>
उन्मुक्तां मनसि चमत्क्रियामवापुः ॥ ऋBह्र्स्_४,२.११ ॥<br>
अप्रियादेः क्रिया कुर्यान्नालौकिक्यपि विस्मयम् ।<br>
असाधारण्यपि मनाक्करोत्येव प्रियस्य सा ॥ ऋBह्र्स्_४,२.१२ ॥</p>
<p>प्रियात्प्रियस्य किमुत सर्वलोकोत्तरोत्तरा ।<br>
इत्यत्र विस्मये प्रोक्ता रत्य्अनुग्रहमाधुरी ॥ ऋBह्र्स्_४,२.१३ ॥</p>
<p>इति श्रीश्रीभक्तिरसामृतसिन्धावुत्तरविभागे<br>
गौणभक्तिरसनिरूपणे अद्भुतभक्तिरसलहरी द्वितीया ॥</p>
<p>___________________________________________________</p>
<p>(४.३)<br>
वीरभक्तिरसाख्या<br>
तृतीयलहरी</p>
<p>सैवोत्साहरतिः स्थायी विभावाद्यैर्निजोचितः ।<br>
आनीयमाना स्वाद्यत्वं वीरभक्तिरसो भवेत् ॥ ऋBह्र्स्_४,३.१ ॥<br>
युद्धदानदयाधर्मैश्चतुर्धावीर उच्यते ।<br>
आलम्बन इह प्रोक्त एष एव चतुर्विधः ॥ ऋBह्र्स्_४,३.२ ॥<br>
उत्साहस्त्वेष भक्तानां सर्वेषामेव सम्भवेत् ॥ ऋBह्र्स्_४,३.३ ॥</p>
<p>तत्र युद्धवीरः<br>
परितोषाय कृष्णस्य दधदुत्साहमाहवे ।<br>
सखा बन्धुविशेषो वा युद्धवीर इहोच्यते ॥ ऋBह्र्स्_४,३.४ ॥<br>
प्रतियोद्धा मुकुन्दो वा तस्मिन् वा प्रेक्षके स्थिते ।<br>
तदीयेच्छावेशेनात्र भवेदन्यः सुहृद्वरः ॥ ऋBह्र्स्_४,३.५ ॥</p>
<p>तत्र कृष्णो, यथा<br>
अपराजितमानिनं हठाच्<br>
चटुलं त्वामभिभूय माधव ।<br>
धिनुयामधुना सुहृद्गणं<br>
यदि न त्वं समरात्पराञ्चसि ॥ ऋBह्र्स्_४,३.६ ॥</p>
<p>यथा वा<br>
संरम्भप्रकटीकृतप्रतिभटारम्भश्रियोः साद्भुतं<br>
कालिन्दीपुलिने वयस्यनिकरैरालोक्यमानस्तदा ।<br>
अव्युत्थापितसख्ययोरपि वराहङ्कारविस्फूर्जितः<br>
श्रीदाम्नश्च बकीद्विषश्च समराटोपः पटीयानभूत् ॥ ऋBह्र्स्_४,३.७ ॥</p>
<p>सुहृद्वरो, यथा<br>
सखिप्रकरमार्गणानगणितान् क्षिपन् सर्वतस्<br>
तथाद्य लगुडं क्रमाद्भ्रमयति स्म दामा कृती ।<br>
अमंस्त रचितस्तुतिर्व्रजपतेस्तनुजोऽप्यमुं<br>
समृद्धपुलको यथा लगुडपञ्जरान्तःस्थितम् ॥ ऋBह्र्स्_४,३.८ ॥</p>
<p>प्रायः प्रकृतशूराणां स्वपक्षैरपि कर्हिचित् ।<br>
युद्धकेलिसमुत्साहो जायते परमाद्भुतः ॥ ऋBह्र्स्_४,३.९ ॥</p>
<p>तथा च हरिवंशे<br>
तथा गाण्डीवधन्वानं विक्रीडन्मधुसूदनः ।<br>
जिगाय भरतश्रेष्ठं कुन्त्याः प्रमुखतो विभुः ॥ ऋBह्र्स्_४,३.१० ॥ इति ।</p>
<p>कत्थितास्फोटविस्पर्धाविक्रमास्त्रग्रहादयः ।<br>
प्रतियोधस्थिताः सन्तो भवन्त्युद्दीपना इह ॥ ऋBह्र्स्_४,३.११ ॥</p>
<p>तत्र कत्थितम्<br>
पिण्डीशूरस्त्वमिह सुबलं कैतवेनाबलाङ्गं<br>
जित्वा दामोदर युधि वृथा मा कृथाः कत्थितानि ।<br>
माद्यन्नेष त्वद्अलघुभुजासर्पदर्पापहारी<br>
मन्द्रध्वानो नटति निकटे स्तोककृष्णः कलापी ॥ ऋBह्र्स्_४,३.१२ ॥</p>
<p>कत्थिताद्याः स्वसंस्थाश्चेदनुभावाः प्रकीर्तिताः ।<br>
तथैवाहोपुरुषिका क्ष्वेडिताक्रोशवल्गनम् ॥ ऋBह्र्स्_४,३.१३ ॥<br>
असहायेऽपि युद्धेच्छा समरादपलायनम् ।<br>
भीताभयप्रदानाद्या विज्ञेयाश्चापरे बुधैः ॥ ऋBह्र्स्_४,३.१४ ॥</p>
<p>तत्र कत्थितम्, यथा<br>
प्रोत्साहयस्यतितरां किमिवाग्रहेण<br>
मां केशिसूदन विदन्नपि भद्रसेनम् ।<br>
योद्धुं बलेन सममत्र सुदुर्बलेन<br>
दिव्यार्गला प्रतिभटस्त्रपते भुजो मे ॥ ऋBह्र्स्_४,३.१५ ॥<br>
आहोपुरुषिका, यथा<br>
धृताटोपे गोपेश्वरजलधिचन्द्रे परिकरं<br>
निबध्नत्युल्लासाद्भुजसमरचर्यासमुचितम् ।<br>
सरोमाञ्चं क्ष्वेडानिविडमुखबिम्बस्य नटतः<br>
सुदाम्नः सोत्कण्ठं जयति मुहुराहोपुरुषिका ॥ ऋBह्र्स्_४,३.१६ ॥</p>
<p>चतुष्टयेऽपि वीराणां निखिला एव सात्त्विकाः ।<br>
गर्वावेगधृतिव्रीडामतिहर्षावहित्थिकाः ।<br>
अमर्षोत्सुकतासूयास्मृत्य्आद्या व्यभिचारिणः ॥ ऋBह्र्स्_४,३.१७ ॥<br>
युद्धोत्साहरतिस्तस्मिन् स्थायिभावतयोदिता ।<br>
या स्वशक्तिसहायाद्यैराहार्या सहजापि वा ।<br>
जिगीषा स्थेयसी युद्धे सा युद्धोत्साह ईर्यते ॥ ऋBह्र्स्_४,३.१८ ॥</p>
<p>तत्र स्वशक्त्या आहार्योत्साहरतिर्, यथा<br>
स्वतातशिष्ट्या स्फुटमप्यनिच्छन्न्<br>
आहूयमानः पुरुषोत्तमेन ।<br>
स स्तोककृष्णो धृतयुद्धतृष्णः<br>
प्रोद्यम्य दण्डं भ्रमयाञ्चकार ॥ ऋBह्र्स्_४,३.१९ ॥</p>
<p>स्वशक्त्या सहजोत्साहरतिर्, यथा<br>
शुण्डाकारं प्रेक्ष्य मे बाहुदण्डं<br>
मा त्वं भैषीः क्षुद्र रे भद्रसेन ।<br>
हेलारम्भेणाद्य निर्जित्य रामं<br>
श्रीदामाहं कृष्णमेवाह्वयेय ॥ ऋBह्र्स्_४,३.२० ॥</p>
<p>यथा व<br>
बलस्य बलिनो बलात्सुहृद्अनीकमालोडयन्<br>
पयोधिमिव मन्दरः कृतमुकुन्दपक्षग्रहः ।<br>
जनं विकटगर्जितैर्वधिरयन् स धीरस्वरो<br>
हरेः प्रमदमेककः समिति भद्रसेनो व्यधात् ॥ ऋBह्र्स्_४,३.२१ ॥</p>
<p>सहायेनाहार्योत्साहरतिर्, यथा<br>
मयि वल्गति भीमविक्रमे<br>
भज भङ्गं न हि सङ्गरादितः ।<br>
इति मित्रगिरा वरूथपः<br>
सविरूपं विब्रुवन् हरिं ययौ ॥ ऋBह्र्स्_४,३.२२ ॥</p>
<p>सहायेन सहजोत्साहरतिर्, यथा<br>
सङ्ग्रामकामुकभुजः स्वयमेव कामं<br>
दामोदरस्य विजयाय कृती सुदामा ।<br>
साहाय्यमत्र सुबलः कुरुते बली चेज्<br>
जातो मणिः सुजटितो वरहाटकेन ॥ ऋBह्र्स्_४,३.२३ ॥</p>
<p>सुहृदेव प्रतिभटो वीरे कृष्णस्य न त्वरिः ।<br>
स भक्तक्षोभकारित्वाद्रौद्रे त्वालम्बनो रसे ।<br>
रागाभावो दृग्आदीनां रौद्रादस्य विभेदकः ॥ ऋBह्र्स्_४,३.२४ ॥</p>
<p>अथ दानवीरः<br>
द्विविधो दानवीरः स्यादेकस्तत्र बहुप्रदः ।<br>
उपस्थितदुरापार्थत्यागी चापर उच्यते ॥ ऋBह्र्स्_४,३.२५ ॥</p>
<p>तत्र बहुप्रदः<br>
सहसा दीयते येन स्वयं सर्वस्वमप्युत ।<br>
दामोदरस्य सौख्याय प्रोच्यते स बहुप्रदः ॥ ऋBह्र्स्_४,३.२६ ॥<br>
सम्प्रदानस्य वीक्षाद्या अस्मिन्नुद्दीपना मताः ।<br>
वाञ्छिताधिकदातृत्वं स्मितपूर्वाभिभाषणम् ॥ ऋBह्र्स्_४,३.२७ ॥<br>
स्थैर्यदाक्षिण्यधैर्याद्या अनुभावा इहोदिताः ।<br>
वितर्कौत्सुक्यहर्षाद्या विज्ञेया व्यभिचारिणः ॥ ऋBह्र्स्_४,३.२८ ॥<br>
दानोत्साहरतिस्त्वत्र स्थायिभावतयोदिता ।<br>
प्रगाढा स्थेयसी दित्सा दानोत्साह इतीर्यते ॥ ऋBह्र्स्_४,३.२९ ॥<br>
द्विधा बहुप्रदोऽप्येष विद्वद्भिरिह कथ्यते ।<br>
स्यादाभ्युदयिकस्त्वेकः परस्तत्सम्प्रदानकः ॥ ऋBह्र्स्_४,३.३० ॥</p>
<p>तत्र आभ्युदायिकः<br>
कृष्णस्याभ्युदयार्थं तु येन सर्वस्वमर्प्यते ।<br>
अर्थिभ्यो ब्राह्मणादिभ्यः स आभ्युदायिको भवेत् ॥ ऋBह्र्स्_४,३.३१ ॥</p>
<p>यथा<br>
व्रजपतिरिह सूनोर्जातकार्थं तथासौ<br>
व्यतरदमलचेताः सञ्चयं नैचिकीनाम् ।<br>
पृथुरपि नृगकीर्तिः साम्प्रतं संवृतासीद्<br>
इति निजगदुरुच्चैर्भूसुरा येन तृप्ताः ॥ ऋBह्र्स्_४,३.३२ ॥</p>
<p>अथ तत्सम्प्रदानकः<br>
ज्ञातये हरये स्वीयमहंताममतास्पदम् ।<br>
सर्वस्वं दीयते येन स स्यात्तत्सम्प्रदानकः ॥ ऋBह्र्स्_४,३.३३ ॥<br>
तद्दानं प्रीतिपूजाभ्यां भवेदित्युदितं द्विधा ॥ ऋBह्र्स्_४,३.३४ ॥</p>
<p>तत्र प्रीतिदानम्<br>
प्रीतिदानं तु तस्मै यद्दद्याद्बन्ध्व्आदिरूपिणे ॥ ऋBह्र्स्_४,३.३५ ॥</p>
<p>यथा<br>
चार्चिक्यं वैजयन्तीं पटमुरुपुरटोद्भासुरं भूषणानां<br>
श्रेणिं माणिक्यभाजं गजरथतुरगान् कर्बुरान् कर्बुरेण ।<br>
दत्त्वा राज्यं कुटुम्बं स्वमपि भगवते दित्सुरप्यन्यदुच्चैर्<br>
देयं कुत्राप्यदृष्ट्वा मखसदसि तदा व्याकुलः पाण्डवोऽभूत् ॥ ऋBह्र्स्_४,३.३६ ॥</p>
<p>पुजादानं<br>
पुजादानं तु तस्मै यद्विप्ररूपाय दीयते ॥ ऋBह्र्स्_४,३.३७ ॥</p>
<p>यथा अष्टमे (८.२०.११)<br>
यजन्ति यज्ञं क्रतुभिर्यमादृता<br>
भवन्त आम्नायविधानकोविदाः ।<br>
स एव विष्णुर्वरदोऽस्तु वा परो<br>
दास्याम्यमुष्मै क्षितिमीप्सितां मुने ॥ ऋBह्र्स्_४,३.३८ ॥</p>
<p>यथा वा दशरूपके {*ढनिक तो ४.७२}<br>
लक्ष्मीपयोधरोत्सङ्गकुङ्कुमारुणितो हरेः ।<br>
बलिनैव स येनास्य भिक्षापात्रीकृतः करः ॥ ऋBह्र्स्_४,३.३९ ॥</p>
<p>अथ उपस्थितदुरापार्थत्यागी<br>
उपस्थितदुरापार्थत्यग्यसौ येन नेष्यते ।<br>
हरिणा दीयमानोऽपि सार्ष्ट्य्आदिस्तुष्यता वरः ॥ ऋBह्र्स्_४,३.४० ॥<br>
पूर्वतोऽत्र विपर्यस्तकारकत्वं द्वयोर्भवेत् ।<br>
अस्मिन्नुद्दीपनाः कृष्णकृपालापस्मितादयः ॥ ऋBह्र्स्_४,३.४१ ॥<br>
अनुभावास्तद्उत्कर्षवर्णनद्रढिमादयः ।<br>
अत्र सञ्चारिता भूम्ना धृतेरेव समीक्ष्यते ॥ ऋBह्र्स्_४,३.४२ ॥<br>
त्यागोत्साहरतिर्धीरैः स्थायी भाव इहोदितः ।<br>
त्यागेच्छा तादृशी प्रौढा त्यागोत्साह इतीर्यते ॥ ऋBह्र्स्_४,३.४३ ॥</p>
<p>यथा हरिभक्तिसुधोदये (७.२८)<br>
स्थानाभिलाषी तपसि स्थितोऽहं<br>
त्वां प्राप्तवान् देवमुनीन्द्रगुह्यम् ।<br>
काचं विचिन्वन्नपि दिव्यरत्नं<br>
स्वामिन् कृतार्थोऽस्मि वरं न याचे ॥ ऋBह्र्स्_४,३.४४ ॥</p>
<p>यथा वा तृतीये (३.१५.४८)<br>
नात्यन्तिकं विगणयन्त्यपि ते प्रसादं<br>
किं वान्यदर्पितभयं भ्रुव उन्नयैस्ते ।<br>
येऽङ्ग त्वद्अङ्घ्रिशरणा भवतः कथायाः<br>
कीर्तन्यतीर्थयशसः कुशला रसज्ञाः ॥ ऋBह्र्स्_४,३.४५ ॥</p>
<p>अयमेव भवन्नुच्चैः प्रौढभावविशेषभाक् ।<br>
धुर्यादीनां तृतीयस्य वीरस्य पदवीं व्रजेत् ॥ ऋBह्र्स्_४,३.४६ ॥</p>
<p>अथ दयावीरः<br>
कृपार्द्रहृदयत्वेन खण्डशो देहमर्पयन् ।<br>
कृष्णायाच्छन्नकृपाय दयावीर इहोच्यते ॥ ऋBह्र्स्_४,३.४७ ॥<br>
उद्दीपना इह प्रोक्तास्तद्आर्तिव्यञ्जनादयः ।<br>
निजप्राणव्ययेनापि विपन्नत्राणशीलता ॥ ऋBह्र्स्_४,३.४८ ॥<br>
आश्वासनोक्तयः स्थैर्यमित्याद्यास्तत्र विक्रियाः ।<br>
औत्सुक्यमतिहर्षाद्या ज्ञेयाः सञ्चारिणो बुधैः ॥ ऋBह्र्स्_४,३.४९ ॥<br>
दयोत्साहरतिस्त्वत्र स्थायिभाव उदीर्यते ।<br>
दयोद्रेकभृदुत्साहो दयोत्साह इहोदितः ॥ ऋBह्र्स्_४,३.५० ॥</p>
<p>यथा<br>
वन्दे कुट्मलिताञ्जलिर्मुहुरहं वीरं मयूरध्वजं<br>
येनार्धं कपटद्विजाय वपुषः कंसद्विषे दित्सता ।<br>
कष्टं गद्गदिकाकुलोऽस्मि कथनारम्भादहो धीमता<br>
सोल्लासं क्रकचेन दारितमभूत्पत्नीसुताभ्यां शिवः ॥ ऋBह्र्स्_४,३.५१ ॥</p>
<p>हरेश्चेत्तत्त्वविज्ञानं नैवास्य घटते दया ।<br>
तद्अभावे त्वसौ दानवीरेऽन्तर्भवति स्फुटम् ॥ ऋBह्र्स्_४,३.५२ ॥<br>
वैष्णवत्वाद्रतिः कृष्णे क्रियतेऽनेन सर्वदा ।<br>
कृतात्र द्विजरूपे च भक्तिस्तेनास्य भक्तता ॥ ऋBह्र्स्_४,३.५३ ॥<br>
अन्तर्भावं वदन्तोऽस्य दानवीरे दयात्मनः ।<br>
वोपदेवादयो धीरा वीरमाचक्षते त्रिधा ॥ ऋBह्र्स्_४,३.५४ ॥</p>
<p>अथ धर्मवीरः<br>
कृष्णैकतोषणे धर्मे यः सदा परिनिष्ठितः ।<br>
प्रायेण धीरशान्तस्तु धर्मवीरः स उच्यते ॥ ऋBह्र्स्_४,३.५५ ॥<br>
उद्दीपना इह प्रोक्ताः सच्छास्त्रश्रवणादयः ।<br>
अनुभावा नयास्तिक्यसहिष्णुत्वयमादयः ॥ ऋBह्र्स्_४,३.५६ ॥<br>
धर्मोत्साहरतिर्धीरैः स्थायी भाव इहोच्यते ।<br>
धर्मैकाभिनिवेशस्तु धर्मोत्साहो मतः सताम् ॥ ऋBह्र्स्_४,३.५७ ॥</p>
<p>यथा<br>
भवदभि रतिहेतून् कुर्वता सप्ततन्तून्<br>
पुरमभि पुरुहूते नित्यमेवोपहूते ।<br>
दनुजदमन तस्याः पाण्डुपुत्रेण गण्डः<br>
सुचिरमरचि शच्याः सव्यहस्ताङ्कशायी ॥ ऋBह्र्स्_४,३.५८ ॥</p>
<p>यज्ञः पूजाविशेषोऽस्य भुजाद्य्अङ्गानि वैष्णवः ।<br>
ध्यात्वेन्द्राद्य्आश्रयत्वेन यदेष्वाहुतिरर्प्यते ॥ ऋBह्र्स्_४,३.५९ ॥<br>
अयं तु साक्षात्तस्यैव निदेशात्कुरुते मखान् ।<br>
युधिष्ठिरोऽम्बुधिः प्रेम्णां महाभागवतोत्तमः ॥ ऋBह्र्स्_४,३.६० ॥<br>
दानादित्रिविधं वीरं वर्णयन्तः परिस्फुटम् ।<br>
धर्मवीरं न मन्यन्ते कतिचिद्धनिकादयः* ॥ ऋBह्र्स्_४,३.६१ ॥<br>
{*Cओम्मेन्ततोरोन् डशरूपक}</p>
<p>इति श्रीश्रीभक्तिरसामृतसिन्धावुत्तरविभागे<br>
वीरभक्तिरसनिरूपणे अद्भुतभक्तिरसलहरी तृतीया ॥</p>
<p>___________________________________________________</p>
<p>[४.४]<br>
करुणभक्तिरसाख्या चतुर्थलहरी</p>
<p>आत्मोचितैर्विभावाद्यैर्नीता पुष्टिं सतां हृदि ।<br>
भवेच्छोकरतिर्भक्तिरसो हि करुणाभिधः ॥ ऋBह्र्स्_४,४.१ ॥<br>
अव्युच्छिन्नमहानन्दोऽप्येष प्रेमविशेषतः ।<br>
अनिष्टाप्तेः पदतया वेद्यः कृष्णोऽस्य च प्रियः ॥ ऋBह्र्स्_४,४.२ ॥<br>
तथानवाप्ततद्भक्तिसौख्यश्च स्वप्रियो जनः ।<br>
इत्यस्य विषयत्वेन ज्ञेया आलम्बनास्त्रिधा ॥ ऋBह्र्स्_४,४.३ ॥<br>
तत्तद्वेदी च तद्भक्त आश्रयत्वेन च त्रिधा ।<br>
सोऽप्यौचित्येन विज्ञेयः प्रायः शान्तादिवर्जितः ।<br>
तत्कर्मगुणरूपाद्या भवत्युद्दीपना इह ॥ ऋBह्र्स्_४,४.४ ॥<br>
अनुभावा मुखे शोषो विलापः स्रस्तगात्रता ।<br>
श्वासक्रोशनभूपातघातोरस्ताडनादयः ॥ ऋBह्र्स्_४,४.५ ॥<br>
अत्राष्टौ सात्त्विका जाड्यनिर्वेदग्लानिदीनताः ।<br>
चिन्ताविषादाउत्सुक्यचापलोन्मादमृत्यवः ।<br>
आलस्यापस्मृतिव्याधिमोहाद्या व्यभिचारिणः ॥ ऋBह्र्स्_४,४.६ ॥<br>
हृदि शोकतयांशेन गता परिणतिं रतिः ।<br>
उक्ता शोकरतिः सैव स्थायी भाव इहोच्यते ॥ ऋBह्र्स्_४,४.७ ॥</p>
<p>तत्र कृष्णो, यथा श्रीदशमे (१०.१६.१०)<br>
तं नागभोगपरिवीतमदृष्टचेष्टम्<br>
आलोक्य तत्प्रियसखाः पशुपा भृशार्ताः ।<br>
कृष्णेऽर्पितात्मसुहृद्अर्थकलत्रकामा<br>
दुःखानुशोकभयमूढधियो निपेतुः ॥ ऋBह्र्स्_४,४.८ ॥</p>
<p>यथा वा<br>
फणिह्रदमवगाढे दारुणं पिञ्छचूडे<br>
स्खलद्अशिशिरबाष्पस्तोमधौतोत्तरीया ।<br>
निखिलकरणवृत्तिस्तम्भिनीमाललम्बे<br>
विषमगतिमवस्थां गोष्ठराजस्य राज्ञी ॥ ऋBह्र्स्_४,४.९ ॥</p>
<p>तस्य प्रियजनो, यथा<br>
कृष्णप्रियाणामाकर्षे शङ्खचूडेन निर्मिते ।<br>
नीलाम्बरस्य वक्त्रेन्दुर्नीलिमानं मुहुर्दधे ॥ ऋBह्र्स्_४,४.१० ॥</p>
<p>स्वप्रियो, यथा हंसदूते (५४)<br>
विराजन्ते यस्य व्रजशिशुकुलस्तेयविकल<br>
स्वयम्भूचूडाग्रैर्लुलितशिखराः पादनखराः ।<br>
क्षणं यानालोक्य प्रकटपरमानन्दविवशः<br>
स देवर्षिर्मुक्तानपि तनुभृतः शोचति भृशम् ॥ ऋBह्र्स्_४,४.११ ॥</p>
<p>यथा वा<br>
मातर्माद्रि गता कुतस्त्वमधुना हा क्वासि पाण्डो पितः<br>
सान्द्रानन्दसुधाब्धिरेष युवयोर्नाभूद्दृशां गोचरः ।<br>
इत्युच्चैर्नकुलानुजो विलपति प्रेक्ष्य प्रमोदाकुलो<br>
गोविन्दस्य पदारविन्दयुगलप्रोद्दामकान्तिच्छटाम् ॥ ऋBह्र्स्_४,४.१२ ॥</p>
<p>रतिं विनापि घटते हास्यादेरुद्गमः क्वचित् ।<br>
कदाचिदपि शोकस्य नास्य सम्भावना भवेत् ॥ ऋBह्र्स्_४,४.१३ ॥<br>
रतेर्भूम्ना क्रशिम्ना च शोको भूयान् कृशश्च सः ।<br>
रत्या सहाविनाभावात्काप्येतस्य विशिष्टता ॥ ऋBह्र्स्_४,४.१४ ॥</p>
<p>अपि च<br>
कृष्णैश्वर्याद्य्अविज्ञानं कृतं नैषामविद्यया ।<br>
किन्तु प्रेमोत्तररसविशेषेणैव तत्कृतम् ॥ ऋBह्र्स्_४,४.१५ ॥<br>
अतः प्रादुर्भवन् शोको लब्धाप्युद्भटतां मुहुः ।<br>
दुरूहामेव तनुते गतिं सौख्यस्य कामपि ॥ ऋBह्र्स्_४,४.१६ ॥</p>
<p>इति श्रीश्रीभक्तिरसामृतसिन्धावुत्तरविभागे<br>
गौणभक्तिरसनिरूपणे करुणभक्तिरसलहरी चतुर्थी ॥</p>
<p>___________________________________________________</p>
<p>४.५<br>
रौद्रभक्तिरसाख्या पञ्चमलहरी</p>
<p>नीता क्रोधरतिः पुष्टिं विभावाद्यैर्निजोचितैः ।<br>
हृदि भक्तजनस्यासौ रौद्रभक्तिरसो भवेत् ॥ ऋBह्र्स्_४,५.१ ॥<br>
कृष्णो हितोऽहितश्चेति क्रोधस्य विषयस्त्रिधा ।<br>
कृष्णे सखीजरत्य्आद्याः क्रोधस्याश्रयतां गताः ।<br>
भक्ताः सर्वविधा एव हिते चैवाहिते तथा ॥ ऋBह्र्स्_४,५.२ ॥</p>
<p>तत्र कृष्णे सख्याः क्रोधः<br>
सखीक्रोधे भवेत्सख्याः कृष्णादत्याहिते सति ॥ ऋBह्र्स्_४,५.३ ॥</p>
<p>यथा विदग्धमाधवे (२.३७)<br>
अन्तःक्लेशकलङ्किताः किल वयं यामोऽद्य याम्यां पुरीं<br>
नायं वञ्चनसञ्चयप्रणयिनं हासं तथाप्युज्झति ।<br>
अस्मिन् सम्पुटिते गभीरकपटैराभीरपल्लीविटे<br>
हा मेधाविनि राधिके तव कथं प्रेमा गरीयानभूत् ॥ ऋBह्र्स्_४,५.४ ॥</p>
<p>तत्र जरत्याः क्रोधः<br>
क्रोधो जरत्या वध्व्आदिसम्बन्धे प्रेक्षिते हरौ ॥ ऋBह्र्स्_४,५.५ ॥<br>
यथा<br>
अरे युवतितस्कर प्रकटमेव वध्वाः पटस्<br>
तवोरसि निरीक्ष्यते बत न नेति किं जल्पसि ।<br>
अहो व्रजनिवासिनः शृणुत किं न विक्रोशनं<br>
व्रजेश्वरसुतेन मे सुतगृहेऽग्निरुत्थापितः ॥ ऋBह्र्स्_४,५.६ ॥</p>
<p>गोवर्धनं महामल्लं विनान्येषां व्रजौकसाम् ।<br>
सर्वेषामेव गोविन्दे रतिः प्रौढा विराजते ॥ ऋBह्र्स्_४,५.७ ॥</p>
<p>अथ हितः<br>
हितस्त्रिधानवहितः साहसी चेर्ष्युरित्यपि ॥ ऋBह्र्स्_४,५.८ ॥</p>
<p>तत्र अनवहितः<br>
कृष्णपालनकर्तापि तत्कर्माभिनिवेशतः ।<br>
क्वचित्तत्र प्रमत्तो यः प्रोक्तोऽनवहितोऽत्र सः ॥ ऋBह्र्स्_४,५.९ ॥</p>
<p>यथा<br>
उत्तिष्ठ मूढ कुरु मा विलम्बं<br>
वृथैव धिक्पण्डितमानिनी त्वम् ।<br>
क्रट्यत्पलाशिद्वयमन्तरा ते<br>
बद्धः सुतोऽसौ सखि बम्भ्रमीति ॥ ऋBह्र्स्_४,५.१० ॥</p>
<p>अथ साहसी<br>
यः प्रेरको भयस्थाने साहसी स निगद्यते ॥ ऋBह्र्स्_४,५.११ ॥</p>
<p>यथा<br>
गोविन्दः प्रियसुहृदां गिरैव यातस्<br>
तालानां विपिनमिति स्फुटं निशम्य ।<br>
भ्रूभेदस्थपुटितदृष्टिराद्यमेषां<br>
डिम्भानां व्रजपतिगेहिनी ददर्श ॥ ऋBह्र्स्_४,५.१२ ॥</p>
<p>अथ ईर्ष्युः<br>
ईर्ष्युर्मानधना प्रोक्ता प्रौढेर्ष्याक्रान्तमानसा ॥ ऋBह्र्स्_४,५.१३ ॥</p>
<p>यथा<br>
दुर्मानमन्थमथिते कथयामि किं ते<br>
दूरं प्रयाहि सविधे तव जाज्ज्वलीमि ।<br>
हा धिक्प्रियेण चिकुराञ्चितपिञ्छकोट्या<br>
निर्मञ्छिताग्रचरणाप्यरुणाननासि ॥ ऋBह्र्स्_४,५.१४ ॥</p>
<p>अथ अहितः<br>
अहितः स्याद्द्विधा स्वस्य हरेश्चेति प्रभेदतः ॥ ऋBह्र्स्_४,५.१५ ॥</p>
<p>तत्र स्वस्याहितः<br>
अहितः स्वस्य स स्याद्यः कृष्णसम्बन्धबाधकः ॥ ऋBह्र्स्_४,५.१६ ॥</p>
<p>यथा उद्धवसन्देशे (७४)<br>
कृष्णं मुष्णनकरुणबलाद्गोपनारीवधार्थी<br>
मा मर्यादां यदुकुलभुवां भिन्धिरे गान्दिनेयः ।<br>
इति उत्तुङ्गा मम मधुपुरे यात्रया तत्र तासां<br>
वित्रस्तानां परिववलिरे वल्लवीनां विलापाः ॥ ऋBह्र्स्_४,५.१७ ॥</p>
<p>अथ हरेरहितः<br>
अहितस्तु हरेस्तस्य वैरिपक्षो निगद्यते ॥ ऋBह्र्स्_४,५.१८ ॥</p>
<p>यथा<br>
हरौ श्रुतिशिरःशिखा मणिमरीचिनीराजित<br>
स्फुरच्चरणपङ्कजेऽप्यवमतिं व्यनक्त्यत्र यः ।<br>
अयं क्षिपति पाण्डवः शमनदण्डघोरं हठात्<br>
त्रिरस्य मुकुटोपरि स्फुटमुदीर्य सव्यं पदम् ॥ ऋBह्र्स्_४,५.१९ ॥</p>
<p>सोल्लुण्ठहासवक्रोक्तिकटाक्षानादरादयः ।<br>
कृष्णाहितहितस्थाः स्युरमी उद्दीपना इह ॥ ऋBह्र्स्_४,५.२० ॥<br>
हस्तनिस्पेषणं दन्तघट्टनं रक्तनेत्रता ।<br>
दष्टौष्ठतातिभ्रूकुटी भुजास्फालनताडनाः ॥ ऋBह्र्स्_४,५.२१ ॥<br>
तुष्णीकता नतास्यत्वं निश्वासो भुग्नदृष्टिता ।<br>
भर्त्सनं मूर्धविधूतिर्दृग्अन्ते पाटलच्छविः ॥ ऋBह्र्स्_४,५.२२ ॥<br>
भ्रूभेदाधरकम्पाद्या अनुभावा इहोदिताः ।<br>
अत्र स्तम्भादयः सर्वे प्राकट्यं यान्ति सात्त्विकाः ॥ ऋBह्र्स्_४,५.२३ ॥<br>
आवेगो जडता गर्वो निर्वेदो मोहचापले ।<br>
असूयौग्र्यं तथामर्षश्रमाद्या व्यभिचारिणः ॥ ऋBह्र्स्_४,५.२४ ॥<br>
अत्र क्रोधरतिः स्थायी स तु क्रोधस्त्रिधा मतः ।<br>
कोपो मन्युस्तथा रोषस्तत्र कोपस्तु शत्रुगः ॥ ऋBह्र्स्_४,५.२५ ॥<br>
मन्युर्बन्धुषु ते पूज्यसमन्यूनास्त्रिधोदिताः ।<br>
रोषस्तु दयिते स्त्रीणामतो व्यभिचरत्यसौ ॥ ऋBह्र्स्_४,५.२६ ॥<br>
हस्तपेषादयः कोपे मन्यौ तुष्णीकतादयः ।<br>
दृग्अन्तपाटलत्वाद्या रोषे तु कथिताः क्रियाः ॥ ऋBह्र्स्_४,५.२७ ॥</p>
<p>तत्र वैरिणि, यथा<br>
निरुध्य पुरमुन्मदे हरिमगाधसत्त्वाश्रयं<br>
मृधे मगधभूपतौ किमपि वक्त्रमाक्रोशति ।<br>
दृशं कवलितद्विषद्विसरजाङ्गले नुनोद<br>
दहद्इङ्गलप्रवलपिङ्गलां लाङ्गली* ॥ ऋBह्र्स्_४,५.२८ ॥<br>
{*ठ्रेए स्य्ल्लब्लेस्मिस्सिन्गिन् थे लस्त्लिने. Cओप्यिस्तेर्रोरोर्त्य्पो?}</p>
<p>पूज्यो, यथा विदग्धमाधवे (२.२२)<br>
क्रोशन्त्यां करपल्लवेन बलवान् सद्यः पिधत्ते मुखं<br>
धावन्त्यां भयभाजि विस्तृतभुजो रुन्धे पुरः पद्धतिम् ।<br>
पादान्ते विलुठत्यसौ मयि मुहुर्दष्टाधरायां रुषा<br>
मातश्चण्डि मया शिखण्डमुकुटादात्माभिरक्ष्यः कथम् ॥ ऋBह्र्स्_४,५.२९ ॥</p>
<p>समे, यथा<br>
ज्वलति दुर्मुखि मर्मणि मुर्मुरस्<br>
तव गिरा जटिले निटिले च मे ।<br>
गिरिधरः स्पृशति स्म कदा मदाद्<br>
दुहितरं दुहितुर्मम पामरि ॥ ऋBह्र्स्_४,५.३० ॥</p>
<p>न्यूने, यथा<br>
हन्त स्वकीयकुचमूर्ध्नि मनोहरोऽयं<br>
हारश्चकास्ति हरिकण्ठतटीचरिष्णुः ।<br>
भोः पश्यत स्वकुलकज्जलमञ्जरीयं<br>
कुटेन मां तदपि वञ्चयते वधूटी ॥ ऋBह्र्स्_४,५.३१ ॥</p>
<p>अस्मिन्न तादृशो मन्यौ वर्तते रत्य्अनुग्रहः ।<br>
उदाहरणमात्राय तथाप्येष निदर्शितः ॥ ऋBह्र्स्_४,५.३२ ॥<br>
क्रोधाश्रयाणां शत्रूणां चैद्यादीनां स्वभावतः ।<br>
क्रोधो रतिविनाभावान्न भक्तिरसतां व्रजेत् ॥ ऋBह्र्स्_४,५.३३ ॥</p>
<p>इति श्रीश्रीभक्तिरसामृतसिन्धावुत्तरविभागे<br>
गौणभक्तिरसनिरूपणे रौद्रभक्तिरसलहरी पञ्चमी ॥</p>
<p>___________________________________________________</p>
<p>[४.६]<br>
भयानकभक्तिरसाख्या<br>
षष्ठलहरी</p>
<p>वक्ष्यमाणैर्विभावाद्यैः पुष्टिं भयरतिर्गता ।<br>
भयानकाभिधो भक्तिरसो धीरैरुदीर्यते ॥ ऋBह्र्स्_४,६.१ ॥<br>
कृष्णश्च दारुणाश्चेति तस्मिन्नालम्बना द्विधा ।<br>
अनुकम्प्येषु सागस्सु कृष्णस्तस्य च बन्धुषु ॥ ऋBह्र्स्_४,६.२ ॥<br>
दारुणाः स्नेहतः शश्वत्तद्अनिष्ठाप्तिदर्शिषु ।<br>
दर्शनाच्छ्रवणाच्चेति स्मरणाच्च प्रकीर्तिताः ॥ ऋBह्र्स्_४,६.३ ॥</p>
<p>तत्र अनुकम्प्येषु कृष्णो, यथा<br>
किं शुष्यद्वदनोऽपि मुञ्च खचितं चित्ते पृथुं वेपथुं<br>
विश्वस्य प्रकृतिं भजस्व न मनागप्यस्ति मन्तुं तव ।<br>
उष्मम्रक्षितमृक्षराज रभसाद्विस्तीर्य वीर्यं त्वया<br>
पृथ्वी प्रत्युत युद्धकौतुकमयी सेवैव मे निर्मिता ॥ ऋBह्र्स्_४,६.४ ॥</p>
<p>यथा वा<br>
मुरमथन पुरस्ते को भुजङ्गस्तपस्वी<br>
लघुहरमिति कार्षीर्मा स्म दीनाय मन्युम् ।<br>
गुरुरयमपराधस्तथ्यमज्ञानतोऽभूद्<br>
अशरणमतिमूढं रक्ष रक्ष प्रसीद ॥ ऋBह्र्स्_४,६.५ ॥</p>
<p>बन्धुषु दारुणा दर्शनाद्, यथा<br>
हा किं करोमि तरलं भवनान्तराले<br>
गोपेन्द्र गोपय बलादुपरुध्य बालम् ।<br>
क्ष्मामण्डलेन सह चञ्चलयन्मनो मे<br>
शृङ्गाणि लङ्घयति पश्य तुरङ्गदैत्यः ॥ ऋBह्र्स्_४,६.६ ॥</p>
<p>श्रवणाद्, यथा<br>
शृण्वन्ती तुरगदानवं रुषा<br>
गोकुलं किल विशन्तमुद्धुरम् ।<br>
द्रागभूत्तनयरक्षणाकुला<br>
शुष्यद्आस्यजलजा व्रजेश्वरी ॥ ऋBह्र्स्_४,६.७ ॥</p>
<p>स्मरणाद्, यथा<br>
विरम विरम मातः पूतनायाः प्रसङ्गात्<br>
तनुमियमधुनापि स्मर्यमाणा धुनोति ।<br>
कवलयितुमिवान्धीकृत्य बालं घुरन्ती<br>
वपुरतिपुरुषं या घोरमाविश्चकार ॥ ऋBह्र्स्_४,६.८ ॥</p>
<p>विभावस्य भ्रूकुट्य्आद्यास्तस्मिन्नुद्दीपना मताः ।<br>
मुखशोषणमुच्छ्वासः परावृत्य विलोकनम् ॥ ऋBह्र्स्_४,६.९ ॥<br>
स्वसङ्गोपनमुद्घूर्णा शरणान्वेषणं तथा ।<br>
क्रोशनाद्याः क्रियाश्चात्र सात्त्विकाश्चाश्रुवर्जिताः ॥ ऋBह्र्स्_४,६.१० ॥<br>
इह सन्त्रासमरणचापलावेगदीनताः ।<br>
विषादमोहापस्मारशङ्काद्या व्यभिचारिणः ॥ ऋBह्र्स्_४,६.११ ॥<br>
अस्मिन् भग्नरतिः स्थायी भावः स्यादपराधतः ।<br>
भीषणेभ्यश्च तत्र स्याद्बहुधैवापराधिता ॥ ऋBह्र्स्_४,६.१२ ॥<br>
तज्जा भीर्नापरत्र स्यादनुग्राह्यजनान् विना ।<br>
आकृत्या ये प्रकृत्या ये ये प्रभावेण भीषणाः ॥ ऋBह्र्स्_४,६.१३ ॥<br>
एतद्आलम्बना भीतिः केवलप्रेमशालिषु ।<br>
नारीबालादिषु तथा प्रायेणात्रोपजायते ॥ ऋBह्र्स्_४,६.१४ ॥<br>
आकृत्या पूतनाद्याः स्युः प्रकृत्या दुष्टभूभुजः ।<br>
भीषणास्तु प्रभावेण सुरेन्द्रगिरिशादयः ॥ ऋBह्र्स्_४,६.१५ ॥<br>
सदा भगवतो भीतिं गता आत्यन्तिकीमपि ।<br>
कंसाद्या रतिशून्यत्वादत्र नालम्बना मताः ॥ ऋBह्र्स्_४,६.१६ ॥</p>
<p>इति श्रीश्रीभक्तिरसामृतसिन्धावुत्तरविभागे<br>
गौणभक्तिरसनिरूपणे भयानकभक्तिरसलहरी षष्ठी ॥</p>
<p>___________________________________________________</p>
<p>[४.७]<br>
बीभत्सभक्तिरसाख्या<br>
सप्तमलहरी</p>
<p>पुष्टिं निजविभावाद्यैर्जुगुप्सारतिरागता ।<br>
असौ भक्तिरसो धीरैर्बीभत्साख्य इतीर्यते ॥ ऋBह्र्स्_४,७.१ ॥<br>
अस्मिन्नाश्रितशान्ताद्या धीरैरालम्बना मताः ॥ ऋBह्र्स्_४,७.२ ॥</p>
<p>यथा<br>
पाण्डित्यं रतहिण्डकाध्वनि गतो यः कामदीक्षाव्रती<br>
कुर्वन् पूर्वमशेषषिड्गनगरी साम्राज्यचर्यामभूत् ।<br>
चित्रं सोऽयमुदीरयन् हरिगुणानुद्बाष्पदृष्टिर्जनो<br>
दृष्टे स्त्रीवदने विकूणितमुखो विष्टभ्य निष्ठीवति ॥ ऋBह्र्स्_४,७.३ ॥</p>
<p>अत्र निष्ठीवनं वक्त्रकूणनं घ्राणसंवृतिः ।<br>
धावनं कम्पपुलकप्रस्वेदाद्याश्च विक्रियाः ॥ ऋBह्र्स्_४,७.४ ॥<br>
इह ग्लानिश्रमोन्मादमोहनिर्वेददीनताः ।<br>
विषादचापलावेगजाड्याद्यो व्यभिचारिणः ॥ ऋBह्र्स्_४,७.५ ॥<br>
जुगुप्सारतिरत्र स्यात्स्थायी सा च विवेकजा ।<br>
प्रायिकी चेति कथिता जुगुप्सा द्विविधा बुधैः ॥ ऋBह्र्स्_४,७.६ ॥</p>
<p>तत्र विवेकजा<br>
जातकृष्णरतेर्भक्तविशेषस्य तु कस्यचित् ।<br>
विवेकोत्था तु देहादौ जुगुप्सा स्याद्विवेकजा ॥ ऋBह्र्स्_४,७.७ ॥</p>
<p>यथा<br>
घनरुधिरमये त्वचा पिनद्धे<br>
पिशितविमिश्रितविस्रगन्धभाजि ।<br>
कथमिह रमतां बुधः शरीरे<br>
भगवति हन्त रतेर्लवेऽप्युदीर्णे ॥ ऋBह्र्स्_४,७.८ ॥</p>
<p>अथ प्रायिकी<br>
अमेध्यपूत्य्अनुभवात्सर्वेषामेव सर्वतः ।<br>
या प्रायो जायते सेयं जुगुप्सा प्रायिकी मता ॥ ऋBह्र्स्_४,७.९ ॥</p>
<p>यथा<br>
असृङ्मूत्राकीर्णे घनशमलपङ्कव्यतिकरे<br>
वसन्नेष क्लिन्नो जडतनुरहं मातुरुदरे ।<br>
लभे चेतःक्षोभं तव भजनकर्माक्षमतया<br>
तदस्मिन् कंसारे कुरु मयि कृपासागर कृपाम् ॥ ऋBह्र्स्_४,७.१० ॥</p>
<p>यथा वा<br>
घ्राणोद्घूर्णकपूतगन्धिविकटे कीटाकुले देहली<br>
स्रस्तव्याधितयूथगूथघटनानिर्धूतनेत्रायुषि ।<br>
कारानामनि हन्त मागधयमेनामी वयं नारके<br>
क्षिप्तास्ते स्मृतिमाकलय्य नरकध्वंसिन्निह प्राणिमः ॥ ऋBह्र्स्_४,७.११ ॥</p>
<p>लब्धकृष्णरतेरेव सुष्ठु पूतं मनः सदा ।<br>
क्षुभ्यत्यहृद्यलेशेऽपि ततोऽस्यां रत्य्अनुग्रहः ॥ ऋBह्र्स्_४,७.१२ ॥<br>
हास्यादीनां रसत्वं यद्गौणत्वेनापि कीर्तितम् ।<br>
प्राचां मतानुसारेण तद्विज्ञेयं मनीषिभिः ॥ ऋBह्र्स्_४,७.१३ ॥<br>
अमी पञ्चैव शान्ताद्या हरेर्भक्तिरसा मताः ।<br>
एषु हास्यादयः प्रायो बिभ्रति व्यभिचारिताम् ॥ ऋBह्र्स्_४,७.१४ ॥</p>
<p>इति श्रीश्रीभक्तिरसामृतसिन्धावुत्तरविभागे<br>
गौणभक्तिरसनिरूपणे बीभत्सभक्तिरसलहरी सप्तमी ॥</p>
<p>___________________________________________________</p>
<p>[४.८]<br>
रसानां मैत्रीवैरस्थितिनाम्नी<br>
अष्टमलहरी</p>
<p>अथामीषां क्रमेणैव शान्तादीनां परस्परम् ।<br>
मित्रत्वं शात्रवत्वं च रसानामभिधीयते ॥ ऋBह्र्स्_४,८.१ ॥<br>
शान्तस्य प्रीतबीभत्सधर्मवीराः सुहृद्वराः ।<br>
अद्भुतश्चैष प्रीतादिषु चतुःष्वपि ॥ ऋBह्र्स्_४,८.२ ॥<br>
द्विषन्नस्य शुचिर्युद्धवीरो रौद्रो भयानकः ॥ ऋBह्र्स्_४,८.३ ॥<br>
सुहृत्प्रीतस्य बीभत्सः शान्तो वीरद्वयं तथा ।<br>
वैरी शुचिर्युद्धवीरो रौद्रश्चैकविभावकः ॥ ऋBह्र्स्_४,८.४ ॥<br>
प्रेयसस्तु शुचिर्हास्यो युद्धवीरः सुहृद्वराः ।<br>
द्विषो वत्सलबीभत्सरौद्रा भीष्मश्च पूर्ववत् ॥ ऋBह्र्स्_४,८.५ ॥<br>
वत्सलस्य सुहृद्धास्यः करुणो भीष्मभित्तथा ।<br>
शत्रुः शुचिर्युद्धवीरः प्रीतो रौद्रश्च पूर्ववत् ॥ ऋBह्र्स्_४,८.६ ॥<br>
शुचेर्हास्यस्तथा प्रेयान् सुहृदस्य प्रकीर्तितः ।<br>
द्विषो वत्सलबीभत्सशान्तरौद्रभयानकाः ।<br>
प्राहुरेकेऽस्य सुहृदं वीरयुग्मं परे रिपुम् ॥ ऋBह्र्स्_४,८.७ ॥<br>
मित्रं हास्यस्य बीभत्सः शुचिः प्रेयान् सवत्सलः ।<br>
प्रतिपक्षस्तु करुणस्तथा प्रोक्तो भयानकः ॥ ऋBह्र्स्_४,८.८ ॥<br>
अद्भुतस्य सुहृद्वीरः पञ्च शान्तादयस्तथा ।<br>
प्रतिपक्षो भवेदस्य रौद्रो बीभत्स एव च ॥ ऋBह्र्स्_४,८.९ ॥<br>
वीरस्य त्वद्भुतो हास्यः प्रेयान् प्रीतिस्तथा सुहृत् ।<br>
भयानको विपक्षोऽस्य कस्यचिच्छान्त एव च ॥ ऋBह्र्स्_४,८.१० ॥<br>
करुणस्य सुहृद्रौद्रो वत्सलश्च विलोक्यते ।<br>
वैरी हास्योऽस्य सम्भोगशृङ्गारश्चाद्भुतस्तथा ॥ ऋBह्र्स्_४,८.११ ॥<br>
रौद्रस्य करुणः प्रोक्तो वीरश्चापि सुहृद्वरः ।<br>
प्रतिपक्षस्तु हास्येऽस्य शृङ्गारो भीषणोऽपि च ॥ ऋBह्र्स्_४,८.१२ ॥<br>
भयानकस्य बीभत्सः करुणश्च सुहृद्वरः ।<br>
द्विषन्तु वीरशृङ्गारहास्यरौद्राः प्रकीर्तिताः ॥ ऋBह्र्स्_४,८.१३ ॥<br>
बीभत्सस्य भवेच्छान्तो हास्यः प्रीतिस्तथा सुहृत् ।<br>
शत्रुः शुचिस्तथा प्रेयान् ज्ञेया युक्त्या परे च ते ॥ ऋBह्र्स्_४,८.१४ ॥</p>
<p>तत्र सुहृत्कृत्यम्<br>
कथितेभ्यः परे ये स्युस्ते तटस्थाः सतां मताः ॥ ऋBह्र्स्_४,८.१५ ॥<br>
सुहृदा मिश्रणां सम्यगास्वादं कुरुते रसम् ॥ ऋBह्र्स्_४,८.१६ ॥<br>
द्वयोस्तु मिश्रणे साम्यं दुःशकं स्यात्तुलाधृतम् ।<br>
तस्मादङ्गाङ्गिभावेन मेलनं विदुषां मतम् ॥ ऋBह्र्स्_४,८.१७ ॥<br>
भवेन्मुख्योऽथ वा गौणो रसोऽङ्गी किल यत्र यः ।<br>
कर्तव्यं तत्र तस्याङ्गं सुहृदेव रसो बुधैः ॥ ऋBह्र्स्_४,८.१८ ॥<br>
अथाङ्गित्वं प्रथमतो मुख्यानामिह लिख्यते ।<br>
अङ्गतां यत्र सुहृदो मुख्या गौणाश्च बिभ्रति ॥ ऋBह्र्स्_४,८.१९ ॥</p>
<p>तत्र शान्तेऽङ्गिनि प्रीतस्याङ्गता, यथा<br>
जीवस्फुलिङ्गवह्नेर्महसो घनचित्स्वरूपस्य ।<br>
तस्य पदाम्बुजयुगलं किं वा संवाहयिष्यामि ॥ ऋBह्र्स्_४,८.२० ॥<br>
अत्र मुख्येऽङ्गिनि मुख्यस्याङ्गता ।</p>
<p>तत्रैव बीभत्सस्य, यथा<br>
अहमिह कफशुक्रशोणितानां<br>
पृथुकुतुपे कुतुकी रतः शरीरे ।<br>
शिव शिव परमात्मनो दुरात्मा<br>
सुखवपुषः स्मरणेऽपि मन्थरोऽस्मि ॥ ऋBह्र्स्_४,८.२१ ॥<br>
अत्र मुख्य एव गौणस्य ।</p>
<p>तत्रैव प्रीतस्याद्भुतबीभत्सयोश्च, यथा<br>
हित्वास्मिन् पिशितोपनद्धरुधिरक्लिन्ने मुदं विग्रहे<br>
प्रीत्य्उत्सिक्तमनाः कदाहमसकृद्दुस्तर्कचर्यास्पदम् ।<br>
आसीनं पुरटासनोपरि परं ब्रह्माम्बुदश्यामलं<br>
सेविष्ये चलचारुचामरमरुत्सञ्चार चातुर्यतः ॥ ऋBह्र्स्_४,८.२२ ॥<br>
अत्र मुख्य एव मुख्यस्य गौणयोश्च ।</p>
<p>अथ प्रीते शान्तस्य, यथा<br>
निरविद्यतया सपद्यहं<br>
निरवद्यः प्रतिपद्यमाधुरीम् ।<br>
अरविन्दविलोचनं कदा<br>
प्रभुमिन्दीवरसुन्दरं भजे ॥ ऋBह्र्स्_४,८.२३ ॥<br>
अत्र मुख्ये मुख्यस्य ।</p>
<p>तत्रैव बीभत्सस्य, यथा<br>
स्मरन् प्रभुपादाम्भोजं नटन्नटति वैष्णवः ।<br>
यस्तु दृष्ट्या पद्मिनीनामपि सुष्ठु हृणीयते ॥ ऋBह्र्स्_४,८.२४ ॥<br>
अत्र मुख्ये गौणस्य ।</p>
<p>तत्रैव बीभत्सशान्तवीराणां, यथा<br>
तनोति मुखविक्रियां युवतिसङ्गरङ्गोदये<br>
न तृप्यति न सर्वतः सुखमये समाधावपि ।<br>
न सिद्धिषु च लालसां वहति लभ्यमानास्वपि<br>
प्रभो तव पदार्चने परमुपैति तृष्णां मनः ॥ ऋBह्र्स्_४,८.२५ ॥<br>
अत्र मुख्ये मुख्यस्य गौणयोश्च ।</p>
<p>अथ प्रेयसि शुचेर्, यथा<br>
धन्यानां किल मूर्धन्याः सुबलामुर्व्रजाबलाः ।<br>
अधरं पिञ्छचूडस्य चलाश्चुलूकयन्ति याः ॥ ऋBह्र्स्_४,८.२६ ॥<br>
अत्र मुख्ये मुख्यस्य ।</p>
<p>तत्रैव हासस्य, यथा<br>
दृशोस्तरलितैरलं व्रज निवृत्य मुग्धे व्रजं<br>
वितर्कयसि मां यथा न हि तथास्मि किं भूरिणा ।<br>
इतीरयति माधवे नवविलासिनीं छद्मना<br>
ददर्श सुबलो बलद्विकचदृष्टिरस्याननम् ॥ ऋBह्र्स्_४,८.२७ ॥<br>
अत्र मुख्ये गौणस्य ।</p>
<p>तत्रैव शुचिहास्ययोर्, यथा<br>
मिहिरदुहितुरुद्यद्वञ्जुलं मञ्जुतीरं<br>
प्रविशति सुबलोऽयं राधिकावेषगूढः ।<br>
सरभसमभिपश्यन् कृष्णमभ्युत्थितं यः<br>
स्मितविकशितगण्डं स्वीयमास्यं वृणोति ॥ ऋBह्र्स्_४,८.२८ ॥<br>
अत्र मुख्ये मुख्यगौणयोः ।</p>
<p>अथ वत्सले करुणस्य<br>
निरातपत्रः कान्तारे सन्ततं मुक्तपादुकः ।<br>
वत्सानवति वत्सो मे हन्त सन्तप्यते मनः ॥ ऋBह्र्स्_४,८.२९ ॥<br>
अत्र मुख्ये गौणस्य ।</p>
<p>तत्रैव हास्यस्य, यथा<br>
पुत्रस्ते नवनीतपिण्डमतनुं मुष्णन्ममान्तर्गृहाद्<br>
विन्यस्यापससार तस्य कणिकां निद्राणडिम्भानने ।<br>
इत्युक्ता कुलवृद्धया सुतमुखे दृष्टिं विभुग्नभ्रुणि<br>
स्मेरां निक्षिपती सदा भवतु वः क्षेमाय गोष्ठेश्वरी ॥ ऋBह्र्स्_४,८.३० ॥<br>
अत्रापि मुख्ये गौणस्य ।</p>
<p>तत्रैव भयानकाद्भुतहास्यकरुणानां, यथा<br>
कम्प्रा स्वेदिनि चूर्णकुन्तलतटे स्फारेक्षणा तुङ्गिते<br>
सव्ये दोष्णि विकाशिगण्डफलका लीलास्यभङ्गीशते ।<br>
बिभ्राणस्य हरेर्गिरीन्द्रमुदयद्बाष्पा चिरोर्ध्वस्थितौ<br>
पातु प्रस्नवसिच्यमानसिचया विश्वं व्रजाधीश्वरी ॥ ऋBह्र्स्_४,८.३१ ॥<br>
अत्रापि मुख्ये चतूर्णां गौणानाम् ।</p>
<p>केवले वत्सले नास्ति मुख्यस्य खलु सौहृदम् ।<br>
अतोऽत्र वत्सले तस्य नतरां लिखिताङ्गता ॥ ऋBह्र्स्_४,८.३२ ॥</p>
<p>अथ उज्ज्वले प्रेयसो, यथा<br>
मद्वेषशीलिततनोः सुबलस्य पश्य<br>
विन्यस्य मञ्जुभुजमूर्ध्नि भुजं मुकुन्दः ।<br>
रोमाञ्चकञ्चुकजुषः स्फुटमस्य कर्णे<br>
सन्देशमर्पयति तन्वि मद्अर्थमेव ॥ ऋBह्र्स्_४,८.३३ ॥<br>
अत्र मुख्ये मुख्यस्य ।</p>
<p>तत्रैव हास्यस्य, यथा<br>
स्वसास्मि तव निर्दये परिचिनोषि न त्वं कुतः<br>
कुरु प्रणयनिर्भरं मम कृशाङ्गि कण्ठग्रहम् ।<br>
इति ब्रुवति पेशलं युवतिवेषगूढे हरौ<br>
कृतं स्मितमभिज्ञया गुरुपुरस्तदा राधया ॥ ऋBह्र्स्_४,८.३४ ॥<br>
अत्र मुख्ये गौणस्य ।</p>
<p>तत्रैव प्रेयोवीरयोर्यथा<br>
मुकुन्दोऽयं चन्द्रावलिवदनचन्द्रे चटुलभे<br>
स्मरस्मेरामाराद्दृशमसकलामर्पयति च ।<br>
भुजामंसे सख्युः पुलकिनि दधानः फनिनिभाम्<br>
इभारिक्ष्वेडाभिर्वृषदनुजमुद्योजयति च ॥ ऋBह्र्स्_४,८.३५ ॥<br>
अत्र मुख्ये मुख्यगौणयोः ।</p>
<p>अथ गौणानामङ्गिता<br>
हास्यादीनां तु गौणानां यद्उदाहरणं कृतम् ।<br>
तेनैषामङ्गिता व्यक्ता मुख्यानां च तथाङ्गता ।<br>
तथाप्यल्पविशेषाय किञ्चिदेव विलिख्यते ॥ ऋBह्र्स्_४,८.३६ ॥</p>
<p>अथ हास्येऽङ्गिनि शुचेरङ्गता, यथा<br>
मदनान्धतया त्रिवक्रया<br>
प्रसभं पीतपटाञ्चले धृते ।<br>
अदधाद्विनतं जनाग्रतो<br>
हरिरुत्फुल्लकपोलमाननम् ॥ ऋBह्र्स्_४,८.३७ ॥<br>
अत्र गौणेऽङ्गिनि मुख्यस्याङ्गता ।</p>
<p>वीरे प्रेयसो, यथा<br>
सेनान्यं विजितमवेक्ष्य भद्रसेनं<br>
मां योद्धुं मिलसि पुरः कथं विशाल ।<br>
रामाणां शतमपि नोद्भटोरुधामा<br>
श्रीदामा गणयति रे त्वमत्र कोऽसि ॥ ऋBह्र्स्_४,८.३८ ॥<br>
अत्रापि गौणेऽङ्गिनि मुख्यस्य ।</p>
<p>रौद्रे प्रेयोवीरयोर्, यथा<br>
यदुनन्दन निन्दनोद्धतं<br>
शिशुपालं समरे जिघांसुभिः ।<br>
अतिलोहितलोचनोत्पलैर्<br>
जगृहे पाण्डुसुतैर्वरायुधम् ॥ ऋBह्र्स्_४,८.३९ ॥<br>
अत्र गौणे मुख्यगौणयोः ।</p>
<p>अद्भुते प्रेयोवीरहास्यानां, यथा<br>
मित्राणीकवृतं गदायुधि गुरुंमन्यं प्रलम्बद्विषं<br>
यष्ट्या दुर्बलया विजित्य पुरतः सोल्लुण्ठमुद्गायतः ।<br>
श्रीदाम्नः किल वीक्ष्य केलिसमराटोपोत्सवे पाटवं<br>
कृष्णः फुल्लकपोलकः पुलकवान् विस्फारदृष्टिर्बभौ ॥ ऋBह्र्स्_४,८.४० ॥<br>
अत्र गौणे मुख्यस्य गौणयोश्च ।</p>
<p>एवमन्यस्य गौणस्य ज्ञेया कविभिरङ्गिता ।<br>
तथा च मुख्यगौणानां रसानामङ्गतापि च ॥ ऋBह्र्स्_४,८.४१ ॥<br>
सोऽङ्गी सर्वातिगो यः स्यान्मुख्यो गौणोऽथवा रसः ।<br>
स एवाङ्गं भवेदङ्गिपोषी सञ्चारितां व्रजन् ॥ ऋBह्र्स्_४,८.४२ ॥</p>
<p>तथा च नाट्याचार्याः पठन्ति<br>
एक एव भवेत्स्थायी रसो मुख्यतमो हि यः ।<br>
रसास्तद्अनुयायित्वादन्ये स्युर्व्यभिचारिणः ॥ ऋBह्र्स्_४,८.४३ ॥</p>
<p>श्रीविष्णुधर्मोत्तरे च<br>
रसानां समवेतानां यस्य रूपं भवेद्बहु ।<br>
स मन्तव्यो रसः स्थायी शेषाः सङ्चारिणो मताः ॥ ऋBह्र्स्_४,८.४४ ॥</p>
<p>स्तोकाद्विभावनाज्जातः सम्प्राप्य व्यभिचारिताम् ।<br>
पुष्णन्निजप्रभुं मुख्यं गौणस्तत्रैव लीयते ॥ ऋBह्र्स्_४,८.४५ ॥<br>
प्रोद्यन् विभावनोत्कर्षात्पुष्टिं मुख्येन लम्भितः ।<br>
कुञ्चता निजनाथेन गौणोऽप्यङ्गित्वमश्नुते ॥ ऋBह्र्स्_४,८.४६ ॥<br>
मुख्यस्त्वङ्गत्वमासाद्य पुष्णन्निन्द्रमुपेन्द्रवत् ।<br>
गौणमेवाङ्गिनं कृत्वा निगूढनिजवैभवः ॥ ऋBह्र्स्_४,८.४७ ॥<br>
अनादिवासनोद्भासवासिते भक्तचेतसि ।<br>
भात्येव न तु लीनः स्यादेष सञ्चारिगौणवत् ॥ ऋBह्र्स्_४,८.४८ ॥<br>
अङ्गी मुख्यः स्वमत्राङ्गैर्भावैस्तैरभिवर्धयन् ।<br>
सजातीयैर्विजातीयैः स्वतन्त्रः सन् विराजते ॥ ऋBह्र्स्_४,८.४९ ॥<br>
यस्य मुख्यस्य यो भक्तो भवेन्नित्यनिजाश्रयः ।<br>
अङ्गी स एव तत्र स्यान्मुख्योऽप्यन्योऽङ्गतां व्रजेत् ॥ ऋBह्र्स्_४,८.५० ॥</p>
<p>किं च<br>
आस्वादोद्रेकहेतुत्वमङ्गस्याङ्गत्वमङ्गिनि ।<br>
तद्विना तस्य सम्पातो वैफल्यायैव कल्पते ॥ ऋBह्र्स्_४,८.५१ ॥<br>
यथा मृष्टरसालायां यवसादेः कथञ्चन ।<br>
तच्चर्वणे भवेदेव सतृणाभ्यवहारिता ॥ ऋBह्र्स्_४,८.५२ ॥</p>
<p>अथ वैरिकृत्यम्<br>
जनयत्येव वैरस्यं रसानां वैरिणा युतिः ।<br>
सुमृष्टपानकादीनां क्षारतिक्तादिना यथा ॥ ऋBह्र्स्_४,८.५३ ॥</p>
<p>यथा हि<br>
ब्रह्मिष्ठाया निष्फलो मे व्यतीतः<br>
कालो भूयान् हा समाधिव्रतेन ।<br>
सान्द्रानन्दं तन्मया ब्रह्म मूर्तं<br>
कोणेनाक्ष्णः साचिसव्यस्य नैक्षि ॥ ऋBह्र्स्_४,८.५४ ॥<br>
तत्र शान्तस्योज्ज्वलेन वैरस्यम् ।</p>
<p>क्षणमपि पितृकोटिवत्सलं तं<br>
सुरमुनिवन्दितपादमिन्दिरेशम् ।<br>
अभिलषति वराङ्गनानखाङ्कैः<br>
प्रभुमीक्षितं मनो मे ॥ ऋBह्र्स्_४,८.५५ ॥<br>
तत्र प्रीतस्योज्ज्वलेनैव ।</p>
<p>दोर्भ्यामर्गलदीर्घाभ्यां सखे परिरभस्व माम् ।<br>
शिरः कृष्ण तवाघ्राय विहरिष्ये ततस्त्वया ॥ ऋBह्र्स्_४,८.५६ ॥<br>
अत्र प्रेयसो वत्सलेन ।</p>
<p>यं समस्तनिगमाः परमेशं<br>
सात्वतास्तु भगवन्तमुशन्ति ।<br>
तत्सुतेति बत साहसिकीं त्वां<br>
व्याजिहीर्षतु कथं मम जिह्वा ॥ ऋBह्र्स्_४,८.५७ ॥<br>
अत्र वत्सलस्य प्रीतेन ।</p>
<p>तडिद्विलासतरला नवयौवनसम्पदः ।<br>
अद्यैव दूति तेन त्वं मया रमय माधवम् ॥ ऋBह्र्स्_४,८.५८ ॥<br>
अत्रोज्ज्वलस्य शान्तेन ।</p>
<p>चिरं जीवेति संयुज्य काचिदाशीर्भिरच्युतम् ।<br>
कैलासस्था विलासेन कामुकी परिषष्वजे ॥ ऋBह्र्स्_४,८.५९ ॥<br>
अत्र शुचेर्वत्सलेन ।</p>
<p>शुचेः सम्बन्धगन्धोऽपि कथञ्चिद्यदि वत्सले ।<br>
क्वचिद्भवेत्ततः सुष्ठु वैरस्यायैव कल्पते ॥ ऋBह्र्स्_४,८.६० ॥</p>
<p>पिशितासृङ्मयी नाहं सत्यमस्मि तवोचिता ।<br>
स्वापाङ्गबिद्धां श्यामाङ्ग कृपयाङ्गीकुरुष्व माम् ॥ ऋBह्र्स्_४,८.६१ ॥<br>
अत्र शुचेर्बीभत्सेन ।</p>
<p>एवमन्यापि विज्ञेया प्राज्ञै रसविरोधिता ।<br>
प्रायेणेयं रसाभासकक्षायां पर्यवस्यति ॥ ऋBह्र्स्_४,८.६२ ॥</p>
<p>किं च<br>
द्वायोरेकतरस्येह बाध्यत्वेनोपवर्णने ।<br>
स्मर्यमाणतयाप्युक्तौ साम्येन वचनेऽपि च ॥ ऋBह्र्स्_४,८.६३ ॥<br>
रसान्तरेण व्यवधौ तटस्थेन प्रियेण वा ।<br>
विषयाश्रयभेदे च गौणेन द्विषता सह ।<br>
इत्यादिषु न वैरस्यं वैरिणो जनयेद्युतिः ॥ ऋBह्र्स्_४,८.६४ ॥</p>
<p>तत्र एकतरस्य बाध्यत्वेन वर्णने, यथा विदग्धमाधवे (२.१८)<br>
प्रत्याहृत्य मुनिः क्षणं विषयतो यस्मिन्मनो धित्सते<br>
बालासौ विषयेषु धित्सति ततः प्रत्याहरन्ती मनः ।<br>
यस्य स्फूर्तिलवाय हन्त हृदये योगी सुमुत्कण्ठते<br>
मुग्धेयं किल तस्य पश्य हृदयान्निष्क्रान्तिमाकाङ्क्षति ॥ ऋBह्र्स्_४,८.६५ ॥</p>
<p>बाध्यत्वमत्र शान्तस्य शुचेरुत्कर्षवर्णनात् ॥ ऋBह्र्स्_४,८.६६ ॥</p>
<p>स्मर्यमाणत्वे, यथा<br>
स एष वैहासिकताविनोदैर्<br>
व्रजस्य हासोद्गमसंविधाता ।<br>
फणीश्वरेणाद्य विकृष्यमाणः<br>
करोति हा नः परिदेवनानि ॥ ऋBह्र्स्_४,८.६७ ॥</p>
<p>साम्येन वचने, यथा<br>
विश्रान्तषोडशकला निर्विकल्पा निरावृतिः ।<br>
सुखात्मा भवती राधे ब्रह्मविद्येव राजते ॥ ऋBह्र्स्_४,८.६८ ॥</p>
<p>यथा वा<br>
राधा शान्तिरिवोन्निद्रं निर्निमेषेक्षणं च माम् ।<br>
कुर्वती ध्यानलग्नं च वासयत्यद्रिकन्दरे ॥ ऋBह्र्स्_४,८.६९ ॥</p>
<p>वसान्तरेण व्यवधौ, यथा<br>
त्वं कासि शान्ता किमिहान्तरीक्षे<br>
द्रष्टुं परं ब्रह्म कुतस्तताक्षी ।<br>
अस्यातिरूपात्किमिवाकुलात्मा<br>
रम्भे समाविश्य भिदा स्मरेण ॥ ऋBह्र्स्_४,८.७० ॥<br>
अत्राद्भुतेन व्यवधिः ।</p>
<p>विषयभिन्नत्वे, यथा श्रीदशमे (१०.६०.४५)<br>
त्वक्श्मश्रुरोमनखकेशपिनद्धमन्तर्<br>
मांसास्थिरक्तकृमिविट्कफपित्तवातम् ।<br>
जीवच्छवं भजति कान्तमतिविमूढा<br>
या ते पदाब्जमकरन्दमजिघ्रती स्त्री ॥ ऋBह्र्स्_४,८.७१ ॥</p>
<p>यथा वा विदग्धमाधवे (२.३१)<br>
तस्याः कान्तद्युतिनि वदने मञ्जुले चाक्षियुग्मे<br>
तत्रास्माकं यद्अवधि सखे दृष्टिरेषा निविष्टा ।<br>
सत्यं ब्रूमस्तद्अवधि भवेदिन्दुमिन्दीवरं च<br>
स्मारं स्मारं मुखकुटिलताकारिणीयं हृणीया ॥ ऋBह्र्स्_४,८.७२ ॥<br>
उभयत्र शुचिबीभत्सयोः ।</p>
<p>आश्रयभिन्नत्वे, यथा<br>
विजयिनमजितः विलोक्य रङ्ग<br>
स्थलभुवि सम्भृतसांयुगीनलीलम् ।<br>
पशुपसवयसां वपूंषि भेजुः<br>
पुलककुलं द्विषतां तु कालिमानम् ॥ ऋBह्र्स्_४,८.७३ ॥<br>
अत्र वीरभयानकयोः ।</p>
<p>विषयाश्रयभेदेऽपि मुख्येन द्विषता सह ।<br>
सङ्गतिः किल मुख्यस्य वैरस्यायैव जायते ॥ ऋBह्र्स्_४,८.७४ ॥</p>
<p>तत्र विषयभेदे, यथा<br>
विमोचयार्गलाबन्धं विलम्बं तात नाचर ।<br>
यामि काश्यगृहं यूना मनः श्यामेन मे हृतम् ॥ ऋBह्र्स्_४,८.७५ ॥<br>
अत्र शुचेः प्रीतेन ।</p>
<p>आश्रयभेदे, यथा<br>
रुक्मिणीकुचकाश्मीरपङ्किलोरःस्थलं कदा ।<br>
सदानन्दं परं ब्रह्म दृष्ट्या सेविष्यते मया ॥ ऋBह्र्स्_४,८.७६ ॥<br>
अत्र शान्तस्य शुचिना ।</p>
<p>अनुरक्तधियो भक्ताः केचन ज्ञानवर्त्मनि ।<br>
शान्तस्याश्रयभिन्नत्वे वैरस्यं नानुमन्वते ॥ ऋBह्र्स्_४,८.७७ ॥</p>
<p>किं च<br>
भृत्ययोर्नायकस्येव निसर्गद्वेषिणोरपि ।<br>
अङ्गयोरङ्गिनः पुष्ट्यै भवेदेकत्र सङ्गतिः ॥ ऋBह्र्स्_४,८.७८ ॥</p>
<p>यथा<br>
कुमारस्ते मल्लीकुसुमसुकुमारः प्रियतमे<br>
गरिष्ठोऽयं केशी गिरिवदिति मे वेल्लति मनः ।<br>
शिवं भूयात्पश्योन्नमितभुजमेधिर्मुहुरमुं<br>
खलं क्षुन्दन् कुर्यां व्रजमतितरां शालिनमहम् ॥ ऋBह्र्स्_४,८.७९ ॥<br>
अत्र विद्विषौ वीरभयानकौ वत्सलं पुष्णीतः ।</p>
<p>यथा<br>
कम्प्रा स्वेदिनि चूर्णकुन्तलतटे इत्यादि (Bऋष्४.८.३१) ॥ ऋBह्र्स्_४,८.८० ॥<br>
तत्र हास्यकरुणौ वत्सलमेव पुष्णीतः ।</p>
<p>अपि च<br>
मिथो वैरावपि द्वौ यौ भावौ धर्मसुतादिषु ।<br>
कालादिभेदत्प्राकट्यं तौ विन्दन्तौ न दुष्यतः ॥ ऋBह्र्स्_४,८.८१ ॥<br>
अधिरूढे महाभावे विरुद्धैर्विरसाः युतिः ।<br>
न स्यादित्युज्ज्वले राधाकृष्णयोर्दर्शितं पुरा ॥ ऋBह्र्स्_४,८.८२ ॥<br>
क्वाप्यचिन्त्यमहाशक्तौ महापुरुषशेखरे ।<br>
रसावलिसमावेशः स्वादायैवोपजायते ॥ ऋBह्र्स्_४,८.८३ ॥</p>
<p>तत्र रसानां विषयत्वे, यथा ललितमाधवे (३.४)<br>
दैत्याचार्यास्तद्आस्ये विकृतिमरुणतां मल्लवर्याः सखायो<br>
गण्डौन्नत्यं खलेशाः प्रलयमृषिगणा ध्यानमुष्णास्रमम्बाः ।<br>
रोमाञ्चं सांयुगीनाः कमपि नवचमत्कारमन्तः सुरेशा<br>
लास्यं दासाः कटाक्षं ययुरसितदृशः प्रेक्ष्य रङ्गे मुकुन्दम् ॥ ऋBह्र्स्_४,८.८४ ॥</p>
<p>आश्रयत्वे, यथा<br>
स्वस्मिन् धूर्येऽप्यमानी शिशुषु गरिधृतावुद्यतेषु स्मितास्यस्<br>
थूत्कारी दध्नि विस्रे प्रणयिषु विवृतप्रौढिरिन्द्रेऽरुणाक्षः ।<br>
गोष्ठे साश्रुर्विदूने गुरुषु हरिमखं प्रास्य कम्पः स पायाद्<br>
आसारे स्फारदृष्टिर्युवतिषु पुलकी बिभ्रदद्रिं विभुर्वः ॥ ऋBह्र्स्_४,८.८५ ॥</p>
<p>इति श्रीश्रीभक्तिरसामृतसिन्धावुत्तरविभागे<br>
रसानां मैत्रीवैरस्थितिनाम्नी लहरी अष्टमी ॥</p>
<p>___________________________________________________</p>
<p>४.९<br>
रसाभासाख्या नवमलहरी</p>
<p>पूर्वमेवानुशिष्टेन विकला रसलक्षणा ।<br>
रसा एव रसाभासा रसज्ञैरनुकीर्तिताः ॥ ऋBह्र्स्_४,९.१ ॥<br>
स्युस्त्रिधोपरसाश्चानुरसाश्चापरसाश्च ते ।<br>
उत्तमा मध्यमाः प्रोक्ताः कनिष्ठाश्चेत्यमी क्रमात् ॥ ऋBह्र्स्_४,९.२ ॥</p>
<p>अत्र उपरसाः<br>
प्राप्तैः स्थायिविभावानुभावाद्यैस्तु विरूपताम् ।<br>
शान्तादयो रसा एव द्वादशोपरसा मताः ॥ ऋBह्र्स्_४,९.३ ॥</p>
<p>तत्र शान्तोपरसाः<br>
ब्रह्मभावात्परब्रह्मण्यद्वैताधिक्ययोगतः ।<br>
तथा बीभत्सभूमादेः शान्तो ह्युपरसो भवेत् ॥ ऋBह्र्स्_४,९.४ ॥</p>
<p>तत्र आद्यं, यथा<br>
विज्ञानसुषमाधौते समाधौ यदुदञ्चति ।<br>
सुखं दृष्टे तदेवाद्य पुराणपुरुषे त्वयि ॥ ऋBह्र्स्_४,९.५ ॥</p>
<p>द्वितीयं, यथा<br>
यत्र यत्र विषये मम दृष्टिस्<br>
तं तमेव कलयामि भवन्तम् ।<br>
यन्निरञ्जन परावरबीजं<br>
त्वां विना किमपि नापरमस्ति ॥ ऋBह्र्स्_४,९.६ ॥</p>
<p>अथ प्रीतोपरसः<br>
कृष्णस्याग्रेऽतिधार्ष्ट्येन तद्भक्तेष्ववहेलया ।<br>
स्वाभीष्टदेवतान्यत्र परमोत्कर्षवीक्षया ।<br>
मर्यादातिक्रमाद्यैश्च प्रीतोपरसता मता ॥ ऋBह्र्स्_४,९.७ ॥</p>
<p>तत्र आद्यं, यथा<br>
प्रणयन् वपुर्विवशतां सतां कुलैर्<br>
अवधीर्यमाणनटनोऽप्यनर्गलः ।<br>
विकिर प्रभो दृशमिहेत्यकुण्ठवाक्<br>
चटुलो बटुव्यवृणुतात्मनो रतिम् ॥ ऋBह्र्स्_४,९.८ ॥</p>
<p>अथ प्रेयोपरसः<br>
एकस्मिन्नेव सख्येन हरिमित्राद्य्अवज्ञया ।<br>
युद्धभूमादिना चापि प्रेयानुपरसो भवेत् ॥ ऋBह्र्स्_४,९.९ ॥</p>
<p>तत्र आद्यं, यथा<br>
सुहृदित्युदितो भिया चकम्पे<br>
छलितो नर्मगिरा स्तुतिं चकार ।<br>
स नृपः परिरिप्सतो भुजाभ्यां<br>
हरिणा दण्डवदग्रतः पपात ॥ ऋBह्र्स्_४,९.१० ॥</p>
<p>अथ वत्सलोपरसः<br>
सामर्थ्याधिक्याभिज्ञानाल्लालनाद्य्अप्रयत्नतः ।<br>
करुणस्यातिरेकादेस्तुर्याश्चोपरसो भवेत् ॥ ऋBह्र्स्_४,९.११ ॥</p>
<p>तत्र आद्यं, यथा<br>
मल्लानां यद्अवधि पर्वतोद्भटानाम्<br>
उन्माथं सपदि तवात्मजादपश्यम् ।<br>
नोद्वेगं तद्अवधि यामि जामि तस्मिन्<br>
द्राघिष्ठामपि समितिं प्रपद्यमाने ॥ ऋBह्र्स्_४,९.१२ ॥</p>
<p>अथ शृङ्गारोपरसः । तत्र स्थायिवैरूप्यम्<br>
द्वयोरेकतरस्यैव रतिर्या खलु दृश्यते ।<br>
यानेकत्र तथैकस्य स्थायिनः सा विरूपता ।<br>
विभावस्यैव वैरूप्यं स्थायिन्यत्रोपचर्यते ॥ ऋBह्र्स्_४,९.१३ ॥</p>
<p>तत्र एकत्र रतिर्, यथा ललितमाधवे<br>
मन्दस्मितं प्रकृतिसिद्धमपि व्युदन्तं<br>
सङ्गोपितश्च सहजोऽपि दृशोस्तरङ्गः ।<br>
धूमायिते द्विजवधूमदनार्तिवह्नाव्<br>
अह्नाय कापि गैत्रि अङ्कुरितामयासीत् ॥ ऋBह्र्स्_४,९.१४ ॥</p>
<p>अत्यन्ताभाव एवात्र रतेः खलु विवक्षितः ।<br>
एतस्याः प्राग्अभावे तु शुचिर्नोपरसो भवेत् ॥ ऋBह्र्स्_४,९.१५ ॥</p>
<p>अनेकत्र रतिर्, यथा<br>
गान्धर्वि कुर्वाणमवेक्ष्य लीलाम्<br>
अग्रे धरण्यां सखि कामपालम् ।<br>
आकर्णयन्ती च मुकुन्दरेणुं<br>
भिन्नाद्य साध्वि स्मरतो द्विधासि ॥ ऋBह्र्स्_४,९.१६ ॥<br>
केचित्तु नायकस्यापि सर्वथा तुल्यरागतः ।<br>
नायिकास्वप्यनेकासु वदन्त्युपरसं शुचिम् ॥ ऋBह्र्स्_४,९.१७ ॥</p>
<p>विभाववैरूप्यम्<br>
वैदग्ध्यौज्ज्वल्यविरहो विभावस्य विरूपता ।<br>
लतापशुपुलिन्दीषु वृद्धास्वपि स वर्तते ॥ ऋBह्र्स्_४,९.१८ ॥</p>
<p>तत्र लता, यथा<br>
सखि मधु किरती निशम्य वंशीं<br>
मधुमथनेन कटाक्षिताथ मृद्वी ।<br>
मुकुलपुलकिता लतावलीयं<br>
रतिमिह पल्लवितां हृदि व्यनक्ति ॥ ऋBह्र्स्_४,९.१९ ॥</p>
<p>पशुर्, यथा<br>
पश्याद्भुतास्तुङ्गमदः कुरङ्गीः<br>
पतङ्गकन्यापुलिनेऽद्य धन्याः ।<br>
याः केशवाङ्गे तद्अपाङ्गपूताः<br>
सानङ्गरङ्गां दृशमर्पयन्ति ॥ ऋBह्र्स्_४,९.२० ॥</p>
<p>पुलिन्दी, यथा<br>
कालिन्दीपुलिने पश्य पुलिन्दी पुलकाचिता ।<br>
हरेर्दृक्चापलं वीक्ष्य सहजं या विघूर्णते ॥ ऋBह्र्स्_४,९.२१ ॥</p>
<p>वृद्धा, यथा<br>
कज्जलेन कृतकेशकालिमा<br>
बिल्वयुग्मरचितोन्नतस्तनी ।<br>
पश्य गौरि किरती दृग्अञ्चलं<br>
स्मेरयत्यघहरं जरत्यसौ ॥ ऋBह्र्स्_४,९.२२ ॥</p>
<p>स्थायिनोऽत्र विरूपत्वमेकरागतयापि चेत् ।<br>
घटेतासौ विभावस्य विरूपत्वेऽप्युदाहृतिः ॥ ऋBह्र्स्_४,९.२३ ॥<br>
शुचित्वौज्ज्वल्यवैदिग्ध्यात्सुवेशत्वाच्च कथ्यते ।<br>
शृङ्गारस्य विभावत्वमन्यत्राभासता ततः ॥ ऋBह्र्स्_४,९.२४ ॥</p>
<p>अथ अनुभाववैरूप्यम्<br>
समयानां व्यतिक्रान्तिर्ग्राम्यत्वं धृष्टापि च ।<br>
वैरूप्यमनुभावादेर्मनीषिभिरुदीरितम् ॥ ऋBह्र्स्_४,९.२५ ॥</p>
<p>तत्र समयव्यतिक्रान्तिः<br>
समयाः खण्डितादीनां प्रिये रोषोदितादयः ।<br>
पुंसः स्मितादयश्चात्र प्रियया ताडनादिषु ।<br>
एतेषामन्यथाभावः समयानां व्यतिक्रमः ॥ ऋBह्र्स्_४,९.२६ ॥</p>
<p>तत्र आद्यं, यथा<br>
कान्तानखान्धितोऽप्यद्य परिहृत्य हरे ह्रियम् ।<br>
कैलासवासिनीं दासीं कृपादृष्ट्या भजस्व माम् ॥ ऋBह्र्स्_४,९.२७ ॥</p>
<p>अथ ग्राम्यत्वम्<br>
बालशब्दाद्य्उपन्यासो विरसोक्तिप्रपञ्चनम् ।<br>
कटीकण्डूतिरित्याद्यं ग्राम्यत्वं कथितं बुधैः ॥ ऋBह्र्स्_४,९.२८ ॥</p>
<p>तत्र आद्यं, यथा<br>
किं नः फणिकिशोरीणां त्वं पुष्करसदां सदा ।<br>
मुरलीध्वनिना नीवीं गोपबाल विलुम्पसि ॥ ऋBह्र्स्_४,९.२९ ॥</p>
<p>अथ धृष्टता<br>
प्रकटप्रार्थनादिः स्यात्सम्भोगादेस्तु धृष्टता ॥ ऋBह्र्स्_४,९.३० ॥</p>
<p>यथा<br>
कान्त कैलासकुञ्जोऽयं रम्याहं नवयौवना ।<br>
त्वं विदग्धोऽसि गोविन्द किं वा वाच्यमतः परम् ॥ ऋBह्र्स्_४,९.३१ ॥</p>
<p>एवमेव तु गौणानां हासादीनामपि स्वयम् ।<br>
विज्ञेयोपरसत्वस्य मनीषिभिरुदाहृतिः ॥ ऋBह्र्स्_४,९.३२ ॥</p>
<p>अथ अनुरसाः<br>
भक्तादिभिर्विभावाद्यैः कृष्णसम्बन्धवर्जितैः ।<br>
रसा हास्यादयः सप्त शान्तश्चानुरसा मताः ॥ ऋBह्र्स्_४,९.३३ ॥</p>
<p>तत्र हास्यानुरसः<br>
ताण्डवं व्यधित हन्त कक्खटी<br>
मर्कटी भ्रूकुटीभिस्तथोद्धुरम् ।<br>
येन वल्लवकदम्बकं बभौ<br>
हासडम्बरकरम्बिताननम् ॥ ऋBह्र्स्_४,९.३४ ॥</p>
<p>अथ अद्भुतानुरसः<br>
भाण्डीरकक्षे बहुधा वितण्डां<br>
वेदान्ततन्त्रे शुकमण्डलस्य ।<br>
आकर्णयन्निर्निमिषाक्षिपक्ष्मा<br>
रोमाञ्चिताङ्गश्च सुरर्षिरासीत् ॥ ऋBह्र्स्_४,९.३५ ॥</p>
<p>एवमेवात्र विज्ञेया वीरादेरप्युदाहृतिः ॥ ऋBह्र्स्_४,९.३६ ॥<br>
अष्टावमी तटस्थेषु प्राकट्यं यदि बिभ्रति ।<br>
कृष्णादिभिर्विभावाद्यैर्गतैरनुभवाध्वनि ॥ ऋBह्र्स्_४,९.३७ ॥</p>
<p>अथ अपरसाः<br>
कृष्णतत्प्रतिपक्षश्चेद्विषयाश्रयतां गताः ।<br>
हासादीनां तदा तेऽत्र प्राज्ञैरपरसा मताः ॥ ऋBह्र्स्_४,९.३८ ॥</p>
<p>तत्र हास्यापरसः<br>
पलायमानमुद्वीक्ष्य चपलायतलोचनम् ।<br>
कृष्णमाराज्जरासन्धः सोल्लुण्ठमहसीन्मुहुः ॥ ऋBह्र्स्_४,९.३९ ॥</p>
<p>एवमन्येऽपि विज्ञेयास्तेऽद्भुतापरसादयः ।<br>
उत्तमास्तु रसाभासाः कैश्चिद्रसतयोदिताः ॥ ऋBह्र्स्_४,९.४० ॥</p>
<p>तथा हि<br>
भावाः सर्वे तद्आभासा रसाभासाश्च केचन ।<br>
अमी प्रोक्तरसाभिज्ञैः सर्वेऽपि रसनाद्रसाः ॥ ऋBह्र्स्_४,९.४१ ॥</p>
<p>भारताद्याश्चतस्रस्तु रसावस्थानसूचिकाः ।<br>
वृत्तयो नाट्यमातृत्वादुक्ता नाटकलक्षणे ॥ ऋBह्र्स्_४,९.४२ ॥</p>
<p>ग्रन्थस्य गौरवभयादस्या भक्तिरसश्रियः ।<br>
समाहृतिः समासेन मया सेयं विनिर्मिता ॥<br>
गोपालरूपशोभां दधदपि रघुनाथभावविसारी ।<br>
तुष्यतु सनातनोऽस्मिन्नुत्तरभागे रसामृताम्भोधेः ॥</p>
<p><strong>इति श्रीश्रीभक्तिरसामृतसिन्धावुत्तरविभागे<br>
रसाभासलहरी नवमी ॥</strong></p>
<p>इति श्रीश्रीभक्तिरसामृतसिन्धौ गौणभक्तिरसनिरूपणो नाम चतुर्थो विभागः समाप्तः ।</p>
<p>रामाङ्गशत्रुगणिते शाके गोकुलमधिष्ठितेनायम् ।<br>
भक्तिरसामृतसिन्धुर्विटङ्कितः क्षुद्ररूपेण ॥</p>
<p><strong>समाप्तोऽयं श्रीश्रीभक्तिरसामृतसिन्धुः ॥</strong></p>
<p><strong>&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&mdash;&ndash;</strong></p>
<p>\Z</p>
<p>]</p>

  </div>
</article>


        

        



    <aside class="card border noPrint" id="section-tree-item-prakIrNam_kAvyam_padyam_stotrANi_larUpagosvAmI_shrIbhaktirasAmRtasindhuH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/purANam/prakIrNam_kAvyam/padyam/stotrANi/larUpagosvAmI/shrIbhaktirasAmRtasindhuH/">श्रीभक्तिरसामृतसिन्धुः </a>
            <a data-toggle="collapse" href="#section-tree-item-body-prakIrNam_kAvyam_padyam_stotrANi_larUpagosvAmI_shrIbhaktirasAmRtasindhuH_md" role="button" aria-expanded="false" aria-controls="section-tree-item-body-prakIrNam_kAvyam_padyam_stotrANi_larUpagosvAmI_shrIbhaktirasAmRtasindhuH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-prakIrNam_kAvyam_padyam_stotrANi_larUpagosvAmI_shrIbhaktirasAmRtasindhuH_md" class="card-body p-0 collapse">
            
            <li>author: श्रीलरूपगोस्वामी</li>
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: स्तोत्रसाहित्यम्</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-4190</li>
            
            <li>source_url: https://www.ebharatisampat.in/read_chapter.php?bookid=MDgxODQ3NTUyNDIyMjA0</li>
            
            <li>sub-domain: स्तोत्रसाहित्यसम्बद्धपुस्तकानि</li>
            
            <li>title: श्रीभक्तिरसामृतसिन्धुः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/purANam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/purANam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/purANam/actions/workflows/build.yml"><img src="https://github.com/vishvAsa/purANam/actions/workflows/build.yml/badge.svg"> Built </a> on 2025 Aug 27 11:57:01 UTC. (<a href="http://google.com/search?q=11%3a57%3a01%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
