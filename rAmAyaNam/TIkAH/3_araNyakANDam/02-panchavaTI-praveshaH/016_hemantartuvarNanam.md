+++
title = "०१६ हेमन्तर्तुवर्णनम्"
title_english = "016 Lakshmana s description of vasanta season"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_3/Kanda_3_ARK-016-Hemantharthu_Varnanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/3_araNyakANDam/02-panchavaTI-praveshaH/016_hemantartuvarNanam.md">
<details><summary><h3>IITK ...{Loading}...</h3></summary>

Lakshmana's description of nature at Panchavati to Rama -- Rama's
reflections on Bharata's virtues.



#### श्लोकः
##### मूलम्
वसतस्तस्य तु सुखं राघवस्य महात्मनः।  
शरद्व्यपाये हेमन्तऋतुरिष्टः प्रवर्तत॥3.16.1॥

##### शब्दार्थः
महात्मनः great self, तस्य राघवस्य that Rama's, सुखम् comfort, वसतः while living, शरद्व्यपाये  autumn over, इष्टः favourite season, हेमन्तऋतुः winter season, प्रवर्तत set in.

##### आङ्ग्लानुवादः
While the great self Rama  lived happily there, autumn passed and dear winter set in.



#### श्लोकः
##### मूलम्
स कदाचित्प्रभातायां शर्वर्यां रघुनन्दनः।  
प्रययावभिषेकार्थं रम्यां गोदावरीं नदीम्॥3.16.2॥

##### शब्दार्थः
कदाचित् once, सः रघुनन्दनः  he, the delight (beloved son) of Raghu race, शर्वर्याम्  when the night, प्रभातायाम् turned into morning, रम्याम् beautiful, गोदावरीं नदीम् Godavari river, अभिषेकार्थम् for ablution, प्रययौ went.

##### आङ्ग्लानुवादः
Once Rama, delight of the Raghu race, went to the beautiful river Godavari for ablution in the early hours of the morning.



#### श्लोकः
##### मूलम्
प्रह्वः कलशहस्तस्तं सीतया सह वीर्यवान्।  
पृष्ठतोऽनुव्रजन्भ्राता सौमित्रिरिदमब्रवीत्॥3.16.3॥

##### शब्दार्थः
भ्राता brother, वीर्यवान् heroic, सौमित्रिः Saumitri, प्रह्वः bending a little, कलशहस्तः pitcher in hand, पृष्ठतः behind, सीतया सह with Sita, अनुव्रजन् walking behind, इदम् this, अब्रवीत् said.

##### आङ्ग्लानुवादः
While valiant Lakshmana, walking behind Sita who was carrying a pitcher in her hand bent down a little and told Rama thusः



#### श्लोकः
##### मूलम्
अयं स कालः सम्प्राप्तः प्रियो यस्ते प्रियंवद।  
अलङ्कृत इवाभाति येन संवत्सरः शुभः॥3.16.4॥

##### शब्दार्थः
प्रियंवद sweetspeaking, यः this( season), ते to you, प्रियः dear, सः अयं कालः this time, सम्प्राप्तः has set in, येन by which, शुभः auspicious, संवत्सरः year, अलङ्कृतः इव as if decorated, आभाति appears.

##### आङ्ग्लानुवादः
O sweetspeaking brother, the season which is dear to you has arrived. It appears the auspicious year is going to be embellished with this season.



#### श्लोकः
##### मूलम्
नीहारपरुषो लोकः पृथिवी सस्यशालिनी।  
जलान्यनुपभोग्यानि सुभगो हव्यवाहनः॥3.16.5॥

##### शब्दार्थः
लोकः people , नीहारपरुषः frozen with fog, पृथिवी the earth, सस्यशालिनी full of crops, जलानि waters, अनुपभोग्यानि no more enjoyable, हव्यवाहनः the fire, सुभगः very enjoyable.

##### आङ्ग्लानुवादः
People feel frozen with fog, and water is no more enjoyable. The earth is full of crops and fire is so agreeable.



#### श्लोकः
##### मूलम्
नवाग्रयणपूजाभिरभ्यर्च्य पितृदेवताः।  
कृताग्रयणकाः काले सन्तो विगतकल्मषाः॥3.16.6॥

##### शब्दार्थः
सन्तः pious men, नवाग्रयणपूजाभिः with offering of libations of the first crop at Agnistoma sacrifices, पितृदेवताः manes अभ्यर्च्य after worshipping, काले at the proper time, कृताग्रयणकाः  the sages who have conducted sacrifice with oblation, विगतकल्मषाः rid of their sins.

##### आङ्ग्लानुवादः
Pious men offer their libations of the first crop at Agnistoma sacrifice and thereby please their manes and get rid of their sins.



#### श्लोकः
##### मूलम्
प्राज्यकामा जनपदास्सम्पन्नतरगोरसाः।  
विचरन्ति महीपाला यात्रास्था विजिगीषवः॥3.16.7॥

##### शब्दार्थः
सम्पन्नतरगोरसाः obtaining abundant cow's milk, जनपदाः people of the countryside, प्राज्यकामाः with fulfilled desire, महीपालाः rulers of the earth, विजिगीषवः desirous of victory, यात्रास्थाः going on expedition, विचरन्ति are moving about.

##### आङ्ग्लानुवादः
People in the countryside with their desires satisfied obtain abundant cow's milk at this time. Rulers of the earth are out on their expedition with a desire for victory.



#### श्लोकः
##### मूलम्
सेवमाने दृढं सूर्ये दिशमन्तक सेविताम्।  
विहीनतिलकेव स्त्री नोत्तरा दिक्प्रकाशते॥3.16.8॥

##### शब्दार्थः
सूर्ये Sun, अन्तकसेविताम् serving the god of death, दिशम् direction, दृढम् stand still, सेवमाने attending, उत्तरा दिक् northern side, विहीनतिलका without the vermilion mark, स्त्रीव like a woman, प्रकाशते is shining.

##### आङ्ग्लानुवादः
As the Sun has resorted to the direction (south) that serves the god of death, the north devoid of (the Sun) shines like a woman without the vermilion mark on the forehead.



#### श्लोकः
##### मूलम्
प्रकृत्या हिमकोशाढ्यो दूरसूर्यश्च साम्प्रतम्।  
यथार्थनामा सुव्यक्तं हिमवान्हिमवान्गिरिः॥3.16.9॥

##### शब्दार्थः
प्रकृत्या by nature, हिमकोशाढ्यः with snow settled heavily, साम्प्रतम् presently दूरसूर्यश्च distant Sun, हिमवान् Himalaya, गिरिः mountain, हिमवान् snowy mountain, सुव्यक्तम् clearly, यथार्थनामा has a befitting name.

##### आङ्ग्लानुवादः
Presently with the Sun far away, the Himalayas abounding in snow has naturally justified its name.



#### श्लोकः
##### मूलम्
अत्यन्तसुखसञ्चारा मध्याह्ने स्पर्शतस्सुखाः।  
दिवसास्सुभगादित्याश्चायासलिलदुर्भगाः॥3.16.10॥

##### शब्दार्थः
मध्याह्ने at noon, स्पर्शतः the touch, सुखाः comfortable, अत्यन्तसुखसञ्चाराः  comfortable to go about, दिवसाः daytime, सुभगादित्याः will be enjoyable, छायासलिलदुर्भगाः in shade the water will be enjoyable৷৷

##### आङ्ग्लानुवादः
The days are enjoyable at noon as it is pleasant to move about during this time since the sun is not scorching. But the shade and water seem to be unfortunate (as they are not liked by any one.



#### श्लोकः
##### मूलम्
मृदुसूर्यास्सनीहाराः पटुशीतास्समारुताः।  
शून्यारण्या हिमध्वस्ता दिवसा भान्तिसाम्प्रतम्॥3.16.11॥

##### शब्दार्थः
साम्प्रतम् at this time, हिमध्वस्ताः destroyed by frost, दिवसाः days, मृदुसूर्याः mild Sun, सनीहाराः heavy dews, पटुशीताः severe cold, समारुताः with breeze blowing, शून्यारण्याः with none moving in the forest, भान्ति shine.

##### आङ्ग्लानुवादः
The days will be frostsmitten. The Sun will also be mild. Due to heavy dewfall the weather will be cold with the blowing of the wind. Forests will be empty (as no animals would be seen moving around.)



#### श्लोकः
##### मूलम्
निवृत्ताकाशशयनाः पुष्यनीता हिमारुणाः।  
शीता वृद्धतरायामास्त्रियामा यान्ति साम्प्रतम्॥3.16.12॥

##### शब्दार्थः
साम्प्रतम् at this time, निवृत्ताकाशशयनाः  sleep under the open sky, हिमारुणाः reddened due to frost, शीताः cool, वृद्धतरायामाः  nights are long, पुष्यनीताः (the month of) Pushya   approaching, त्रियामाः night consisting of three yamas (yama  3 hours approximately), यान्ति  run into

##### आङ्ग्लानुवादः
At this time people do not sleep under the open sky. With the month of Pushya approaching, nights feel cool and look red due to frost. They prolong into three yamas.



#### श्लोकः
##### मूलम्
रविसङ्क्रान्तसौभाग्य स्तुषारारुणमण्डलः।  
निश्श्वासान्ध इवादर्शन्छन्द्रमा न प्रकाशते॥3.16.13॥

##### शब्दार्थः
रविसङ्क्रान्तसौभाग्यः with the radiance of the Sun dimmed, तुषारारुणमण्डलः with the orb reddened owing to frost, चन्द्रमाः Moon, निःश्वासान्धः with its surface looking blurred with breath, आदर्श इव like a mirror, न प्रकाशते does not shine.

##### आङ्ग्लानुवादः
With the radiance of the Sun dimmed, with its orb reddened by frost, the moon does not shine clear like a mirror blurred with breath.



#### श्लोकः
##### मूलम्
ज्योत्स्न तुषारमलिना पौर्णमास्यां न राजते।  
सीतेव चातपश्यामा लक्ष्यते न तु शोभते॥3.16.14॥

##### शब्दार्थः
पौर्णमास्याम् on a fullmoon night, तुषारमलिना faded by frost, ज्योत्स्ना moonlight, न राजते not shining, आतपश्यामा scorched by heat, सीतेव like Sita, लक्ष्यते appearing, न तु शोभते not bright.

##### आङ्ग्लानुवादः
On a fullmoon night the beams of the moon faded by forest look pale, dull like Sita scorched by the heat of the Sun.



#### श्लोकः
##### मूलम्
प्रकृत्या शीतलस्पर्शो हिमविद्धश्च साम्प्रतम्।  
प्रवाति पश्चिमो वायुः काले द्विगुणशीतलः॥3.16.15॥

##### शब्दार्थः
प्रकृत्या by nature, शीतलस्पर्शः cold touch, साम्प्रतम् at this time, हिमविद्धश्च hit by snow, पश्चिमः वायुः the west wind, काले at this time, द्विगुणशीतलः doubly cold, वाति blowing.

##### आङ्ग्लानुवादः
The west wind which by nature feels cold at this time blows doubly cold, hit by snow.



#### श्लोकः
##### मूलम्
बाष्पच्छन्नान्यरण्यानि यवगोधूमवन्ति च।  
शोभन्तेऽभ्युदिते सूर्ये नद्भि क्रौञ्चसारसैः॥3.16.16॥

##### शब्दार्थः
बाष्पच्छन्नानि covered by dew drops, यवगोधूमवन्ति च have abundant barley and wheat crops,  
अरण्यानि forests, सूर्ये Sun, अभ्युदिते rises, नद्भिः  produce notes, क्रौञ्चसारसैः by kraunchas and swans, शोभन्ते are delightful.

##### आङ्ग्लानुवादः
The snowcold forest terrains are fertile with barley and wheat crops. As the Sun rises the swans and kraunchas produce pleasing notes.



#### श्लोकः
##### मूलम्
खर्जूरपुष्पाकृतिभिश्शिरोभिः पूर्णतण्डुलैः।  
शोभन्ते किञ्चिदानम्राश्शालयः कनकप्रभाः॥3.16.17॥

##### शब्दार्थः
कनकप्रभाः shining like gold, शालयः rice fields, खर्जूरपुष्पाकृतिभिः resembling the shape of date flowers, पूर्णतण्डुलैः full of ripened rice grain, शिरोभिः with heads of paddy stocks,किञ्चित् slightly, आनम्रा bent down, शोभन्ते look delightful,

##### आङ्ग्लानुवादः
The tops of rice crops shining like gold resemble the flowers of datepalm.The fields full of ripe paddy bending a little (under the weight of grains) look delightful.



#### श्लोकः
##### मूलम्
मयूखैरुपसर्पद्भिर्हिमनीहारसंवृतैः।  
दूरमभ्युदितस्सूर्यश्शशाङ्क इव लक्ष्यते॥3.16.18॥

##### शब्दार्थः
हिमनीहारसंवृतैः covered with snow and dew, उपसर्पद्भिः lengthening,  मयूखैः by rays, सूर्यः Sun, दूरम् yonder, अभ्युदितः risen up, शशाङ्कः Moon, इव like, लक्ष्यते appears.

##### आङ्ग्लानुवादः
The Sun risen at the distant horizon looks like the Moon, his lengthening rays covered with snow and dew.



#### श्लोकः
##### मूलम्
अग्राह्यवीर्यः पूर्वाह्णे मध्याह्ने स्पर्शतस्सुखः।  
संरक्तः किञ्चिदापाण्डुरातपश्शोभते क्षितौ॥3.16.19॥

##### शब्दार्थः
पूर्वाह्णे in the forenoon, अग्राह्यवीर्यः when his(Sun's) heat cannot be felt, मध्याह्ने at midday, स्पर्शतः by touch, सुखः comfortable, संरक्तः red, किंचित् a little, आपाण्डुः whitish, आतपः heat, क्षितौ on earth, शोभते is delightful.

##### आङ्ग्लानुवादः
The heat of the Sun which we do not feel in the forenoon is comfortable during midday when the Sun shines slightly reddish white on earth.



#### श्लोकः
##### मूलम्
अवश्यायनिपातेन किञ्चित्प्रक्लिन्नशाद्वला।  
वनानां शोभते भूमिर्निविष्टतरुणातपा॥3.16.20॥

##### शब्दार्थः
अवश्यायनिपातेन with dewdrops fallen, किञ्चित् a little, प्रक्लिन्नशाद्वला the grassland wet with frost, निविष्टतरुणातपा with mild heat  on the surface, वनानाम् the forests, भूमिः land, शोभते looks delightful.

##### आङ्ग्लानुवादः
As the miadows are wet with dewdrops, the land looks delightful with mild Sunlight  shining on the surface.



#### श्लोकः
##### मूलम्
स्पृशंस्तु विमलं शीतमुदकं द्विरदस्सुखम्।  
अत्यन्ततृषितो वन्यः प्रतिसंहरते करम्॥3.16.21॥

##### शब्दार्थः
अत्यन्ततृषितः extremely thirsty, वन्यः wild , द्विरदः tusker, विमलम् pure water, शीतम् cool, उदकम् water, सुखम् joyfully, स्पृशन् for touch, करम् trunk of elephant, प्रतिसंहरते takes back.

##### आङ्ग्लानुवादः
The wild tusker, extremely thirsty, touches the clean, cold water joyfully, but immediately withdraws its trunk unable to bear the cold.



#### श्लोकः
##### मूलम्
एते हि समुपासीना विहगा जलचारिणः।  
नावगाहन्ति सलिलमप्रगल्भा इवाहवम्॥3.16.22॥

##### शब्दार्थः
समुपासीनाः seated nearby, एते these, जलचारिणः aquatic, विहगाः birds, अप्रगल्भाः inefficient ones, आहवम् इव as to the battlefield, सलिलम् water, नावगाहन्ति not plunging into.

##### आङ्ग्लानुवादः
Just as inefficient warriors do not enter the warfield, aquatic birds sitting near water do not venture to take a plunge into it.



#### श्लोकः
##### मूलम्
अवश्यायतमोनद्धा नीहारतमसाऽवृताः।  
प्रसुप्ता इव लक्ष्यन्ते विपुष्पा वनराजयः॥3.16.23॥

##### शब्दार्थः
अवश्यायतमोनद्धाः enveloped by the darkness of frost ( at dawn), नीहारतमसा with the darkness of snow, आवृताः covered, विपुष्पाः without flowers, वनराजयः the forest ranges, प्रसुप्ताः इव as if sleeping, लक्ष्यन्ते appear.

##### आङ्ग्लानुवादः
The flowerless forest ranges appear as if they are asleep, enveloped in the darkness of frost and  snow .



#### श्लोकः
##### मूलम्
बाष्पसञ्छन्नसलिला रुतविज्ञेयसारसाः।  
हिमार्द्रवालुकैस्तीरैस्सरितो भान्ति साम्प्रतम्॥3.16.24॥

##### शब्दार्थः
साम्प्रतम्  now, बाष्पसञ्छन्नसलिलाः waters covered with vapour, रुतविज्ञेयसारसाः inferred from the cackling of swans, सरितः river, हिमार्द्रवालुकैः with sands drenched with snow, तीरैः river banks,भान्ति appear.

##### आङ्ग्लानुवादः
Now the rivers are not visible as the waters are covered with vapour. They are only inferred through the cackling of swans and the sands of the bank moistened with dewdrops.



#### श्लोकः
##### मूलम्
तुषारपतनाच्चैव मृदुत्वाद्भास्करस्य च।  
शैत्यादगाग्रस्थमपि प्रायेण रसवज्जलम्॥3.16.25॥

##### शब्दार्थः
तुषारपतनाच्चैव  due to snowfall, भास्करस्य Sun's, मृदुत्वात् owing to mildness, शैत्यात् caused by coldness, रसवत् tasty, जलम् water, अगाग्रस्थमपि  although flowing from top of the mountain, प्रायेण generally.

##### आङ्ग्लानुवादः
Due to snowfall, mildness of the Sun, and coldness (of weather) even the water flowing from the mountain top is not generally tasty.



#### श्लोकः
##### मूलम्
जराजर्जरितैः पद्मैशशीर्णकेसरकर्णिकैः।  
नालषेर्हिमध्वस्सैर्न भन्ति कमलाकराः॥3.16.26॥

##### शब्दार्थः
कमलाकराः lotustanks, जराजर्जरितैः grey with age, शीर्णकेसरकर्णिकैः with filament and pericarp withered, नालशेषैः only stalks remaining, हिमध्वस्तैः destroyed by snow, पद्मैः by lotuses, न भान्ति are not shining.

##### आङ्ग्लानुवादः
The lotuses in the tank  no more shine (bright) as they are decayed by age, their filaments and pericarps withered with only stalks remaining.



#### श्लोकः
##### मूलम्
अस्मिंस्तु पुरुषव्याघ्रः काले दुःखसमन्वितः।  
तपश्चरति धर्मात्मा त्वद्भक्त्या भरतः पुरे॥3.16.27॥

##### शब्दार्थः
अस्मिन् काले at such a time, पुरुषव्याघ्रः tiger among men, धर्मात्मा righteous self, भरतः Bharata, दुःखसमन्वितः sadly, त्वद्भक्त्या for his devotion to you, पुरे at his residence, तपः penance, चरति is performing.

##### आङ्ग्लानुवादः
At this time, righteous Bharata, the best among men, with his devotion to you must be sadly performing penance at his residence.



#### श्लोकः
##### मूलम्
त्यक्त्वा राज्यं च मानं च भोगांश्च विविधान्बहून्।  
तपस्स्वी नियताहारश्शेते शीते महीतले॥3.16.28॥

##### शब्दार्थः
राज्यं च the kingdom, मानम् honour, विविधान् various, बहून् many, भोगांश्च pleasures, त्यक्त्वा after giving up, तपस्स्वी as an asectic, नियताहारः  controlling food, शीते in cold, महीतले on the ground, शेते  will be sleeping.

##### आङ्ग्लानुवादः
Giving up his kingdom, honour and pleasures of many kinds, Bharata will be living like an ascetic, sleeping on the ground in cold weather, his food under restriction.



#### श्लोकः
##### मूलम्
सोऽपि वेलामिमां नूनमभिषेकार्थमुद्यतः।  
वृतः प्रकृतिभिर्नित्यं प्रयाति सरयूं नदीम्॥3.16.29॥

##### शब्दार्थः
सोऽपि Bharata also, इमां वेलाम् at this time, अभिषेकार्थम् for ablution, उद्यतः intending to, प्रकृतिभिः by his subjects, वृतः surrounded by, नित्यम् daily, सरयूं नदीम् in river Sarayu, प्रयाति goes forth, नूनम् surely.

##### आङ्ग्लानुवादः
At this time, Bharata,  accompanied by his subjects, must be daily going to river Sarayu for ablution.



#### श्लोकः
##### मूलम्
अत्यन्तसुखसंवृद्धस्सुकुमारस्सुखोचितः।  
कथं न्वपररात्रेषु सरयूमवगाहते॥3.16.30॥

##### शब्दार्थः
अत्यन्तसुखसंवृद्धः brought up in comfort, सुकुमारः delicate, सुखोचितः  deserving comfort, अपररात्रेषु in the later part of the night, कथं नु how can, सरयूम् to Sarayu, अवगाहते for a dip.

##### आङ्ग्लानुवादः
How can Bharata who was brought up in luxury, who is delicate, and deserves all comfort, take a dip in river Sarayu (in cold morning) ?



#### श्लोकः
##### मूलम्
पद्मपत्रेक्षणो वीरश्श्यामो निरुदरो महान्।  
धर्मज्ञस् सत्यवादी च ह्रीनिषेधो जितेन्द्रियः॥3.16.31॥  
प्रियाभिभाषी मधुरो दीर्घबाहुररिन्दमः।  
सन्त्यज्य विविधान्भोगानार्यं सर्वात्मना श्रितः॥3.16.32॥

##### शब्दार्थः
पद्मपत्रेक्षणः  with eyes like lotus petals, वीरः valiant, श्यामः  of blue complexion, निरुदरः of thin waist, महान् great, धर्मज्ञः knower of his duty, सत्यवादी च  truthful, ह्रीनिषेधः one who maintains a low profile,  जितेन्द्रियः self controlled, प्रियाभिभाषी  softspoken, मधुरः sweet in temperament, दीर्घबाहुः  longarmed, अरिन्दमः a subduer of enemies, विविधान् diverse, भोगान् pleasures, सन्त्यज्य  giving up, सर्वात्मना with all his efforts, आर्यम् your, श्रितः devoted to.

##### आङ्ग्लानुवादः
He has a blue complexion, a pair of eyes like lotus petals, a thin waist and long arms.  
He is selfrestrained, softspoken, sweettempered and truthful. He knows his duty and maintains a low profile. A subduer  of enemies, he is heroic and great. Such Bharata has given up the diverse pleasures of life and has surrendered himself to you with all his soul.



#### श्लोकः
##### मूलम्
जितस्स्वर्गस्तव भ्रात्रा भरतेन महात्मना।  
वनस्थमपि तापस्ये यस्त्वामनुविधीयते॥3.16.33॥

##### शब्दार्थः
यः who, वनस्थमपि dwelling in the forest, त्वाम् yourself, तापस्ये in adopting asceticism, अनुविधीयते faithfully follows, तव भ्रात्रा your brother, महात्मना great self, भरतेन by Bharata, स्वर्गः heaven, जितः won.

##### आङ्ग्लानुवादः
Although you dwell in the forest, your great brother Bharata has won the kingdom of heaven by faithfully adopting your asceticism.



#### श्लोकः
##### मूलम्
न पित्र्यमनुवर्तन्ते मातृकं द्विपदा इति।  
ख्यातो लोकप्रवादोऽयं भरतेनान्यथा कृतः॥3.16.34॥

##### शब्दार्थः
द्विपदाः humans, पित्र्यम् father's, न अनुवर्तन्ते do not follow, मातृकम् mother's, इति this way, ख्यातः wellknown, अयम् this, लोकप्रवादः saying in the world, भरतेन by Bharata, अन्यथा otherwise, कृतः is rendered.

##### आङ्ग्लानुवादः
The saying that men follow mother's path but not the path of the father, has been disproved by Bharata.



#### श्लोकः
##### मूलम्
भर्ता दशरथो यस्यास्साधुश्च भरतस्सुतः।  
कथं नु साऽम्बा कैकेयी तादृशी क्रूरशीलिनी॥3.16.35॥

##### शब्दार्थः
यस्याः whose, दशरथः Dasaratha, भर्ता husband, साधुः noble, भरतः Bharata, सुतः son, सा she, अम्बा mother, कैकेयी Kaikeyi, तादृशी such a lady, क्रूरशीलिनी a woman of wicked nature, कथं नु how did it happen?

##### आङ्ग्लानुवादः
How could mother Kaikeyi, who has a husband like Dasaratha and a noble son like Bharata, be so wicked by nature ?



#### श्लोकः
##### मूलम्
इत्येवं लक्ष्मणे वाक्यं स्नेहाद्ब्रुवति धार्मिके।  
परिवादं जनन्यास्तमसहन्राघवोऽब्रवीत्॥3.16.36॥

##### शब्दार्थः
धार्मिके generous, लक्ष्मणे Lakshmana, स्नेहात् out of love, इत्येवम् in this way, वाक्यम् words, ब्रुवते as he was uttering, राघवः Rama, जनन्याः mother's, तम् him, परिवादम् censure, असहन् unable to tolerate, अब्रवीत् said.

##### आङ्ग्लानुवादः
When pious Lakshmana said thus to Rama out of his love for him, Rama replied, unable to tolerate the words of censure against mother (Kaikeyi) ः



#### श्लोकः
##### मूलम्
स तेऽम्बा मध्यमा तात गर्हितव्या कथञ्चन।  
तामेवेक्ष्वाकुनाथस्य भरतस्य कथां कुरु॥3.16.37॥

##### शब्दार्थः
तात dear, मध्यमा middle, अम्बा mother, कथञ्चन never, ते by you, न गर्हितव्या not to be criticised, इक्ष्वाकुनाथस्य of the lord of the Ikshvakus, भरतस्य Bharata's, तां कथामेव about him, कुरु you may.

##### आङ्ग्लानुवादः
O dear, Kaikeyi, our second mother, is never to be criticised like that. You may, however, speak more of Bharata, the lord of the Iksvakus.



#### श्लोकः
##### मूलम्
निश्चिताऽपि हि मे बुद्धिर्वनवासे दृढव्रता।  
भरतस्नेहसन्तप्ता बालिशीक्रियते पुनः॥3.16.38॥

##### शब्दार्थः
मे my, बुद्धिः mind, निश्चितापि even though determined, वनवासे to dwell in the forest, दृढव्रता firmly to keep my vow, भरतस्नेहसन्तप्ता concern for his love of Bharata, पुनः again, बालिशीक्रियते waver like a child.

##### आङ्ग्लानुवादः
Even though I have made up my mind to dwell in the forest and keep my vow, my love for Bharata makes me waver like a child (Rama does not want Bharata to suffer on his  
account).



#### श्लोकः
##### मूलम्
संस्मराम्यस्य वाक्यानि प्रियाणि मधुराणि च।  
हृद्यान्यमृतकल्पानि मनःप्रह्लादनानि च॥3.16.39॥

##### शब्दार्थः
प्रियाणि dear, मधुराणि sweet, हृद्यानि soothing to the heart, अमृतकल्पानि ambrosial, मनःप्रह्लादनानि च that which pleases the mind, अस्य वाक्यानि his words, संस्मरामि I remember.

##### आङ्ग्लानुवादः
I remember his dear, sweet, ambrosial  words, soothing to the heart and pleasing to the mind.



#### श्लोकः
##### मूलम्
कदान्वहं समेष्यामि भरतेन महात्मना।  
शत्रुघ्नेन च वीरेण त्वया च रघुनन्दन॥3.16.40॥

##### शब्दार्थः
रघुनन्दन enhancer of joy of the Raghus, अहम् I am, महात्मना by the great self, भरतेन by Bharata, वीरेण by the brave, शत्रुघ्नेन च and Satrughna, त्वया च and by you, कदा नु indeed, समेष्यामि come together.

##### आङ्ग्लानुवादः
O enhancer of joy of the Raghus  when shall I meet great Bharata, brave Satrughna and you all together?



#### श्लोकः
##### मूलम्
इत्येवं विलपंस्तत्र प्राप्य गोदावरीं नदीम्।  
चक्रेऽभिषेकं काकुत्स्थस्सानुजस्सह सीतया॥3.16.41॥

##### शब्दार्थः
काकुत्स्थः Kakutstha, (Rama) तत्र there, स इत्येवम् he in that manner, विलपन् crying aloud, गोदावरीं नदीम् to river Godavari, प्राप्य having reached, सानुजः with his brother, सीतया सह and with Sita, अभिषेकम् bath, चक्रे took.

##### आङ्ग्लानुवादः
Expressing his grief in such manner, Rama reached Godavari where he took his bath with his brother and Sita.



#### श्लोकः
##### मूलम्
तर्पयित्वाऽथ सलिलैस्ते पितृ़न्दैवतानि च।  
स्तुवन्ति स्मोदितं सूर्यं देवताश्च समाहिताः॥3.16.42॥

##### शब्दार्थः
अथ and then, ते they, सलिलैः with water, पितृ़न् forefathers, दैवतानि च and gods, तर्पयित्वा offered oblations, उदितम् risen, सूर्यम् Sun, देवताश्च deities also, समाहिताः poised together, स्तुवन्ति स्म sang in praise.

##### आङ्ग्लानुवादः
And then poised, they offered libations of water to their forefathers and gods and prayer to the rising Sun.



#### श्लोकः
##### मूलम्
कृताभिषेकस्सरराज रामः सीताद्वितीयस्सह लक्ष्मणेन।  
कृताभिषेको गिरिराजपुत्र्या रुद्रस्सनन्दी भगवानिवेशः॥3.16.43॥

##### शब्दार्थः
सीताद्वितीयः accompanied by Sita, सः रामः that Rama, कृताभिषेकः completing his bath, सहलक्ष्मणेन along with Lakshmana, गिरिराजपुत्र्या with the daughter of the king of the mountains, कृताभिषेकः ablution over, सनन्दी along with Nandi, ईशः Isvara, रुद्रः इव like  Rudra, रराज shone.

##### आङ्ग्लानुवादः
Accompanied by Sita and Lakshmana,Rama finished his bath in the river.He looked splendid like Lord Rudra followed by Nandi and the daughter of the king of  the mountains (Parvati).  

#### समाप्तिः
 श्रीमद्रामायणे वाल्मीकीय आदिकाव्ये अरण्यकाण्डे षोडशस्सर्गः॥  
Thus ends the sixteenth sarga of Aranyakanda of the holy Ramayana the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/3_araNyakANDam/02-panchavaTI-praveshaH/016_hemantartuvarNanam.md">
<details><summary><h3>भूषणम् ...{Loading}...</h3></summary>



वसतस्तस्य तु सुखं राघवस्य महात्मनः ।  

शरद्व्यपाये हेमन्त ऋतुरिष्टः प्रवर्तते  ॥  ३।१६।१  ॥   

अथ भाविशूर्पणखादर्शनाद्यनर्थसूचकतया हेमन्तवर्णनं प्रस्तौति वसत इत्यादि ।
इष्टः तपस्विनां तपः साधनायेष्टः । रामस्य तु
खारादिराक्षसविजयमूलशूर्पणखागमनहेतुतयेष्टः  ॥  ३।१६।१  ॥   

  

स कदाचित्प्रभातायां शर्वर्यां रघुनन्दनः ।  

प्रययावभिषेकार्थं रम्यां गोदावरीं नदीम्  ॥  ३।१६।२  ॥   

प्रह्वः कलशहस्तस्तं सीतया सह वीर्यवान् ।  

पृष्ठतो ऽनुव्रजन् भ्राता सौमित्रिरिदमब्रवीत्  ॥  ३।१६।३  ॥   

स इति । प्रभातायां विरामोन्मुखायाम्  ॥  ३।१६।२,३  ॥   

  

अयं स कालः सम्प्राप्तः प्रियो यस्ते प्रियंवद ।  

अलङ्कृत इवाभाति येन संवत्सरः शुभः  ॥  ३।१६।४  ॥   

अयमिति । येन हेमन्तेन  ॥  ३।१६।४  ॥   

  

नीहारपरुषो लोकः पृथिवी सस्यशालिनी ।  

जलान्यनुपभोग्यानि सुभगो हव्यवाहनः  ॥  ३।१६।५  ॥   

नीहारेति । लोको जनः नीहारेण हिमेन परुषः परुषत्वक्, सर्वत्र भवतीति शेषः ।
स्वभावोक्तिरलङ्कारः । "स्वभावेक्तिः स्वभावस्य जात्यादिस्थस्य वर्णनम्"
इति लक्षणात्  ॥  ३।१६।५  ॥   

  

नवाग्रयणपूजाभिरभ्यर्च्य पितृदेवताः ।  

कृताग्रयणकाः काले सन्तो विगतकल्मषाः  ॥  ३।१६।६  ॥   

काले आग्रयणकर्मानुष्ठानकाले । आग्रयणं नाम कश्चिद्धविर्यज्ञो
नूतनधान्यभोजनस्यादावनुष्ठेयः । तदुक्तमापस्तम्बेन
"नानिष्ट्वाग्रयणेनाहिताग्निर्नवस्य धान्यस्याश्नीयाद् व्रीहीणां यवानां
श्यामाकानामग्रे पाकस्य यजेत" इति । आग्रयणरूपपूजाभिः पितृदेवता अभ्यर्च्य
कृताग्रयणकाः नतु कृताग्रयणप्रतिनिधय इत्यर्थः  ॥  ३।१६।६  ॥   

  

प्राज्यकामा जनपदाः सम्पन्नतरगोरसाः ।  

विचरन्ति महीपाला यात्रास्था विजिगीषवः  ॥  ३।१६।७  ॥   

प्राज्यकामा इति । प्राज्यकामाः बहुलकामोद्रेकाः । "प्राज्यमदभ्रं बहुलम्"
इत्यमरः । जनपदाः जनपदस्थाः । यात्रायां युद्धयात्रायाम् आस्था येषां ते
यात्रास्थाः  ॥  ३।१६।७  ॥   

  

सेवमाने दृढं सूर्ये दिशमन्तकसेविताम् ।  

विहीनतिलकेव स्त्री नोत्तरा दिक्र प्रकाशते  ॥  ३।१६।८  ॥   

अन्तकसेविता दक्षिणामित्यर्थः । अत्रोत्प्रेक्षालङ्कारेण दक्षिणा दिक्
सतिलकेव प्रकाशत इत्युत्प्रेक्षा व्यज्यते  ॥  ३।१६।८  ॥   

  

प्रकृत्या हिमकोशाढ्यो दूरसूर्यश्च साम्प्रतम् ।  

यथार्थनामा सुव्यक्तं हिमवान् हिमवान् गिरिः  ॥  ३।१६।९  ॥   

प्रकृत्या स्वभावेन । हिमकौशैः घनीभूतहिमैः । आढ्यः सम्पूर्णः । साम्प्रतं
दक्षिणायने । दूरसूर्यः अत एव हिमवान् अधिकहिमः । भूमार्थे मतुम् । हिमवान्
गिरिः यथार्थनामा भवति । सुव्यक्तमित्युत्प्रेक्षाव्यञ्जकं
निरुक्तिश्चालङ्कारः । "निरुक्तिर्योगतो नाम्रामन्वर्थत्वप्रकल्पनम्" इति
लक्षणात्  ॥  ३।१६।९  ॥   

  

अत्यन्तसुखसञ्चारा मध्याह्ने स्पर्शतः सुखाः ।  

दिवसाः सुभगादित्याश्छायासलिलदुर्भगाः  ॥  ३।१६।१०  ॥   

मध्याह्ने स्पर्शतः उष्णस्पर्शतः । सुखाः सुखकराः अत एव तदानीम्
अत्यन्तसुखसञ्चाराः । सुभगादित्याः दर्शनयोग्यादित्याः । छायासलिलदुर्भगाः
दुर्भगच्छायासलिलाः । आहिताग्न्यादित्वात्परनिपातः । अतिशीतच्छायासलिला
इत्यर्थः । भवन्तीति शेषः । स्वाभावोक्तिरलङ्कारः  ॥  ३।१६।१०  ॥   

  

मृदुसूर्याः सनीहाराः पटुशीताः समारूताः ।  

शून्यारण्या हिमध्वस्ता दिवसा भान्ति साम्प्रतम्  ॥  ३।१६।११  ॥   

मृदुसूर्याः अक्रूरसूर्याः । पटुशीताः प्रबलशीता । शून्यारण्याः आरण्या
वनचराः तैः शून्याः आवरणरहितत्वेन शीतपीडिताः, न बहिः सञ्चरन्तीत्यर्थः ।
हिमध्वस्ताः हिमध्वस्तजनवन्तः, शैत्येन पीण्डिभूतशरीरजना इत्यर्थः । अनेन
राक्षसकृतसार्वत्रिकपीडा द्योतिता  ॥  ३।१६।११  ॥   

  

निवृत्ताकाशशयनाः पुष्यनीता हिमारूणाः ।  

शीता वृद्धतरायामास्त्रियामा यान्ति साम्प्रतम्  ॥  ३।१६।१२  ॥   

निवृत्ताकाशशयनाः निवृत्तचन्द्रशालाद्यनावृतप्रदेशशयनाः । पुष्यनीताः
पुष्यनक्षत्रयुक्ता पौर्णमासी पष्यं तेन नीताः, तत्प्रधाना इत्यर्थः ।
यद्वा पुष्यः पुष्यमासः तेन नीताः, पुष्यमाससन्निहिता इत्यर्थः । हिमारुणाः
हिमधूसराः । शीताः शीतवाताः । वृद्धतरायामाः
चतुर्विंशतिघटिकायुक्तत्वेनातिवृद्धतरविस्ताराः त्रियामाः रात्रयः ।
दिनान्ते अर्धयामस्य दिनादावर्धयामस्य च दिनशेषत्वात् । अनेन
स्वर्गलोकोपद्रवः तामसराक्षसवृद्धिः सज्जनक्षयः कल्यनुसारिता चोक्ता ।
पुष्यः कलिः  ॥  ३।१६।१२  ॥   

  

रविसङ्क्रान्तसौभाग्यस्तुषारारुणमण्डलः ।  

निःश्वासान्ध इवादर्शश्चन्द्रमा न प्रकाशते  ॥  ३।१६।१३  ॥   

मन्दरश्मित्वेन सङ्क्रान्तं सम्प्रवृत्तं सौभाग्यं भोग्यत्वं यस्य सः ।
सूर्ये स्वसौभाग्यं दत्तवानित्यर्थः । तुषारैः हिमशीकरैः अरूणं रक्तं
मण्डलं यस्य । हिमशीकरावरणेन चन्द्रसूर्यमण्डलयोरारुण्यं प्रत्यक्षसिद्धम्
। निःश्वासेन अन्धः अप्रकाशः आदर्शः दर्पणमिव । उपमालङ्कारः । अनेन
रावणापहृतसर्वस्वस्य मलिनाकृतेरिन्द्रस्यावस्थोक्ता  ॥  ३।१६।१३  ॥   

  

ज्योत्स्नी तुषारमलिना पौर्णमास्यां न राजते ।  

सीतेव चातपश्यामा लक्ष्यते न तु शोभते  ॥  ३।१६।१४  ॥   

ज्योत्स्नी चन्द्रिकयान्विता रात्रिः । तुषारमलिना सती पौर्णमास्यामपि न
राजते न शोभते । एवम्भूता सा आतपश्यामा आतपापहृतवर्णा सीतेव लक्ष्यते,
किन्तु सीतावन्न शोभते । व्यतिरेकालङ्कारः । "व्यतिरोको
विशेषश्चेदुपमानोपमेययोः" इति तल्लक्षणम् । अनेन सीताया भाविरावणाभिभवः
तेनापि सुरनारीजनबन्दीमोक्षणार्थत्वेनातिशयश्च व्यज्यते  ॥  ३।१६।१४  ॥   

  

प्रकृत्या शीतलस्पर्शो हिमविद्धश्च साम्प्रतम् ।  

प्रवाति पश्चिमो वायुः काले द्विगुणशीतलः  ॥  ३।१६।१५  ॥   

प्रकृत्या शीतलस्पर्शः वायोः शीतस्पर्श एव स्वभावः, उष्णस्पर्शस्त्वागन्तुक
इति हृदयम् । साम्प्रतं हेमन्ते । हिमविद्धः हिमयुक्तः । काले प्रातःकाले ।
द्विगुणशीतलः द्विरावृत्त्या शीतलः । "अथो गुणः । रूपादौ
सूदशिञ्जिन्योरावृत्तीन्द्रियतन्तुषु । सन्ध्यादावपि सत्त्वादौ
त्यागादावुपसर्जने  ॥ " इति रत्नमाला। पश्चिमो वायुः पश्चिमदिग्वायुः। अनेन
स्वभावतः करुणाशीतलस्य अवतारकाले देवप्रार्थनोत्तम्भितकृपस्य
पुनर्मुन्याश्रमे द्विगुणितकरुणस्य रामस्य व्यापारः सूचितः  ॥  ३।१६।१५  ॥   

  

बाष्पच्छन्नान्यरण्यानि यवगोधूमवन्ति च ।  

शोभन्ते ऽभ्युदिते सूर्ये नदद्भिः क्रौञ्चसारसैः  ॥  ३।१६।१६  ॥   

बाष्पैः ऊष्मभिः छन्नानि यथा कूपोदकेभ्यो निर्गच्छन्तो धूमाकारा बाष्पाः ।
अनेन रामसमागमानन्तरभाव्याश्रमसमृद्धिरुच्यते । बाष्पशब्देन रामकृपोच्यते ।
यवेत्यादिना तपस्समृद्धिः । नदद्भिरिति वेदघोषः  ॥  ३।१६।१६  ॥   

  

खर्जूरपुष्पाकृतिभिः शिरोभिः पूर्णतण्डुलैः ।  

शोभन्ते किञ्चिदानम्राः शालयः कनकप्रभाः  ॥  ३।१६।१७  ॥   

खर्जूरपुष्पाकृतिभिः तद्वत्पिशङ्गवर्णैः शिरोभिः कणिशैः कनकप्रभाः
परिपक्वनालपत्त्रवत्त्वात्कनकवर्णाः । अनेन वृद्धा अपि
जटाभरितशिरोभिस्त्वां प्रणमन्तीति द्योतितम्  ॥  ३।१६।१७  ॥   

  

मयूखैरुपसर्पद्भिर्हिमनीहारसंवृतैः ।  

दूरमभ्युदितः सूर्यः शशाङ्क इव लक्ष्यते  ॥  ३।१६।१८  ॥   

हिमनीहारैः शीतलनीहारैः संवृताः तैः । अनेन बहुकालं समागतो ऽपि
राक्षसप्रभाभिभूततेजस्को मृदुरिव किमर्थं वर्तस इत्यर्थस्सूच्यते  ॥ 
३।१६।१८  ॥   

  

अग्राह्यवीर्यः पूर्वाह्णे मध्यह्ने स्पर्शतः सुखः ।  

संरक्तः किञ्चिदापाण्डुरातपः शोभते क्षितौ  ॥  ३।१६।१९  ॥   

पूर्वाह्णे अग्राह्यवीर्यः अग्राह्यौष्ण्यः, चन्द्रिकायमाणो वर्तत इत्यर्थः
। ईषदर्थे वा नञ्, अनुदरा  

कन्येतिवत् । तदुक्तम् "तत्सादृश्यमभावश्च तदन्यत्वं तदल्पता ।
अप्राशस्त्यं विरोधश्च नञर्थाः षट् प्रकीर्तिताः" इति । मध्याह्ने स्पर्शेन
। सुखः सुखकरः । किञ्चित्संरक्तः किञ्चिदापाण्डुश्च, अनेनापि
राक्षसाक्रमेप्यपराक्रमत्वमनुचितमिति गम्यते  ॥  ३।१६।१९  ॥   

  

अवश्यायनिपातेन किञ्चित्प्रक्लिन्नशाद्वला ।  

वनानां शोभते भूमिर्निविष्टतरुणातपा  ॥  ३।१६।२०  ॥   

अवश्यायः हिमम् । शाद्वलः शष्पप्रचुरा भूमिः "नडशादाद्वलच् " इति वलच् ।
अनेन राक्षसाभिभवकृतमुनिजनरोदनं रामकृपाप्रवृत्तिश्चोच्यते  ॥  ३।१६।२०  ॥   

  

स्पृशंस्तु विपुलं शीतमुदकं द्विरदः सुखम् ।  

अत्यन्ततृषितो वन्यः प्रतिसंहरते करम्  ॥  ३।१६।२१  ॥   

प्रतिसंहरते । अतिदुःसहशैत्यवत्त्वादिति भावः । अनेनेन्द्रस्य
राज्यभोगाभिलाषिणो ऽपि तद्भोगभीरुत्वं सूचितम्  ॥  ३।१६।२१  ॥   

  

एते हि समुपासीना विहगा जलचारिणः ।  

न विगाहन्ति सलिलमप्रगल्भा इवाहवम्  ॥  ३।१६।२२  ॥   

समुपासीनाः जलमिति शेषः । अनेन मुनीनां समाधिभङ्गो द्योत्यते । अप्रगल्भाः
अधृष्टाः । आहवं युद्धम्  ॥  ३।१६।२२  ॥   

  

अवश्यायतमोनद्धा नीहारतमसावृताः ।  

प्रसुप्ता इव लक्ष्यन्ते विपुष्पा वनराजयः  ॥  ३।१६।२३  ॥   

अवश्यायः हिमसलिलम्, स एव तमः नद्धा बद्धाः, अनेन निश्चलत्वं लक्ष्यते ।
हिमक्लिन्ना हि लता निश्चलीभवन्ति । नीहारः अजलवर्षिमहाहिमं तदेव तमः
तेनावृताः । अनेन प्रच्छादनपटाच्छन्नत्वं व्यज्यते । विपुष्पा इत्यनेन
निमीलिताक्षत्वमुक्तम् । अनेन वनवासिनां दैन्यातिशय उक्तः ।
अत्रोत्प्रेक्षालङ्कारः  ॥  ३।१६।२३  ॥   

  

बाष्पसञ्छन्नसलिला रुतविज्ञेयसारसाः ।  

हिमार्द्रवालुकैस्तीरैः सरितो भान्ति साम्प्रतम्  ॥  ३।१६।२४  ॥   

रुतं शब्दः । हिमार्द्रवालुकैः हिमसिक्तसिकतैः, अनेनापि ऋषिजनदैन्यमेव
द्येत्यते  ॥  ३।१६।२४  ॥   

  

तुषारपतनाच्चैव मृदुत्वाद्भास्करस्य च ।  

शैत्यादगाग्रस्थमपि प्रायेण रसवज्जलम्  ॥  ३।१६।२५  ॥   

तुषारः हिमम् । आगाग्रस्थमपि निर्मलशिलातलस्थमपि । रसवत् विषवत् "रसो रागे
विषे द्रव्ये शृङ्गारादौ पराक्रमे" इति बाणः । शैत्यातिशयेन विषवदनुपादेयं
भवतीत्यर्थः । एतेन राक्षसप्रकोपात् भवतश्चानुद्योगान्मुनिमनो दुखितं
भवतीति द्योत्यते  ॥  ३।१६।२५  ॥   

  

जराजर्झरितैः पद्मैः शूर्णकेसरकर्णिकैः ।  

नालशेषैर्हिमध्वस्तैर्न भान्ति कमलाकराः  ॥  ३।१६।२६  ॥   

जरया चिरप्ररूढतया जर्झरितैः विवर्णैः । शीर्णकेसरकर्णिकैः
शिथिलकिञ्जल्ककर्णिकैः पद्मैर्न भान्ति । स्पष्टं व्यङ्ग्यम्  ॥  ३।१६।२६
 ॥   

  

अस्मिंस्तु पुरुषव्याघ्रः काले दुःखसमन्वितः ।  

तपश्चरति धर्मात्मा त्वद्भक्त्या भरतः पुरे  ॥  ३।१६।२७  ॥   

एवमृषिपीडातिशये ऽपि रामस्य राक्षसवधानुद्यममुक्त्वा भरतस्य
त्वदागमनव्यसनित्वात्तद्दर्शनकालो ऽपि सन्निहित इत्याशयेनाह
अस्मिन्नित्यादिना । दुःखसमन्वितः त्वद्विरहादिति शेषः  ॥  ३।१६।२७  ॥   

  

त्यक्त्वा राज्यं च मानं च भोगांश्च विविधान् बहून् ।  

तपस्वी नियताहारः शेते शीते महीतले  ॥  ३।१६।२८  ॥   

राज्यं राजत्वं प्रभुत्वमित्यर्थः । मानं राजपुत्रोहमित्यभिमानम् । भोगान्
स्रक्चन्दनवनितादीन् । बहूनित्यपरित्याज्यत्वमुच्यते । तपस्वी
तपस्विचिह्नजटादिमान् । नियताहारः फलमूलाद्यशनः । शीत
इत्यनेनावरणराहित्यमुच्यते । महीतल इत्यनेन खट्वादिराहित्यम्  ॥  ३।१६।२८
 ॥   

  

सो ऽपि वेलामिमां नूनमभिषेकार्थमुद्यतः ।  

वृतः प्रकृतिभिर्नित्यं प्रयाति सरयूनदीम्  ॥  ३।१६।२९  ॥   

सो ऽपीति । वेलां प्राप्येति शेषः । प्रकृतिभिरिति उपभोक्तुं व्यस्यन्ति
"पौरा वै धर्मवत्सलम्" इति वक्ष्यमाणरीत्या भरतभक्त्या त्वद्भक्त्या च
भरतमनुसरन्तीभिरित्यर्थः  ॥  ३।१६।२९  ॥   

  

अत्यन्तसुखसंवृद्धः सुकुमारः सुखोचितः ।  

कथं न्वपररात्रेषु सरयूमवगाहते  ॥  ३।१६।३०  ॥   

अत्यन्तसुखसंवृद्धः राज्ञा उपलालितत्वात् सुखसंवृद्धः, त्वयापि
लालितत्वादत्यन्तसुखसंवृद्धः । सुकुमारः भवतो ऽपि
दृष्ट्यवेक्षणासहसौकुमार्यः । सुखोचितः त्वया सह वस्तुं यौग्यः न तु
त्वद्वियोगार्हः । कथं आत्मौपम्येन मन्यते स्वस्य रामविरहाभावेन
शैत्यानुभवः तस्य रामतापात् ऽउपतप्तोदका नद्यःऽ इत्यक्तरीत्या नदीनामपि
रामविरहेणोष्णत्वाच्च शैत्यप्रसक्तिरेव नास्ति । अपररात्रेषु यथा
नववैधव्याः स्त्रियः मनुष्यसञ्चारात् पूर्वमेव मनुष्यमुखमनवलोकयन्त्यो
गच्छन्ति तथायमपि कैकेयीपुत्रो ऽयम् एतन्निमित्त एवानर्थ इति जना
वक्ष्यन्तीति भीत्या अपररात्रेष्वेव गच्छति । सरयूमवगाहते
निर्वेदातिशयेनातित्वरितगामिनीमपि सरयूं निर्भयो ऽवगाहते । अवगाहते जले
निमग्नश्चेन्मनुष्यादातव्यो भवति  ॥  ३।१६।३०  ॥   

  

पद्मपत्त्रेक्षणो वीरः शयामो निरुदरो महान् ।  

धर्मज्ञः सत्यवादी च ह्रीनिषेधो जितेन्द्रियः  ॥  ३।१६।३१  ॥   

प्रियाभिभाषी मधुरो दीर्घबाहुररिन्दमः ।  

सन्त्यज्य विविधान् भोगानार्यं सर्वात्मना श्रितः  ॥  ३।१६।३२  ॥   

निरुदरः अतुन्दिलः । ह्रीनिषेधः ह्रिया लज्जया निषेधः अकृत्योभ्यो निवर्तनं
यस्य सः । मधुरः मधुरवाक् सुन्दरो वा । आर्यं ज्येष्ठं त्वाम् सर्वात्मना
करणत्रयेण श्रितः  ॥  ३।१६।३१,३२  ॥   

  

जितः स्वर्गस्तव भ्रात्रा भरतेन महात्मना ।  

वनस्थमपि तापस्ये यस्त्वामनुविधीयते  ॥  ३।१६।३३  ॥   

स्वर्गः रामप्राप्त्यन्तरायभूतः स्वर्गः जितः तिरस्कृतः । वनस्थमपि त्वां
तापस्ये तापसकर्मविषये अनुविधीयते अनुकरोति । श्यन्नार्षः  ॥  ३।१६।३३  ॥   

  

न पित्र्यमनुवर्तन्ते मातृकं द्विपदा इति ।  

ख्यातो लोकप्रवादो ऽयं भरतेनान्यथा कृतः  ॥  ३।१६।३४  ॥   

भर्ता दशरथो यस्याः साधुश्च भरतः सुतः ।  

कथं नु साम्बा कैकेयी तादृशी क्रूरशीलिनी  ॥  ३।१६।३५  ॥   

एवं प्रतिज्ञातराक्षसवधे विलम्बः कृतः, भरतक्लेशेन तत्रापि शीघ्रं
गन्तव्यम् । अतः किमत्र कृत्यमिति सूचयित्वा सर्वस्यानर्थस्य मूलभूता
कैकेयीत्याशयेनाह न पित्रमित्यादिश्लोकद्वयेन । पित्र्यं पितृस्वभावम् ।
द्वे पदे येषां ते द्विपादाः मनुष्याः । अन्यथाकृतः पितृस्वभाव एवानुकृतो न
मातृस्वभाव इत्यर्थः । भर्तेति साधुशब्दस्य भर्तरि भरते चान्वयः । तादृशीति
पूर्वं कैकेय्युक्तस्मरणम्  ॥  ३।१६।३४,३५  ॥   

  

इत्येवं लक्ष्मणे वाक्यं स्नेहाद् ब्रुवति धार्मिके ।  

परिवादं जनन्यास्तमसहन् राघवो ऽब्रवीत्  ॥  ३।१६।३६  ॥   

इत्येवमिति अनेन लक्ष्मणः प्रत्यूषे रामस्य ससीतस्य
सरःस्नानादिक्लेशमालोक्य सुदुःखिततया कैकेयीं निन्दितुमुपक्रम्य झटिति
निन्दायां रामः कुप्येदिति प्रथमं हेमन्तस्वभावं प्रस्तुत्य तत्प्रसङ्गेन
भरतमुपक्षिप्य कैकेयीं निन्दति स्मेति गम्यते । स्नेहात् रामस्नेहात् ।
परिवादम् अपवादम् । असहन् असहमानः  ॥  ३।१६।३६  ॥   

  

न ते ऽम्बा मध्यमा तात गर्हितव्या कथञ्चन ।  

तामेवेक्ष्वाकुनाथस्य भरतस्य कथां कुरु  ॥  ३।१६।३७  ॥   

मध्यमा सर्वदशरथपत्न्यपेक्षया । कथञ्चन प्रासङ्गितककथायामपि मध्यमाम्बेति
स्वाभिमानद्योतनाय । इक्ष्वाकुनाथस्य राजनि स्वर्गं गते अस्मासु च वनं
गतेषु पूर्वतरास्मत्कुलमर्यादास्थापकस्य  ॥  ३।१६।३७  ॥   

  

निश्चितापि हि मे बुद्धिर्वनवासे दृढब्रता ।  

भरतस्नेहसन्तप्ता बालिशीक्रियते पुनः  ॥  ३।१६।३८  ॥   

वनवासे निश्चिता दृढव्रतापि मे बुद्धिः भरते स्नेहसन्तप्ता सति
बालिशीक्रियते बालबुद्धिरिव भवति, असम्पूर्णो ऽपि वनवासकाले तद्दर्शने
सञ्जातकुतूहला भवतीत्यर्थः  ॥  ३।१६।३८  ॥   

  

संस्मराम्यस्य वाक्यानि प्रियाणि मधुराणि च ।  

हृद्यान्यमृतकल्पानि मनः प्रह्लादनानि च  ॥  ३।१६।३९  ॥   

स्नेहमेव प्रकाशयति संस्मरामीत्यादिना । लोके कैश्चिदुक्तानि वाक्यानि
प्रियाण्यपि कर्णकठोराणि भवन्तीति तद्व्युदासायाह मधुराणीति । हृद्यानि
हृदयादनपेतानि । अमृतकल्पानि शुभोदर्काणि । इदानीमपि मनःप्रह्लादनानि  ॥ 
३।१६।३९  ॥   

  

कदान्वहं समेष्यामि भरतेन महात्मना ।  

शत्रुघ्नेन च वीरेण त्वाया च रघुनन्दन  ॥  ३।१६।४०  ॥   

कदेति । भरतसाहित्याभावेन विद्यमानाभ्यां सीतालक्ष्मणाभ्यामपि
विरहितमात्मानं मन्यते भरतस्नेहातिशयप्रकातरो ऽयम्  ॥  ३।१६।४०  ॥   

  

इत्येवं विलपंस्तत्र प्राप्य गोदावरीं नदीम् ।  

चक्रे ऽभिषेकं काकुत्स्थः सानुजः सह सीतया  ॥  ३।१६।४१  ॥   

इत्येवं विलपन् भरतस्नेहकृतानि बहूनि वाक्यानि जल्पन्नित्यर्थः । अभिषेकं
स्नानम्  ॥  ३।१६।४१  ॥   

  

तर्पयित्वाथ सलिलैस्ते पितृ़न् दैवतानि च ।  

स्तुवन्ति स्मोदितं सूर्यं देवताश्च समाहिताः  ॥  ३।१६।४२  ॥   

तर्पयित्वेति ऋषितर्पणस्याप्युपलक्षणम् । स्तुवन्ति स्म उपतस्थिरे
"मित्रस्य" इत्यादिमन्त्रैः । सीतात्वमन्त्रेण । देवताः सन्ध्यादिदेवताः  ॥ 
३।१६।४२  ॥   

  

कृताभिषेकः स रराज रामः सीताद्वितीयः सह लक्ष्मणेन ।  

कृताभिषेको गिरिराजपुत्र्या रुद्रः सनन्दी भगवानिवेशः  ॥  ३।१६।४३  ॥   

इत्यार्षे श्रीरामायणे वाल्मीकीये आदिकाव्ये श्रीमदारण्यकाण्डे षोडशः सर्गः
 ॥  १६  ॥   

रुद्रः सनन्दीत्युपमया दुष्प्रधर्षणत्वमुच्यते । रूद्रः सविष्णुर्भगवानिवेश
इति न क्वचिदपि कोशे दृश्यते । कश्चिद्दृश्यत इत्याह तदा अभूतोपमेति
युक्तमिति ज्ञेयम्  ॥  ३।१६।४३  ॥   

इति श्रीगोविन्दराजविरचिते श्रीरामायणभूषणे रत्नमेखलाख्याने
आरण्यकाण्डव्याख्याने षोडशः सर्गः  ॥  १६  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/3_araNyakANDam/02-panchavaTI-praveshaH/016_hemantartuvarNanam.md">
<details><summary><h3>शिरोमणी ...{Loading}...</h3></summary>



पञ्चवट्यां निवसतो रामस्य वृत्तान्तरं वर्णयन्नाह--वसत इत्यादिभिः । सुखं
वसतः पञ्चवट्यां निवसतः महात्मनो रामस्य शरद्व्यपारे शरदृतोरपगमे इष्टः
ईप्सितः हेमन्तः ऋतुः प्रवर्तते प्रावर्तत  ॥  ३।१६।१  ॥   

  

स इति । स रघुनन्दनः कदाचित्कस्मिंश्चित् समये शर्वर्यां प्रभातायां
सत्यामभिषेकार्थं स्नानार्थं गोदावरीं नदीं प्रययौ  ॥  ३।१६।२  ॥   

  

प्रह्व इति । प्रह्वः कृतनमस्कारः भ्राता सौमित्रिः सीतया सह पृष्ठतो
अनुव्रजन् इदमब्रवीत्  ॥  ३।१६।३  ॥   

  

तद्वचनाकारमाह--अयमित्यादिभिः । हे प्रियंवद येन कालेन संवत्सरो ऽलङ्कृतः
पक्वसस्यादिना प्राप्तालङ्कार इवाभाति सो ऽयं ते प्रियः शुभः कालः
संप्राप्तः  ॥  ३।१६।४  ॥   

  

हेमन्तगुणानाह--नीहारेति । हेमन्त इति शेषः, लोको जनः नीहारेण परुषः
कठिनस्पर्शविशिष्टशरीरः रूक्षशरीर इति कश्चित्, पृथिवी सस्यशालिनी सस्यैः
शोभितेत्यर्थः । जलानि अनुपभोग्यानि शैत्यातिशयेनातिभोग्यत्वरहितानि
हव्यवाहनो वह्निः सुभगो ऽतिप्रिय इत्यर्थः  ॥  ३।१६।५  ॥   

  

नवेति । कृतानि पूर्वकालेषु संपादितानि आग्रयणानि यैः ते सन्तः काले  

नवा ऽ ऽग्रयणपूजाभिः पितृदेवता अभ्यर्च्य विगतकल्मषा आसन्निति शेषः  ॥ 
३।१६।६  ॥   

  

प्राज्येति । प्राज्यकामाः प्राप्तसकलेप्सिताः संपन्नतरगोरसाः गोरसैः
संपन्ना इत्यर्थः, जनपदा भवन्ताति शेषः । पात्रार्थं
प्रजारक्षानिर्वाहार्थं, विजिगीषवो महीपाला विचरन्ति  ॥  ३।१६।७  ॥   

  

सेवमाने इति । अन्तकसेवितां यमराजाधिष्ठितां दिशं दक्षिणामित्यर्थः, सूर्ये
दृढमत्यन्तं सेवमाने सति उत्तरा दिक् विहीनतिलका सिन्दूरादिरहिता स्त्री इव
न प्रकाशते  ॥  ३।१६।८  ॥   

  

प्रकृत्येति । प्रकृत्या स्वभावेन हिमकोशाढ्यः हिमकोशैः कोशवत् घनीभूतहिमैः
आढ्यः हिमवान् गिरिः सांप्रतम् अस्मिन्काले दूरसूर्यः सन् सुव्यक्तं यथा
स्यात्तथा हिमवानिति यथार्थनामा अभवत् सूर्यस्य दूरस्थत्वात् हिमद्रवाभावेन
घनीभूतहिमविशिष्टो भवतीत्यर्थः  ॥  ३।१६।९  ॥   

  

अत्यन्तेति । मध्याह्ने अत्यन्तसुखः अतिसुखप्रदः संचारो येषु ते स्पर्शतः
मध्याह्नातपस्पर्शात् सुखं येषु अत एव सुभगादित्या सुभगः सुसेव्यः आदित्यो
येषु अत एव छायासलिलदुर्भगाः छाया च सलिलानि च दुर्भगानि असेव्यानि येषु ते
दिवसाः दिनानि अभवन्निति शेषः  ॥  ३।१६।१०  ॥   

  

मृद्विति । मृदुसूर्याः मृदुः सहनयोग्योष्णविशिष्टः सूर्यो येषु अत एव
सनीहाराः हिमसहिताः अत एव पटुशीताः पटुः समर्थः शीतः शैत्यं येषु अत एव
हिमैर्ध्वस्ताः ध्वंसकर्मीभूता जना येषु ते अत एव शून्यानि हिमध्वस्तत्वेन
कोमलपत्रादिरहितानि अरण्यानि वनानि येषु ते समारुताः पवनसहिता दिवसाः
सांप्रतं भान्ति  ॥  ३।१६।११  ॥   

  

निवृत्तानि आकाशे अनावृतदेशे शयनानि यासु पुष्यानीताः
पुष्यनक्षत्रज्ञापितनिशाकालपरिमाणाः हिमैः अरुणाः धूसराः अत एव शीतं
वृद्धतरं यासु ता एव आयामाः दैर्घ्यविशिष्टाः त्रियामा रात्रयः सांप्रतं
यान्ति गच्छन्ति  ॥  ३।१६।१२  ॥   

  

रवीति । रवौ संक्रान्तं संप्राप्तं सौभाग्यं सेव्यत्वरूपसुभगत्वं यस्य सः
तुषारैर्हिमकणैः अरुणं धूसरं मण्डलं यस्य स चन्द्रमाः निःश्वासेन अन्धः
आदर्शो दर्पण इव न प्रकाशते  ॥  ३।१६।१३  ॥   

  

ज्योत्स्नेति । आतपश्यामा धर्मसंबन्धजनितश्यामत्वविशिष्टा सीता यथा लक्षते
न शोभते तथा तुषारमलिना ज्योत्स्ना पौर्णमास्यां लक्ष्यते न राजते  ॥ 
३।१६।१४  ॥   

  

प्रकृत्येति । प्रकृत्या स्वभावेन शीतलस्पर्शः शैत्यस्पर्शविशिष्टः पश्चिमो
वायुः सांप्रतं काले अस्मिन् समये हिमविद्धः सन् द्विगुणशीतलः
स्वांभाविकशैत्यात् द्विगुणितशैत्यविशिष्टः सन् प्रवाति  ॥  ३।१६।१५  ॥   

  

बाष्पेति । यवगोधूमवन्ति यवगोधूमविशिष्टानि बाष्पच्छन्नानि बाष्पेण
ऊष्महिमसंबन्धजनितधूमाभासेन छन्नानि नदद्भिः क्रौञ्चसारसैः उपलक्षितानि
अरण्यानि वनानि सूर्ये अभ्युदिते सति शोभन्ते  ॥  ३।१६।१६  ॥   

  

खर्जूरेति । खर्जूरपुष्पाकृतिभिः खर्जूरपुष्पसदृशाः पीतप्रलम्बा इत्यर्थः,
आकृतयो येषां तैः पूर्णतण्डुलैः पूर्णाः तण्डुला येषु तैः शिरोभिः
किंचिदालम्बाः किंचिन्नताः कनकप्रभाः शालयः शोभन्ते  ॥  ३।१६।१७  ॥   

  

मयूखैरिति । हिमनीहारसंवृतैः हिमैर्नीहारैश्च संवृतैराच्छादितैः
उपसर्पद्भिः चलद्भिः मयूखैः किरणैः उपलक्षितः दूरमुदितः सूर्यः
शशाङ्कश्चन्द्र इव लक्ष्यते  ॥  ३।१६।१८  ॥   

  

अग्राह्येति । पूर्वाह्णेन ग्राह्यं ज्ञातुं शक्यं वीर्यं यस्य सः
मध्याह्ने स्पर्शतः स्पर्शेन सुखं यस्य  

सः अत एव संरक्तः अनुरागविषयीभूतः किंचिदापाण्डुः किंचित्
पाण्डुरवर्णविशिष्टः आतपः क्षितौ पृथिव्यां शोभते  ॥  ३।१६।१९  ॥   

  

अवश्यायेति । अवश्यायनिपातेन पतितनीहारकणेन किंचित्प्रक्लिन्नानि
आर्द्रीभूतानि शाद्वलानि घाता यस्यां सा, निविष्टः प्रविष्टः तरुणातपो
यस्यां सा, वनानां भूमिः शोभते  ॥  ३।१६।२०  ॥   

  

स्पृशन्निति । सुविपुलमत्यन्तं शीतमुदकमत्यन्ततृषितः पिपासावान् वन्यो
द्विरदो हस्ती सुखमुद्दिश्य स्पृशन्नपि करं शुण्डादण्डं प्रतिसंहरते
निवर्तयति  ॥  ३।१६।२१  ॥   

  

एते इति । समुपासीना जलसमीपदेशवर्तिनः जलचारिणो ऽपि विहगा अप्रगल्भाः भीरवो
जना आहवं संग्राममिव सलिलं जालं नावगाहन्ति अवगाहन्ते  ॥  ३।१६।२२  ॥   

  

अवश्यायेति । अवश्यायेन हिमबिन्दुना तमसा च नद्धाः संबद्धा रात्राविति
शेषः, नीहारतमसा नीहाररूपान्धकारेण आवृताः प्रातःकाले इति शेषः,
तत्रान्यान्धकाराभावात् पौनरुक्त्याच्च कर्मधारय एव अत एव विपुष्पाः
पुष्पाभावविशिष्टाः वनराजयः प्रसुप्ता इव लक्ष्यन्ते यदि च सूर्यतेजसो
मन्दीभूतत्वेनान्धकारो ऽपि स्वीक्रियते तदा न शेषप्रयोजनमिति दिक्  ॥ 
३।१६।२३  ॥   

  

बाष्पेति । बाष्पैर्धूमाभासैः संछन्नानि सलिलानि यासां ताः अत एव रुतेन
शब्देनैव विज्ञेयाः सारसा यासु ताः सरितः सांप्रतमस्मिन् काले
हिमार्द्रवालुकैः हिमेन आर्द्रा वालुका येषां तैः तीरैः भान्ति प्रकाशन्ते
 ॥  ३।१६।२४  ॥   

  

तुषारेति । तुषारस्य हिमस्य पतनात् भास्करस्य मृदुत्वाच्च हेतोः शैत्यात्
हेतुभूतात् अगाग्रस्थं पर्वताग्रवर्त्यपि जलं प्रायेण रसवत्
स्वादुविशिष्टमित्यर्थः, प्रायेणेत्यनेन विषवृक्षादिसमभिव्याहृतस्य
तदभाववत्त्वं ध्वनितम्  ॥  ३।१६।२५  ॥   

  

जरेति । जरया कालकृतान्तिमावस्थया जर्जरितैः विवर्णतां प्राप्तैः
शीर्णकेशरकर्णिकैः शीर्णाः केशरकर्णिका येषु तैः पत्रैः उपलक्षिताः
हिमध्वस्ताः अत एव नालशेषा नालमात्रावशिष्टाः कमलाकराः न भान्ति  ॥  ३।१६।२६
 ॥   

  

अस्मिन्निति । हे पुरुषव्याघ्र दुःखसमन्वितः भवद्वियोगजनितदुःखाक्रान्तः
धर्मात्मा भरतः त्वद्भक्त्या पुरे नन्दिग्रामे अस्मिन् समये तपश्चरति  ॥ 
३।१६।२७  ॥   

  

तदाकारमाह--त्यक्त्वेति । राज्यादिकं त्यक्त्वा नियताहारः सन् शीते महीतले
शेते  ॥  ३।१६।२८  ॥   

  

स इति । अभिषेकार्थमुद्यतः स भरतो ऽपि इमां वेलां समयं प्राप्य
प्रकृतिभिर्वृतः सन् सरयूं नदीं नित्यं प्रयाति नृनं निश्चितमेतत्  ॥ 
३।१६।२९  ॥   

  

अत्यन्तेति । अत्यन्तमुखेन संवृद्धः निरवधिकसुखवानित्यर्थः, अत एव सुकुमारो
भरतः हिमार्दितः सन् अपररात्रेषु सरयूं कथमवगाहते  ॥  ३।१६।३०  ॥   

  

पद्मेति । पद्मपत्रेक्षणत्वादिधर्मविशिष्टो भरतः विविधान् सौख्यान्
सन्त्यज्य आर्यं त्वां सर्वात्मना सर्वप्रयत्नेन आश्रितः ।
श्लोकद्वयमेकान्वयि  ॥  ३।१६।३१३२  ॥   

  

जित इति । वनस्थमपि त्वां तापस्ये स्थितो यो भरतस्त्वामनुविधीयते
अनुविदधाति अनुसरति तेन तव भ्रात्रा भरतेन स्वर्गो जितः  ॥  ३।१६।३३  ॥   

  

नेति । द्विपदा मनुष्याः पित्र्यं पितृधर्मं मातृकं मातृधर्मं च
नानुवर्तन्ते इति ख्यातः प्रसिद्धः लोकप्रवादः अज्ञजनोक्तिः भरतेन अन्यथा
अप्रामाणिकः कृतः प्रकटितः  ॥  ३।१६।३४  ॥   

  

भर्तेति । यस्याः भर्ता दशरथः साधुर्भरतो यस्याः सुतः सा तादृशी साध्वी
अम्बा कैकेयी क्रूरदर्शिनी क्रूरकर्मबोधनकर्त्री कथं केन हेतुना अभवदिति
शेषः  ॥  ३।१६।३५  ॥   

  

इतीति । लक्ष्मणे इत्येवं वाक्यं वदति सति तं लक्ष्मणोक्त्या बोधितं
जनन्याः परिवादं दुर्यशः असहमानो राघवो रामः अब्रवीत्  ॥  ३।१६।३६  ॥   

  

तद्वचनाकारमाहनेति । हे तात मध्यमा अम्बा ते तव कथंचन न गर्हितव्या तया
गर्हितं कर्म किंचिन्न कृतमिति तात्पर्यम् । अतः इक्ष्वाकुनाथस्य पितुः
भरतस्य च कथां कुरु निश्चितेति वनवासे दृढव्रता निश्चिता निश्चयात्मिका मे
बुद्धिः भरतस्नेहसंतप्ता सती बालिशीक्रियते शिथिलसंकल्पा क्रियत इत्यर्थः,
त्वदुक्तिजनितस्मरणेनेति शेषः  ॥  ३।१६।३७३८  ॥   

  

संस्मरामीति । प्रियाणि प्रीत्युत्पादकानि मधुराणि कोमलाक्षरविशिष्टानि
हृद्यानि मनोहराणि अत एव अमृतकल्पानि अत एव मनःप्रह्लादनानि मनसः सुखकराणि
अस्य भरतस्य वाक्यानि संस्मरामि  ॥  ३।१६।३९  ॥   

  

कदेति । भरतादिना सह कदा समेष्यामि संस्थास्यामि एकसत्त्वे ऽपि द्वयं
नास्तीति न्यायो ऽत्रानुसृतः  ॥  ३।१६।४०  ॥   

  

इतीति । इत्येवं विलपन् विविधं कथयन् गोदावरीं प्राप्य अभिषेकं स्नानं
चक्रे  ॥  ३।१६।४१  ॥   

  

तर्पयित्वेति । सलिलैः पितृ़न् दैवतानि च तर्पयित्वा उदितं सूर्यं
दैवतांश्च स्तुवन्ति स्म अनघा रामादयः  ॥  ३।१६।४२  ॥   

  

कृतेति । सीता द्वितीया यस्य स लक्ष्मणेन सह कृताभिषेकः कृतस्नानो राम इव
अगराजपुत्र्या पार्वत्या सह कृताभिषेकः सनन्दिर्नन्दिसहितः ईशः शिवो रराज
 ॥  ३।१६।४३  ॥   

  

इति श्रीमद्वाल्मीकीयरामायणव्याख्याने रामायणशिरोमणावारण्यकाण्डे षोडशः
सर्गः  ॥  ३।१६  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/3_araNyakANDam/02-panchavaTI-praveshaH/016_hemantartuvarNanam.md">
<details><summary><h3>तिलकम् ...{Loading}...</h3></summary>



अथ कविः शूर्पणखादर्शनं वक्तुं कामोद्दीपकं हेमन्तं वर्णयति लक्ष्मणमुखेन--
वसत इति । पञ्चवट्यामिति शेषः । इष्टः रामस्येति शेषः । कामिनां च
शरद्व्यपाये शरदृतुगमने हेमन्तऋतुरिति "ऋत्यक" इति सन्ध्यभावः भिन्नपदत्वं
वा  ॥  ३।१६।१,२ ॥   

  

पृष्ठतः रामस्येति शेषः  ॥  ३।१६।३  ॥   

  

येन हेमन्तेन शुभो ऽयं संवत्सरः सुपक्वसस्यादिसंपत्त्या अलङ्कृत इवाभाति  ॥ 
३।१६।४  ॥   

  

हेमन्तधर्मानाह नीहारेण परुषः कठिनस्पर्शशरीरः । वस्त्रादिस्पर्शसहशरीर इति
कश्चित् । जलानुपभोगः शैत्यातिशयात् सुभग इष्टः  ॥  ३।१६।५  ॥   

  

काल आग्रयणानुष्ठानकाले नवाग्रयणपूजाभिर्नवान्नप्राशनाय यदाग्रयणाख्यं कर्म
तद्रूपपूजाभिः पितृ़न्देवांश्च सन्तर्प्य कृताग्रयणकाः सन्तो विगतकल्मषा
अभवन्  ॥  ३।१६।६  ॥   

  

प्राज्यं भूरि यथा भवति तथा संपन्नो ऽन्नप्राप्तिविषयः कामो येषां ते
प्राज्यकामाः संपन्नतरगोरसा बहुलतरक्षीरादयो जनपदाः भवन्तीति शेषः ।
तथाभूतेषु जनपदेषु यात्रार्थं दर्शनार्थम्  ॥  ३।१६।७  ॥   

  

अन्तकसेवितां दिशं दक्षिणाम्  ॥  ३।१६।८  ॥   

  

प्रकृत्या स्वभावेन हिमकोशैर्घनीभूतहिमसमूहैराढ्यो हिमवानिति सांप्रतं यतो
दूरसूर्यों ऽतः सुव्यक्तं प्रकटं हिमवान्सन्हिमवानिति यथार्थनामा भवति  ॥ 
३।१६।९  ॥   

  

मध्याह्ने सुखः सञ्चारो येषु ते यथा मध्याह्ने स्पर्शत आतपस्पर्शतः
सुखजनकाः अत एव सुभगादित्याः सुसेव्यादित्याः छायाः सलिलानि च
दुर्भगान्यसेव्यानि येषु  ॥  ३।१६।१०  ॥   

  

नीहारः सूर्यावरकं हिमम् मृदुसूर्या ईषदुष्णसूर्याः पटुशीताः शून्यारण्याः
हिमनाशितपर्णत्वात् हिमध्वस्ता हिमध्वस्तपङ्कजाः  ॥  ३।१६।११  ॥   

  

निवृत्ताकाशशयना निवृत्तानावृतप्रदेशशयनाः पुष्यनीताः
पुष्यनक्षत्रबोधितरात्रिकालपरिमाणाः, हिमारुणा हिमधूसराः । कपोतवर्णे
ऽप्यरुणशब्दः शीतं वृद्धतरं यासु ताः आयामा दैर्ध्यवत्यस्त्रियामा रात्रयः
 ॥  ३।१६।१२  ॥   

  

रवौ संक्रान्तं सौभाग्यं सुभगत्वमुपभोग्यस्वरूपं यस्य सः । तुषारधूसरमण्डलो
निःश्वासान्धो निःश्वासमलिन आदर्श इव न प्रकाशते  ॥  ३।१६।१३  ॥   

  

आतपश्यामा आतपेन वैवर्ण्यं प्राप्ता सीतेव लक्ष्यते सत्तामात्रेण न तु शोभत
इत्यर्थः  ॥  ३।१६।१४  ॥   

  

प्रकृत्या शीतलस्पर्शः पश्चिमदिग्वायुः सांप्रतं हिमविद्धत्वात्काले
प्रातःकाले द्विगुणशीतलः  ॥  ३।१६।१५  ॥   

  

बाष्प ऊष्मा तेन छन्नान्यरण्यानि प्रातःकाले कूपोदकादिष्विव वनादप्यूष्मा
प्रादुर्भवतीत्यनुभवप्रमाणकमिति तीर्थः ।
यवगोधूमाद्यङ्कुरेष्ववश्यायबिन्दुदर्शनाद्वृक्षेषु च
तद्दर्शनाद्बाष्पच्छन्नानि बाष्पो नेत्रजले ऽपीत्यन्ये  ॥  ३।१६।१६  ॥   

  

खर्जूरपुष्पाकृतित्वं प्रलम्बत्वेन पीतत्वेन च किंचिदालम्बाः किंचिन्नम्राः
। कनकप्रभाः परिणतत्वात्  ॥  ३।१६।१७  ॥   

  

नीहारो हिमातिशयरूपो
वृक्षपर्वताद्यदर्शनसंपादनक्षमस्तत्संवृतैरुपसर्पद्भिर्मयूखैरुपलक्षितः
शशाङ्कसदृश इत्यर्थः  ॥  ३।१६।१८  ॥   

  

आग्राह्यवीर्य ईषद्ग्राह्यौष्ण्यः स्पर्शतः सुखः सुखस्पर्शः  ॥  ३।१६।१९
 ॥   

  

अवश्यायो हिमबिन्दुः  ॥  ३।१६।२०  ॥   

  

प्रतिसंहरते करं दुस्पर्शशत्यवशादिति भावः  ॥  ३।१६।२१  ॥   

  

समुपासीना जलसमीपदेशमिति शेषः । नावगाहन्ति नावगाहन्ते  ॥  ३।१६।२२ ॥   

  

अवश्यायतमोभ्यां नद्धा रात्रौ नीहारतमसा ऽ ऽवृताः प्रत्यूषे  ॥  ३।१६।२३
 ॥   

  

बाष्पो धूम ऊष्मा वा  ॥  ३।१६।२४  ॥   

  

अगाग्रस्थं पर्वताग्रस्थम्  ॥  ३।१६।२५  ॥   

  

जरया कालकृतया झर्झरितानि घूर्णनानि येषां तैः शीर्णानि केसराणि कर्णिकानि
च येषां तैः  ॥  ३।१६।२६३०  ॥   

  

निरुदरो ऽतुन्दिलः ह्रिया परनारीविषये निषेधश्चक्षुरादीन्द्रियनिवर्तनं
यस्य सः तत्र हेतुर्जितेन्द्रियत्वम्  ॥  ३।१६।३१  ॥   

  

सौख्यान्सौख्यसाधनान् आर्यं त्वां सर्वात्मना श्रितः त्वत्सदृशव्यवहारवान्
सर्वात्मना इतरव्यासङ्गत्यागपूर्वकं त्वद्विषयमननादिमानित्यर्थ इति कतकः  ॥ 
३।१६।३२  ॥   

  

स्वर्गो जित एव स्वाधीनः कृतः । यतो वनस्थमपि त्वां तापस्ये तापसधर्मे
स्थित्वा अनुविधीयते ऽनुकरोति सेवत इत्यर्थः । धीङो दैवादिकस्य रूपम्  ॥ 
३।१६।३३ ॥   

  

द्विपदा मनुष्याः पित्र्यं स्वभावं नानुवर्तन्ते, किं तु मातृकं
स्वभावमनुवर्तन्त इति प्रसिद्धो लोकवादो भरतेनान्यथा कृतः पितृस्वभाव
एवाङ्गीकृतः, न मातुरित्यर्थः  ॥  ३।१६।३४  ॥   

  

भरतं स्तुत्वा कैकेयीं निन्दति-- भर्तेत्यादि  ॥  ३।१६।३५  ॥   

  

स्नेहाद्भरतरामयोः स्नेहात्  ॥  ३।१६।३६  ॥   

  

न गर्हितव्या दैवकृतत्वात्तद्बुद्धेः । तामेव पूर्वोक्तामेव  ॥  ३।१६।३७
 ॥   

  

बालिशीक्रियते गुणाश्रयस्य भरतस्य वियोगमसहमाना चाञ्चल्यं
प्राप्नोतीत्यर्थः  ॥  ३।१६।३८  ॥   

  

स्नेहमेव प्रकाशयति संस्मरामीति । प्रियाण्यपि केनचिदुच्यमानानि
कर्णकठोराणि भवन्तीति मधुराणीति हृद्यानि मन्त्रवत्परहृदयबन्धनानि ।
सामान्यतो माधुर्यमुक्त्वातिशयेनाह अमृतकल्पानीति अत एव मनःप्रह्लादनानि  ॥ 
३।१६।३९  ॥   

  

त्वयेत्यस्य सहित इति शेषः  ॥  ३।१६।४०४२  ॥   

  

रुद्रोपमया संहाराविष्टचित्तत्वं दर्शयति  ॥  ३।१६।४३  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽरण्यकाण्डे षोडशः सर्गः  ॥  ३।१६  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/3_araNyakANDam/02-panchavaTI-praveshaH/016_hemantartuvarNanam.md">
<details><summary><h3>द्राविडपाठः ...{Loading}...</h3></summary>


वसतस्तस्य तु सुखं राघवस्य महात्मनः।  
शरद्व्यपाये हेमन्त ऋतुरिष्टः प्रवर्तते ॥ 3.16.1 ॥   
स कदाचित्प्रभातायां शर्वर्यां रघुनन्दनः।  
प्रययावभिषेकार्थं रम्यां गोदावरीं नदीम् ॥ 3.16.2 ॥   
प्रह्वः कलशहस्तस्तं सीतया सह वीर्यवान्।  
पृष्ठतोऽनुव्रजन् भ्राता सौमित्रिरिदमब्रवीत् ॥ 3.16.3 ॥   
अयं स कालः सम्प्राप्तः प्रियो यस्ते प्रियंवद।  
अलङ्कृत इवाभाति येन संवत्सरः शुभः ॥ 3.16.4 ॥   
नीहारपरुषो लोकः पृथिवी सस्यशालिनी।  
जलान्यनुपभोग्यानि सुभगो हव्यवाहनः ॥ 3.16.5 ॥   
नवाग्रयणपूजाभिरभ्यर्च्य पितृदेवताः।  
कृताग्रयणकाः काले सन्तो विगतकल्मषाः ॥ 3.16.6 ॥   
प्राज्यकामा जनपदाः सम्पन्नतरगोरसाः।  
विचरन्ति महीपाला यात्रास्था विजिगीषवः ॥ 3.16.7 ॥   
सेवमाने दृढं सूर्ये दिशमन्तकसेविताम्।  
विहीनतिलकेव स्त्री नोत्तरा दिक्र प्रकाशते ॥ 3.16.8 ॥   
प्रकृत्या हिमकोशाढ्यो दूरसूर्यश्च साम्प्रतम्।  
यथार्थनामा सुव्यक्तं हिमवान् हिमवान् गिरिः ॥ 3.16.9 ॥   
अत्यन्तसुखसञ्चारा मध्याह्ने स्पर्शतः सुखाः।  
दिवसाः सुभगादित्याश्छायासलिलदुर्भगाः ॥ 3.16.10 ॥   
मृदुसूर्याः सनीहाराः पटुशीताः समारूताः।  
शून्यारण्या हिमध्वस्ता दिवसा भान्ति साम्प्रतम् ॥ 3.16.11 ॥   
निवृत्ताकाशशयनाः पुष्यनीता हिमारूणाः।  
शीता वृद्धतरायामास्त्रियामा यान्ति साम्प्रतम् ॥ 3.16.12 ॥   
रविसङ्क्रान्तसौभाग्यस्तुषारारुणमण्डलः।  
निःश्वासान्ध इवादर्शश्चन्द्रमा न प्रकाशते ॥ 3.16.13 ॥   
ज्योत्स्नी तुषारमलिना पौर्णमास्यां न राजते।  
सीतेव चातपश्यामा लक्ष्यते न तु शोभते ॥ 3.16.14 ॥   
प्रकृत्या शीतलस्पर्शो हिमविद्धश्च साम्प्रतम्।  
प्रवाति पश्चिमो वायुः काले द्विगुणशीतलः ॥ 3.16.15 ॥   
बाष्पच्छन्नान्यरण्यानि यवगोधूमवन्ति च।  
शोभन्तेऽभ्युदिते सूर्ये नदद्भिः क्रौञ्चसारसैः ॥ 3.16.16 ॥   
खर्जूरपुष्पाकृतिभिः शिरोभिः पूर्णतण्डुलैः।  
शोभन्ते किञ्चिदानम्राः शालयः कनकप्रभाः ॥ 3.16.17 ॥   
मयूखैरुपसर्पद्भिर्हिमनीहारसंवृतैः।  
दूरमभ्युदितः सूर्यः शशाङ्क इव लक्ष्यते ॥ 3.16.18 ॥   
अग्राह्यवीर्यः पूर्वाह्णे मध्यह्ने स्पर्शतः सुखः।  
संरक्तः किञ्चिदापाण्डुरातपः शोभते क्षितौ ॥ 3.16.19 ॥   
अवश्यायनिपातेन किञ्चित्प्रक्लिन्नशाद्वला।  
वनानां शोभते भूमिर्निविष्टतरुणातपा ॥ 3.16.20 ॥   
स्पृशंस्तु विपुलं शीतमुदकं द्विरदः सुखम्।  
अत्यन्ततृषितो वन्यः प्रतिसंहरते करम् ॥ 3.16.21 ॥   
एते हि समुपासीना विहगा जलचारिणः।  
न विगाहन्ति सलिलमप्रगल्भा इवाहवम् ॥ 3.16.22 ॥   
अवश्यायतमोनद्धा नीहारतमसावृताः।  
प्रसुप्ता इव लक्ष्यन्ते विपुष्पा वनराजयः ॥ 3.16.23 ॥   
बाष्पसञ्छन्नसलिला रुतविज्ञेयसारसाः।  
हिमार्द्रवालुकैस्तीरैः सरितो भान्ति साम्प्रतम् ॥ 3.16.24 ॥   
तुषारपतनाच्चैव मृदुत्वाद्भास्करस्य च।  
शैत्यादगाग्रस्थमपि प्रायेण रसवज्जलम् ॥ 3.16.25 ॥   
जराजर्झरितैः पद्मैः शूर्णकेसरकर्णिकैः।  
नालशेषैर्हिमध्वस्तैर्न भान्ति कमलाकराः ॥ 3.16.26 ॥   
अस्मिंस्तु पुरुषव्याघ्रः काले दुःखसमन्वितः।  
तपश्चरति धर्मात्मा त्वद्भक्त्या भरतः पुरे ॥ 3.16.27 ॥   
त्यक्त्वा राज्यं च मानं च भोगांश्च विविधान् बहून्।  
तपस्वी नियताहारः शेते शीते महीतले ॥ 3.16.28 ॥   
सोऽपि वेलामिमां नूनमभिषेकार्थमुद्यतः।  
वृतः प्रकृतिभिर्नित्यं प्रयाति सरयूनदीम् ॥ 3.16.29 ॥   
अत्यन्तसुखसंवृद्धः सुकुमारः सुखोचितः।  
कथं न्वपररात्रेषु सरयूमवगाहते ॥ 3.16.30 ॥   
पद्मपत्त्रेक्षणो वीरः शयामो निरुदरो महान्।  
धर्मज्ञः सत्यवादी च ह्रीनिषेधो जितेन्द्रियः ॥ 3.16.31 ॥   
प्रियाभिभाषी मधुरो दीर्घबाहुररिन्दमः।  
सन्त्यज्य विविधान् भोगानार्यं सर्वात्मना श्रितः ॥ 3.16.32 ॥   
जितः स्वर्गस्तव भ्रात्रा भरतेन महात्मना।  
वनस्थमपि तापस्ये यस्त्वामनुविधीयते ॥ 3.16.33 ॥   
न पित्र्यमनुवर्तन्ते मातृकं द्विपदा इति।  
ख्यातो लोकप्रवादोऽयं भरतेनान्यथा कृतः ॥ 3.16.34 ॥   
भर्ता दशरथो यस्याः साधुश्च भरतः सुतः।  
कथं नु साम्बा कैकेयी तादृशी क्रूरशीलिनी ॥ 3.16.35 ॥   
इत्येवं लक्ष्मणे वाक्यं स्नेहाद् ब्रुवति धार्मिके।  
परिवादं जनन्यास्तमसहन् राघवोऽब्रवीत् ॥ 3.16.36 ॥   
न तेऽम्बा मध्यमा तात गर्हितव्या कथञ्चन।  
तामेवेक्ष्वाकुनाथस्य भरतस्य कथां कुरु ॥ 3.16.37 ॥   
निश्चितापि हि मे बुद्धिर्वनवासे दृढब्रता।  
भरतस्नेहसन्तप्ता बालिशीक्रियते पुनः ॥ 3.16.38 ॥   
संस्मराम्यस्य वाक्यानि प्रियाणि मधुराणि च।  
हृद्यान्यमृतकल्पानि मनः प्रह्लादनानि च ॥ 3.16.39 ॥   
कदान्वहं समेष्यामि भरतेन महात्मना।  
शत्रुघ्नेन च वीरेण त्वाया च रघुनन्दन ॥ 3.16.40 ॥   
इत्येवं विलपंस्तत्र प्राप्य गोदावरीं नदीम्।  
चक्रेऽभिषेकं काकुत्स्थः सानुजः सह सीतया ॥ 3.16.41 ॥   
तर्पयित्वाथ सलिलैस्ते पितॄन् दैवतानि च।  
स्तुवन्ति स्मोदितं सूर्यं देवताश्च समाहिताः ॥ 3.16.42 ॥   
कृताभिषेकः स रराज रामः सीताद्वितीयः सह लक्ष्मणेन।  
कृताभिषेको गिरिराजपुत्र्या रुद्रः सनन्दी भगवानिवेशः ॥ 3.16.43 ॥   

</details>
</div>
