+++
title = "००१ रामगुणवर्णनम्"
title_english = "001 Rama The Hero"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_2/Kanda_2_AYK-001-Ramaguna_Varnanam.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/2_ayodhyAkANDam/01-abhiSheka-yojanA/001_rAmaguNavarNanam.md">
<details><summary><h3>IITK ...{Loading}...</h3></summary>

Description of Rama's virtues Dasaratha contemplates to install Rama as
heirapparent Invites kings and elders from towns and villages to seek
their opinion.



#### श्लोकः
##### मूलम्
गच्छता मातुलकुलं भरतेन तदाऽनघ।  
शत्रुघ्नो नित्यशत्रुघ्नो नीतः प्रीतिपुरस्कृतः॥2.1.1॥

##### शब्दार्थः
मातुलकुलम्  maternal uncle's house, गच्छता  set out, भरतेन by Bharata, तदा then, अनघः sinless one, नित्यशत्रुघ्नः one who is always successful in destroying foes, शत्रुघ्नः Satrughna, प्रीतिपुरस्कृतः  endowed with affection, नीतः taken.

##### आङ्ग्लानुवादः
Bharata set out for his maternal uncle's house. He took with him the sinless Satrughna who is always successful in destroying foes and on whom he had bestowed his love and affection.



#### श्लोकः
##### मूलम्
तत्र न्यवसद्भ्रात्रा सह सत्कारसत्कृतः।  
मातुलेनाश्वपतिना पुत्रस्नेहेन लालितः॥2.1.2॥

##### शब्दार्थः
सः he (Bharata), अश्वपतिना by the lord of horses (here, by Aswapati), मातुलेन by his maternal uncle, सत्कारसत्कृतः treated with warm hospitality, पुत्रस्नेहेन with filial affection, लालितः was treated, भ्रात्रा सह along with his brother, तत्र there, न्यवसत् stayed on.

##### आङ्ग्लानुवादः
Treated with warm hospitality and fatherly affection by his maternal uncle Aswapati, Bharata stayed on there along with his brother.



#### श्लोकः
##### मूलम्
तत्रापि निवसन्तौ तौ तर्प्यमाणौ च कामतः।  
भ्रातरौ स्मरतां वीरौ वृद्धं दशरथं नृपम्॥2.1.3॥

##### शब्दार्थः
वीरौ heroes, भ्रातरौ both brothers, तत्र there, निवसन्तौ while living, कामतः of their own accord, तर्प्यमाणौ चापि even though satisfied, वृद्धम् aged, दशरथं नृपम् king Dasaratha, स्मरताम् (constanly) remembered.

##### आङ्ग्लानुवादः
Though both the heroic brothers stayed there satisfied on their own they constantly remembered their aged father.



#### श्लोकः
##### मूलम्
राजाऽपि तौ महातेजास् सस्मार प्रोषितौ सुतौ।  
उभौ भरतशत्रुघ्नौ महेन्द्रवरुणोपमौ॥2.1.4॥

##### शब्दार्थः
महातेजाः brilliant, राजापि the king also, महेन्द्रवरुणोपमौ  equal to great Indra and Varuna, प्रोषितौ who were away from home, सुतौ sons, भरतशत्रुघ्नौ उभौ both Bharata and Satrughna, सस्मार remembered.

##### आङ्ग्लानुवादः
The glorious king Dasaratha also remembered his sons, Bharata and Satrughna, who  were like the great Indra and Varuna, (now) away from home.



#### श्लोकः
##### मूलम्
सर्व एव तु तस्येष्टा श्चत्वारः पुरुषर्षभाः।  
स्वशरीराद्विनिर्वृत्ताश्चत्वार इव बाहवः॥2.1.5॥

##### शब्दार्थः
चत्वारः four, पुरुषर्षभाः bull among men, सर्वे एव तु all of them, तस्य his, स्वशरीरात् from his body, निर्वृत्ताः originated, चत्वारः four, बाहवः इव just as arms, इष्टाः dear

##### आङ्ग्लानुवादः
Dasaratha, a bull among men, loved all his four sons equally just as the  arms of his own body.



#### श्लोकः
##### मूलम्
तेषामपि महातेजा रामो रतिकरःपितुः।  
स्वयम्भूरिव भूतानां बभूव गुणवत्तरः॥2.1.6॥

##### शब्दार्थः
भूतानाम् to all living beings, स्वयम्भूरिव like the Selfborn (Brahma), तेषामपि among them also, गुणवत्तरः  virtuous, महातेजाः effulgent, रामः Rama, पितुः to the father, रतिकरः was a source of delight, बभूव became.

##### आङ्ग्लानुवादः
Even among them the brilliant Rama was a source of delight to his father like the Selfborn (Brahma) to all living beings.



#### श्लोकः
##### मूलम्
स हि देवैरुदीर्णस्य रावणस्य वधार्थिभिः।  
अर्थितो मानुषे लोके जज्ञे विष्णुस्सनातनः॥2.1.7॥

##### शब्दार्थः
सनातनः the eternal, विष्णुः Visnu, उदीर्णस्य रावणस्य arrogant Ravana's, वधार्थिभिः by those desirous of slaying, देवैः by devatas, अर्थितः entreated, मानुषे लोके in the mortal world, सः  he (Rama), जज्ञे हि was born indeed.

##### आङ्ग्लानुवादः
Entreated by the devatas desirous of slaying arrogant Ravana, the eternal Visnu was indeed born in the mortal world as Rama.



#### श्लोकः
##### मूलम्
कौशल्या शुशुभे तेन पुत्रेणामिततेजसा।  
यथा वरेण देवानामदितिर्वज्रपाणिना॥2.1.8॥

##### शब्दार्थः
अमिततेजसा of boundless energy, पुत्रेण with son, तेन by him, कौशल्या Kausalya, देवानां वरेण with the excellent among the devatas, वज्रपाणिना with the wielder of the thunderbolt (Indra), अदितिर्यथा like Aditi, शुशुभे looked splendid.

##### आङ्ग्लानुवादः
Kausalya looked splendid with her son, Rama of boundless energy, as did Aditi with the chief of the gods Indra, wielder of thunder.



#### श्लोकः
##### मूलम्
स हि रूपोपपन्नश्च वीर्यवाननसूयकः।  
भूमौवनुपमस्सूनुर्गुणैर्दशरथोपमः॥2.1.9॥

##### शब्दार्थः
सः he (Rama), रूपोपपन्नः च handsome too, वीर्यवान् energetic, अनसूयकः free from envy, गुणैः by virtues, दशरथोपमः equal to Dasaratha, भूमौ on this earth, अनुपमः incomparable, सूनुः हि  
son he was.

##### आङ्ग्लानुवादः
Endowed with beauty and strengh, free from envy, and in virtues equal to Dasaratha, Rama was verily an incomparable son on earth.



#### श्लोकः
##### मूलम्
स तु नित्यं प्रशान्तात्मा मृदुपूर्वं च भाषते।  
उच्यमानोऽपि परुषं नोत्तरं प्रतिपद्यते॥2.1.10॥

##### शब्दार्थः
नित्यम् always, प्रशान्तात्मा one with a calm and serene mind, सः he (Rama), मृदुपूर्वम् gently, भाषते speaks, परुषम् harsh words, उच्यमानः अपि though addressed, उत्तरम् reply, न प्रतिपद्यते does not speak.

##### आङ्ग्लानुवादः
With an unfailing serenity of mind, Rama never paid back harshness with harshness.



#### श्लोकः
##### मूलम्
कथञ्चिदुपकारेण कृतेनैकेन तुष्यति।  
न स्मरत्यपकाराणां शतमप्यात्मवत्तया॥2.1.11॥

##### शब्दार्थः
आत्मवत्तया with selfrestraint, सः he (Rama), कथञ्चित् somehow, कृतेन done (by some one), एकेन single, उपकारेण benefit rendered, तुष्यति is pleased, अपकाराणाम् offences, शतमपि even a hundred, न स्मरति does not remember.

##### आङ्ग्लानुवादः
Gifted with selfrestraint, Rama was pleased even with a single benefit done somehow to him, yet did not remember even a hundred offences  committed by others.



#### श्लोकः
##### मूलम्
शीलवृद्धैर्ज्ञानवृद्धैर्वयोवृद्धैश्च सज्जनैः।  
कथयन्नास्त वै नित्यमस्त्रयोग्यान्तरेष्वपि॥2.1.12॥

##### शब्दार्थः
अस्त्रयोग्यान्तरेष्वपि even at intervals during  the practice of weapons, शीलवृद्धैः rich in virtues, ज्ञानवृद्धैः mature in wisdom, वयोवृद्धैश्च aged, सज्जनैः saintly persons, नित्यम् always, कथयन् आस्ते interacts.

##### आङ्ग्लानुवादः
Even during intervals of  his practice of weapons he never failed to interact with saintly persons and with people advanced in age, virtue and wisdom.



#### श्लोकः
##### मूलम्
बुद्धिमान्मधुराभाषी पूर्वभाषी प्रियंवदः।  
वीर्यवान्न च वीर्येण महता स्वेन विस्मितः॥2.1.13॥

##### शब्दार्थः
बुद्धिमान् wise, मधुराभाषी softspoken, पूर्वभाषी first to address, प्रियंवदः speaks pleasing words, वीर्यवान् valiant, महता overwhelming, स्वेन relating to his own, वीर्येण at his strength, न च विस्मितः surprised (here, proud).

##### आङ्ग्लानुवादः
Wise and softspoken, he was the first to speak to others words pleasing to hear. Though mighty, he was never proud of his overwhelming strength.



#### श्लोकः
##### मूलम्
नचानृतकथो विद्वान् वृद्धानां प्रतिपूजकः।  
अनुरक्तः प्रजाभिश्च प्रजाश्चाप्यनुरञ्जते॥2.1.14॥

##### शब्दार्थः
अनृतकथः न च never indulged in falsehood, विद्वान् learned, वृद्धानाम् of elders, प्रतिपूजकः honours them by going forward, प्रजाभिः by his subjects, अनुरक्तः was loved, प्रजाश्चापि also his subjects, अनुरञ्जते loves.

##### आङ्ग्लानुवादः
Rama never told lies. He was a learned man. He honoured elders by going forward to them. He loved his subjects as much as his subjects loved him.



#### श्लोकः
##### मूलम्
सानुक्रोशो जितक्रोधो ब्राह्मणप्रतिपूजकः।  
दीनानुकम्पी धर्मज्ञो नित्यं प्रग्रहवांश्चुचिः॥2.1.15॥

##### शब्दार्थः
सानुक्रोशः compassionate जितक्रोधः one who has conquered anger, ब्राह्मणप्रतिपूजकः worshipper of  brahmins, दीनानुकम्पी compassionate to the distressed, धर्मज्ञः one who knows (follows) righteousness, नित्यम् always, प्रग्रहवान् selfrestrained, शुचिः pure in spirit.

##### आङ्ग्लानुवादः
He was kindhearted and compassionate to the distressed, coolheaded and righteous. A worshipper of brahmins he was always selfrestrained and pure in spirit.



#### श्लोकः
##### मूलम्
कुलोचितमतिः क्षात्रं धर्मं स्वं बहुमन्यते।  
मन्यते परया कीर्त्या महत्स्वर्गफलं ततः॥2.1.16॥

##### शब्दार्थः
कुलोचितमतिः having thoughts befitting his dynasty, स्वम् his own, क्षात्रं धर्मम् code of conduct relating to kshatriyas, बहुमन्यते honours, ततः from that,  कीर्त्या with glory, महत् great, स्वर्गफलम् fruits of heaven, मन्यते considers.

##### आङ्ग्लानुवादः
He entertained thoughts befitting his (great) dynasty and honoured the code of conduct of a kshatriya. He believed one could attain heavenly abode through his great achievements.



#### श्लोकः
##### मूलम्
नाऽऽश्रेयसि रतो विद्वान्नविरुद्धकथारुचिः।  
उत्तरोत्तरयुक्तौ च वक्ता वाचस्पतिर्यथा॥2.1.17॥

##### शब्दार्थः
अश्रेयसि pursuits not conducive to one's welfare, रतः न not interested, विद्वान् learned, विरुद्धकथारुचिः न not interested in speaking against others, उत्तरोत्तरयुक्तौ in debates, वाचस्पतिः यथा like Brihaspati, वक्ता an orator

##### आङ्ग्लानुवादः
A learned man, he evinced no interest in pursuits that did not contribute to one's welfare or had he any liking for speaking against others. But in debates his oratorical flourish was comparable to Brihaspati's.



#### श्लोकः
##### मूलम्
अरोगस्तरुणो वाग्मी वपुष्मान्देशकालवित्।  
लोके पुरुषसारज्ञस् साधुरेको विनिर्मितः॥2.1.18॥

##### शब्दार्थः
अरोगः free from disease, तरुणः young, वाग्मी eloquent, वपुष्मान् healthy, देशकालवित् aware of time and place, पुरुषसारज्ञः a judge of men's worth, लोके in this world, विनिर्मितः created, एकः one, साधुः a sage.

##### आङ्ग्लानुवादः
He was young, eloquent, healthy and free from disease. He was conscious of (right) time and place (for his pursuits). He was capable of ascertaining the potentiality of  
men. He was born a sage in this world.



#### श्लोकः
##### मूलम्
स तु श्रेष्ठैर्गुणैर्युक्तः प्रजानां पार्थिवात्मजः।  
बहिश्चर इव प्राणो बभूव गुणतः प्रियः॥2.1.19॥

##### शब्दार्थः
श्रेष्ठैः excellent, गुणैः with qualities, युक्तः bestowed with, सः he, पार्थिवात्मजः king's son, प्रजानाम् for his subjects, गुणतः by his virtues, प्रियः favourite one, बहिश्चरः exterior, प्राणः इव  like vital life, बभूव became.

##### आङ्ग्लानुवादः
Bestowed with such excellent qualities, the prince (Rama) became a favourite of his subjects.  He was like their vital life outside their bodies.



#### श्लोकः
##### मूलम्
सम्यग्विद्याव्रतस्नातो यथावत्साङ्गवेदवित्।  
इष्वस्त्रे च पितु श्श्रेष्ठो बभूव भरताग्रजः॥2.1.20॥

##### शब्दार्थः
सम्यक् thoroughly, विद्याव्रतस्नातः had the sacred ablution marking the completion of the vow relating to the respective branches of learning, यथावत् in accordance with tradition, साङ्गवेदवित् knew Vedas along with its auxiliary sciences, भरताग्रजः elder brother of Bharata, इष्वस्त्रे in the science of archery, पितुः for father, श्रेष्ठः best, बभूव became.

##### आङ्ग्लानुवादः
With the appropriate sacred ablution marking the completion of the vow relating to the respective branches of learning in accordance with tradition, this elder brother of Bharata achieved proficiency in the Vedas and its auxiliary sciences. He surpassed his father in archery.



#### श्लोकः
##### मूलम्
कल्याणाभिजनस् साधुरदीनस् सत्यवागृजुः।  
वृद्धैरभिविनीतश्च द्विजैर्धर्मार्थदर्शिभिः॥2.1.21॥

##### शब्दार्थः
कल्याणाभिजनः born in a family of noble descent, साधुः saintly person, अदीनः one without meanness, सत्यवाक् one truthful in his words, ऋजुः man of rectitude, धर्मार्थदर्शिभिः by those who are conversant in dharma and artha, वृद्धैः by the aged, द्विजैः by brahmins, अभिविनीतः welldisciplined.

##### आङ्ग्लानुवादः
Born in a family of noble descent, he was saintly. A man without meanness.He was truthful and a man of rectitude. The training he received under aged brahmins conversant with dharma and artha made him welldisciplined.



#### श्लोकः
##### मूलम्
धर्मकामार्थतत्त्वज्ञः स्मृतिमान्प्रतिभानवान्।  
लौकिके समयाचारे कृतकल्पो विशारदः॥2.1.22॥

##### शब्दार्थः
धर्मकामार्थतत्त्वज्ञः knower of true nature of dharma, artha and kama, स्मृतिमान् of (sharp) memory, प्रतिभानवान् of great genius, लौकिके समयाचारे in social practices and customs, कृतकल्पः accomplished in Kalpa (vedic rituals), विशारदः highly skilled.

##### आङ्ग्लानुवादः
He knew the true nature of dharma, artha and kama. With a sharp memory,  he was a genius. He was highly skilled in accomplishing tasks related to social practices and customs.



#### श्लोकः
##### मूलम्
निभृतस् संवृताकारो गुप्तमन्त्रस् सहायवान्।  
अमोघक्रोधहर्षश्च त्यागसंयमकालवित्॥2.1.23॥

##### शब्दार्थः
निभृतः modest, संवृताकारः one who concealed his feelings without any outward manifestation, गुप्तमन्त्रः one who counselled in secrecy, सहायवान् having good friends, अमोघक्रोधहर्षश्च his anger or pleasure did not go vain, त्यागसंयमकालवित् knows the occasion  when to sacrifice and when to excercise restraint.

##### आङ्ग्लानुवादः
He (Rama) was modest and did not reveal his inner feelings. He counselled in secrecy and had good friends. Never was his anger or pleasure in vain. He knew the occasion  when to sacrifce and when to exercise restraint.



#### श्लोकः
##### मूलम्
दृढभक्तिस् स्थिरप्रज्ञो नासद्ग्राही न दुर्वचाः।  
निस्तन्द्रिरप्रमत्तश्च स्वदोषपरदोषवित्॥2.1.24॥

##### शब्दार्थः
दृढभक्तिः was firm in his devotion, स्थिरप्रज्ञः possessed a steady intellect, असद्ग्राही न not  
one to accept anything ignoble, दुर्वचाः न  no bad words, निस्तन्द्रिः devoid of  idleness, अप्रमत्तः not swayed by emotions, स्वदोषपरदोषवित् knew his faults as well as of others.

##### आङ्ग्लानुवादः
He was firm in his devotion and steady in intellect. He accepted nothing ignoble nor used bad words. He was not swayed by emotions or prone to idleness. He knew his faults as well as of others.



#### श्लोकः
##### मूलम्
शास्त्रज्ञश्च कृतज्ञश्च पुरुषान्तरकोविदः।  
यः प्रग्रहानुग्रहयोर्यथान्यायं विचक्षणः॥2.1.25॥

##### शब्दार्थः
यः who (he), शास्त्रज्ञः च wellversed in scriptures, कृतज्ञः च was grateful, पुरुषान्तरकोविदः skilled in differentiating the comparative merits of men, यथान्यायम् in accordance with  justice, प्रग्रहानुग्रहयोः in reprimanding and favouring, विचक्षणः was a skilled one.

##### आङ्ग्लानुवादः
He was versed in scriptures. He was grateful (to those who did him some good) and skilled in differentiating the comparative merits of men. Fair in his judgement he dispensed justice in accordance with law by reprimanding (the delinquent) and favouring (the honest).



#### श्लोकः
##### मूलम्
सत्सङ्ग्रहप्रग्रहणे स्थानविन्निग्रहस्य च।  
आयकर्मण्युपायज्ञस् सन्दृष्टव्ययकर्मवित्॥2.1.26॥

##### शब्दार्थः
सत्सङ्ग्रहप्रग्रहणे in receiving and encouraging the righteous, निग्रहस्य च in  restraining also, स्थानवित् knower of right means, आयकर्मणि in acts of raising revenue, उपायज्ञः knower of means, सन् by being so, दृष्टव्ययकर्मवित् expending money in the prescribed manner.

##### आङ्ग्लानुवादः
He was skilled in  receiving and encouraging the righteous and in punishing (the wicked). He knew  whom to punish. He knew the right means of raising revenue and also expending money in the prescribed manner.



#### श्लोकः
##### मूलम्
श्रैष्ठ्यं शास्त्रसमूहेषु प्राप्तो व्यामिश्रकेषु च।  
अर्थधमौ च सङ्गृह्य सुखतन्त्रो न चालसः॥2.1.27॥

##### शब्दार्थः
शास्त्रसमूहेषु in scriptures, व्यामिश्रकेषु च also in the mutually interconnected (and which are mutually contradictory) branches of learning, श्रैष्ठ्यम् proficiency, प्राप्तः obtained, अर्थधर्मौ in artha and dharma, सङ्गृह्य having grasped,  सुखतन्त्रः sought pleasure, अलसः न not indolent.

##### आङ्ग्लानुवादः
He obtained proficiency in scriptures and interconnected (mutually contradictory) branches of learning. Only after having grasped the (philosophy of) artha (statecraft) and dharma (righteousness), he sought pleasure. He was never indolent.



#### श्लोकः
##### मूलम्
वैहारिकाणां शिल्पानां विज्ञाताऽऽर्थविभागवित्।  
आरोहे विनये चैव युक्तो वारणवाजिनाम्॥2.1.28॥

##### शब्दार्थः
वैहारिकाणाम् meant for entertainment, शिल्पानाम् of art and craft, विज्ञाता one who understood, अर्थविभागवित् one who knows how to dispense wealth, वारणवाजिनाम् on elephants and horses, आरोहे in mounting, विनये चैव in humbling, युक्तः was experienced.

##### आङ्ग्लानुवादः
He had understanding of art and craft useful for entertainment. He knew proper  ways of dispensing wealth. He was experienced in riding elephants and horses and in humbling them.



#### श्लोकः
##### मूलम्
धनुर्वेदविदां श्रेष्ठो लोकेऽतिरथसम्मतः।  
अभियाता प्रहर्ता च सेनानयविशारदः॥2.1.29॥

##### शब्दार्थः
लोके in this world, धनुर्वेदविदाम् among those skilled in archery, श्रेष्ठः excellent,  अतिरथसम्मतः reckoned as a great wielder of warchariots by his equals, अभियाता advanced towards his enemies, प्रहर्ता च striking at them, सेनानयविशारदः expert in commanding troops.

##### आङ्ग्लानुवादः
He was the best among those skilled in archery in this world. He was reckoned as a great wielder of warchariots and one who strikes at the enemies by advancing towards them. He was an expert in commanding troops. (Atiratha is an excellent warrior who can manage his chariot, horses and the charioteer.)



#### श्लोकः
##### मूलम्
अप्रधृष्यश्च सङ्ग्रामे क्रुध्दैरपि सुरासुरैः।  
अनसूयो जितक्रोधो न दृप्तो न च मत्सरी।  
न चावमन्ता भूतानां न च कालवशानुगः॥।2.1.30॥

##### शब्दार्थः
क्रुद्धैः by the enraged, सुरासुरैरपि even by devatas or rakshasas, सङ्ग्रामे in the battle, अप्रधृष्यः was incapable of being repressed, अनसूयः free from envy, जितक्रोधः subdued his anger, न दृप्तः was not proud of, मत्सरी च न was not malicious, भूतानाम् among living beings, नच अवमन्ता never slighted, कालवशानुगः च न did not bow to the pressure of time

##### आङ्ग्लानुवादः
He was incapable of being repressed even by the enraged devatas or rakshasas in the battle. He was free from envy and had subdued his anger and pride. He was never malicious and he never slighted any living being nor did he bow to the pressure of time.



#### श्लोकः
##### मूलम्
एवं श्रेष्ठगुणैर्युक्तः प्रजानां पार्थिवात्मजः।  
सम्मतस्त्रिषु लोकेषु वसुधायाः क्षमागुणैः॥2.1.31॥  
बुद्ध्या बृहस्पतेस्तुल्यो वीर्येणापि शचीपतेः।

##### शब्दार्थः
एवम् in this way, श्रेष्ठगुणैः with excellent qualities, युक्तः endowed, पार्थिवात्मजः son of the king, प्रजानाम् for his subjects, त्रिषु लोकेषु in the three worlds, सम्मतः was held in high esteem, क्षमागुणैः by the quality of forbearance, वसुधायाः by earth, बुद्ध्या by his  intelligence, बृहस्पतेः with Brihaspati's, वीर्येण by prowess, शचीपतेः consort of Sachi (Indra), तुल्यः equal.

##### आङ्ग्लानुवादः
Thus endowed with such excellent qualities, the subjects in the three worlds held him in high esteem. In forbearance he was like the earth, in wisdom like Brihaspati and in prowess like the consort of Sachi (Indra).



#### श्लोकः
##### मूलम्
तथा सर्वप्रजाकान्तैः प्रीतिसंजननैः पितुः॥2.1.32॥  
गुणैर्विरुरुचे रामो दीप्तस्सूर्य इवांशुभिः।

##### शब्दार्थः
तथा thus, सर्वप्रजाकान्तैः cherished by all his subjects, पितुः for his father, प्रीतिसंजननैः a source of delight, गुणैः by virtues, रामः Rama, अंशुभिः with rays, दीप्तः resplendent, सूर्यः इव like the Sun, विरुरुचे shone.

##### आङ्ग्लानुवादः
Rama whose virtues were cherished by all his subjects was a source of delight to his father and he shone like the rays of the resplendent Sun.



#### श्लोकः
##### मूलम्
तमेवं व्रतसम्पन्नमप्रधृष्यपराक्रमम्॥2.1.33॥  
लोक पालोपमं नाथमकामयत मेदिनी।

##### शब्दार्थः
एवं व्रतसम्पन्नम् enriched with such avowed virtues, अप्रधृष्यपराक्रमम् a man with indomitable prowess, लोकपालोपमम् equal to guardians of the quarters, तम् him, मेदिनी the earth, नाथम् as lord, अकामयत desired.

##### आङ्ग्लानुवादः
The earth desired him as her lord, for he was bestowed with such avowed virtues and with indomitable prowess equal to all the guardians of the quarters.



#### श्लोकः
##### मूलम्
एतैस्तु बहुभिर्युक्तं गुणैरनुपमैस्सुतम्॥2.1.34॥  
दृष्ट्वा दशरथो राजा चक्रे चिन्तां परन्तपः।

##### शब्दार्थः
परन्तपः subduer of enemies, दशरथः राजा king Dasaratha, अनुपमैः with incomparable, बहुभिः innumerable, एतैः these, गुणैः qualities, युक्तम् endowed with, सुतम् his son, दृष्ट्वा having seen, चिन्ताम् चक्रे contemplated.

##### आङ्ग्लानुवादः
Observing his son endowed with such innumerable and incomparable virtues, king Dasaratha, subduer of enemies started thinking.



#### श्लोकः
##### मूलम्
अथ राज्ञो बभूवैवं वृद्धस्य चिरजीविनः॥2.1.35॥  
प्रीतिरेषा कथं रामो राजा स्यान्मयि जीवति।

##### शब्दार्थः
अथ thereafter, चिरजीविनः a man of long life, वृद्धस्य of the aged, राज्ञः king, मयि me, जीवति while living, रामः Rama, राजा king, कथं स्यात् how will he become?, एषा प्रीतिः this pleasure, एवम् in this way, बभूव a (thought) flashed

##### आङ्ग्लानुवादः
Thereafter, flashed in the mind of that aged king who had (already) lived long this pleasant thought as to how Rama will become king while he was alive.



#### श्लोकः
##### मूलम्
एषा ह्यस्य परा प्रीतिर्हृदि संपरिवर्तते॥2.1.36॥  
कदा नाम सुतं द्रक्ष्याम्यभिषिक्तमहं प्रियम्।

##### शब्दार्थः
अहम् I, अभिषिक्तम् coronate, प्रियं सुतम् dear son, कदा नाम oh when, द्रक्ष्यामि can I see, एषा this, परा great, प्रीतिः pleasure, अस्य his, हृदि in heart, संपरिवर्तते हि repeatedly surfaced.

##### आङ्ग्लानुवादः
The thought of seeing his dear son coronated repeatedly surfaced his mind so great was his affection (for Rama).



#### श्लोकः
##### मूलम्
वृद्धिकामो हि लोकस्य सर्वभूतानुकम्पनः॥2.1.37॥  
मत्तः प्रियतरो लोके पर्जन्य इव वृष्टिमान्।

##### शब्दार्थः
लोकस्य for this world, वृद्धिकामः desires to promote prosperity, सर्वभूतानुकम्पनः that (Rama) one who showed kindness to all living beings, वृष्टिमान् possessing rain, पर्जन्यः इव like Parjanya, the raingod, लोके in this world, मत्तः than me, प्रियतरः हि is dearer to  all people.

##### आङ्ग्लानुवादः
(He said to himself) 'his (Rama's) only desire is to promote the prosperity of this world. He is one who shows compassion to all beings and is like the raingod dearer than me to the people of the world'.



#### श्लोकः
##### मूलम्
यमशक्रसमो वीर्ये बृहस्पतिसमो मतौ॥2.1.38॥  
महीधरसमो धृत्यां मत्तश्च गुणवत्तरः।

##### शब्दार्थः
वीर्ये in prowess, यमशक्रसमः equal to Yama and Indra, मतौ in wisdom, बृहस्पति समः equal to Brihaspati, धृत्याम् in firmness, महीधरसमः equal to a mountain, मत्तः च than me also, गुणवत्तरः  a man of greater virtues.

##### आङ्ग्लानुवादः
'In prowess he is equal to Yama and Indra,in wisdom to Brihaspati and in firmness to a mountain and in virtues greater than me'.



#### श्लोकः
##### मूलम्
महीमहमिमां कृत्स्नामधितिष्ठन्तमात्मजम्॥2.1.39॥  
अनेन वयसा दृष्ट्वा यथास्वर्गमवाप्नुयाम्।

##### शब्दार्थः
कृत्स्नाम् entire dominion, इमाम् this, महीम् earth, अधितिष्ठन्तम् established, आत्मजम् son, अनेन in this, वयसा age, दृष्ट्वा having seen, अहम् I, यथा as if, स्वर्गम् heaven, अवाप्नुयाम् will attain.

##### आङ्ग्लानुवादः
'Seeing my son ruling this entire dominion of the earth, I will experience the bliss of attaining heaven at this age.'



#### श्लोकः
##### मूलम्
इत्येतैर्विविधैस्तैस्तैरन्यपार्थिवदुर्लभैः॥2.1.40॥  
शिष्टैरपरिमेयैश्च लोके लोकोत्तरैर्गुणैः।  
तं समीक्ष्य महाराजो युक्तं समुदितैश्शुभैः॥2.1.41॥  
निश्चित्य सचिवैस्सार्धं युवराजममन्यत।

##### शब्दार्थः
इति in this manner, विविधैः various, अन्यपार्थिवदुर्लभैः not found in other kings, तैः तैः by respective, एतैः with these virtues, लोके in this world, अपरिमेयैः immeasurable, लोकोत्तरैः distinguished in this world, समुदितैः all converged at one place, शुभैः auspicious, शिष्टैः  praiseworthy, गुणैः virtues, युक्तम् endowed with, तम् him, समीक्ष्य having observed, महाराजः king (Dasaratha), सचिवैः सार्धम् with his ministers, निश्चित्य having decided, युवराजम् as princeregent, अमन्यत thought.

##### आङ्ग्लानुवादः
King Dasaratha in consultation with his ministers observed that Rama is endowed  with various virtues not found in other kings, immeasurable virtues which are praiseworthy, and exemplary. He is distinguished in this world as all qualities seem to have merged in him. The king then made up his mind to make him princeregent.



#### श्लोकः
##### मूलम्
दिव्यन्तरिक्षे भूमौ च घोरमुत्पातजं भयम्॥2.1.42॥  
स़ञ्चचक्षेऽथ मेधावी शरीरे चात्मनो जराम्।

##### शब्दार्थः
अथ thereafter, मेधावी sagacious (Dasaratha), दिवि in heaven, अन्तरिक्षे in the sky, भूमौ च on earth, उत्पातजम् portentous omens, घोरम् dreadful, भयम् fear, आत्मनः his, शरीरे in the body, जरां च old age also, सञ्चचक्षे perceived.

##### आङ्ग्लानुवादः
The sagacious king, too perceived his body ageing and the portentous omens in the heaven, in the sky and on the earth causing dreadful concern.



#### श्लोकः
##### मूलम्
पूर्णचन्द्राननस्याथ शोकापनुदमात्मनः॥2.1.43॥  
लोके रामस्य बुबुधे सम्प्रियत्वं महात्मनः।

##### शब्दार्थः
अथ afterwards, पूर्णचन्द्राननस्य having countenance resembling the full Moon, महात्मनः of the noble, रामस्य Rama's, आत्मनः his, शोकापनुदम् dispeller of grief, लोके सम्प्रियत्वम् he being a favourite of the people, बुबुधे realised.

##### आङ्ग्लानुवादः
The king realised afterwards that his grief would be dispelled if noble Rama whose countenance resembled the full moon and who was a favourite of the people is crowned.



#### श्लोकः
##### मूलम्
आत्मनश्च प्रजानां च श्रेयसे च प्रियेण च॥2.1.44॥  
प्राप्तकालेन धर्मात्मा भक्त्या त्वरितवान् नृपः।

##### शब्दार्थः
धर्मात्मा righteous नृपः king, आत्मनश्च of his own, प्रजानां च of his subjects, श्रेयसे च for the welfare, प्रियेण च with much love, प्राप्तकालेन proper time having come, भक्त्या with longing, त्वरितवान् hastened.

##### आङ्ग्लानुवादः
Longing for it, the noble king realized that the time was ripe for the acceleration of the process of safeguarding his own and his subjects' welfare.



#### श्लोकः
##### मूलम्
नानानगरवास्तव्यान्पृथग्जानपदानपि॥2.1.45॥  
समानिनाय मेदिन्याः प्रधानान्पृथिवीपतीन्।

##### शब्दार्थः
नानानगरवास्तव्यान् residents of various cities, जानपदानपि villagers also, मेदिन्याः of this earth, प्रधानान् important persons exercising authority, पृथिवीपतीन् kings, पृथक् separately, समानिनाय summoned.

##### आङ्ग्लानुवादः
He summoned individually kings and all important citizens residing in various cities and villages of this earth.



#### श्लोकः
##### मूलम्
न तु केकयराजानं जनकं वा नराधिपः॥2.1.46॥  
त्वरया चानयामास पश्चात्तौ श्रोष्यतः प्रियम्।

##### शब्दार्थः
नराधिपः the king (Dasaratha), त्वरया in  haste, केकयराजानम् king of Kekaya country, जनकं वा or Janaka, तौ both of them, प्रियम् glad news, पश्चात् afterwards, श्रोष्यतः would hear, न आनयामास did not summon.

##### आङ्ग्लानुवादः
The king did not invite both the kings of Kekaya and Janaka  in  haste with an  intention that they would hear the glad news at a later date.



#### श्लोकः
##### मूलम्
तान्वेश्मनानाभरणैर्यथाऽर्हं प्रतिपूजितान्॥2.1.47॥  
ददर्शालङ्कृतो राजा प्रजापतिरिव प्रजाः।

##### शब्दार्थः
वेश्मनानाभरणैः  houses and ornaments, यथार्हम् in a befitting manner, प्रतिपूजितान् having been received respectfully, तान् all of them, राजा king (Dasaratha), अलङ्कृतः adorned, प्रजापतिः lord Brahma, प्रजाः इव like people, ददर्श beheld.

##### आङ्ग्लानुवादः
The king who received them in a befitting manner and provided them with residence and ornaments looked like lord Brahma adorned by the people.



#### श्लोकः
##### मूलम्
अथोपविष्टे नृपतौ तस्मिन्परबलार्दने॥2.1.48॥  
ततः प्रविविशु श्शेषा राजानो लोकसम्मताः।

##### शब्दार्थः
अथ then, परबलार्दने tormenter of the enemy forces, तस्मिन् that, नृपतौ king, उपविष्टे when he was seated, ततः thereafter, लोकसम्मताः beloved of their subjects, शेषाः remaining, राजानः kings, प्रविविशुः entered.

##### आङ्ग्लानुवादः
After the king (Dasaratha) who was a tormenter of enemy forces was seated, the rest of the kings beloved of their subjects entered (the assembly hall).



#### श्लोकः
##### मूलम्
अथ राजवितीर्णेषु विविधेष्वासनेषु च॥2.1.49॥  
राजानमेवाभिमुखाः निषेदुर्नियता नृपाः।

##### शब्दार्थः
अथ then, नृपाः (those) kings, राजवितीर्णेषु given by king, विविधेषु different, आसनेषु in the seats, राजानमेव the king alone, अभिमुखाः facing, नियताः following the royal tradition, निषेदुः were seated.

##### आङ्ग्लानुवादः
Then  the kings (who entered the assembly) took the seats assigned to them facing the king (Dasaratha), following the royal tradition.



#### श्लोकः
##### मूलम्
सलब्धमानैर्विनयान्वितैर्नृपैः  
पुरालयैर्जानपदैश्च मानदैः।  
उपोपविष्टैर्नृपतिर्वृतो बभौ  
सहस्रचक्षुर्भगवानिवामरैः॥2.1.50॥

##### शब्दार्थः
लब्धमानैः by those who received honour, विनयान्वितैः by those endowed with modesty, उपोपविष्टैः by those seated nearby, नृपैः by the kings, पुरालयैः by those residing in towns, जानपदैः च also in villages, मानदैः by the respectful,  वृतः surrounded by, सः नृपतिः that king, अमरैः by devatas, भगवान् lord, सहस्रचक्षुरिव like the thousandeyed (Indra), बभौ shone.

##### आङ्ग्लानुवादः
Surrounded by those feudatory kings endowed with modesty, and received with due honour and by the respectful residents of cities and villages, the king (Dasaratha), resembled lord Indra, the thousand eyed encircled by the gods.  

#### समाप्तिः
 श्रीमद्रामायणे वाल्मीकीय आदिकाव्ये अयोध्याकाण्डे प्रथमस्सर्गः।  
Thus ends the first sarga of Ayodhyakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/2_ayodhyAkANDam/01-abhiSheka-yojanA/001_rAmaguNavarNanam.md">
<details><summary><h3>भूषणम् ...{Loading}...</h3></summary>




  
श्रीमद्वाल्मीकीयरामायणम्  

अयोध्याकाण्डम्  

  

श्रीसीतालक्ष्मणभरतशत्रुघ्नहनुमत्समेतश्रीरघुनन्दनपरब्रह्मणे नमः  ॥ 
श्रीमते रामानुजाय नमः ॥   

श्रावंश्रावं शठारेः शमदमवपुषः फुल्लवक्रारविन्दादालोच्यालोच्य वाचा
प्रकृतिमधुरया प्रोच्य विद्वज्जनेभ्यः ।  

गोविन्दार्यः सुधीशः कुशिककुलमणिर्गूढगाढाशयाढ्यं सम्यक् साकेतकाण्डं
सरसजनमुदे सादरं व्याकरोति  ॥   

  

प्रथमे काण्डे "एतस्मिन्नन्तेर विष्णुः" इत्यादिना "यतो वा इमानि "
इत्यादिश्रुतिप्रतिपादितं जगत्कारणत्वम् "अहं वेद्मि महात्मानम् "
इत्यादिना पुरुषसूक्तोक्तमहापुरुषत्वम् "त्वमनादिरनिर्द्देश्यः " इत्यादिना
अचिन्त्यवैभवत्वम् इत्येवं सर्वस्मात्परत्वमुक्तम् "अधिकं मेनिरे विष्णुम्
" इत्यादिना तदितरेषामपरत्वं च । सम्प्रति तस्य हेयप्रत्यनीककल्याणैकतानता
प्रतिपाद्यते द्वितीयकाण्डेन । अथवा पूर्वं वक्ष्यमाणधर्मानुष्ठानोपयोगितया
रामायणपुरुषाणां महाकुलप्रसूतत्वमहागुरुकृपालब्धधनुर्वेदरहस्य
त्वतत्संवादभूतताटकाताटकेयादिनिरासहरधनुर्भङ्गवैष्णवचापपरिग्रहप्रभृतिगुणाः
सहधर्मचारिणीयोगश्च सप्रपञ्चं दर्शिताः । अथ तदनुष्ठिताः
पितृवचनपरिपालनादिसामान्यधर्माः
भगवच्छेषत्वपारतन्त्र्यभागवताभिमाननिष्ठारूपविशेषधर्माश्च प्रतिपाद्यन्ते ।
पूर्वकाण्डे लक्ष्मीयोगो दर्शितः । अत्र भूमियोगः प्रदर्शित इत्यपि ब्रुवते
। पूर्वं परत्वमुक्तम् अत्र सौलभ्यमीत्यप्याहुः । पूर्वं लक्ष्मीविशिष्टं
प्राप्यस्वरूपमुक्तम्, प्राप्तृरूपजीवस्वरूपमत्र निरूप्यते । तत्र
प्रथममतिरहस्यतयावश्यविज्ञातव्यां लघूपपादनां भागवताभिमाननिष्ठां
शत्रुघ्नानुष्ठानमुखेन दर्शयति-- गच्छतेति ।  

  

गच्छता मातुलकुलं भरतेन तदानघः ।  

शत्रुघ्नो नित्यशत्रुघ्नो नीतः प्रीतिपुरस्कृतः  ॥  २।१।१  ॥   

गच्छता वर्तमाननिर्देशेन शत्रुघ्नगमनस्य
भरतगमनेनैककालत्वावगमादसिवसनादिवत्तस्य तदेकपारतन्त्र्यं गम्यते ।
मातुलकुलं मातुलगृहम् । द्वितीयया भरतोद्देशस्यैव
शत्रुघ्नोद्देश्यत्वावबोधनाच्छेष्युद्देश्योद्देश्यकत्वरूपं
पारतन्त्र्यमुच्यते । भगवत्पारतन्त्र्यरूपं भागवतत्वमाह भरतेनेति । भरत इति
राज्यस्य भरणादिति सहस्रानीकनिर्वहणात् । रामे वनं गते तदुसारिणि च
लक्ष्मणे राजनि च त्रिदशसदनमुपसेदुषि केवलरामाज्ञया
प्राज्यराज्यभारनिर्वाहकरणेनेत्यर्थः । तदा तद्गमनकाल एव । अनेन
स्वानुकूलचन्द्रताराबलाद्यनपेक्षणोक्त्या पारतन्त्र्यमेव विशेषितम् । अनघः
अस्मिन् प्रकरणे अघशब्देन केवलरामभक्तिरुच्यते,
स्वशेषिभूतभरतोद्देश्यताकारेण हि शत्रुघ्नस्य रामभक्तिरुद्देश्या अत एव
वक्ष्यति-- "नाहं स्वपिमि जागर्मि तमेवार्यं विचिन्तयन्" इति। जग्राह भरतो
रश्मीन् शत्रुघ्नश्छत्रमाददे " इति च । अनिष्टावहस्य पापशब्दवाच्यत्वात्
स्वशेषिभरतोद्देश्यत्वाकारं विना रामभक्तेरनिष्टावहत्वात्तस्याघत्वम् "न
सुकृतं न दुष्कृतं सर्वे पाप्मानो ऽतो निवर्त्तन्ते " इति श्रुतौ सुकृतस्य
मुमुक्षोरनिष्टावहत्वेन पाप्मत्वव्यपदेशात् । शत्रुघ्नः शत्रून्
लवणासुरादीन्हनिष्यत्ययमिति भाविप्रतिसन्धानेन शत्रुघ्न इति वसिष्ठेन
कृतनामधेयः । नित्यशत्रुघ्नः नित्यशत्रवो ज्ञानेन्द्रियाणि , शरीरे नित्यं
सन्निधाय विषयान्तरप्रावण्यरूपविपरीतकार्यकारित्वात् तान् हन्तीति
नित्यशत्रुघ्नः । इन्द्रियनिग्रहवानित्यर्थः । पुंसां
दृष्टिचित्तापहारिण्यपि न मग्नेन्द्रियः, रामविषयभक्तिः
स्वाधिकारविरुद्धेति तन्निवर्त्तनमस्य कार्य्यमेव । नीत इत्युक्तं न तु
ययाविति, तेनाचिद्वत्पारतन्त्र्यमुक्तम् । प्रीतिपुरस्कृतः किं करोमि
ज्येष्ठानुवर्त्तनं कनिष्ठेन कार्यमितिविधिपरतन्त्रो न गतः, अपि तु
प्रीतिप्रेरितो ऽगच्छदित्युक्तम्, तेनाचितो व्यावृत्तिरुक्ता । प्रीतिरेव
ह्यचेतनापेक्षया चेतनस्य विशेषः । भगवत्पारन्त्र्यं तु चेतनाचेतनसाधारणमेव,
यद्यत्यन्तसारग्राही पुरुषः स्यात्तदा शत्रुघ्नवद्भागवतपरतन्त्रतया
वर्त्तितव्यमिति व्यञ्जितम् । व्यञ्जनावृत्त्याभिमतार्थप्रदर्शनं
ह्युत्तमकाव्यकृत्यम्  ॥  २।१।१  ॥   

  

स तत्र न्यवसद्भ्रात्रा सह सत्कारसत्कृतः ।  

मातुलेनाश्वपतिना पुत्रस्नेहेन लालितः  ॥  २।१।२  ॥   

रामभक्तो भरतः कथं तं विहाय मातुलकुले न्यवसदित्यपेक्षायां
रामाभिमानविषयभूतशत्रुघ्नसहवासादित्याह--स इति । सः भरतः । तत्र मातुलगृहे
। अश्वपतिना युधाजिता । सत्कारसत्कृतः जात्यश्वप्रदानादिना पूजितो ऽपि
पुत्रस्नेहेन पुत्रविषयस्नेहतुल्यस्नेहेन लालितः ।
विशिष्टभोजनाच्छादनाभरणप्रदानादिभिरुपलालितो ऽपि सन् भ्रात्रा शत्रुघ्नेन
सह न्यवसत् भ्रातृस्नेहेनैव तत्र स्थितः, न तु मातुलोपलालनमात्रादिति भावः
। यद्वा सः शत्रुघ्नः भ्रात्रा सह लालित इत्यन्वयः । "सहयुक्ते ऽप्रधाने"
इति तृतीया । अश्वपतिः स्वस्त्रीयादपि शत्रुघ्नमतिशयेन लालितवानित्यर्थः ।
अथवा भ्रात्रा सह न्यवसत् रामेण सह न्यवसत्, सदा रामचिन्तया तेन सह
वर्त्तमान इव स्थित इत्यर्थः  ॥  २।१।२  ॥   

  

तत्रापि निवसन्तौ तौ तर्प्यमाणौ च कामतः ।  

भ्रातरौ स्मरतां वीरौ वृद्धं दशरथं नृपम्  ॥  २।१।३  ॥   

तत्रापीति । तत्र सर्वोपलालनभूयिष्ठे मातुलगृहे । निवसन्तावपि कामतः
काम्यमानसर्वाभिमतवस्तुभिः । तृतीयार्थे तसिः । तर्प्यमाणौ च
सन्तोष्यमाणावपि । वीरौ महोत्साहौ । तौ भ्रातरौ भरतशत्रुघ्नौ । वृद्धं नृपं
जीर्णं महीपतिं दशरथं स्मरतां अस्मरताम् " अनित्यमागमशासनम् " इत्यडभावः ।
दशरथो वृद्धो ऽभून्न राज्यभरणे सम्यक् क्षमते अपीदानीं रामं युवराजं
कारयेदिति आचिन्तयतामिति भावः  ॥  २।१।३  ॥   

  

राजापि तौ महातेजाः सस्मार प्रोषितौ सुतौ ।  

उभौ भरतशत्रुघ्नौ महेन्द्रवरुणोपमौ  ॥  २।१।४  ॥   

राजापीति । महातेजाः सत्पुत्रलाभकृतनिरवधिकतेजस्कः । राजा दशरथः ।
महेन्द्रवरूणोपमौ तद्वन्निरपायमैत्रीसम्पन्नौ । प्रोषितौ देशान्तरगतौ ।
निरवधिकप्रीतिविषयभूतौ उभौ भरतशत्रुघ्नौ सुतौ सस्मार,
सर्वसंपत्समृद्धस्यापि मे पुत्रद्वयासन्निधानमेव न्यूनतेत्यस्मरदिति भावः ।
उभाविति स्मृतिविषये तारतम्याभावोक्तिः  ॥  २।१।४  ॥   

  

सर्व एव तु तस्येष्टाश्चत्वारः पुरुषर्षभाः ।  

स्वशरीराद्विनिर्वृत्ताश्चत्वार इव बाहवः  ॥  २।१।५  ॥   

रामलक्ष्मणसन्निधाने कथमितरपुत्रस्मरणमित्यत्राह--सर्व इति । तुशब्द
उक्तशङ्काव्यावृत्त्यर्थः । चत्वारः चतुर्धावस्थिताः । पुरुषर्षभाः
पुरुषोत्तमाः । सर्वे अविशेषेण तस्य दशरथस्य शरीराद्विनिर्वृत्ताः
निष्पन्नाः । चत्वारो बाहव इव इष्टाः प्रिया एवासन् । अभूतोपमा ।
अयोगव्यवच्छेदार्थे एवकारः । लोके कस्यचिच्चतुर्षु बाहुषु सत्सु यथा
तस्यैकोपि नाप्रियो भवति, एवं तेषु पुत्रेष्वेकोपि नानिष्टो ऽभूदित्यर्थः ।
उपमाने स्वशरीरविनिर्वृत्तत्वोक्त्या एतेषु राज्ञः
स्वशरीरविनिर्वृत्तत्वाभिमानमात्रमित्युक्तम्  ॥  २।१।५  ॥   

  

तेषामपि महातेजा रामो रतिकरः पितुः ।  

स्वयम्भूरिव भूतानां बभूव गुणवत्तरः  ॥  २।१।६  ॥   

एवं चतुर्णां प्रियत्वाविशेषे ऽपि रामे गुणातिरेककृतप्रीतिविशेषो
ऽस्तीत्याह--तेषामिति । तेषामिति निर्धारणे षष्ठी । भूतानां प्राणिनां
मध्ये स्वयम्भूः ब्रह्मेव । तेषां पुत्राणां मध्ये गुणवत्तरः अतिशयेन
गुणवान् । महातेजाः तादृग्गुणप्रकाशकनिरवधिकतेजस्कः रामः पितू रतिकरो बभूव
। निरतिशयप्रीतिः रतिः  ॥  २।१।६  ॥   

  

स हि देवैरुदीर्णस्य रावणस्य वधार्थिभिः ।  

अर्थितो मानुषे लोके जज्ञे विष्णुः सनातनः  ॥  २।१।७  ॥   

कथमितरापेक्षया गुणवत्तरत्वमित्यपेक्षायां विष्णोः
प्रधानावतारत्वादित्याह-- स हीति । हीति " अजायमानो बहुधा विजायते " इति
श्रुतिप्रसिद्धिं द्योतयति । देवैः न ह्यनन्यप्रयोजनैरर्थितः किंतु
प्रयोजनान्तरपरैः, न केवलं प्रयोजनान्तरपरैः अपितु "ईश्वरो ऽहमहं भोगी "
इत्येवं दुरभिमानिभिः, मदो ऽपि दीव्यतिधातोरर्थ एव । नरकासुरवधे
स्वकार्यनिष्पत्यनन्तरं पारिजातनिमित्तं कृष्णेनैव
योद्धुमुपक्रान्तैरित्यर्थः । उदीर्णस्य उद्भटस्य । "उदीर्ण उद्भटः "
इत्याद्यमरः । नैसर्गिकगर्वेण सर्वं जगद्विनाशयत इत्यर्थः । वधस्यार्थत्वे
हेतुरयम् । रावणस्य यैर्वरो दत्तस्तानेव निलयान्निष्कासयत इत्यर्थः
।वधार्थिभिः एकस्य संहारेण राज्यमखिलं सुखेन वर्तिष्यत इति प्रपन्नैः ।
अर्थितः प्रार्थितः, नोपासितः । मानुषे लोके यत्र देवा अपि
मनुष्यगन्धमसहमानाश्छर्दनपूर्वकं कुत्सयन्तो योजनादुपरि स्थित्वा हविराददते
तेपि यस्य मनुष्यस्थानीयाः सो ऽस्मिन् मानुषे लोके जातः, हन्त किमिदं
सौलभ्यमिति भावः । जज्ञे न नृसिंहादिवदाविर्भूतः । स जज्ञे रामो जज्ञे ।
लोको हि दशमासान् गर्भे ऽवस्थाय जायते, अयं तु "ततश्च द्वादशे मासे "
इत्युक्तरीत्या ततोप्यधिककालं गर्भे स्थित्वा जज्ञे । विष्णुः व्यापकं
वस्तु व्याप्यैकदेशस्य मत्पुत्रो ऽयमित्यभिमान्यमभूत् । सनातनः
नित्यवस्त्वेवमात्मानमन्यथाचकार  ॥  २।१।७  ॥   

  

कौसल्या शुशुभे तेन पुत्रेणामिततेजसा ।  

यथा वरेण देवानामदितिर्वज्रपाणिना  ॥  २।१।८  ॥   

न केवलं पितुरेवानन्दकरः मातुरपीत्याह--कौसल्येति । अमिततेजसा
अपरिमितपराक्रमेण । तेन रामेण पुत्रेण । कौसल्या देवानां वरेण वज्रपाणिना
इन्द्रेण अदितिर्यथा अदितिरिव शुशुभे बभौ । तेन सन्तुष्टासीदित्यर्थः  ॥ 
२।१।८  ॥   

  

स हि रूपोपपन्नश्च वीर्य्यवाननसूयकः ।  

भूमावनुपमः सूनुर्गुणैर्दशरथोपमः  ॥  २।१।९  ॥   

गुणवत्तर इत्युक्तं प्रपञ्चयति-- स हीत्यादिना । सः रामः रूपोपपन्नः
सौन्दर्ययुक्तः, चकारेण रूपौदार्यगुणैःऽ इत्युक्तौदार्य्यादिकं समुच्चीयते
। वीर्यवान् मृगनाभिगन्धवत् स्वयमविकृत एव परेषां विकारकारी अनसूयकः ।
गुणेषु दोषाविष्करणमसूया अविद्यमाना असूया यस्यासावनसूयकः । भूमावनुपमः
सूनुः भूमावेव तत्तुल्यः पुत्रः । कौसल्यातिरिक्तायाः कस्याश्चिदपि
नास्तीत्यर्थः । दिवि तु अदितेर्वज्रपाणिरस्त्येवेति भावः ।
गुणैराकारेङ्गितचेष्टाभिः दशरथोपमः । दीपादुत्पन्नप्रदीपवत्  ॥  २।१।९  ॥   

  

स तु नित्यं प्रशान्तात्मा मृदुपूर्वं प्रभाषते ।  

उच्यमानो ऽपि परुषं नोत्तरं प्रतिपद्यते  ॥  २।१।१०  ॥   

अथ दशरथादाधिक्यमाह स इति । तुशब्देन दशरथाद्वैलक्षण्यमुच्यते । सः रामः ।
परुषं परुषवचनं केनचिदुच्यमानो ऽपि । उत्तरम् उत्तरवचनं प्रतिपद्यते, न
वदतीत्यर्थः । अपिशब्देन तद्वक्तृत्वप्रसक्तिरेव नास्तीति गम्यते ।
उत्तराप्रतिपत्तौ हेतुः नित्यं प्रशान्तात्मेति । अक्रोधनस्वभाव इत्यर्थः ।
न केवलमुत्तराप्रतिपत्तिः किंतु तं परुषवक्तारं प्रति मृदुपूर्वं
सान्त्वपूर्वं च भाषते  ॥  २।१।१०  ॥   

  

कथञ्चिदुपकारेण कृतेनैकेन तुष्यति ।  

न स्मरत्यपकाराणां शतमप्यात्मवत्तया  ॥  २।१।११  ॥   

अथास्य कृतज्ञत्वामाह-- कथञ्चिदिति । कथञ्चित्कृतने "यथा तथा वापि "
इत्युक्तरीत्या कृतेन  ॥  यद्वा यादृच्छिकप्रासङ्गिकतया कृतेन । यद्वा
"साङ्केत्यं पारिहास्यं वा स्तोमं हेलनमेव वा" इत्येवं कृतेन उपकारेण
अण्वपि महत्त्वेनाभिमन्यमानस्य भगवतोभिप्रायेणोपकारेणेत्युक्तम् । कृतेन
कर्त्तुमीप्सितेन । "आशंसायां भूतवच्च" इति क्तः । एकेन सकृत्कृतेन ।
तुष्यति सदा प्रीतिं प्राप्नोति । तोषफलस्य कदाचिदपि न क्षय इति भावः ।
एवमुपकारेण तुष्यन्नपकारेणापि किं कुप्यति? नेत्याह न स्मरतीति । अपकाराणां
सम्यक्कृतापराधानाम् । शतमपि असङ्ख्येयमपि "शतं सहस्रमयुतं
सर्वमानन्त्यवाचकम्" उत्युक्तेः । न स्मरति न चिन्तयति, कः पुनः
कोपस्यावकाश इति भावः । उभयत्र हेतुमाह आत्मवत्तयेति ।
वशीकृतमनस्कतयेत्यर्थः । यद्वा आत्मवत्तया ज्ञानवत्तया "उदाराः सर्व एवैते
। न कश्चिन्नापराध्यति" इत्येवमध्यवसायवत्तयेत्यर्थः  ॥  २।१।११  ॥   

  

शीलवृद्धैर्ज्ञानवृद्धैर्वयोवृद्धैश्च सज्जनैः ।  

कथयन्नास्त वै नित्यमस्त्रयोग्यान्तरेष्वपि  ॥  २।१।१२  ॥   

अथास्य गुणवर्द्धकं सत्सङ्गमाह--शीलवृद्धैरिति । शीलं सदाचारः, सज्जनैरिति
त्रिष्वप्यनुषज्यते । शीलवृद्धैः सदाचारसम्पन्नैः सज्जनैः कथयन्नास्त ।
तैस्सह सूक्ष्मतराचारविशेषान् प्रतिपादयन्नास्तेत्यर्थः । ज्ञानवृद्धैः
परिपक्वमोक्षविषयिभिः । "मोक्षे धीर्ज्ञानम् " इत्यमरः । तादृशैः सज्जनैः
कथयन्नास्त, तैर्वेदान्तरहस्यमुद्घाटयन्नास्तेत्यर्थः । वयोवृद्धैः सज्जनैः
कथयन्नास्त क्रमागतसम्प्रदायविशेषान् कथयन्नास्तेत्यर्थः ।  

सज्जनैरिति सामान्योक्त्या ग्रामकुलादितारतम्यं न तेनादृतमित्युच्यते ।
तृतीयया तेषामप्रधानत्ववगमात्स्वयमेव तेषामर्थविशेषं दर्शयतीति सूचितम् ।
नित्यमित्यनेन नेदं कादाचित्कमित्युच्यते । विशेषणत्रयान्तचकारेण
ज्ञानशीलवयोवृद्धैः शीलज्ञानवृद्धैः ज्ञानवयोवृद्धैः शीलवयोवृद्धैश्चेति
समुच्चीयते । नेदं नित्याग्निहोत्रवत् क्वचित्समय इत्याह अस्त्रेति ।
अस्त्राणां योग्यः अभ्यासः योग्यो गुणनिकाभ्यासःऽ इति वैजयन्ती ।
तस्यान्तरेषु अवकाशेष्वपि । अपिशब्देन समयान्तरे तत्कथनं किं
पुनर्न्यायसिद्धमित्युक्तम्,सत्सङ्गतिं विना क्षणमपि न तिष्ठतीत्यर्थः  ॥ 
२।१।१२  ॥   

  

बुद्धिमान् मधुराभाषी पूर्वभाषी प्रियम्वदः ।  

वीर्यवान्न च वीर्येण महता स्वेन विस्मितः  ॥  २।१।१३  ॥   

परायत्तसकलव्यापारत्वमाह बुद्धिमानिति । बुद्धिमान् प्रशस्तबुद्धिः । कथं
सर्वे जनाः सुखं वसेयुरित्येवं सर्वदा लोकसंरक्षणचिन्तापर इत्यर्थः ।
मधुराभाषी मधुरभाषणशीलः । यद्यद्वक्ति तन्मधुरमेव वदतीत्यर्थः । पूर्वभाषी
अतिनीचं प्रत्यपि स्वयमेव पूर्वं भाषमाण इत्यर्थः । प्रियंवदः
प्रियवाग्वचनशीलः । "प्रियवशे वदः खच् " इति ताच्चील्ये खच् ।
"खित्यनव्ययस्य " इति ह्रस्वः । "अरुर्द्विषदजन्तस्य--" इति मुमागमः ।
शत्रुविषयेपि प्रियवचनशीलः । वीर्यवान् आश्रितविरोधिनिरसनक्षमः । पूर्वं
वीर्यवानित्यविकृतत्वमुक्तमिति न पुनरुक्तिः । महता स्वेन वीर्येण न
विस्मितः आश्रितसकलविरोधिनिरसने कृते ऽपि "नातिस्वस्थमनाययौ "
इत्युक्तरीत्या किं कृतं मयेत्यपर्याप्त एव स्थितः । " गर्वः स्याद्विस्मयो
मदः" इत्यमरः । वर्त्तत इति शेषः  ॥  २।१।१३  ॥   

  

न चानृतकथो विद्वान् वृद्धानां प्रतिपूजकः ।  

अनुरक्तः प्रजाभिश्च प्रजाश्चाप्यनुरञ्जते  ॥  २।१।१४  ॥   

न चेति । स इति शेषः । स रामः अनृतकथो न भवति, कथा प्रबन्धकल्पना अनृता
असत्या कथा यस्य सः तथा । कल्पितेतिवृत्तकासत्काव्यालापवर्जित इत्यर्थः ।
वेत्तीति विद्वान् । विदेः शतुर्वसुः । अनृतकथाभावश्च न तदज्ञानात्, किन्तु
तद्वर्ज्यत्वज्ञानादित्यर्थः । वृद्धानां पूर्वोक्तत्रिविधवृद्धानाम् ।
प्रतिपूजकः प्रत्युद्गम्यपूजकः । ब्राह्मणप्रतिपूजक इति पाठे--
बालवृद्धसाधारण्येन ब्राह्मणमातर्पूजापरः । "दशवर्षश्च ब्राह्मणः शतवर्षश्च
क्षत्रियः । पितापुत्रौ स्मृतौ विद्धि " इत्यापस्तम्बः । प्रजाभिः
पण्डितपामराविशेषेण सर्वाभिः प्रजाभिः अनुरक्तः अनुरागविषयीकृतः । तत्र
हेतुमाह प्रजाश्चाप्यनुरञ्जते, अनुरञ्जयतीत्यर्थः । अन्तर्भावितण्यन्तो
ऽयम् । स्वयं पूर्वं प्रजा रञ्जयित्वा ततस्ताभिरनुरक्तो भवतीत्यर्थः ।
चापयः सर्वत्रोक्तगुणसमुच्चयार्थाः  ॥  २।१।१४  ॥   

  

सानुक्रोशो जितक्रोधो ब्राह्मणप्रतिपूजकः ।  

दीनानुकम्पी धर्मज्ञो नित्यं प्रग्रहवान् शुचिः  ॥  २।१।१५  ॥   

सानुक्रोशेति । सानुक्रोश सदयः "कृपा दयानुकम्पा स्यादनुक्रोशः" इत्यमरः ।
दया हि नाम परदुःखासहिष्णुत्वम् । जितक्रोधः वशीकृतकोपः । न त्ववशेन क्रोध
उत्पद्यत इत्यर्थः । ब्रह्म वेदः तद्विदन्तीति ब्राह्मणाः । "तदधीते तद्वेद
"इत्यण् । प्रत्युद्गम्यपूजकः । ब्राह्मणानां प्रतिपूजक इति याजकादित्वात्
षष्टीसमासः । दीनानुकम्पी दीनेषु विशेषतो ऽनुकम्पावान् । विशेषो नाम यत्र
दीनो दृष्टः तत्रैव स्थित्वा दानमानादिकरणम् ।  

धर्मज्ञः सामान्यविशेषधर्म्मज्ञः । प्रग्रहवान् नियमवान् । "अभयं
सर्वभूतेभ्यो ददाम्येतद्व्रतं मम " इति वक्ष्यति । शुचिः परस्वानाकांक्षी ।
" यो ऽर्थे शुचिः स हि शुचिर्न मृद्वारिशुचिः शुचिः " इति मनुस्मरणात्  ॥ 
२।१।१५  ॥   

  

कुलोचितमतिः क्षात्रं धर्मं स्वं बहु मन्यते ।  

मन्यते परया कीर्त्या महत् स्वर्गफलं ततः  ॥  २।१।१६  ॥   

कुलोचितमतिरिति । कुलोचितमतिः
इक्ष्वाकुवंशोचितदयादाक्षिण्यशरणागतसंरक्षणादिधर्मैकप्रवणबुद्धिः । स्वं
क्षात्रं धर्मं दुष्टनिग्रहपूर्वकं प्रजापरिपालनरूपम् । बहुमन्यते गौरवेण
जानाति । "श्रेयान् स्वधर्मः" इति श्रवणात् । परत्वापादकधर्मेभ्योपि
जनित्वार्जितं क्षत्रधर्मं गौरवेण पश्यतीत्यर्थः । बहुमाने हेतुमाह मन्यत
इति । ततः क्षत्रधर्मात् परया कीर्त्या महत् स्वर्गफलं भवतीति मन्यते
जानाति । स्ववर्णस्वाश्रमोचितधर्मः कीर्तिद्वारा स्वर्गसाधनमिति ज्ञात्वा
क्षत्रधर्मं विशिष्यानुतिष्ठतीत्यर्थः  ॥  २।१।१६  ॥   

  

नाश्रेयसि रतो विद्वान्न विरुद्धकथारुचिः ।  

उत्तरोत्तरयुक्तौ च वक्ता वाचस्पतिर्यथा  ॥  २।१।१७  ॥   

नेति अश्रेयसि निष्फले कर्मणि । न रतः न सक्तः,कादाचित्कलीलाकर्म न
दुष्यतीति भावः । द्यूतादिषु न सक्त इत्यर्थः । तत्र हेतुर्विद्वानिति । न
विरूद्धकथारुचिः धर्मविरुद्धग्राम्यालापादिषु रुचिरहितः । उत्तरोत्तरयुक्तौ
लौकिकवैदिकविषयोत्तरोत्तरयुक्तिकक्ष्यायां वाचस्पतिर्यथा बृहस्पतिरिव ।
वक्ता अप्रतिहतवाग्व्यवहारः  ॥  २।१।१७  ॥   

  

अरोगस्तरुणो वाग्ग्मी वपुष्मान् देशकालवित् ।  

लोके पुरुषसारज्ञस्साधुरेको विनिर्मितः  ॥  २।१।१८  ॥   

अरोग इति  ॥  " युवा स्यात् साधु युवाध्यायकः । आशिष्टो द्रढिष्ठो बलिष्ठः "
इत्यादिश्रुत्यर्थो ऽनेन प्रतिपाद्यते । अरोगः आधिव्याधिरहितः, अनेन
आशिष्ठइत्युक्तमशनसामर्थ्यमाशीर्वादविषयत्वं चोक्तम् । तरुणः युवा ।
वाग्ग्मी प्रशस्तवाक् । अनेन युवाध्यायक इत्युक्तमुक्तम् । वपुष्मान्
प्रशस्तशरीरः, अनेन बलिष्ठ इत्युक्तं कायबलमुक्तम् । देशकालवित्
अध्ययनदेशकालज्ञः, अनेन साधुशब्दार्थो विवृतः । पुरुषसारज्ञः
सकृद्दर्शनमात्रेण पुरुषत्दृदयसर्वस्वज्ञः । "सारो बले स्थिरांशे च"
इत्यमरः । लोके एकः अद्वितीयः । साधुरिति विनिर्मितः निश्चितः । "अपकारिषु
यः साधुः स साधुरिति कीर्तितः" इत्युक्तसाधुविशेषत्वज्ञापनम्  ॥  २।१।१८
 ॥   

  

स तु श्रेष्ठैर्गुणैर्युक्तः प्रजानां पार्थिवात्मजः ।  

बहिश्चरः इव प्राणो बभूव गुणतः प्रियः  ॥  २।१।१९  ॥   

स इति । श्रेष्ठैः उक्तैरन्यैश्च गुणैर्युक्तः । पार्थिवात्मजः बहिश्चरः
प्राण इव प्रजानां गुणतः गुणैः प्रियो बभूव  ॥  २।१।१९  ॥   

  

सम्यग्विद्याव्रतस्नातो यथावत्साङ्गवेदवित् ।  

इष्वस्त्रे च पितुः श्रेष्ठो बभूव भरताग्रजः  ॥  २।१।२०  ॥   

सम्यगिति । केचिद्विद्यामात्रेण स्नाताः, केचिद्व्रतमात्रेण स्राताः,
रामस्तु विद्याव्रताभ्यां स्नातः । "अधीत्य स्नायात् " इति
स्मृत्युक्तरीत्या सम्यग्वेदानधीत्य व्रतानि च कृत्वा कृतसमावर्तन इत्यर्थः
। यथावत् तत्त्वतः साङ्गवेदवित् साङ्गवेदार्थज्ञः । अनया पृथगुक्त्या
अध्ययनमक्षरराशिग्रहणफलमित्यवगम्यते । इषवः अमन्त्रकाः शराः, अस्त्राणि
समन्त्रकाः । सेनाङ्गत्वादेकवद्भावः । इष्वस्त्रविषये पितुर्दशरथात्
श्रेष्ठः, दशरथादवराः खल्वितरे धन्विन इति भावः । भरताग्रजः अस्मिन्नर्थे
भरतेन निरूपणीयो रामः । " महेष्वासे महाप्राज्ञे भरते स्वयमागते" इति
रामस्य वचनात्  ॥  २।१।२०  ॥   

  

कल्याणाभिजनः साधुरदीनः सत्यवागृजुः ।  

वृद्धैरभिविनीतश्च द्विजैर्धर्मार्थदर्शिभिः  ॥  २।१।२१  ॥   

कल्याणेति । अभिजनः मातृपितृवंशः कल्याणः शोभनः अभिजनो येन स तथा । तत्र
हेतुः साधुरिति ।  

निर्दोष इत्यर्थः । अदीनः क्षोभहेतुषु सत्स्वप्यक्षोभ्यान्तःकरणः ।
सत्यवाक् अतिकृच्छेपि सत्यवचननिरतः । ऋजुः स्वाराध्यः । अभिविनीतः
सुशिक्षितः  ॥  २।१।२१  ॥   

  

धर्मकामार्थतत्त्वज्ञः स्मृतिमान् प्रतिभानवान् ।  

लौकिके समयाचारे कृतकल्पो विशारदः  ॥  २।१।२२  ॥   

धर्मेति । धर्मकामार्थतत्त्वज्ञः " न पूर्वाह्णमध्याह्नापराह्णनफलान्
कुर्यात् " इति स्मृत्युक्तरीत्या पूर्वाह्णादिषु कालेषु
कर्त्तव्यधर्मार्थकामज्ञ इत्यर्थः । स्मृतिमान् ज्ञातार्थविषये
विस्मरणरहितः । प्रतिभानवान् "प्रज्ञां नवनवोन्मेषशालिनीं प्रतिभां विदुः "
इति प्रोक्तलक्षणप्रतिभानयुक्तः । लौकिके लोकैकप्रमाणके । समयाचारे
साङ्केतिकाचारे । "सङ्केतस्तु समयः " इत्यमरः । कृतकल्पः कृतसंस्थापनः ।
विशारदः तदाचरणसमर्थः  ॥  २।१।२२  ॥   

  

निभृतः संवृताकारो गुप्तमन्त्रः सहायवान् ।  

अमोघक्रोधहर्षश्च त्यागसंयमकालवित्  ॥  २।१।२३  ॥   

निभृत इति । निभृतः विनीतः । "वश्यः प्रणेयो निभृतविनीतप्रश्रिताः समाः"
इत्यमरः । संवृताकारः हृदिस्थितकर्त्तव्यार्थव्यञ्जकेङ्गिताकारगोपनचतुरः ।
संवृतत्वं गूढत्वं, गुप्तमन्त्रः फलपर्यन्तमन्यैरविदितमन्त्र इत्यर्थः ।
सहायवान् प्रशस्तमन्त्रयुक्तः । अमोघ क्रोधहर्षः फलपर्यवसायिकोपसन्तोषः ।
त्यागसंयमकालवित् वस्तुत्यागतत्संग्रहणकालवित्  ॥  २।१।२३  ॥   

  

दृढभक्तिः स्थिरप्रज्ञो नासद्ग्राही न दुर्वचाः ।  

निस्तन्द्रिरप्रमत्तश्च स्वदोषपरदोषवित्  ॥  २।१।२४  ॥   

दृढभक्तिरिति । दृढभक्तिः देवगुर्वादिषु निश्चलभक्तिः । स्थिरप्रज्ञः
भक्तिजन्याप्रकम्प्यतत्त्वज्ञानः, अतएव नासद्ग्राही नासदर्थग्राही
।असज्जनसंग्रहणरहितो वा । न दुर्वचाः न परुषभाषी । निस्तन्द्रिः
आलस्यरहितः, सर्वदा शास्त्रपरिशीलनपर इत्यर्थः । अतएवाप्रमत्तः
शास्त्रार्थष्वनवधानरहितः । स्वदोषपरदोषवित् लोके कश्चित् पश्यति परदोषं
आत्मदोषं न पश्यति अयं तु न तथा, परदोषवत्स्वदोषं च पश्यत्येव । वक्ष्यति
भरतं प्रति " शिरसा याचतस्तस्य वचनं न कृतं मया " इति  ॥  २।१।२४  ॥   

  

शास्त्रज्ञश्च कृतज्ञश्च पुरुषान्तरकोविदः ।  

यः प्रग्रहानुग्रहयोर्यथान्यायं विचक्षणः  ॥  २।१।२५  ॥   

शास्त्रज्ञ इति । शास्त्रज्ञः साङ्गवेदातिरिक्तविद्यास्थानज्ञः । कृतं
कृतान्तं सिद्धान्तं जानातीति कृतज्ञः । अतः कथंचिदुपकारेण कृतेनैकेन
तुष्यतीत्यनेन न पुनरुक्तिः । पुरुषाणामन्तरं तारतम्यं तत्र कोविदः पण्डितः
। पुरुषदर्शनमात्रेणायं साधुरयमसाधुरिति तत्तत्स्वरूपविशेषज्ञ इत्यर्थः ।
यः प्रसिद्धः । प्रग्रहः मित्रादिस्वीकारः, अनुग्रहः स्वीकृतपरिपालनम् ।
तयोः यथान्यायं यथाशास्त्रं विचक्षणः समर्थः, शास्त्रमर्यादामनतिक्रम्य
मित्रस्वीकारादिकृदित्यर्थः । "सुप्सुपा " इति समासः  ॥  २।१।२५  ॥   

  

सत्सङ्ग्रहप्रग्रहणे स्थानविन्निग्रहस्य च ।  

आयकर्मण्युपायज्ञः सन्दृष्टव्ययकर्मवित्  ॥  २।१।२६  ॥   

सदिति । सतां संग्रहे स्वीकारे प्रग्रहणे परिपालने च, विचक्षण इति शेषः ।
निग्रहस्य असन्निग्रहस्य च स्थानवित् अवकाशवित् । " अवकाशे स्थितौ स्थानम्
" इत्यमरः । आयकर्मणि न्यायप्राप्तधनार्ज्जनकर्मणि । उपायज्ञः पुष्पेभ्यो
मधु मधुकर इव अपीडनेन प्रजाभ्यो धनमादातुं चतुर इत्यर्थः ।
संदृष्टव्ययकर्मवित् "कश्चिदायस्य चार्द्धेन चतुर्भागेन वा पुनः ।
पादभागैस्त्रिभिर्वापि व्ययः संचोद्यते बुधैः  ॥ "
इत्यादिशास्त्रावगतव्ययमर्मज्ञः ॥  २।१।२६  ॥   

  

श्रैष्ठ्यं शास्त्रसमूहेषु प्राप्तो व्यामिश्रकेषु च ।  

अर्थधर्मौ च संगृह्य सुखतन्त्रो न चालसः  ॥  २।१।२७  ॥   

श्रैष्ठ्यमिति । शास्त्रसमूहेषु वेदवेदाङ्गेषु श्रैष्ठ्यं
महातात्पर्यज्ञत्वं प्राप्तः । व्यामिश्रकेषु
संस्कृतभाषात्मककाव्यनाटकालङ्कारादिषु च श्रैष्ठ्यं प्राप्त इत्यनुषङ्गः ।
अर्थधर्मौ संगृह्य सुखतन्त्रः सुखपरतन्त्रः । अर्थधर्मसंग्रहणपूर्वकमेव
सुखसेवी, न तु केवलकामपरतन्त्र इत्यर्थः । न चालसः अर्थधर्मसंग्रहे
निरालस्यः  ॥  २।१।२७  ॥   

  

वैहारिकाणां शिल्पानां विज्ञातार्थविभागवित् ।  

आरोहे विनये चैव युक्तो वारणवाजिनाम्  ॥  २।१।२८  ॥   

वैहारिकाणामिति । वैहारिकाणां विहारप्रयोजनानां "तदस्य प्रयोजनम् " इति ठक्
। शिल्पानां गीतवादित्राणां चित्रकर्मादीनां च विज्ञाता विशेषज्ञः ।
अर्थविभागवित् "धर्माय यशसे ऽर्थाय आत्मने स्वजनाय च । पञ्चधा विभजन्
वित्तमिहामुत्र च शोभते  ॥ " इत्युक्त विभागवित्। वारणवाजिनां गजनामश्वानां
च। आरोहे आरोहणे, विनये आरुह्य शिक्षणे च युक्तः समर्थः ॥  २।१।२८  ॥   

  

धनुर्वेदविदां श्रेष्ठो लोके ऽतिरथसम्मतः ।  

अभियाता प्रहर्त्ता च सेनानयविशारदः ।  

अप्रधृष्यश्च सङ्ग्रामे क्रुद्धैरपि सुरासुरैः  ॥  २।१।२९  ॥   

धनुरित्यर्धाधिकः । धनुरादिस्वरूपप्रतिपादको वेदो धनुर्वेदः,
उपवेदत्वाद्धनुर्वेदस्य वेदत्वम् तद्विदां मध्ये श्रेष्ठः,
समर्मधनुर्वेदविदित्यर्थः । लोके सर्वत्र अतिरथानां अप्रतिहतरथगतीनां
सम्मतः पूजितः । " मतिबुद्धि--" इत्यादिना क्तः । "क्तेन च पूजायाम् " इति
समासप्रतिषेधाभावः आर्षः । अभियाता शत्रुसमागमानन्तरं न प्रहर्त्तुमिच्छति
किंतु स्वयमेव यत्र शत्रवस्तत्र गच्छति, तत्रापि न दुर्गप्रदेशावलम्बनेन
याति किन्त्वभियाता अभिमुखं याता । प्रहर्त्ता च अभिगम्य न योधैर्योधयति
किन्तु स्वयमेव नासीरे स्थित्वा प्रथमं प्रहरति । सेनानयविशारदः स्वयं
प्रहरन्नपि न स्वसेनां छेदयति किन्तु परदुरवगाह चक्रव्यूहादिविभागेन
सेनाप्रापणसमर्थः । अप्रधृष्यश्च प्रधर्षयितुमशक्यः, सर्वथा विजयीत्यर्थः ।
संग्रामे प्रणत्या तु जेतुं शक्य इत्यर्थः । न केवलं मनुष्यैः, सुरासुरैः
परस्परविरोधं विहाय मिलितैरपि न चोपशान्तैः क्रुद्धैः क्रोधपरवशैः  ॥ 
२।१।२९  ॥   

  

अनसूयो जितक्रोधो न दृप्तो न च मत्सरी ।  

न चावमन्ता भूतानां न च कालवशानुगः  ॥  २।१।३०  ॥   

एवं कल्याणगुणपरिपूर्णत्वमुक्तम् । अथ हेयप्रत्यनीकत्वमाह---- अनसूय इति ।
अनसूय असूयारहितः । जितक्रोधः क्रोधपारवश्यरहितः । न दृप्तः न गर्विष्ठः ।
न च मत्सरी परसम्पद्विषये द्वेषरहितः " मत्सरो ऽन्यशुभद्वेषे " इत्यमरः । न
च कालवशानुगः सत्त्वरजस्तमःप्रधानकालानुगुणसत्त्वरजस्तमोगुणो न भवति,
केवलसत्त्वमूर्तिरित्यर्थः  ॥  २।१।३०  ॥   

  

एवं श्रेष्ठगुणैर्युक्तः प्रजानां पार्थिवात्मजः ।  

सम्मतस्त्रिषु लोकेषु वसुधायाः क्षमागुणैः ।  

बुद्ध्या बृहस्पतेस्तुल्यो वीर्येणापि शचीपतेः  ॥  २।१।३१  ॥   

उक्तगुणोपसंहारपूर्वकं गुणान्तराण्याह-- एवमिति । एवम् उक्तप्रकारेण ।
पार्थिवात्मजः रामः । प्रजानां मध्ये श्रेष्ठैर्लोकोत्तरैर्गुणैर्युक्तः ।
त्रिषु लोकेषु सम्मतः पूजितः । क्षमागुणैः क्षमारूपगुणैः । बहुवचनं
प्रकारभेदाभिप्रायेण । वसुधायाः भूमेस्तुल्य इति वक्ष्यमाणमनुषज्यते  ॥ 
२।१।३१  ॥   

  

तथा सर्वप्रजाकान्तैः प्रीतिसञ्जननैः पितुः ।  

गुणैर्विरुरुचे रामो दीप्तः सूय इवांशुभिः  ॥  २।१।३२  ॥   

उपसंहरति-- तथेति । तथा पूर्वोक्तरीत्या । सर्वप्रजाकान्तैः
स्त्रीबालयुववृद्धानां प्रियैः । पितुः प्रीतिसञ्जननैः, दृष्टान्तार्थमिदम्
। पितुरिव सर्वेषां प्रियैरित्यर्थः । एवंभूतैर्गुणैः रामः स्वतः सुन्दरः
स्वतो दीप्तः सूर्यों ऽशुभिरिव विरुरुचे बभौ  ॥  २।१।३२  ॥   

  

तमेवं व्रतसम्पन्नमप्रधृष्यपराक्रमम् ।  

लोकपालोपमं नाथमकामयत मेदिनी  ॥  २।१।३३  ॥   

एवं रामगुणान् प्रदर्श्य तत्कृतं भूम्युपलक्षितकललोकप्रावण्यं दर्शयति--
तमेवमिति । एवङ्गुणसम्पन्नत्ववत्, व्रतसम्पन्नं
आश्रितसंरक्षणरूपव्रतसंपन्नम् । अप्रधृष्यपराक्रमं अकुण्ठपराक्रमम् । सर्वे
लोकपाला उपमा यस्य तं रामं मेदिनी नाथं अकामयत भूमेर्नाथत्वोचितो
ऽभूदित्यर्थः । अथवा एवं बालकाण्डोक्तरीत्या व्रतसम्पन्नं रामस्तु सीतया
सार्द्धम् " इत्युक्तरीत्या क्रीडारससम्पन्नम् । अप्रधृष्यपराक्रमं
विरोधिवर्गं निवर्त्य सात्म्यभोगप्रदम् । लोकान् पालयतीति लोकपालः,
समस्तोपभोगसाधनसम्पन्न इत्यर्थः । उप समीपे मा लक्ष्मीः सीतारूपा यस्य सः
उपमः । लोकपालश्चासावुपमश्चेति समासः । तं लक्ष्म्या भोगाननुभवन्तं रामं
मेदिन्यपि नाथकमकामयत, स्वयंवरेण कण्ठे मालिकां दातुमैच्छदित्यर्थः  ॥ 
२।१।३३  ॥   

  

एतैस्तु बहुभिर्युक्तं गुणैरनुपमैः सुतम् ।  

दृष्ट्वा दशरथो राजा चक्रे चिन्तां परन्तपः  ॥  २।१।३४  ॥   

न केवलं लोकस्तं नाथमकामयत राजापीत्याह--एतैरिति । एतैः पूर्वोक्तैः ।
बहुभिः असङ्ख्येयैः अनुपमैः लोके कुत्राप्येतादृशगुणादर्शनादसदृशैः गुणैः
युक्तं सुतं दृष्ट्वा राजा राज्यमभरणश्रान्तः । परंतपः शत्रुसंहारव्यग्रः
दशरथः । चिन्तां मनोरथं चक्रे  ॥  २।१।३४  ॥   

  

अथ राज्ञो बभूवैवं वृद्धस्य चिरजीविनः ।  

प्रीतिरेषा कथं रामो राजा स्यान्मयि जीवति  ॥  २।१।३५  ॥   

तामेव चिन्तां स्पष्टयति अथेत्यादिना स्वर्गमवाप्नुयामित्यन्तेन अथेति । अथ
रामगुणदर्शनाननन्तरम् । चिरजीविनः वृद्धस्य, वयोवृद्धस्येति
ज्ञानवृद्धव्यावृत्तिः । वृद्धत्वात् प्रीतिरित्युच्यते । एवम्-- एवं
प्रकारेणेत्यर्थः । मयि जीवति रामः कथं राजा स्यादित्येषा प्रीतिर्बभूव ।
अत्र कथमित्युक्तिः कैकेयीवरदानकृतविघ्नशङ्काप्रतिसन्धानेन  ॥  २।१।३५  ॥   

  

एषा ह्यस्य परा प्रीतिर्हृदि संपरिवर्तते ।  

कदा नाम सुतं द्रक्ष्याम्यभिषिक्तमहं प्रियम्  ॥  २।१।३६  ॥   

प्रीतेरौत्कट्यमाह-- एषेति । अत्रान्ते इतिकरणं द्रष्टव्यम् । द्रक्ष्यामि
इत्येषा परा निरतिशया प्रीतिः । अस्य दशरथस्य । हृदि संपरिवर्त्तते सम्यक्
अविच्छिन्नमनुवर्त्तते  ॥  २।१।३६  ॥   

  

वृद्धिकामो हि लोकस्य सर्वभूतानुकम्पनः ।  

मत्तः प्रियतरो लोके पर्जन्य इव वृष्टिमान्  ॥  २।१।३७  ॥   

अथ रामस्य राजत्वयोग्यतानुसन्धानं दशरथस्य दर्शयति श्लोकत्रयेण-- वृद्धिकाम
इति । वृद्धिकाम इत्यनेनापूर्वैर्श्वर्यप्रदत्वमुक्तम् ।
सर्वभूतान्यनुकम्पयतीति सर्वभूतानुकम्पनः । कर्तरि ल्युट् । अनेन
भ्रष्टैश्वर्यसाधकत्वमुक्तम् । ममात्मज इति शेषः । दाने सन्तापहारित्वे च
दृष्टान्तमाह वृष्टिमान् पर्जन्य इवेति । लोके विषये मत्तः प्रियतरः
अतिशयेन प्रीतिमान् । प्रीणातीति प्रियः । पचाद्यच्  ॥  २।१।३७  ॥   

  

यमशक्रसमो वीर्ये बृहस्पतिसमो मतौ ।  

महीधरसमो धृत्यां मत्तश्च गुणवत्तरः  ॥  २।१।३८  ॥   

पूर्वं प्रियतरत्वमुक्तम्, अत्र तद्धेतुगुणवत्तरत्वमुच्यते-- यमशक्रसम इति
। प्रत्येकं साम्यानर्हत्वाद्यमशक्रेत्युक्तम्  ॥  २।१।३८  ॥   

  

महीमहमिमां कृत्स्नामधितिष्ठन्तमात्मजम् ।  

अनेन वयसा दृष्ट्वा यथास्वर्गमवाप्नुयाम्  ॥  २।१।३९  ॥   

महीमिति । यथास्वर्गं स्वसदृशं स्वसुकृतानुरूपं स्वर्गमित्यर्थः । यद्वा
यथास्वर्गं यथाभूतस्वर्गं यस्त्वया सह स स्वर्गः ऽ
इत्युक्तरामसौन्दर्यानुभवस्वर्गमित्यर्थः  ॥  २।१।३९  ॥   

  

इत्येतैर्विविदैस्तैस्तैरन्यपार्थिवदुर्लभैः ।  

शिष्टैरपरिमेयैश्च लोके लोकोत्तरैर्गुणैः  ॥  २।१।४०  ॥   

तं समीक्ष्य महाराजो युक्तं समुदितैः शुभैः ।  

निश्चित्य सचिवैः सार्द्धं युवराजममन्यत  ॥  २।१।४१  ॥   

इतीति श्लोकद्वयमेकान्वयम् । इति पूर्वक्तरीत्या ।
विविधैस्तैस्तैस्तत्तत्कार्यभेदेन प्रसिद्धैः । अन्यपार्थिवदुर्लभैः
सामान्यराजदुर्लभैः । शिष्टैः उक्तव्यतिकरिक्तसौशील्यादिभिः अपरिमेयैः
असङ्ख्येयैः । कतिपयगुणाः प्रदर्शिताः शिष्टास्त्वपरिमेया इति भावः । लोके
लोकोत्तरैर्लोके कुत्राप्येवं लोकोत्तरगुणा न सन्तीत्यर्थः । समुदितैः
स्वाभाविकैः शुभैः कल्याणतमैर्गुणैर्युक्तं तं रामं समीक्ष्य महाराजो दशरथः
। सचिवैः सार्द्धं निश्चित्य युवराजममन्यत, अयं युवराजो भवेदिति
निश्चितवानित्यर्थः  ॥  २।१।४०  ॥  २।१।४१  ॥   

  

दिव्यन्तरिक्षे भूमौ च घोरमुत्पातजं भयम् ।  

सञ्चचक्षे च मेधावी शरीरे चात्मनो जराम्  ॥  २।१।४२  ॥   

अथ सद्यो रामाभिषेककर्त्तव्यताहेतुं स्वविपत्तिसूचकं दुर्निमित्तमात्मनो
जरां चालोचितवानित्याह-- दिवीति । दिव्यन्तरिक्षे भूमो च यान्युत्पातानि
तज्जं भयमित्यर्थः । तानि चोक्तानि
ज्योतिःशास्त्रे--"स्वर्भानुकेतुनक्षत्रग्रहतारार्कचन्द्रजम् । दिवि
चोत्पद्यते यच्च तद्दिव्यमिति कीर्तितम् ।
वाय्वभ्रसन्ध्यादिग्दाहपरिवेषतमांसि च । खपुरं चेन्द्रचापं च
तद्विद्यादन्तरिक्षजम् । भूमावुत्पद्यते । यच्च स्थावरं वाथजङ्गमम् ।
तदैकदेशिकं भौममुत्पातं परिचक्षते ।" इति । भयावहानि घोराणि,
दिव्याद्युत्पातानीति फलितार्थः । मेधावी सूक्ष्मदर्शी,राजा संचचक्षे
दृष्टवान् सचिवायोक्तवानिति वा, आत्मनः शरीरे जरां च संचचक्षे । ख्याञभाव
आर्षः  ॥  २।१।४२  ॥   

  

पूर्णचन्द्राननस्याथ शोकापनुदमात्मनः ।  

लोके रामस्य बुबुधे संप्रियत्वं महात्मनः  ॥  २।१।४३  ॥   

एवं रामाभिषेके हेतुद्वयमुक्तम्, सर्वलोकप्रियत्वं च हेतुमाह--
पूर्णचन्द्राननस्येति । अथ उत्पातदर्शनानन्तरम् । पूर्णचन्द्राननस्य
तद्वत्सर्वसन्तापहरस्य । महात्मनः महामतेः रामस्य । लोके विषये संप्रियत्वं
कीदृशम् ? आत्मनः स्वस्य शोकापनुदं उत्पातादिभयनिवर्तकं सम्यक् प्रियत्वं
बुबुधे अनुसन्दधावित्यर्थः  ॥  २।१।४३  ॥   

  

आत्मनश्च प्रजानां च श्रेयसे च प्रियेण च ।  

प्राप्तकालेन धर्मात्मा भक्त्या त्वरितवान्नृपः  ॥  २।१।४४  ॥   

एवमनुसन्धानप्रयोजनमाह-- आत्मन इति । आत्मनः प्रजानां च श्रेयसे हितार्थाय
प्रियेण च प्रियाय च । चतुर्थ्यर्थे तृतीया । धर्मात्मा धर्मशीलः । धर्मेण
प्राणिसंरक्षकः नृपः प्राप्तकालेनोपलक्षितः सन् । भक्त्या प्रीत्या ।
त्वरितवान् प्राप्तकालत्वं स्वस्य वृद्धत्वं रामयौवनं वसन्तकालो वा  ॥ 
२।१।४४  ॥   

  

नानानगरवास्तव्यान् पृथग्जानपदानपि ।  

समानिनाय मेदन्याः प्रधानान् पृथिवीपतीन्  ॥  २।१।४५  ॥   

नानेति । नानानगरेषु वसन्तीति नानागरवास्तव्याः तान् "वसेस्तव्यत्कर्तरि
णिच्च " इति कर्त्तरि तव्यत्प्रत्ययः । पृथग्जानपदान् जनपदान्तरस्थान्
मेदिन्याः भुवः । प्रधानान् न केवलानवान्तरनृपतीनित्यर्थः । पृथक्
समानिनायेति वा  ॥  २।१।४५  ॥   

  

न तु केकयराजानं जनकं वा नराधिपः ।  

त्वरया चानयामास पश्चातौ श्रोष्यतः प्रियम्  ॥  २।१।४६  ॥   

नेति । श्रोष्यत इत्यनन्तरमितिकरणं द्रष्टव्यम् । अनानयने हेतुमाह त्वरयेति
। दूरवर्त्तित्वादिति भावः । केकयराजानमित्यत्र
समासान्तविधेरनित्यत्वाट्टजभावः  ॥  २।१।४६  ॥   

  

तान् वेश्म नानाभरणैर्यथार्हं प्रतिपूजितान् ।  

ददर्शालङ्कृतो राजा प्रजापतिरिव प्रजाः  ॥  २।१।४७  ॥   

तान् वेश्मनानाभरणैरिति । प्रथमं वेश्मनानाभरणैः प्रतिपूज्य पश्चात्तान्
ददर्शेत्यर्थः  ॥  २।१।४७  ॥   

  

अथोपविष्टे नृपतौ तस्मिन् परबलार्दने ।  

ततः प्रविविशुः शेषा राजानो लोकसम्मताः  ॥  २।१।४८  ॥   

दर्शनप्रकारमेवाह अथेति । प्रविवशुः, सभामिति शेषः । शेषाः
केकयराजजनकभिन्नाः  ॥  २।१।४८  ॥   

  

अथ राजवितीर्णेषु विविधेष्वासनेषु च ।  

राजानमेवाभिमुखा निषेदुर्नियता नृपाः  ॥  २।१।४९  ॥   

अथेति । राजवितीर्णेषु राजदत्तेषु । नियताः नियतदेशाधिपत्याः, अन्तरङ्गा वा
पादाप्रसारणादिनियमयुक्ता वा  ॥  २।१।४९  ॥   

  

स लब्धमानैर्विनयान्वितैर्नृपैः पुरालयैर्जानपदैश्च मानवैः ।  

उपोपविष्टैर्नृपतिर्वृतो बभौ सहस्रचक्षुर्भगवानिवामरैः  ॥  २।१।५०  ॥   

इत्यार्षे। श्रीमदयोध्याकाण्डे प्रथमः सर्गः  ॥  १  ॥   

स इति । लब्धमानैः प्राप्तबहुमानैः । पुरालयैः नानानगरवासिभिः ।
उपोपविष्टैः राजवचनश्रवणादरेण मन्दंमन्दं समीपं प्राप्तैः नृपैः मानवैश्च
वृतो नृपतिः । भगवान् महात्म्यवान् । सहस्रचक्षुः इन्द्र इव बभौ  ॥  २।१।५०
 ॥   

इति श्रीगोविन्दराजविरचिते श्रीरामायणभूषणे पीताम्बराख्याने
अयोध्याकाण्डव्याख्याने प्रथमः सर्गः  ॥  १  ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/2_ayodhyAkANDam/01-abhiSheka-yojanA/001_rAmaguNavarNanam.md">
<details><summary><h3>शिरोमणी ...{Loading}...</h3></summary>




  
 ॥  श्रीः  ॥   

आदिकवि श्रीवाल्मीकिमहामुनिप्रणीतं रामायणम् ।  

रामायणशिरोमणिः । अयोध्याकाण्डम् ।  

  

स्वस्ति श्रीरघुनाथः शर्म ददाति ।  

यत्तनुभासा सकलं जगद्विभाति  ॥  १  ॥   

  

जयति जानकीजानिर्जननी या तु ।  

श्रीमिथिलेशकुमारी जगतः पातु  ॥  २  ॥   

  

वेणीमाधवचरणो जयतितराम् ।  

मुदं लभे यत्कृपया पातुतराम्  ॥  ३  ॥   

  

आञ्जनेयमतिवन्दे मतिं ददातु ।  

श्रीरामायणतिलकं पूतिं यातु  ॥  ४  ॥   

  

समाप्य बालकाण्डस्य टीकां वाल्मीकिनिर्मितेः ।  

करोम्ययोध्याकाण्डस्य रामायणशिरोमणिम्  ॥  ५  ॥   

  

बालकाण्डे सप्रसङ्गं रामप्रादुर्भूतिविवाहादि निरूप्य
ब्रह्मादिप्रार्थितरामप्रतिज्ञातरावणवधादि वर्णयितुं रामराज्याभिषेकसमयं
निरूपयन्नाह-- गच्छतेत्यादिभिः । तदा पित्राज्ञाकाले मातुलकुलं गच्छता
भरतेन अनघः अघसंसर्गशून्यः नित्यशत्रुघ्नः नित्यशत्रवो रागद्वेषादयः
तन्निवारकः प्रीतिपुरस्कृतः भरतातिप्रीतिविषयीभूतः शत्रुघ्नो नीतः  ॥  २।१।१
 ॥   

  

स इति । अश्वपतिना अश्वानां स्वामिना मातुलेन युधाजिता सत्कारैः
सत्कारयोग्यपदार्थैः सत्कृतः पुत्रस्नेहेन पुत्रविषयकानुरागेणेव लालितः स
भरतः भ्रात्रा शत्रुघ्नेन सह तत्र केकयराजगृहे न्यवसत्  ॥  २।१।२  ॥   

  

तत्रेति । कामतः इच्छाविषयीभूतपदार्थैस्तर्प्यमाणौ संतोष्यमाणावपि तत्र
मातुलकुले निवसन्तौ वासं कुर्वन्तौ वीरौ वीरत्वविशिष्टौ भ्रातरौ तौ
शत्रुघ्नभरतौ वृद्धं वयसाधिकं दशरथं नृपं स्मरतामस्मरताम् अडभाव आर्षः  ॥ 
२।१।३  ॥   

  

राजापीति । महातेजाः सत्पुत्रलाभकृतनिरवधिकतेजस्कः राजा दशरथः
महेन्द्रवरुणोपमौ तद्वन्निरपायमैत्रीसम्पन्नौ प्रोषितौ देशान्तरगतौ
निरवधिकप्रीतिविषयभूतौ उभौ भरतशत्रुघ्नौ सुतौ सस्मार
सर्वसम्पत्समृद्धस्यापि मे पुत्रद्वयासन्निधानमेव न्यूनतेत्यस्मरदिति भावः
। उभाविति स्मृतिविषये तारतम्याभावोक्तिः  ॥  २।१।४  ॥   

  

स्मरणे हेतुमाह-- सर्व इति । स्वशरीराद्विनिवृताः विनिष्क्रान्ताः चत्वारो
बाहव इव चत्वारः पुरुषर्षभाः पुरुषश्रेष्ठाः सर्वे रामादयः तस्य दशरथस्य
इष्टाः प्रिया एव बभूवुरिति शेषः  ॥  २।१।५  ॥   

  

तेषामिति । तेषां चतुर्णां मध्ये पितुः रतिकरः प्रीतिनिष्पादकः रामस्तु
भूतानां प्राणिनां मध्ये स्वयंभूर्ब्रह्मेव गुणवत्तरः अतिशयगुणवान्बभूव  ॥ 
२।१।६  ॥   

  

रामस्य गुणवत्तरत्वे हेतुमाह-- स इति । उदीर्णस्य उद्भवविशिष्टस्य रावणस्य
वधार्थिभिर्देवैः ब्रह्मादिभिः अर्थितः प्रार्थितः सनातनः नित्यः अविष्णुः
विष्णुविष्णुः साकेताधीशः मानुषे लोके जज्ञे प्रादुर्बभूव उदीर्ण उद्भवः
इत्यमरः  ॥  २।१।७  ॥   

  

कौशल्येति । अमिततेजसा पुत्रेण तेन रामेण कौशल्या शुशुभे । तत्र दृष्टान्तः
देवानां वरेण  

वज्रपाणिना इन्द्रेण अदितिर्यथा इषुवत्सविता गच्छतीतिवदुपमानोपमेयभावः  ॥ 
२।१।८  ॥   

  

रामस्य गुणानेव वर्णयन्नाह-- स इत्यादिभिः । रूपोपपन्नः
समातिशयरहितरूपविशिष्टः वीर्यवान् समातिशयरहितप्रभावविशिष्टः अनसूयकः
असूयारहितः । किंच अनिति पालयति सर्वमित्यनो विष्णुः पचाद्यच् तत्र सूः
प्रेरणा यस्य सः प्रेरणार्थकषूधातोर्भावक्विबन्तः सूरिति उपलक्षणतया
शिवब्रह्मविष्णुप्रेरक इत्यर्थः । उः शंभुः यः सर्वत्र प्राप्तिमान्
विष्णुः याधातुप्रकृतिकघञर्थकप्रत्ययान्तप्रकृतिकार्शआद्यजन्तो य इति
"यकारस्तु प्रजापतिः" इत्यभिधानात् यो ब्रह्मा च तयोरेकशेषे याविति ततः
उश्च यौ च उयाः शंभुविष्णुब्रह्माणस्तेषां कं सुखं यस्मात् स उयकः । "कं
सुखे ऽपि प्रकीर्तितम्" इति कोशः । शंभुविष्ण्वादिभ्यो ऽपि सुखदाता
अनसूश्चासौ उयकश्च अनसूयकः भूमौ सर्वस्मिन् स्थले अनुपमः वास्तवोपमारहितो
ऽपि सूनुः दशरथनित्यसुतः स रामः गुणैः सत्यप्रतिज्ञत्वादिभिः दशरथोपमः
प्रतीयत इति शेषः  ॥  २।१।९  ॥   

  

स इति । नित्यं प्रशान्तात्मा स रामः मृदु यथा स्यात्तथा पूर्वं भाषते
पुरुषं केनचित् हास्यादिना रूक्षमुच्यमानो ऽपि परुषमुत्तरं न प्रतिपद्यते
ब्रवीतीत्यर्थः  ॥  २।१।१०  ॥   

  

कथंचिदिति । कथंचित् केनापि प्रकारेण कृतेन एकेनाप्युपकारेण तुष्यति
आत्मवत् स्वदिव्यदेहवत् स्वीकरोति चेति शेषः । अत एव तया स्वदेहवत्तया
स्वीकृतस्येति शेषः । अपकाराणां शतमपि न स्मरति  ॥  २।१।११  ॥   

  

शीलेति । अस्त्रयोग्यान्तरेषु
अस्त्रोपलक्षितास्त्रशस्त्राभ्यासयोग्यकालमध्येष्वपि
शीलवृद्धादिविशेषणविशिष्टैः सज्जनैः सह कथयन् उचितमुच्चारयन्नेव नित्यमास्त
तेना ऽन्यदैवमिति किं वक्तव्यमिति काव्यार्थापत्तिरलङ्कारो ध्वनितः  ॥ 
२।१।१२  ॥   

  

रूक्षभाषणादिसाधकसामग्रीसत्त्वे ऽपि रूक्षभाषणादि न करोतीत्याह--
बुद्धिमानिति । बुद्धिमान् सर्ववचनविषयकप्रशस्तबुद्धिविशिष्टः मधुराभाषी
मधुरमाभाषते तच्छीलः पूर्वभाषी नीचं प्रत्यपि पूर्वभाषणशीलः प्रियंवदः
प्रियमेव वदति नत्वप्रियमित्यर्थः वीर्यवान्महापराक्रमवानपि महता स्वेन
स्वकीयेन वीर्येण विस्मितः गर्वितो न  ॥  २।१।१३  ॥   

  

नेति । अनृतकथः अनृता मृषा कथा कथनं यस्य स न
मिथ्यावादिप्रतियोगिकभेदविशिष्ट इत्यर्थः । विद्वान् निखिलविषयकज्ञानवान्
वृद्धानां ज्ञानादिना वृद्धिं प्राप्तानां प्रतिपूजकः अत एव
प्रजाभिरनुरक्तः प्रजानिष्ठानुरागविषयीभूतः सन्प्रजा अपि अनुरज्यते
अनुरञ्जयति प्रजाविषयकानुरागवान् भवतीत्यर्थः  ॥  २।१।१४  ॥   

  

सेति । सानुक्रः अनुक्रेण स्वीयपालनविषयकनिरन्तरयत्नेन सहितः अशः
स्वतनुप्रकाशद्वारा सर्वत्र पूर्णः किंच सानुक्रोशो दयासहितः जितक्रोधः
जितः क्रोधः स्वापकारिष्वपि कोपो येन सः ब्राह्मणप्रतिपूजकः
ब्राह्मणसत्कारकारकः दीनानुकम्पी दीनविषयकदयावान् धर्मज्ञः निखिलधर्मबोधकः
नित्यं प्रग्रहवान् अधर्मनिग्रहवान् शुचिः सकलपावनहेतुः  ॥  २।१।१५  ॥   

  

कुलेति । कुलोचिता इक्ष्वाकुकुलयोग्या मतिर्यस्य सः अत एव क्षात्रं
क्षत्रियविहितं पालनमेव स्वधर्मं बहु अधिकं मन्यते । आधिक्ये हेतुमाह-- ततः
पालनरूपक्षात्रस्वधर्मान्महत्स्वर्गफलं साकेतप्राप्तिं परया प्रीत्या
मन्यते  ॥  २।१।१६  ॥   

  

नेति । अश्रेयसि कल्याणविरुद्धे कर्मणि यो न रतः यश्च विरुद्धकथारुचिर्न
उत्तरोत्तरयुक्तौ वादादिषु स्वपक्षनिर्वाहकोत्तरोत्तरयत्ने वाचस्पतिरिव
वक्ता । इषुवत्सविता गच्छतीतिवदुपमानोपमेयभावः  ॥  २।१।१७  ॥   

  

अरोग इति । अरोगः नित्यं सकारणरोगसंसर्गरहितः तरुणः नित्यतारुण्यविशिष्टः
वाग्मी  

प्रशस्तवचनवान् वपुष्मान्प्राकृतविलक्षणत्वेनातिप्रशस्तशरीरः देशकालवित्
लौकिकवैदिककर्मोचितदेशकालयोर्वेदिता पुरुषसारान् महात्मनो जानातीति
पुरुषसारज्ञः साधुः परकार्यसाधनशीलः विनिर्मितः विशेषेण
अन्यनिर्मितविलक्षणत्वेन निर्मितं निर्मितिर्यस्य सः
अघटितघटनापटीयानित्यर्थः । लोके सर्वभुवनेषु एकः परप्रतापादिना ऽद्वितीय एव
 ॥  २।१।१८  ॥   

  

स इति । श्रेष्ठैर्गुणैर्युक्तः पार्थिवात्मजः स रामः प्रजानां बहिश्चरः
प्राण इव गुणतः गुणैः प्रियो बभूव  ॥  २।१।१९  ॥   

  

सर्वेति । सर्वविद्याव्रतेषु विद्योपयोगिनिखिलव्रतेषु स्नातो निपुणः अत एव
यथावत्साङ्गवेदवित् इष्वस्त्रे शस्त्रास्रविद्यायां भरताग्रजो रामः पितुः
श्रेष्ठो बभूव "सम्यग्विद्या" इति भूषणपाठः  ॥  २।१।२०  ॥   

  

कल्याणेति । कल्याणाभिजनः कल्याणानि आश्रितानां मङ्गलानि अभिजनयति
उत्पादयति सः साधुः आश्रितानां सरलस्वभावसंपादकः अदीनः सर्वकाले दैन्यरहितः
सत्यवाक् सत्यप्रतिज्ञः ऋजुः सरलस्वभावः धर्मार्थदर्शिभिर्द्विजैः
वृद्धैश्च अभिविनीतः शिक्षितपरनीतिमार्गः  ॥  २।१।२१  ॥   

  

धर्मेति । धर्मकामार्थानां तत्त्वं तत्सूक्ष्माकारं जानाति स अर्थशब्देन
परमार्थभूतमोक्षस्यापि ग्रहणान्न न्यूनता स्मृतिमान्
अभावाप्रतियोगिस्मृतिविशिष्टः प्रतिभानवान् प्रतिभानं प्रतिवस्तुप्रकाशनं
तद्वान् अत एव लौकिके लौकिकाचरणे समये सम्यक् अयः शुभावहो विधिर्वैदिकविधिः
तस्याचारे आचरणे च कृतः प्रकटितः कल्पः सामर्थ्यं येन अत एव विशारदः
सर्वत्र निपुणः  ॥  २।१।२२  ॥   

  

निभृत इति । नितरां भृताः सेविता मात्रादयः इत्यर्थः येन सः संवृतः
प्राकृतैरज्ञात इत्यर्थः । आकारः प्राकृतविलक्षणस्वरूपं यस्य सः
गुप्तमन्त्रः गुप्तः फलोत्पत्तेः पूर्वं ज्ञातुमशक्यो मन्त्रो यस्य सः
सहायवान्प्रशस्तमन्त्रिविशिष्टः न मोघौ निष्फलौ क्रोधहर्षौ यस्य सः
फलपर्यवसानकक्रोधाभासप्रसादौ समये स्वीकरोतीत्यर्थः । त्यागसंयमयोः
दानग्रहणयोः कालं वेत्ति सः  ॥  २।१।२३  ॥   

  

दृढेति । दृढमपरिच्युतं भक्तिः पित्रादिसेवा यस्य सः स्थिरा
ध्वंसाप्रतियोगिनी प्रज्ञा यस्य सः असद्ग्राही असज्जनसंग्रहकर्ता न
दुर्वचाः दुष्टं वचो यस्मिन्स न निस्तन्द्रीः आलस्यसंसर्गरहितः अप्रमत्तः
अनवधानतारहितः स्वदोषपरदोषवित् न्याय्यकाले स्वदोषपरदोषयोः वित्
यथावद्बोधयिता । अन्तर्भावितणिजर्थः  ॥  २।१।२४  ॥   

  

शास्त्रज्ञ इति । शास्त्रं शास्त्रानुसारिणी शिक्षा तज्जानाति बोधयति सः
कृतज्ञः कृतमन्यकर्तृकस्वोपकृतिं जानाति अन्येभ्यो ऽपि बोधयति सः
पुरुषान्तरकोविदः पुरुषदर्शनमात्रेण तदभिप्रायज्ञानसामर्थ्यवानित्यर्थः ।
प्रग्रहानुग्रहयोर्यथान्यायं विचक्षणो वक्ता । तत्र प्रग्रहो निग्रहः  ॥ 
२।१।२५  ॥   

  

सदिति । सतां महात्मनां संग्रहः स्वीकारः अनुग्रहणं तत्सेवनं तयोः समाहारः
तस्मिन्नासक्त इति शेषः । निग्रहस्य दण्डदानस्य स्थानवित् देशकालयोर्वेदिता
आयकर्मणि करादिग्रहक्रियायाम् उपायज्ञः यत्नज्ञानवान् सूर्यः किरणैर्जलमिव
अनायासतः करादिग्रहणकर्तेत्यर्थः । संदृष्टव्ययकर्मवित् संदृष्टं
शास्त्रानुसारि यत् व्ययकर्म तद्वेदिता "कच्चिदायस्य चार्धेन चतुर्भागेन वा
पुनः । पादैर्भागैस्त्रिभिर्वापि व्ययः कार्यो नृपैरिह" इति शास्त्रम्  ॥ 
२।१।२६  ॥   

  

श्रैष्ठ्यमिति । शास्त्रसमूहेषु विद्वत्समाजेषु व्यामिश्रकेषु
नाटकाद्युपयुक्तसंस्कृतमिश्रप्राकृतभाषादिवक्तृषु च श्रैष्ठ्यं प्राप्तः
अर्थधर्मौ संगृह्य संचीय सुखतन्त्रः अर्थधर्माविरोधेन सुखभोगी अलसः
आलस्यवान् न  ॥  २।१।२७  ॥   

  

वैहारिकाणामिति । वैहारिकाणां विहारप्रयोजनानां शिल्पानां
गीतवाद्यचित्रकर्मादीनां विज्ञाता  

अभिज्ञः अर्थविभागवित् अर्थानां धनादीनां विभागं शास्त्रोक्तविभजनं वेत्ति
सः । तथाच शास्त्रम् "धर्माय यशसे ऽर्थाय आत्मने स्वजनाय च । पञ्चधा विभजन्
वित्तमिहामुत्र च शोभते" इति । वारणवाजिनाम् आरोहे आरोहणे विनये शिक्षणे च
युक्तो निपुणः तत्र वारणो गजः  ॥  २।१।२८  ॥   

  

धनुरिति । धनुर्वेदविदां धनुर्वेदान् धनुरादिस्वरूपादिबोधकानि शास्त्राणि
विदन्ति तेषां मध्ये श्रेष्ठः लोके सर्वभवने अतिरथसंमतो ऽतिरथैः पूजितः
अभियाता संग्रामाभिमुखगमनशीलः हर्ता रिपुसेनानिवर्तकश्च सेनानयविशारदः
सेनानये व्यूहरचनायां विशारदः निपुणः  ॥  २।१।२९  ॥   

  

अप्रधृष्य इति । क्रुद्धैः सुरासुरैरपि संग्रामे अप्रधृष्यः
प्रधर्षयितुमशक्यः अनसूयः सर्वविषयकासूयारहितः अजितक्रः अजितः
पराभवितुमशक्यः क्रः कृतिर्यस्य सः । तत्र हेतुः अधः न धो धाता यस्य सः
स्वसत्ताश्रित इत्यर्थः । दृप्तः गर्ववान् न मत्सरी द्वेषवान्न "मत्सरो
ऽन्यशुभद्वेषे" इत्यमरः  ॥  २।१।३०  ॥   

  

नेति । पार्थिवात्मजो रामः क्षमागुणैर्वसुधायाः तुल्यः बुद्ध्या
बृहस्पतेस्तुल्यः वीर्ये शचीपतेस्तुल्यः इषुवत्सविता
गच्छतीतिवदुपमानोपमेयभावः । अत एव भूतानामवज्ञेयः अनादरणीयो न कालवशा अनुगा
अनुचरा यस्य स न कालानधीनानुचरवानित्यर्थः । एवमनेन प्रकारेण श्रेष्ठैः
गुणैर्युक्तः अत एव त्रिषु ऊर्ध्वाधोमध्यवर्तिषु लोकेषु विद्यमानानां
प्रजानां संमतः इष्ट आसीदिति शेषः । किंच वीर्ये समाधिकरहितपराक्रमे
विद्यमानो रामः क्षमागुणैः त्रिषु लोकेषु विद्यमानायाः वसुधायाः संमतः
पूजितः अत एव बृहस्पतेः शचीपतेश्च बुद्ध्या अतुल्यः तोलयितुमशक्यः कर्मणि
यत् संज्ञापूर्वकविधेरनित्यत्वाद्गुणाभावः । नञर्थलाभस्तु
वीर्यशब्दात्पूर्वमकारं छित्त्वा  ॥  २।१।३१३२  ॥   

  

तथेति । सर्वप्रजाकान्तैर्निखिलप्रजावाञ्छितैः तथा पितुः प्रीतिसंजननैः
गुणैः अंशुभिः किरणैः दीप्तः सूर्य इव रामो विरुरुचे । किंच गुणैरुपलक्षितो
राम इव अंशुभिर्दीप्तः सूर्यो विरुरुचे  ॥  २।१।३३  ॥   

  

तमिति । एवं वृत्तेन वृत्तान्तेन सम्पन्नं संयुक्तं लोकनाथोपमं तं रामं
मेदिनी पृथिवी नाथं स्वस्वामिनमकामयत ऐच्छत्  ॥  २।१।३४  ॥   

  

एतैरिति । एतैरुक्तैः अनुपमैः उपमारहितैः बहुभिर्गुणर्युक्तं सुतं दृष्ट्वा
परंतपो दशरथो राजा चिन्तां चिन्तनं चक्रे  ॥  २।१।३५  ॥   

  

चिन्तास्वरूपमाह-- अथेति । मयि जीवति पालयति सत्येव रामो राजा कथं स्यात् ।
अथ सकलमङ्गलमूलभूता एषा रामराजभूतिरिव प्रीतिः मत्प्रीतिविषयीभूता एवं
चिन्तेति शेषः । चिरजीविनः बहुकालं पालयतः वृद्धस्य ज्ञानवयोभ्यामधिकस्य
राज्ञो दशरथस्य बभूव । किंच जीवति सत्येव राजा स्यात् एषा राजभूतिरेव
दशरथस्य मम प्रीतिरभिलाषः कथं स्यात् पूर्येत  ॥  २।१।३६  ॥   

  

एषेति । अभिषिक्तं सुतं कदा ऽहं द्रक्ष्यामि एषा परा प्रीतिः अत्यभिलाषः
अस्य राज्ञः हृदि सम्परि वर्तते  ॥  २।१।३७  ॥   

  

अभिषेकोपयोगिगुणानाह-- वृद्धीति । यः सर्वभूतानुकम्पकः सर्वभूतविषयकदयावान्
अत एव लोकस्य सर्वजनस्य वृद्धिकामः अत एव वृष्टिमान् पर्जन्य इव लोके मत्तो
ऽपि प्रियतरः वीर्ये यमशक्रसमः मतौ बुद्धौ बृहस्पतिसमः धृत्यां क्षमायां
महीधरसमः मत्तो ऽपि गुणवत्तरः अतिगुणवान् तमात्मजमिमां महीमधितिष्ठन्तमनेन
वयसा दृष्ट्वा स्वर्गं सुखविशेषं यथा यथावत् अवाप्नुयाम् ।
श्लोकत्रयमेकान्वयि  ॥  २।१।३८४०  ॥   

  

इतीति । अन्यपार्थिवदुर्लभैः राजान्तरैरप्राप्यैः
एवंविधैस्तैर्वर्णितैर्गुणैर्लोकोत्तमैः अपरिमेयैः इयत्तारहितैः समुदितैः
नारदादिभिर्वर्णितैः शिष्टैः अवशिष्टैश्च गुणैर्युक्तं तं राम समीक्ष्य
सचिवैः सार्धं  

निश्चित्य यौवराज्यं रामयुवराजत्वममन्यत निरचिनोत् । "युवराजम्" इति
भूषणपाठः श्लोकद्वयमेकान्वयि  ॥  २।१।४१४२  ॥   

  

दिवीति । दिवि स्वर्गे अन्तरिक्षे तदधोदेशे भूमौ च घोरं भयङ्करमुत्पातजं
भयं शरीरे आत्मनो जरां च संचचक्षे मया दृश्यते इति कथयामास । तत्र
दिव्युत्पातः नक्षत्रादिपातः अन्तरिक्षात्पातो महावातादिः भूम्युत्पातो
भूकम्पादिः उत्पातप्रकरणे जरां संचचक्षे इत्यनेन तद्दहे जराभावः सूचितः  ॥ 
२।१।४३  ॥   

  

पूर्णेति । पूर्णचन्द्राननस्य महात्मनो रामस्य संप्रियत्वं संप्रीतिमात्मनः
स्वस्य शोकापनुदं शोकनाशकं बुबुधे  ॥  २।१।४४  ॥   

  

आत्मन इति । काले अभिषेकसमये प्राप्ते सति भक्त्या अतिप्रीत्योपलक्षितो
धर्मात्मा स दशरथः आत्मनः प्रजानां च श्रेयसे कल्याणाय प्रियेण
रामविषयकप्रजानिष्ठप्रीतिहेतुना त्वरितवान् अभिषेकाय त्वरां कृतवान्  ॥ 
२।१।४५  ॥   

  

नानेति । प्रधानान् नानानगरवास्तव्यान् अनेकनगरनिवासिनः पृथग्जानपदान्
भिन्नभिन्नदेशाधीशांश्च मेदिन्यामयोध्याभूमौ समानिनाय  ॥  २।१।४६  ॥   

  

तानिति । वेश्मभिर्गृहदानैर्नानाभरणैश्च प्रतिपूजितान् तान् आनीतान्
प्रजापतिर्ब्रह्मा प्रजा इव अलङ्कृतो राजा ददर्श  ॥  २।१।४७  ॥   

  

नेति । त्वरया अभिषेकविषयकशीघ्रतया हेतुना तौ मिथिलाकेकयाधिपती प्रियं
प्रीत्युत्पादकाभिषेकं पश्चात् श्रोष्यतः इति बुद्ध्या केकयराजानं जनकं च न
आनयामास । समासान्तविधरनित्यत्वाट्टजभावः  ॥  २।१।४८  ॥   

  

अथेति । नृपतौ राजनि अथोपविष्टे समङ्गलमुपवेशकर्तरि सति लोकसंमताः शेषा
राजानः प्रविविशुः  ॥  २।१।४९  ॥   

  

अथेति । राजवितीर्णेषु राज्ञा दत्तेषु विविधेषु आसनेषु नियताः नियमिताः
नृपाः खण्डमण्डलेश्वराः राजानमभिमुखाः सन्तो निषेदुः  ॥  २।१।५०  ॥   

  

स इति । पुरालयैः राजसेवार्थमयोध्यायां कृतगृहैः उपोपविष्टैः नृपादिभिः
वृतः स नृपतिः अमरैः सहस्रचक्षुरिव बभौ  ॥  २।१।५१  ॥   

  

इति श्रीमद्वाल्मीकीयरामायणव्याख्याने रामायणशिरोमणावयोध्याकाण्डे प्रथमः
सर्गः  ॥  २।१  ॥   

  

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/2_ayodhyAkANDam/01-abhiSheka-yojanA/001_rAmaguNavarNanam.md">
<details><summary><h3>तिलकम् ...{Loading}...</h3></summary>



तिलकटीका ।  

अयोध्याख्ये तु गुर्वर्थे त्यक्त्वा राज्यं गिरौ वसन् ।  

पादुके भरतायादात्स रामः शरणं मम  ॥   

अथ रामस्य राज्याभिषेकार्हगुणान्प्रतिपादयितुं राज्याभिषेकादि च
प्रतिपादयितुमेतदारम्भः । मातुलकुलं मातुलगृहम् अनघः सोदरस्य लक्ष्मणस्य
बलवद्रामाश्रयप्रयुक्तेर्ष्यारहितः नित्यशत्रवः कामादयस्तद्धन्ता नीतः अनेन
विना मातुलगृहभुज्यमानसुखमसत्कल्पमिति धिया नीत इत्यर्थः । प्रीत्या
भरतविषयश्नेहेन पुरस्कृतो युक्तः तेन भरतनिर्बन्धेन गमनशङ्कावारिता । किं च
भरतेन प्रीत्या पुरस्कृतो ऽग्रेसरः कृतः तेन परस्परानुरागसूचनम्  ॥  २।१।१
 ॥   

  

भरतस्तत्र मातुलकुले विशिष्टवस्त्राभरणभोजनादिरूपसत्कारेण सत्कृतः
पुत्रस्नेहेन पुत्रादप्यधिकस्नेहेनेत्यर्थ इत्येके  ॥  २।१।२  ॥   

  

तत्रापि तादृशसत्कारवत्यपि मातुलगृहे कामतः कामैरभिमतविषयैः
सार्वविभक्तिकस्तसिः । तर्प्यमाणौ अनेन सार्वदिकी विषयसुखानिवृत्तिर्बोधिता
। वृद्धम् । अनेन शुश्रूषाकालात्ययेन धर्मलोपभयात्पितृस्मरणमिति सूचितम् ।
स्मरतामस्मरताम् । अडभाव आर्षः  ॥  २।१।३  ॥   

  

प्रोषितौ विदेशगतौ  ॥  २।१।४  ॥   

  

विनिर्वृत्ता विनिर्गताः अनेन राज्ञो विष्णुरूपकध्वनिः  ॥  २।१।५  ॥   

  

तत्रापि रामस्यात्यन्ताभिमतत्वमुत्कर्षं चाह तेषामिति । तेषामपि मध्ये पितू
रामो रतिकरो बभूव । भूतानां प्राणिनां मध्ये स्वयंभूश्चतुर्मुख इव
गुणवत्तरश्च बभूव  ॥  २।१।६  ॥   

  

गुणवत्तरत्वे हेतुः स हीति । उदीर्णस्य दृप्तस्य । अर्थितः प्रार्थितः
जज्ञे आविर्भूतः  ॥  २।१।७  ॥   

  

देवानां वरेणेति वज्रपाणिविशेषणम् । वज्रपाणिना प्रार्थितेन देवानां वरेण
वामनेनादितिरिवेत्यर्थ इत्यन्ये  ॥  २।१।८  ॥   

  

गुणवत्तर इत्युक्तगुणानेवाह स हीति । रूपं लावण्यं सौन्दर्यं च असूया
गुणेषु दोषत्वाविष्करणं तद्रहितः । भूमावनुपमः उक्तगुणविषये सूनुः
कौसल्याया इति शेषः । दशरथोपमत्वं वक्ष्यमाणगुणैर्बोध्यम्  ॥  २।१।९  ॥   

  

मृदुपूर्वं मृदूक्तिपूर्वम् स्वजनेन परुषमुच्यमानो ऽपि परुषमुत्तरं न
प्रतिपद्यते न प्रयच्छति  ॥  २।१।१०  ॥   

  

शतमनन्तम् । आत्मवत्तया स्वाधीनान्तःकरणतया  ॥  २।१।११  ॥   

  

शीलं सुचरितम् । ज्ञानमात्मानात्मविवेकज्ञानं वेदतदर्थज्ञानं च ।
अस्त्रयोग्यान्तरेष्वप्यस्त्रशस्त्रपरिश्रमयोग्यकालस्य यदन्तरं मध्यं
तेष्वपि सज्जनैरेव  

शास्त्ररहस्यं कथयन्नास्त अन्यदा तु कैमुतिकन्यायसिद्धं सज्जनैकसम्भाषणम्
 ॥  २।१।१२  ॥   

  

मधुराभाषी मधुरमाभाषितुं शीलमस्य पूर्वभाषी आगतान्प्रति प्रथमभाषणेन
स्वाभिमुख्यप्रदर्शकः । मधुरं शब्दतः प्रियमर्थतः । न च विस्मितो
ऽप्राप्तगर्वः  ॥  २।१।१३  ॥   

  

न चानृतकथः तेन सदा सत्यवचनायोगव्यवच्छेदो बोध्यते । अनुरक्तो ऽनुरञ्जितः
अन्तर्भावितण्यर्थः । अनुरज्यते ऽनुरञ्जयति तेन परस्परानुरागः  ॥  २।१।१४
 ॥   

  

अनुक्रोशो दया दुःखिषु तद्वान् । दीनानुकम्पी दीनानुकम्पया तदभिलषितप्रापकः
अतो न पौनरुक्त्यम् । प्रग्रहो दुष्टनिग्रह इन्द्रियनिग्रहश्च  ॥  २।१।१५
 ॥   

  

कुलोचितमतिः स्वकुलेचितदयादाक्षिण्यशरणागतसंरक्षणादिधर्मैकप्रवणबुद्धिः अत
एव क्षात्रं धर्मं  

प्रजापालनादि बहु मन्यते । ततः क्षात्रधर्मात्प्रजापालनजन्यया
शत्रुसंहारजन्यया च कीर्त्या महत्स्वर्गरूपं फलं साध्यं मन्यते यतो ऽतः
क्षात्रं धर्मं बहु मन्यत इवेत्यर्थः  ॥  २।१।१६  ॥   

  

अश्रेयस्यश्रेयस्करे निषिद्धकर्मणीत्यर्थः । धर्मविरुद्धकथारुचिर्न ।
वादादिषु बृहस्पतिरिव स्वोक्तनिर्वाहकयुक्तिवक्ता  ॥  २।१।१७  ॥   

  

अरोग इत्यनेन सत्कर्मानुष्ठानसामर्थ्यं च
वपुष्मान्विपुलांसत्वादिलक्षणवपुर्विशेषवान् देशकालविदिति
तत्तत्कर्मयोग्यदेशकालज्ञाता । निग्रहानुग्रहाय पुरुषाणां
धर्मिष्ठत्वाधर्मिष्ठत्वरूपसारज्ञाता स एक एव रामो लोके  

साधुः सर्वगुणयुक्तो ब्रह्मणा कृतः  ॥  २।१।१८  ॥   

  

एवं श्रेष्ठगुणैर्युक्तत्वोपदेशे ऽपि दार्ढ्याय सत्यत्वप्रत्यापनाय च
पुनरुपदिशति-- स त्विति । श्रेष्ठगुणैरुक्तैर्वक्ष्यमाणैश्च
प्राणसादृश्यकथनात्प्रजानां रामाधिकमिष्टं नास्तीति सूचितम् । गुणतो गुणैः
 ॥  २।१।१९  ॥   

  

सर्वविद्येति । तत्तद्विद्यापेक्षितब्रह्मचर्यव्रतानन्तरमेव स्नातः
कृतसमावर्तनः अत एव यथावदित्यादि । इषवो मन्त्रहीनाः समन्त्रास्ते
ऽस्त्राणि । समाहारे द्वन्द्वः । पितुः श्रेष्ठस्तदपेक्षया श्रेष्ठः  ॥ 
२।१।२०  ॥   

  

कल्याणानामभिजनो जन्मभूमिः अदीनः क्षोभहेतावप्यक्षुब्धान्तःकरणः
सन्यवाक्कृच्छ्रे ऽपि सत्यवक्ता अभिविनीतः शिक्षितः  ॥  २।१।२१  ॥   

  

स्मृतिप्रतिभानयोर्भेदः संक्षेपे व्याकृतः । लौकिके कृतकल्पः
संपादितसामर्थ्यः समयाचारे धर्मे विशारदः कुशलः  ॥  २।१।२२  ॥   

  

निभृतो विनीतः संवृताकारो गूढाभिप्रायः । "गुप्तमन्त्रः" इति पाठे
फलपर्यन्तमन्याविदितमन्त्रः । "गुप्तैर्मित्रैः" इति पाठः प्रचुरः
गुप्तैर्मित्रत्वेन सर्वाशतैः ।  

तादृशा हि परराष्ट्रभेदादौ मुख्यसहायाः । त्यागो वित्तादेः सत्पात्रे दानम्
संयमो न्यायेनार्जनं तत्समयज्ञः  ॥  २।१।२३  ॥   

  

दृढभक्तिर्गुर्वादिषु स्थिरप्रज्ञो विस्मृतिहीनः
नासद्भाह्यसद्वस्तुग्रहणशीलो न, न दुर्वचः परोद्वेजकवचनहीनः
निस्तन्द्रीर्नरालस्यः स्वीयानां दोषः स्वदोषः  ॥  २।१।२४  ॥   

  

कृतज्ञः परेणाल्पमपि कृतमुपकारं जानाति तथा पुरुषाणामन्तरं तारतम्यं
तद्विवेचने कोविदः । यद्वा पुरुषाणामन्तरमभिप्रायस्तज्ज्ञः प्रग्रहो
निग्रहः यथान्यायं यथोचित्तं कर्तुं विचक्षणः  ॥  २।१।२५  ॥   

  

उक्तमर्थमेव विवृणोति सत्संग्रहानुग्रहणे इति । संग्रहः स्वीकारस्ततो
ऽनुग्रहणं सपरिवारस्य पालनम् । "प्रग्रहणे" इति पाठे ऽप्ययमेवार्थः । तत्र
निग्रहस्य दुष्टनिग्रहस्य च करणे स्थानविद्देशकालज्ञः आयकर्मण्युपायज्ञः
पुष्पेभ्यो मधुकर इव प्रजाभ्यः करेण धनग्रहणकर्मणि चतुर इत्यर्थः ।
कच्चिदायस्य चार्धेन चतुर्भागेन वा पुनः । पादभागैस्त्रिभिर्वापि व्ययः
कार्यो नृपैरिह  ॥  इति शास्त्रसंदृष्टव्ययकर्मज्ञः  ॥  २।१।२६  ॥   

  

व्यामिश्रकेषु प्राकृतादिभाषामिश्रितनाटकादिषु श्रैष्ठ्यं निपुणताम् ।
अर्थधर्मौ संगृह्य तदविरोधेन सुखतन्त्रः कामसेवीत्यर्थः ।
कर्तव्येष्वालस्यरहितः  ॥  २।१।२७  ॥   

  

वैहारिकाणां क्रीडाप्रयोजनानां शिल्पानां गीतवाद्यचित्रकर्मादीनां विज्ञाता
अर्थविभागवित् "धर्माय यशसे ऽर्थाय आत्मने स्वजनाय च । पञ्चधा
विभजन्वित्तमिहामुत्र च शोभते  ॥ " इत्युक्तरीत्या तद्विभजनज्ञः । विनयो
विविधगत्यानयनं शिक्षणं वा  ॥   

२।१।२८  ॥   

अभियाता परसेनाभिमुखं याता प्रहर्ता शत्रूणाम् सेनानयश्चक्रादिव्यूहेन
सेनान्यासस्तत्र  

विशारदो निपुणः  ॥  २।१।२९  ॥   

  

मत्सरः परसंपद्द्वेषः  ॥  २।१।३०  ॥   

  

भूतानां प्राणिनाम् । "सिद्धानाम्" इति पाठे सिद्धा देवभेदा इति कतककृत् ।
कालवशः कालपारतन्त्र्यं प्राकृतवत्तदनुसारी न स्वायत्तसर्वपरिकर इति यावत्
 ॥  २।१।३१  ॥   

  

एवं द्विवारं गुणश्रैष्ठ्यमुपपाद्य पुनरतिदार्ढ्याय तदुपपादयति संमत
इत्यादि । क्षमाप्रधानैर्गुणैर्वसुधायास्तुत्य इति परेणान्वयः  ॥  २।१।३२
 ॥   

  

तथेति । कान्तैरिष्टैस्तथा पितुः प्रीतिसंजननैर्गुणैः करणैर्विरुरुच
इत्यन्वयः  ॥  २।१।३३  ॥   

  

एवमभिषेकोपयोगिगुणश्रैष्ठ्यमुक्त्वा राज्ञोभिषेकेच्छां दर्शयति तमेवमिति ।
मेदिनी तद्देवता तद्वर्तिप्रजाश्च  ॥  २।१।३४,३५  ॥   

  

चिन्ताप्रकारमाह अथेति । मयिजीवति रामो कथं भवेत् । तादृशस्य तस्य  

दर्शनजायैषात्युत्कटानिर्वचनीया प्रीतिर्मे कथं स्यादिति चिन्ता
बभूवेत्यन्वयः  ॥  २।१।३६  ॥   

  

प्रीतिरभिलाषः, अभिलाषाकारमाह कदा नामेति । पूर्वपद्ये प्रीतिरानन्दः  ॥ 
२।१।३७  ॥   

  

पर्जन्यो मेघः  ॥  २।१।३८,३९  ॥   

  

अनेन वयसा वार्धकेन तथाभूतमात्मजं दृष्ट्वा यथा स्वर्गं यथाकालं यथायोग्यं
वा स्वर्गमवाप्नुयामिति चिन्तां चक्रे इत्यनुकर्षेणान्वयः  ॥  २।१।४०  ॥   

  

तैस्तैरुक्तैः । "एतैः" इति पाठे ऽप्येवमेव ।
शिष्टैरुक्तादन्यैश्चापरिच्छिन्नैर्लोके लोकोत्तमत्वेन
प्रसिद्धैर्गुणैरुपलक्षितम्  ॥  २।१।४१  ॥   

  

तमुक्तानुक्तैः समुदितैर्गुणैर्युक्तं पुत्रं समीक्ष्य दृष्ट्वा सचिवैः
सार्धं निश्चित्य तादृशगुणवत्त्वेन पुत्रस्य यौवराज्यममन्यत विचारितवान्  ॥ 
२।१।४२  ॥   

  

दिव्युत्पाता ग्रहनक्षत्रादिवैकृतम् अन्तरिक्षे महावातदिग्दाहादयः
भूम्युत्पाता भूकम्पादयः तज्जं तत्सूचितं भयमात्मनिष्ठं मन्त्रिभ्यः
सञ्चचक्ष उक्तवान् । तथा रामाभिषेककारणान्तरमात्मनः शरीरे जरां चावोचत् ।
अनेनोत्पातसूचितानिष्ठयोग्यताध्वननम्  ॥  २।१।४३  ॥   

  

अथात्मनः शोकापनुदं शोकहर्तृपूर्णचन्द्रमुख्यस्य महात्मनो रामस्य
संप्रियत्वं राज्याभिषेकेण सर्वानन्दकरत्वं बुबुधे ज्ञातवान्  ॥  २।१।४४
 ॥   

  

अत आत्मनश्च श्रेयसे प्रजानां च श्रेयसे प्रियेण च
प्रजानिष्ठरामविषयप्रीतिरूपहेतुना च भक्त्या च रामपालनेन प्रजा धन्या
भवन्त्विति प्रजाविषयस्नेहेन च स नृपो मन्त्रिणो रामाभिषेकाय त्वरितवान्  ॥ 
२।१।४५  ॥   

  

त्वरयित्वा च नानानगरवासिनस्तत्राधिकृतन्भिन्नभिन्नजनपदस्वामिनश्च
मन्त्रिद्वारा समानिनाय  ॥  २।१।४६  ॥   

  

वेश्म नानाभरणैस्तद्दानैः प्रजापतिर्ब्रह्मा  ॥  २।१।४७  ॥   

  

केकयाद्यनानयने हेतुः त्वरया चेति । चस्त्वर्थे अभिषेकविषयत्वस्या
त्वित्यर्थः । प्रियं रामाभिषेकम् अस्येति विचार्येति शेषः । अत्र
भरतजनकयोरागमने विध्नभिया देवास्तथा बुद्धिं राज्ञे दत्तवन्त इति
तात्पर्यम्  ॥  २।१।४८  ॥   

  

शेषाः केकयजनकव्यतिरिक्ता आसन्नाः  ॥  २।१।४९  ॥   

  

राजवितीर्णेषु राजदर्शितेषु नियता नियतदेशाधिपत्याः, यद्वा
राजमुखमात्रनिरीक्षकाः  ॥  २।१।५०  ॥   

  

मानः सत्कारः पुरालयैः राजसेवार्थं सदायोध्यास्थितैः जानपदैः
स्वस्वदेशस्थैः उपोपविष्टैः  

सभायां स्वसमीपोपविष्टैः । सहस्रचक्षुरिन्द्रः राज्ञो ऽपि चारैस्तथा तैरेव
च सर्वप्रजाराजचित्तस्थज्ञानम्  ॥  २।१।५१  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
ऽयोध्याकाण्डे प्रथमः सर्गः  ॥  २।१  ॥   

  

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/2_ayodhyAkANDam/01-abhiSheka-yojanA/001_rAmaguNavarNanam.md">
<details><summary><h3>द्राविडपाठः ...{Loading}...</h3></summary>



  
गच्छता मातुलकुलं भरतेन तदानघः।  
शत्रुघ्नो नित्यशत्रुघ्नो नीतः प्रीतिपुरस्कृतः ॥ 2.1.1 ॥   
स तत्र न्यवसद्भ्रात्रा सह सत्कारसत्कृतः।  
मातुलेनाश्वपतिना पुत्रस्नेहेन लालितः ॥ 2.1.2 ॥   
तत्रापि निवसन्तौ तौ तर्प्यमाणौ च कामतः।  
भ्रातरौ स्मरतां वीरौ वृद्धं दशरथं नृपम् ॥ 2.1.3 ॥   
राजापि तौ महातेजाः सस्मार प्रोषितौ सुतौ।  
उभौ भरतशत्रुघ्नौ महेन्द्रवरुणोपमौ ॥ 2.1.4 ॥   
सर्व एव तु तस्येष्टाश्चत्वारः पुरुषर्षभाः।  
स्वशरीराद्विनिर्वृत्ताश्चत्वार इव बाहवः ॥ 2.1.5 ॥   
तेषामपि महातेजा रामो रतिकरः पितुः।  
स्वयम्भूरिव भूतानां बभूव गुणवत्तरः ॥ 2.1.6 ॥   
स हि देवैरुदीर्णस्य रावणस्य वधार्थिभिः।  
अर्थितो मानुषे लोके जज्ञे विष्णुः सनातनः ॥ 2.1.7 ॥   
कौसल्या शुशुभे तेन पुत्रेणामिततेजसा।  
यथा वरेण देवानामदितिर्वज्रपाणिना ॥ 2.1.8 ॥   
स हि रूपोपपन्नश्च वीर्य्यवाननसूयकः।  
भूमावनुपमः सूनुर्गुणैर्दशरथोपमः ॥ 2.1.9 ॥   
स तु नित्यं प्रशान्तात्मा मृदुपूर्वं प्रभाषते।  
उच्यमानोऽपि परुषं नोत्तरं प्रतिपद्यते ॥ 2.1.10 ॥   
कथञ्चिदुपकारेण कृतेनैकेन तुष्यति।  
न स्मरत्यपकाराणां शतमप्यात्मवत्तया ॥ 2.1.11 ॥   
शीलवृद्धैर्ज्ञानवृद्धैर्वयोवृद्धैश्च सज्जनैः।  
कथयन्नास्त वै नित्यमस्त्रयोग्यान्तरेष्वपि ॥ 2.1.12 ॥   
बुद्धिमान् मधुराभाषी पूर्वभाषी प्रियम्वदः।  
वीर्यवान्न च वीर्येण महता स्वेन विस्मितः ॥ 2.1.13 ॥   
न चानृतकथो विद्वान् वृद्धानां प्रतिपूजकः।  
अनुरक्तः प्रजाभिश्च प्रजाश्चाप्यनुरञ्जते ॥ 2.1.14 ॥   
सानुक्रोशो जितक्रोधो ब्राह्मणप्रतिपूजकः।  
दीनानुकम्पी धर्मज्ञो नित्यं प्रग्रहवान् शुचिः ॥ 2.1.15 ॥   
कुलोचितमतिः क्षात्रं धर्मं स्वं बहु मन्यते।  
मन्यते परया कीर्त्या महत् स्वर्गफलं ततः ॥ 2.1.16 ॥   
नाश्रेयसि रतो विद्वान्न विरुद्धकथारुचिः।  
उत्तरोत्तरयुक्तौ च वक्ता वाचस्पतिर्यथा ॥ 2.1.17 ॥   
अरोगस्तरुणो वाग्ग्मी वपुष्मान् देशकालवित्।  
लोके पुरुषसारज्ञस्साधुरेको विनिर्मितः ॥ 2.1.18 ॥   
स तु श्रेष्ठैर्गुणैर्युक्तः प्रजानां पार्थिवात्मजः।  
बहिश्चरः इव प्राणो बभूव गुणतः प्रियः ॥ 2.1.19 ॥   
सम्यग्विद्याव्रतस्नातो यथावत्साङ्गवेदवित्।  
इष्वस्त्रे च पितुः श्रेष्ठो बभूव भरताग्रजः ॥ 2.1.20 ॥   
कल्याणाभिजनः साधुरदीनः सत्यवागृजुः।  
वृद्धैरभिविनीतश्च द्विजैर्धर्मार्थदर्शिभिः ॥ 2.1.21 ॥   
धर्मकामार्थतत्त्वज्ञः स्मृतिमान् प्रतिभानवान्।  
लौकिके समयाचारे कृतकल्पो विशारदः ॥ 2.1.22 ॥   
निभृतः संवृताकारो गुप्तमन्त्रः सहायवान्।  
अमोघक्रोधहर्षश्च त्यागसंयमकालवित् ॥ 2.1.23 ॥   
दृढभक्तिः स्थिरप्रज्ञो नासद्ग्राही न दुर्वचाः।  
निस्तन्द्रिरप्रमत्तश्च स्वदोषपरदोषवित् ॥ 2.1.24 ॥   
शास्त्रज्ञश्च कृतज्ञश्च पुरुषान्तरकोविदः।  
यः प्रग्रहानुग्रहयोर्यथान्यायं विचक्षणः ॥ 2.1.25 ॥   
सत्सङ्ग्रहप्रग्रहणे स्थानविन्निग्रहस्य च।  
आयकर्मण्युपायज्ञः सन्दृष्टव्ययकर्मवित् ॥ 2.1.26 ॥   
श्रैष्ठ्यं शास्त्रसमूहेषु प्राप्तो व्यामिश्रकेषु च।  
अर्थधर्मौ च सङ्गृह्य सुखतन्त्रो न चालसः ॥ 2.1.27 ॥   
वैहारिकाणां शिल्पानां विज्ञातार्थविभागवित्।  
आरोहे विनये चैव युक्तो वारणवाजिनाम् ॥ 2.1.28 ॥   
अभियाता प्रहर्त्ता च सेनानयविशारदः।  
अप्रधृष्यश्च सङ्ग्रामे क्रुद्धैरपि सुरासुरैः ॥ 2.1.29 ॥   
अनसूयो जितक्रोधो न दृप्तो न च मत्सरी।  
न चावमन्ता भूतानां न च कालवशानुगः ॥ 2.1.30 ॥   
सम्मतस्त्रिषु लोकेषु वसुधायाः क्षमागुणैः।  
बुद्ध्या बृहस्पतेस्तुल्यो वीर्येणापि शचीपतेः ॥ 2.1.31 ॥   
तथा सर्वप्रजाकान्तैः प्रीतिसञ्जननैः पितुः।  
गुणैर्विरुरुचे रामो दीप्तः सूय इवांशुभिः ॥ 2.1.32 ॥   
तमेवं व्रतसम्पन्नमप्रधृष्यपराक्रमम्।  
लोकपालोपमं नाथमकामयत मेदिनी ॥ 2.1.33 ॥   
एतैस्तु बहुभिर्युक्तं गुणैरनुपमैः सुतम्।  
दृष्ट्वा दशरथो राजा चक्रे चिन्तां परन्तपः ॥ 2.1.34 ॥   
अथ राज्ञो बभूवैवं वृद्धस्य चिरजीविनः।  
प्रीतिरेषा कथं रामो राजा स्यान्मयि जीवति ॥ 2.1.35 ॥   
एषा ह्यस्य परा प्रीतिर्हृदि सम्परिवर्तते।  
कदा नाम सुतं द्रक्ष्याम्यभिषिक्तमहं प्रियम् ॥ 2.1.36 ॥   
वृद्धिकामो हि लोकस्य सर्वभूतानुकम्पनः।  
मत्तः प्रियतरो लोके पर्जन्य इव वृष्टिमान् ॥ 2.1.37 ॥   
यमशक्रसमो वीर्ये बृहस्पतिसमो मतौ।  
महीधरसमो धृत्यां मत्तश्च गुणवत्तरः ॥ 2.1.38 ॥   
महीमहमिमां कृत्स्नामधितिष्ठन्तमात्मजम्।  
अनेन वयसा दृष्ट्वा यथास्वर्गमवाप्नुयाम् ॥ 2.1.39 ॥   
इत्येतैर्विविदैस्तैस्तैरन्यपार्थिवदुर्लभैः।  
शिष्टैरपरिमेयैश्च लोके लोकोत्तरैर्गुणैः ॥ 2.1.40 ॥   
तं समीक्ष्य महाराजो युक्तं समुदितैः शुभैः।  
निश्चित्य सचिवैः सार्द्धं युवराजममन्यत ॥ 2.1.41 ॥   
दिव्यन्तरिक्षे भूमौ च घोरमुत्पातजं भयम्।  
सञ्चचक्षे च मेधावी शरीरे चात्मनो जराम् ॥ 2.1.42 ॥   
पूर्णचन्द्राननस्याथ शोकापनुदमात्मनः।  
लोके रामस्य बुबुधे सम्प्रियत्वं महात्मनः ॥ 2.1.43 ॥   
आत्मनश्च प्रजानां च श्रेयसे च प्रियेण च।  
प्राप्तकालेन धर्मात्मा भक्त्या त्वरितवान्नृपः ॥ 2.1.44 ॥   
नानानगरवास्तव्यान् पृथग्जानपदानपि।  
समानिनाय मेदन्याः प्रधानान् पृथिवीपतीन् ॥ 2.1.45 ॥   
न तु केकयराजानं जनकं वा नराधिपः।  
त्वरया चानयामास पश्चातौ श्रोष्यतः प्रियम् ॥ 2.1.46 ॥   
तान् वेश्म नानाभरणैर्यथार्हं प्रतिपूजितान्।  
ददर्शालङ्कृतो राजा प्रजापतिरिव प्रजाः ॥ 2.1.47 ॥   
अथोपविष्टे नृपतौ तस्मिन् परबलार्दने।  
ततः प्रविविशुः शेषा राजानो लोकसम्मताः ॥ 2.1.48 ॥   
अथ राजवितीर्णेषु विविधेष्वासनेषु च।  
राजानमेवाभिमुखा निषेदुर्नियता नृपाः ॥ 2.1.49 ॥   
स लब्धमानैर्विनयान्वितैर्नृपैः पुरालयैर्जानपदैश्च मानवैः।  
उपोपविष्टैर्नृपतिर्वृतो बभौ सहस्रचक्षुर्भगवानिवामरैः ॥ 2.1.50 ॥   

</details>
</div>
