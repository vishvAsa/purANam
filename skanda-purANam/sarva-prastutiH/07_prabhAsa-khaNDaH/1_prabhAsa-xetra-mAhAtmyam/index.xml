<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१ प्रभास-क्षेत्र-माहात्म्यम् on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/</link>
    <description>Recent content in &#43;१ प्रभास-क्षेत्र-माहात्म्यम् on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/index.xml" rel="self" type="application/rss+xml" />
    <item>
      <title>००१ प्रश्नाध्यायवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/001_prashnAdhyAyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/001_prashnAdhyAyavarNanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;यश्चाद्यः पुरुषः पुराण इति यः संस्तूयते सर्वतः सोमेशः सुरसंयुतः क्षितितले यैर्वीक्षितो हीक्षणैः॥&lt;br&gt;&#xA;ते तीर्त्वा विततान्तरं भवभयं भूत्याऽभिसम्भूषिताः स्वर्गं यानवरैःप्रयान्ति सुकृतैर्यज्ञै यथा यज्विनः ॥ १ ॥&lt;br&gt;&#xA;प्रसरद्बिन्दुनादाय शुद्धामृतमयात्मने ॥&lt;br&gt;&#xA;षड्त्रिंशत्तत्त्वदेहाय नमश्चिन्मात्रमूर्तये ॥ २ ॥&lt;br&gt;&#xA;अमृतेनोदरस्थेन म्रियन्ते सर्वदेवताः ॥&lt;br&gt;&#xA;कण्ठस्थित विषेणापि यो जीवति स पातुः वः ॥ ३ ॥&lt;br&gt;&#xA;सत्रान्ते सूतमनघं नैमिषेया महर्षयः॥&lt;br&gt;&#xA;पुराणसंहितां पुण्यां पप्रच्छू रोमहर्षणम्॥ ४ ॥&lt;br&gt;&#xA;त्वया सूत महा बुद्धे भगवान्ब्रह्मवित्तमः ॥&lt;br&gt;&#xA;इतिहासपुराणार्थे व्यासः सम्यगुपासितः ॥ ५ ॥&lt;br&gt;&#xA;तस्य ते सर्वरोमाणि वचसा हर्षितानि यत् ॥&lt;br&gt;&#xA;द्वैपायनस्यानुभावात्ततोऽभू रोमहर्षणः ॥ ६ ॥&lt;br&gt;&#xA;भवन्तमेव प्रथमं व्याजहार स्वयं प्रभुः ॥&lt;br&gt;&#xA;मुनीनां संहितां वक्तुं व्यासः पौराणिकीं कथाम् ॥ ७ ॥&lt;br&gt;&#xA;त्वं हि स्वायम्भुवे यज्ञे सुत्याहे वितते हरिः ॥&lt;br&gt;&#xA;सम्भूतः संहितां वक्तुं स्वांशेन पुरुषोत्तमः ॥ ८ ॥&lt;br&gt;&#xA;तस्माद्भवन्तं पृच्छामः पुराणे स्कन्दकीर्तिते ॥&lt;br&gt;&#xA;प्रभासक्षेत्रमाहात्म्ये ब्राह्मी यात्रा श्रुता पुरा ॥ ९ ॥&lt;br&gt;&#xA;अधुना वैष्णवीं रौद्रीं यात्रां सर्वार्थसंयुताम् ॥&lt;br&gt;&#xA;वक्तुमर्हसि चास्माकं पुराणार्थविशारद ॥ 7.1.1.१० ॥&lt;br&gt;&#xA;मुनीना वचनं श्रुत्वा सूतः पौराणिकोत्तमः ॥&lt;br&gt;&#xA;प्रणम्य शिरसा प्राह व्यासं सत्यवतीसुतम् ॥ ११ ॥&lt;br&gt;&#xA;॥ रोमहर्षण उवाच ॥ ॥&lt;br&gt;&#xA;श्रीवत्साङ्कं जगद्योनिं हरिमोङ्काररूपिणम् ॥&lt;br&gt;&#xA;अप्रमेयं गुरुं देवं निर्मलं निर्मलाश्रयम् ॥ १२ ॥&lt;br&gt;&#xA;हंसं शुचिषदं व्योम व्यापकं सर्वदं शिवम् ॥&lt;br&gt;&#xA;उदासीनं निरायासं निष्प्रपञ्चं निरञ्जनम् ॥ १३ ॥&lt;br&gt;&#xA;शून्यं बिन्दुस्वरूपं तु ध्येयं ध्यानविवर्जितम् ॥&lt;br&gt;&#xA;अस्ति नास्तीति यं प्राहुः सुदूरे चान्तिके च यत् ॥ १४ ॥&lt;br&gt;&#xA;मनोग्राह्यं परं धाम पुरुषाख्यं जगन्मयम् ॥&lt;br&gt;&#xA;हृत्पङ्कजसमासीनं तेजोरूपं निरिन्द्रियम् ॥ १५ ॥&lt;br&gt;&#xA;एवंविधं नमस्कृत्य परमात्मानमीश्वरम् ॥&lt;br&gt;&#xA;कथां वदिष्ये द्विविधां द्विशरीरां तथैव तु ॥ १६ ॥&lt;br&gt;&#xA;दिव्यभाषासमोपेतां वेदाधिष्ठानसंयुताम् ॥&lt;br&gt;&#xA;पञ्चसन्धिसमायुक्तां षडलङ्कारभूषिताम् ॥ १७ ॥&lt;br&gt;&#xA;सप्तसाधनसंयुक्तां रसाष्टगुणरञ्जिताम् ॥&lt;br&gt;&#xA;गुणैर्नवभिराकीर्णां दशदोषविवर्जिताम् ॥ १८ ॥&lt;br&gt;&#xA;विभाषाभूषितां तद्वदेकायत्तां मनोहराम् ॥&lt;br&gt;&#xA;पञ्चकारणसंयुक्तां चतुष्करणसम्मताम् ॥१९ ॥&lt;br&gt;&#xA;Comments on Prabhaasa&lt;br&gt;&#xA;पुनश्च द्विविधां तद्वज्ज्ञानसन्दोहदायिनीम् ॥&lt;br&gt;&#xA;व्यासेन कथितां पुण्यां शृणुध्वं पापनाशिनीम् ॥ 7.1.1.२० ॥&lt;br&gt;&#xA;यां श्रुत्वा पापकर्मापि गच्छेद्धि परमां गतिम् ॥&lt;br&gt;&#xA;दुःखत्रयविनिर्मुक्तः सर्वातङ्कविवर्जितः ॥ २१ ॥&lt;br&gt;&#xA;न नास्तिके कथां पुण्यामिमां ब्रूयात्कदाचन ॥&lt;br&gt;&#xA;श्रद्दधानाय शान्ताय कीर्तनीया द्विजातये ॥२२ ॥&lt;br&gt;&#xA;निषेकादिः श्मशानान्तो मन्त्रैर्यस्योदितो विधिः ॥&lt;br&gt;&#xA;तस्य शास्त्रेऽधिकारोऽस्ति ज्ञेयो नान्यस्य कस्यचित्॥ २३ ॥&lt;br&gt;&#xA;चतुःपक्षावदातस्य विशुद्धिर्ब्राह्मणस्य च ॥&lt;br&gt;&#xA;सद्वृत्तस्याधिकारोऽस्ति शास्त्रेऽस्मिन्वेदसम्मते ॥ २४ ॥&lt;br&gt;&#xA;यथा सुराणां प्रवरो देवदेवो महेश्वरः ॥&lt;br&gt;&#xA;नदीनां च यथा गङ्गा वर्णानां ब्राह्मणो यथा ॥ २५ ॥&lt;br&gt;&#xA;अक्षराणां तु सर्वेषामोङ्कारः प्रथमो यथा ॥&lt;br&gt;&#xA;पूज्यानां तु यथा माता गुरूणां च यथा पिता ॥&lt;br&gt;&#xA;तथैव सर्वशास्त्राणां प्रधानं स्कन्दकीर्तितम् ॥ २६ ॥&lt;br&gt;&#xA;पुरा कैलासशिखरे ब्रह्मादीनां च सन्निधौ ॥&lt;br&gt;&#xA;स्कान्दं पुराणं कथितं पार्वत्यग्रे पिनाकिना ॥ ॥ २७ ॥&lt;br&gt;&#xA;पार्वत्या षण्मुखस्याग्रे तेन नन्दिगणाय वै ॥&lt;br&gt;&#xA;नन्दिना तु कुमाराय तेन व्यासाय धीमते ॥ २८ ॥&lt;br&gt;&#xA;व्यासेन मे समाख्यातं भवद्भ्योऽहं प्रकीर्तये ॥ २९ ॥&lt;br&gt;&#xA;यूयं सद्भावसंयुक्ता यतः सर्वे महर्षयः ॥&lt;br&gt;&#xA;तेन मे भाषितुं श्रद्धा भवतां स्कन्दसंहिताम् ॥ 7.1.1.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्रश्नाध्यायवर्णनं नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ पुराणपुस्तकदानफलवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/002_purANapustakadAnaphalavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/002_purANapustakadAnaphalavarNanam/</guid>
      <description>&lt;p&gt;॥ ऋषय ऊचुः ॥ ॥&lt;br&gt;&#xA;कथाया लक्षणं ब्रूहि गुणदोषान्सविस्तरान् ॥&lt;br&gt;&#xA;आर्षेयपौरुषेयाणां काव्यचिह्नपरीक्षणम् ॥&lt;br&gt;&#xA;कथं ज्ञेयं महाबुद्धे श्रोतुमिच्छामहे वयम् ॥ १ ॥&lt;br&gt;&#xA;॥ सूत उवाच ॥ ॥&lt;br&gt;&#xA;अथ सङ्क्षेपतो वक्ष्ये पुराणानामनुक्रमम् ॥&lt;br&gt;&#xA;लक्षणं चैव सङ्ख्यां च उक्तभेदांस्तथैव च ॥ २ ॥&lt;br&gt;&#xA;पुरा तपश्चचारोग्रममराणां पितामहः ॥&lt;br&gt;&#xA;आविर्भूतास्ततो वेदाः सषडङ्गपदक्रमाः ॥ ३ ॥&lt;br&gt;&#xA;ततः पुराणमखिलं सर्वशास्त्रमयं ध्रुवम् ॥&lt;br&gt;&#xA;नित्यशब्दमयं पुण्यं शत कोटिप्रविस्तरम् ॥ ४ ॥&lt;br&gt;&#xA;निर्गतं ब्रह्मणो वक्त्राद्ब्राह्मं वैष्णवमेव च ॥&lt;br&gt;&#xA;शैवं भागवतं चैव भविष्यं नारदीयकम् ॥ ५ ॥&lt;br&gt;&#xA;मार्कण्डेयमथाग्नेयं ब्रह्मवैवर्तमेव च ॥&lt;br&gt;&#xA;लैङ्गं तथा च वाराहं स्कान्दं वामनमेव च ॥ ६ ॥&lt;br&gt;&#xA;कौर्म्यं मात्स्यं गारुडं च वायवीयमनन्तरम् ॥&lt;br&gt;&#xA;अष्टादशं समुद्दिष्टं सर्वपातकनाशनम् ॥ ॥ ७ ॥&lt;br&gt;&#xA;एकमेव पुरा ह्यासीद्ब्रह्माण्डं शतकोटिधा ॥ ८ ॥&lt;br&gt;&#xA;ततोऽष्टादशधा कृत्वा वेदव्यासो युगेयुगे ॥&lt;br&gt;&#xA;प्रख्यापयति लोकेऽस्मिन्साक्षान्नारायणांशजः ॥ ९ ॥&lt;br&gt;&#xA;अन्यान्युपपुराणानि मुनिना कथितानि तु ॥&lt;br&gt;&#xA;तानि वः कथयिष्यामि सङ्क्षेपादवधार्यताम् ॥ 7.1.2.१० ॥&lt;br&gt;&#xA;आद्यं सनत्कुमारोक्तं नारसिंहमतः परम् ॥&lt;br&gt;&#xA;तृतीयं स्कान्दमुद्दिष्टं कुमारेणानुभाषितम् ॥ ११॥&lt;br&gt;&#xA;चतुर्थं शिवधर्माख्यं साक्षान्नन्दीशभाषितम्॥&lt;br&gt;&#xA;दुर्वाससोक्तमाश्चर्य्यं नारदोक्तमतः परम् ॥१२॥&lt;br&gt;&#xA;कापिलं मानवं चैव तथैवोशनसेरितम्॥&lt;br&gt;&#xA;ब्रह्माण्डं वारुणं चान्यत्कालिकाह्वयमेव च॥ १३॥&lt;br&gt;&#xA;माहेश्वरं तथा साम्बं सौरं सर्वार्थसञ्चयम्॥।&lt;br&gt;&#xA;पराशरोक्तं परमं मारीचं भार्गवाह्वयम् ॥१४॥&lt;br&gt;&#xA;एतान्युपपुराणानि कथितानि द्विजोत्तमाः॥१५॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;पुराणसङ्ख्यामाचक्ष्व सूत विस्तरशः क्रमात्॥&lt;br&gt;&#xA;दानधर्ममशेषज्ञ यथावदनुपूर्वशः ॥ १६॥&lt;br&gt;&#xA;॥ सूत उवाच ॥ ॥&lt;br&gt;&#xA;इदमेव पुराणेऽस्मिन्पुराणपुरुषस्तदा ॥&lt;br&gt;&#xA;यदुक्तवान्स विश्वात्मा मनवे तन्निबोधत ॥१७॥&lt;br&gt;&#xA;पुराणं सर्वशास्त्राणां ब्रह्माण्डं प्रथमं स्मृतम् ॥&lt;br&gt;&#xA;अनन्तरं च वक्त्रेभ्यो वेदास्तस्य विनिर्गताः॥१८॥&lt;br&gt;&#xA;पुराणमेकमेवासीत्तस्मिन्कल्पान्तरेतथा॥&lt;br&gt;&#xA;त्रिवर्गसाधनं पुण्यं शतकोटिप्रविस्तरम् ॥ १९॥&lt;br&gt;&#xA;विनिर्दग्धेषु लोकेषु कृष्णेनानन्तरूपिणा ॥&lt;br&gt;&#xA;साङ्गांश्च चतुरो वेदान्पुराणन्यायविस्तरम् ॥7.1.2.२०॥।&lt;br&gt;&#xA;मीमांसां धर्मशास्त्रं च परिगृह्यात्मसात्कृतम् ॥&lt;br&gt;&#xA;मत्स्यरूपेण च पुनः कल्पादावुदकार्णवे॥२१॥&lt;br&gt;&#xA;अशेषमेव कथितं ब्रह्मणे दिव्यचक्षुषे ॥&lt;br&gt;&#xA;ब्रह्मा जगाद च मुनींस्त्रिकालज्ञानदर्शनः ॥ २२ ॥&lt;br&gt;&#xA;प्रवृत्तिः सर्वशास्त्राणां पुराणस्याभवत्ततः ॥ २३ ॥&lt;br&gt;&#xA;ततः कालक्रमेणासौ व्यासरूपधरो हरिः ॥&lt;br&gt;&#xA;अष्टादशपुराणानि सङ्क्षेप्स्यति युगेयुगे ॥ २४ ॥&lt;br&gt;&#xA;चतुर्लक्षप्रमाणानि द्वापरेद्वापरे सदा ॥&lt;br&gt;&#xA;तदाष्टादशधा कृष्णा भूर्लोकेऽस्मिन्प्रभाषते ॥ २५ ॥&lt;br&gt;&#xA;अद्याऽपि देवलोके तु शतकोटिप्रविस्तरम् ॥&lt;br&gt;&#xA;तदर्थोऽत्र चतुर्लक्षः सङ्क्षेपेण निवेशितः ॥ २६ ॥&lt;br&gt;&#xA;पुराणानि दशाष्टौ च साम्प्रतं तदिहोच्यते॥&lt;br&gt;&#xA;नामतस्तानि वक्ष्यामि सङ्ख्यां च मुनिसत्तमाः ॥ २७ ॥&lt;br&gt;&#xA;ब्रह्मणाऽभिहितं पूर्वं यावन्मात्रं मरीचये ॥&lt;br&gt;&#xA;ब्राह्मं तद्दशसाहस्रं पुराणं तदिहोच्यते ॥ २८ ॥&lt;br&gt;&#xA;लिखित्वा तच्च यो दद्याज्जलधेनुसमन्वितम् ॥&lt;br&gt;&#xA;वैशाख्यां पौर्णमास्यां च ब्रह्मलोके महीयते ॥ २९ ॥&lt;br&gt;&#xA;एतदेव यदा पद्ममभूद्धैरण्मयं जगत् ॥&lt;br&gt;&#xA;तद्वृत्तान्ताश्रयान्तं तत्पाद्ममित्युच्यते बुधैः ॥ 7.1.2.३० ॥&lt;br&gt;&#xA;पाद्मं तत्पञ्चपञ्चाशत्सहस्राणीह पठ्यते ॥&lt;br&gt;&#xA;तत्पुराणं च यो दद्यात्सुवर्णकमलान्वितम् ॥&lt;br&gt;&#xA;ज्येष्ठे मासि तिलैर्युक्तं सोऽश्वमेधफलं लभेत् ॥ ३१ ॥&lt;br&gt;&#xA;वाराहकल्पवृत्तान्तमधिकृत्य परात्परः ॥&lt;br&gt;&#xA;यत्राह धर्मानखिलांस्तदुक्तं वैष्णवं विदुः ॥३२॥&lt;br&gt;&#xA;चरितैरञ्चितं विष्णोस्तल्लोके वैष्णवं विदुः ॥&lt;br&gt;&#xA;त्रयोविंशतिसाहस्रं पुराणं तत्प्रकीर्तितम् ॥ ३३ ॥&lt;br&gt;&#xA;तदाषाढे च यो दद्याद्घृतधेनुसमन्वितम् ॥&lt;br&gt;&#xA;पौर्णमास्यां विशुद्धायां सं पदं याति वैष्णवम् ॥ ३४ ॥&lt;br&gt;&#xA;श्रुतकल्पप्रसङ्गेन धर्मान्वायुरथाब्रवीत् ॥&lt;br&gt;&#xA;यत्र तद्वायवीयं स्याद्रुद्रमाहात्म्यसंयुतम् ॥ ३५ ॥&lt;br&gt;&#xA;चतुर्विंशतिसाहस्रं नाना वृत्तान्तसंयुतम् ॥&lt;br&gt;&#xA;धर्मार्थकाममोक्षैश्च साधुवृत्तसमन्वितम्॥ ३६ ॥&lt;br&gt;&#xA;श्रावण्यां श्रावणे मासि गुडधेनुसमन्वितम् ॥&lt;br&gt;&#xA;यो दद्याद्दधिसंयुक्तं ब्राह्मणाय कुटुम्बिने ॥&lt;br&gt;&#xA;शिवलोके स पूतात्मा कल्पमेकं वसेन्नरः ॥ ३७ ॥&lt;br&gt;&#xA;पुनः सञ्जायते मर्त्यो ब्राह्मणो वेदवित्तमः ॥&lt;br&gt;&#xA;वेदविद्यार्थतत्त्वज्ञो व्याख्यातत्त्वार्थवित्तमः ॥ ३८ ॥&lt;br&gt;&#xA;यत्राधिकृत्य गायत्रीं वर्ण्यते धर्मविस्तरः ॥&lt;br&gt;&#xA;वृत्रासुरवधोपेतं तद्भागवतमुच्यते ॥ ३९ ॥&lt;br&gt;&#xA;सारस्वतस्य कल्पस्य मध्ये ये स्युर्नरामराः॥&lt;br&gt;&#xA;तद्वृत्तान्तोद्भवं पुण्यं पुण्योद्वाहसमन्वितम् ॥ 7.1.2.४० ॥&lt;br&gt;&#xA;लिखित्वा तच्च यो दद्याद्धेमसिंहसमन्वितम् ॥&lt;br&gt;&#xA;पौर्णमास्यां प्रौष्ठपद्यां स याति परमां गतिम् ॥ ॥४१॥&lt;br&gt;&#xA;अष्टादशसहस्राणि पुराणं तत्प्रकीर्तितम्॥४२॥&lt;br&gt;&#xA;यत्राह नारदो धर्मान्बृहत्कल्पाश्रयांस्त्विह ॥&lt;br&gt;&#xA;पञ्चविंशत्सहस्राणि नारदीयं तदुच्यते ॥४३॥&lt;br&gt;&#xA;तदिषे पञ्चदश्यां तु यो दद्याद्धेनुसंयुतम्॥&lt;br&gt;&#xA;उत्तमां सिद्धिमाप्नोति इह लोके परत्र च॥&lt;br&gt;&#xA;सर्वान्कामानवाप्नोति नात्र कार्या विचारणा ॥४४॥&lt;br&gt;&#xA;यत्राधिकृत्य शकुनीन्धर्माधर्मविचारणम् ॥&lt;br&gt;&#xA;पुराणं नवसाहस्रं मार्कण्डेयं तदुच्यते ॥ ४५॥&lt;br&gt;&#xA;परिलिख्य च यो दद्यात्सौवर्णकरिसंयुतम् ॥&lt;br&gt;&#xA;कार्तिक्यां पौण्डरीकस्य यज्ञस्य फलभाग्भवेत् ॥ ४६ ॥&lt;br&gt;&#xA;यत्तदीशानकल्पस्य वृत्तान्तमधिकृत्य च ॥&lt;br&gt;&#xA;वशिष्ठायाऽग्निना प्रोक्तमाग्नेयं तत्प्रचक्षते ॥ ४७ ॥&lt;br&gt;&#xA;लिखित्वा तच्च यो दद्याद्धेमपद्मसमन्वितम् ॥&lt;br&gt;&#xA;मार्गशीर्षे विधानेन तिलधेनुयुतं तथा ॥&lt;br&gt;&#xA;तच्च षोडशसाहस्रं सर्वक्रतुफलप्रदम् ॥ ४८ ॥&lt;br&gt;&#xA;यत्राधिकृत्य माहात्म्यमादित्यस्य चतुर्मुखः ॥&lt;br&gt;&#xA;अघोरकल्पवृत्तान्तप्रसङ्गेन जगत्पतिः ॥&lt;br&gt;&#xA;मनवे कथयामास भूतग्रामस्य लक्षणम् ॥ ४९ ॥&lt;br&gt;&#xA;चतुर्दशसहस्राणि तथा पञ्चशतानि च ॥&lt;br&gt;&#xA;भविष्यचरितप्रायं भविष्यं तदिहोच्यते ॥ 7.1.2.५० ॥&lt;br&gt;&#xA;तत्पौषमासि यो दद्यात्पौर्णमास्यां विमत्सरः ॥&lt;br&gt;&#xA;गुडकुम्भसमायुक्तमग्निष्टोमफलं लभेत् ॥ ॥ ५१ ॥&lt;br&gt;&#xA;रथन्तरस्य कल्पस्य वृत्तान्तमधिकृत्य च ॥&lt;br&gt;&#xA;सावर्णिना नारदाय कृष्णमाहात्म्यसंयुतम् ॥&lt;br&gt;&#xA;प्रोक्तं ब्रह्मवराहस्य चरितं वर्ण्यतेऽत्र च ॥५२॥&lt;br&gt;&#xA;तदष्टादशसाहस्रं ब्रह्मवैवर्तमुच्यते ॥&lt;br&gt;&#xA;पुराणं ब्रह्मवैवर्तं यो दद्याद्ब्राह्मणोत्तमे ॥&lt;br&gt;&#xA;माघमासे पौर्णमास्यां ब्रह्मलोके महीयते ॥ ५३ ॥&lt;br&gt;&#xA;यत्राग्निलिङ्गमध्यस्थः प्राह देवो महेश्वरः ॥&lt;br&gt;&#xA;धर्मार्थकाममोक्षार्थानाग्नेयमधिकृत्य च ॥ ५४ ॥&lt;br&gt;&#xA;कल्पं तल्लैङ्गमित्युक्तं पुराणं ब्रह्मणा स्वयम् ॥ ५५ ॥&lt;br&gt;&#xA;तदेकादशसाहस्रं फाल्गुन्यां यः प्रयच्छति ॥&lt;br&gt;&#xA;तिलधेनुसमायुक्तं स याति शिवसात्म्यताम् ॥५६॥&lt;br&gt;&#xA;महावराहस्य पुनर्माहात्म्यमधिकृत्य च ॥&lt;br&gt;&#xA;विष्णुनाऽभिहितं क्षोण्यै तद्वाराहमिहोच्यते ॥५७॥&lt;br&gt;&#xA;मानवस्य प्रसङ्गेन धन्यस्य मुनिसत्तमाः ॥&lt;br&gt;&#xA;चतुर्विंशत्सहस्राणि तत्पुराणमिहोच्यते ॥ ५८ ॥&lt;br&gt;&#xA;काञ्चनं गरुडं कृत्वा तिलधेनुसमन्वितम्॥&lt;br&gt;&#xA;पौर्णमास्यामथो दद्याद्ब्राह्मणाय कुटुम्बिने॥&lt;br&gt;&#xA;वाराहस्यप्रसादेन पदमाप्नोति वैष्णवम्॥५९॥&lt;br&gt;&#xA;यत्र माहेश्वरान्धर्मानधिकृत्य च षण्मुखम् ॥&lt;br&gt;&#xA;कल्पे तत्पुरुषे वृत्ते चरितैरुपबृंहितम् ॥7.1.2.६॥।&lt;br&gt;&#xA;स्कान्दं नाम पुराणं तदेकाशीति निगद्यते॥&lt;br&gt;&#xA;सहस्राणि शतं चैकमिति मर्त्येषु पठ्यते॥६१॥&lt;br&gt;&#xA;परिलेख्य च यो दद्याद्धेमशूलसमन्वितम् ॥&lt;br&gt;&#xA;शैवं स पदमाप्नोति मकरोपगमे रवेः ॥ ६२ ॥&lt;br&gt;&#xA;त्रिविक्रमस्य माहात्म्यमधिकृत्य चतुर्मुखः ॥&lt;br&gt;&#xA;त्रिवर्गमभ्यधात्तत्तु वामनं परिकीर्तितम् ॥ ६३॥&lt;br&gt;&#xA;पुराणं दशसाहस्रं कौर्मकल्पानुगं शिवम्॥ ६४ ॥&lt;br&gt;&#xA;यः शरद्विषुवे दद्याद्धेमवस्त्रसमन्वितम्॥&lt;br&gt;&#xA;क्षौमावृतं युतं धेन्वा स पदं याति वैष्णवम् ॥६५॥&lt;br&gt;&#xA;यच्च धर्मार्थकामानां मोक्षस्य च रसातले ॥&lt;br&gt;&#xA;माहात्म्यं कथयामास कूर्मरूपी जनार्दनः ॥६६॥&lt;br&gt;&#xA;इन्द्रद्युम्नप्रसङ्गेन ऋषीणां शक्रसन्निधौ ॥&lt;br&gt;&#xA;सप्तदशसहस्राणि लक्ष्मीकल्पानुषङ्गिकम् ॥६७॥&lt;br&gt;&#xA;यो दद्यादयने कौर्मं हेमकूर्मसमन्वितम्॥&lt;br&gt;&#xA;गोसहस्रप्रदानस्य स फलं प्राप्नुयान्नरः॥६८॥&lt;br&gt;&#xA;श्रुतीनां यत्र कल्पादौ प्रवृत्त्यर्थं जनार्दनः॥&lt;br&gt;&#xA;मत्स्यरूपी च मनवे नरसिंहोपवर्णनम् ॥६९॥&lt;br&gt;&#xA;अधिकृत्याब्रवीत्सप्तकल्पवृत्तं मुनिव्रताः॥।&lt;br&gt;&#xA;तन्मात्स्यमिति जानीध्वं सहस्राणि चतुदर्श ॥ 7.1.2.७० ॥&lt;br&gt;&#xA;विषुवे हैममत्स्येन धेन्वा क्षौमयुगान्वितम् ॥&lt;br&gt;&#xA;यो दद्यात्पृथिवी तेन दत्ता भवति चाखिला ॥॥ ॥७१॥&lt;br&gt;&#xA;यदा वा गरुडे कल्पे विश्वाण्डाद्गरुडोऽभवत् ॥&lt;br&gt;&#xA;अधिकृत्याब्रवीत्कृष्णो गारुडं तदिहोच्यते ॥७२॥&lt;br&gt;&#xA;तदष्टादश चैकं च सहस्राणीह पठ्यते ॥।&lt;br&gt;&#xA;स्वर्णहंससमायुक्तं यो दद्यादयने परे ॥&lt;br&gt;&#xA;स सिद्धिं लभते मुख्यां शिवलोके च संस्थितिम् ॥ ७३ ॥&lt;br&gt;&#xA;ब्रह्मा ब्रह्माण्डमाहात्म्यमधिकृत्याब्रवीत्पुनः ॥&lt;br&gt;&#xA;तच्च द्वादशसाहस्रं ब्रह्माण्डं द्विशताधिकम् ॥७४॥&lt;br&gt;&#xA;भविष्याणां च कल्पानां श्रूयते यत्र विस्तरः ॥&lt;br&gt;&#xA;तद्ब्रह्माण्डं पुराणं तु ब्रह्मणा समुदाहृतम् ॥ ७९ ॥&lt;br&gt;&#xA;यो दद्यात्तु व्यतीपात ऊर्णायुगसमन्वितम् ॥&lt;br&gt;&#xA;राजसूयसहस्रस्य फलमाप्नोति मानवः ॥ ७६ ॥&lt;br&gt;&#xA;हेमधेन्वायुतं तच्च ब्रह्मलोकफलप्रदम्॥&lt;br&gt;&#xA;चतुर्लक्षमिदं प्रोक्तं व्यासेनाद्भुतकर्मणा ॥ ७७ ॥&lt;br&gt;&#xA;इदं लोकहितार्थाय सङ्क्षिप्तं द्वापरे द्विजाः ॥ ७८ ॥&lt;br&gt;&#xA;इदमद्यापि देवेषु शतकोटिप्रविस्तरम् ॥&lt;br&gt;&#xA;उपभेदान्प्रवक्ष्यामि लोके ये सम्प्रतिष्ठिताः ॥ ७९ ॥&lt;br&gt;&#xA;पाद्मे पुराणे यत्प्रोक्तं नारसिंहोपवर्णनम् ॥&lt;br&gt;&#xA;तच्चाष्टादशसाहस्रं नारसिंहमिहोच्यते ॥ 7.1.2.८० ॥&lt;br&gt;&#xA;नन्दिने यत्र माहात्म्यं कार्तिकेयेन वर्णितम् ॥&lt;br&gt;&#xA;लोके नन्दिपुराणं वै ख्यातमेतद्द्विजोत्तमाः ॥ ८१ ॥&lt;br&gt;&#xA;यत्र साम्बं पुरस्कृत्य भविष्यति कथानकम् ॥&lt;br&gt;&#xA;प्रोच्यते तत्पुनर्लोके साम्बमेव मुनिव्रताः ॥ ८२ ॥&lt;br&gt;&#xA;एवमादित्यसञ्ज्ञं तु तत्रैव परिपठ्यते ॥&lt;br&gt;&#xA;अष्टादशभ्यस्तु पृथक्पुराणं यच्च दृश्यते ॥&lt;br&gt;&#xA;विजानीध्वं द्विजश्रेष्ठास्तदेतेभ्यो विनिर्गतम् ॥ ८३ ॥&lt;br&gt;&#xA;पञ्चाङ्गानि पुराणस्य चाख्यानमितरत्स्मृतम् ॥&lt;br&gt;&#xA;सर्गश्च प्रतिसर्गश्च वंशो मन्वन्तराणि च ॥&lt;br&gt;&#xA;वंशानुवंशचरितं पुराणं पञ्चलक्षणम् ॥ ८४ ॥&lt;br&gt;&#xA;ब्रह्मविष्ण्वर्करुद्राणां माहात्म्यं भुवनस्य च ॥&lt;br&gt;&#xA;संहारश्च प्रदृश्येत पुराणं पञ्चलक्षणम् ॥ ८५ ॥&lt;br&gt;&#xA;धर्मश्चार्थश्च कामश्च मोक्षश्च परिकीर्त्यते ॥&lt;br&gt;&#xA;सर्वेष्वपि पुराणेषु तद्विरूढे च यत्फलम् ॥ ८६ ॥&lt;br&gt;&#xA;सात्विकेषु च कल्पेषु माहात्म्यमधिकं हरेः ॥&lt;br&gt;&#xA;राजसेषु च माहात्म्यमधिकं ब्रह्मणो विदुः ॥ ८७ ॥&lt;br&gt;&#xA;तद्वदग्रे च माहात्म्यं तामसेषु शिवस्य हि ॥&lt;br&gt;&#xA;सङ्कीर्णे च सरस्वत्याः पितॄणां च निगद्यते ॥ ८८ ॥&lt;br&gt;&#xA;चतुर्भिर्भगवान्विष्णुर्द्वाभ्यां ब्रह्मा तथा रविः ॥&lt;br&gt;&#xA;अष्टादशपुराणेषु शेषेषु भगवाञ्छिवः ॥ ८९ ॥&lt;br&gt;&#xA;वेदवन्निश्चलं मन्ये पुराणं वै द्विजोत्तमाः ॥&lt;br&gt;&#xA;वेदाः प्रतिष्ठिताः सर्वे पुराणे नात्र संशयः ॥ 7.1.2.९० ॥&lt;br&gt;&#xA;बिभेत्यल्पश्रुताद्वेदो मामयं चालयिष्यति ॥&lt;br&gt;&#xA;इतिहासपुराणैस्तु निश्चलोऽयं कृतः पुरा ॥ ९१ ॥&lt;br&gt;&#xA;यन्न दृष्टं हि वेदेषु न दृष्टं स्मृतिषु द्विजाः ॥&lt;br&gt;&#xA;उभयोर्यत्र दृष्टं च तत्पुराणेषु गीयते ॥ ९२ ॥&lt;br&gt;&#xA;यो वेद चतुरो वेदान्साङ्गोपनिषदो द्विजः ॥&lt;br&gt;&#xA;पुराणं नैव जानाति न च स स्याद्विचक्षणः ॥ ९३ ॥&lt;br&gt;&#xA;अष्टादशपुराणानि कृत्वा सत्यवतीसुतः ॥&lt;br&gt;&#xA;भारताख्यानमकरोद्वेदार्थैरुपबृंहितम् ॥ ९४ ॥&lt;br&gt;&#xA;लक्षेणैकेन तत्प्रोक्तं द्वापरान्ते महात्मना ॥&lt;br&gt;&#xA;वाल्मीकिना च यत्प्रोक्तं रामोपाख्यानमुत्तमम् ॥ ९५ ॥&lt;br&gt;&#xA;ब्रह्मणा विहितं यच्च शतकोटिप्रविस्तरम्॥&lt;br&gt;&#xA;आह तन्नारदायैव तेन वाल्मीकये पुनः ॥ ९६ ॥&lt;br&gt;&#xA;वाल्मीकिना च लोके तु धर्मकामार्थसाधकम् ॥ ॥ ९७ ॥&lt;br&gt;&#xA;एवं सपादाः पञ्चैते लक्षाः पुण्याः प्रकीर्तिताः ॥&lt;br&gt;&#xA;पुरातनस्य कल्पस्य पुराणे तु विदुर्बुधाः ॥ ९८ ॥&lt;br&gt;&#xA;इतिहासपुराणानि भिद्यन्ते काल गौरवात् ॥&lt;br&gt;&#xA;स्कान्दं तथा च ब्रह्माण्डं पुराणं लैङ्गमेव च ॥ ९९ ॥&lt;br&gt;&#xA;वाराहकल्पे विप्रेन्द्रास्तेषां भेदः प्रवर्तते ॥&lt;br&gt;&#xA;अष्टादशप्रकारेण ब्रह्माण्डं भिन्नमेव हि ॥ 7.1.2.१०० ॥&lt;br&gt;&#xA;अष्टादशपुराणानि तेन जातानि भूतले ॥&lt;br&gt;&#xA;लैङ्गमेकादशविधं प्रभिन्नं द्वापरे शुभम् ॥ १०१ ॥&lt;br&gt;&#xA;स्कान्दं तु सप्तधा भिन्नं वेद व्यासेनधीमता ॥&lt;br&gt;&#xA;एकाशीतिसहस्राणि शतं चैकं तु सङ्ख्यया ॥ १०२ ॥&lt;br&gt;&#xA;तस्याऽऽद्यो यो विभागस्तु स्कन्दमाहात्म्यसंयुतः ॥&lt;br&gt;&#xA;माहेश्वरः समाख्यातो द्वितीयो वैष्णवः स्मृतः ॥ १०३ ॥&lt;br&gt;&#xA;तृतीयो ब्रह्मणः प्रोक्तः सृष्टिसङ्क्षेपसूचकः ॥&lt;br&gt;&#xA;काशीमाहात्म्यसंयुक्तश्चतुर्थः परिपठ्यते ॥ १०४ ॥&lt;br&gt;&#xA;रेवायाः पञ्चमो भागः सोज्जयिन्याः प्रकीर्तितः ॥&lt;br&gt;&#xA;षष्ठः कल्पो नागरश्च तीर्थमाहात्म्यसूचकः ॥ १०५ ॥&lt;br&gt;&#xA;सप्तमो यो विभागोऽयं स्मृतः प्राभासिको द्विजाः॥&lt;br&gt;&#xA;सर्वे द्वादशसाहस्रा विभागाः सम्प्रकीर्तिताः ॥ १०६ ॥&lt;br&gt;&#xA;अस्मिन्प्राभासिकः सर्वो वर्ण्यते क्षेत्रविस्तरः ॥&lt;br&gt;&#xA;तीर्थानां चैव माहात्म्यं माहात्म्यं शङ्करस्य च ॥ १०७ ॥&lt;br&gt;&#xA;अन्येषां चैव देवानां माहात्म्यं च प्रकीर्त्यते ॥&lt;br&gt;&#xA;इति भेदः पुराणानां सङ्क्षेपात्कथितो द्विजाः ॥ १०८ ॥&lt;br&gt;&#xA;इममष्टादशानां तु पुराणानामनुक्रमम्॥&lt;br&gt;&#xA;यः पठेद्धव्यकव्येषु स याति भवनं हरेः॥१०९॥&lt;br&gt;&#xA;इदं पवित्रं हि यशोनिधानमिदं पितॄणामपि वल्लभं च॥&lt;br&gt;&#xA;इदं च देवेष्वमृताय नित्यमिदं महापातकहृच्च पुंसाम्॥7.1.2.११॥।&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ससङ्ख्याकाष्टादशमहापुराणोपपुराणवर्णनपूर्वक पुराणपुस्तकदानफलवर्णनं नाम द्वितीयोऽध्यायः॥२॥&lt;/p&gt;</description>
    </item>
    <item>
      <title>००३ देवीप्रश्नवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/003_devIprashnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/003_devIprashnavarNanam/</guid>
      <description>&lt;p&gt;ऋषय ऊचुः॥&lt;br&gt;&#xA;कथितो भवता सर्गः प्रतिसर्गस्तथैव च॥&lt;br&gt;&#xA;वंशानुवंशचरितं पुराणानामनुक्रमः॥१॥&lt;br&gt;&#xA;मन्वन्तरप्रमाणं च ब्रह्माण्डस्य च विस्तरः॥&lt;br&gt;&#xA;ज्योतिश्चक्रस्वरूपं च यथावदनुवर्णितम्॥&lt;br&gt;&#xA;श्रोतुमिच्छामहे त्वत्तः साम्प्रतं तीर्थविस्तरम्॥२॥&lt;br&gt;&#xA;पृथिव्यां यानि तीर्थानि पापघ्नानि शुभानि च॥&lt;br&gt;&#xA;तानि सूतज कार्त्स्न्येन यथावद्वक्तुमर्हसि॥३॥&lt;br&gt;&#xA;सूत उवाच॥&lt;br&gt;&#xA;इदं पृष्टं पुरा देव्या कैलासशिखरोत्तमे॥&lt;br&gt;&#xA;नानाधातुविचित्राङ्गे नानारत्नसमन्विते॥४॥&lt;br&gt;&#xA;नानाद्रुमलताकीर्णे नानापुष्पोपशोभिते॥&lt;br&gt;&#xA;यक्षविद्याधराकीर्णे ह्यप्सरोगणसेविते॥५।&lt;br&gt;&#xA;तत्र ब्रहमा च विष्णुश्च स्कन्दनन्दिगणेश्वराः॥&lt;br&gt;&#xA;चन्द्रादित्यौ ग्रहैः सार्धं नक्षत्रध्रुवमण्डलम्॥६॥&lt;br&gt;&#xA;वायुश्च वरुणश्चैव कुबेरो धनदस्तथा॥&lt;br&gt;&#xA;ईशानश्चाग्निरिन्द्रश्च यमो निर्ऋतिरेव च॥७॥&lt;br&gt;&#xA;सरितः सागराः सर्वे पर्वता उरगास्तथा॥&lt;br&gt;&#xA;ब्राह्म्याद्या मातरश्चैव ऋषयश्च तपोधनाः॥८॥&lt;br&gt;&#xA;मूर्तिमन्ति च तीर्थानि क्षेत्राण्यायतनानि च॥&lt;br&gt;&#xA;दानवासुरदैत्याश्च पिशाचा भूतराक्षसाः॥7.1.3.१०&lt;br&gt;&#xA;तत्र सिंहासनं दिव्यं शतयोजनविस्तृतम्॥११।&lt;br&gt;&#xA;लक्षायुतसहस्रैश्च रुद्रकोटिभिरावृतम्॥&lt;br&gt;&#xA;तन्मध्ये सर्वतोभद्रं सिंहद्वारैः सुतोरणैः॥१२॥&lt;br&gt;&#xA;स्वच्छमौक्तिकसङ्काशं प्राकारशिखरावृतम्॥&lt;br&gt;&#xA;नन्दीश्वरमहाकालद्वारपालगणैर्वृतम्॥१३॥&lt;br&gt;&#xA;किङ्किणीजालमुखरैः सत्यताकैरलङ्कृतम्॥&lt;br&gt;&#xA;वितानच्छत्रखण्डैश्च मुक्तादामप्रलम्बितैः॥१४॥&lt;br&gt;&#xA;घण्टाचामरशोभाढयैर्दर्पणैश्चोपशोभितम्॥&lt;br&gt;&#xA;कलशैर्द्वारविन्यस्तरत्नपल्लवसंयुतैः॥१५॥&lt;br&gt;&#xA;चित्रितं चित्रशास्त्रज्ञै रत्नचूर्णैः समु्ज्वलैः॥&lt;br&gt;&#xA;स्वस्तिकैः पत्रवल्याद्यैर्लिङ्गोद्भवलतादिभिः॥१६॥&lt;br&gt;&#xA;शतसिंहासनाकीर्णं वेदिकाभिश्च शोभितम्॥&lt;br&gt;&#xA;आसीनै रुद्रवृन्दैश्च रुद्रकन्याकदम्बकैः॥१७॥&lt;br&gt;&#xA;लक्षपत्रदलाढ्यैश्च श्वेतपद्मैश्च भूषितम्॥&lt;br&gt;&#xA;अप्सरोभिः समाकीर्णं पुष्पप्रकरविस्तृतम्॥१८॥&lt;br&gt;&#xA;धूपितं धूपवर्त्तीभिः कुङ्कुमोदकसेचितम्॥&lt;br&gt;&#xA;वंशवीणामृदङ्गैश्च गोमुखैर्मुखवादनैः॥१९॥&lt;br&gt;&#xA;शङ्खभेरीनिनादेन दुन्दुभिध्वनितेन च॥&lt;br&gt;&#xA;गर्जद्भिर्गणवृन्दैश्च मेघस्वनितनिस्वनैः॥7.1.3.२० ॥&lt;br&gt;&#xA;गणानां स्तोत्रशब्देन सामवेदरवेण च॥&lt;br&gt;&#xA;प्रेक्षणीयैर्महानादैर्गेयहुङ्कारशोभितम्॥२१॥&lt;br&gt;&#xA;वृषनर्दितशब्देन गजवाजिरवेण च॥&lt;br&gt;&#xA;काञ्चीनूपुरशब्देन समाकीर्णदिगन्तरम्॥२२॥&lt;br&gt;&#xA;सर्वसम्पत्करं श्रीमच्छङ्करस्यैव मन्दिरम्॥&lt;br&gt;&#xA;वम्श वीणामृदङ्गैश्च नादितं तत्र तत्र ह ॥&lt;br&gt;&#xA;ऋग्वेदो मूर्तिमांश्चैव शक्रनीलसमद्युतिः ॥ २३ ॥&lt;br&gt;&#xA;दिव्यगन्धानुलिप्ताङ्गो दिव्याभरणभूषितः ॥&lt;br&gt;&#xA;संस्थितः पूर्वतस्तस्य दीप्यमानः स्वतेजसा ॥ २४ ॥&lt;br&gt;&#xA;उत्तरेण यजुर्वेदः शुद्धस्फटिकसन्निभः ॥&lt;br&gt;&#xA;दिव्यकुण्डलधारी च महाकायो महाभुजः ॥ २५ ॥&lt;br&gt;&#xA;स्थितः पश्चिम दिग्भागे सामवेदः सनातनः ॥&lt;br&gt;&#xA;रक्ताम्बरधरः श्रीमान्पप्ररागसमप्रभः ॥२६॥&lt;br&gt;&#xA;स्रग्दामधारी चित्रश्च गीतभूषणभूषितः ॥&lt;br&gt;&#xA;अथवांऽजनवच्छयामः स्थितो दक्षिणतस्तथा ॥ २७ ॥&lt;br&gt;&#xA;पिङ्गाक्षो लोहितग्रीवो हरिकेशो महातनुः ॥&lt;br&gt;&#xA;इतिहासषडङ्गानि पुराणान्यखिलानि च ॥ २८ ॥&lt;br&gt;&#xA;वेदोपनिषदश्छन्दो मीमांसारण्यकं तथा ॥&lt;br&gt;&#xA;स्वाहाकारवषट्कारौ रहस्यानि तथैव च ॥२९॥&lt;br&gt;&#xA;एतैः समन्वितैश्चैव तत्र ब्रह्मा स्वयं स्थितः ॥&lt;br&gt;&#xA;शक्तिरूपधरैर्मन्त्रैर्योगैश्वर्यसमन्वितैः॥ ॥ 7.1.3.३० ॥&lt;br&gt;&#xA;सहस्रपत्रकमलैरङ्कितैः सुरपूजितैः ॥&lt;br&gt;&#xA;पूजितैर्गणरुद्रैश्च ब्रह्मविष्विन्द्रवन्दितैः ॥३१॥&lt;br&gt;&#xA;चामराक्षेपव्यजनैर्वीजितैश्च समन्ततः ॥&lt;br&gt;&#xA;शोभितश्च सदा श्रीमांश्चन्द्रकोटिसमप्रभः ॥ ३२ ॥&lt;br&gt;&#xA;ज्ञानामृतसुतृप्तात्मा योगैश्वर्यप्रसादकः ॥&lt;br&gt;&#xA;योगीन्द्रमानसाम्भोज राजहंसो द्विजोत्तमः ॥ ३३ ॥&lt;br&gt;&#xA;अज्ञानतिमिरध्वंसी षट्त्रिंशत्तत्त्वभूषणः ॥&lt;br&gt;&#xA;सर्वसौख्यप्रदाता च तत्रास्ते चन्द्रशेखरः ॥३४॥&lt;br&gt;&#xA;तस्योत्सङ्गगता देवी तप्तकाञ्चनसप्रभा ॥&lt;br&gt;&#xA;पूजितो योगिनीवृन्दैः साधकैः सुरकिन्नरैः ॥ ३५ ॥&lt;br&gt;&#xA;सर्वलक्षणसम्पूर्णा सर्वाभरणभूषिता ॥&lt;br&gt;&#xA;योगसिद्धिप्रदा नित्यं मोक्षाभ्युदयदायिनीम् ॥ ३६ ॥&lt;br&gt;&#xA;सौभाग्यकदलीकन्दमूलबीजं च पार्वती ॥&lt;br&gt;&#xA;देवस्य मुखमालोक्य विस्मिता चारुलोचना ॥ ३७ ॥&lt;br&gt;&#xA;आनन्दभावं सञ्ज्ञाय आनन्दास्राविलेक्षणम् ॥&lt;br&gt;&#xA;उवाच देवी मधुरं कृताञ्जलिपुटा सती ॥ ३८ ॥ ॥&lt;br&gt;&#xA;देव्युवाच ॥ ॥&lt;br&gt;&#xA;जन्मकोटिसहस्राणि जन्मकोटिशतानि च ॥&lt;br&gt;&#xA;शोधितस्त्वं जगन्नाथ मया प्राणनचिन्तया ॥ ३९ ॥&lt;br&gt;&#xA;अर्द्धाङ्ग संस्थया वापि त्वद्वक्त्रध्यानकाम्यया ॥&lt;br&gt;&#xA;तथापि ते जगन्नाथ नान्तो लब्ध्वो महेश्वर ॥ 7.1.3.४० ॥&lt;br&gt;&#xA;अनन्तरूपिणे तुभ्यं देवदेव नमोऽस्तु ते ॥&lt;br&gt;&#xA;नमो वेदरहस्याय नमो वेदैः स्तुताय च ॥ ४१ ॥&lt;br&gt;&#xA;श्मशानरतिनित्याय नमो गगनचारिणे ॥&lt;br&gt;&#xA;ज्येष्ठसामरहस्याय शतरुद्रप्रियाय च ॥ ४२ ॥&lt;br&gt;&#xA;नमो वृषकृताङ्काय यजुर्वेदधराय च ॥&lt;br&gt;&#xA;ब्रह्माण्डकोटिसंलग्नमालिने गगनात्मने ॥ ४३ ॥&lt;br&gt;&#xA;मणिचित्रितकन्दाय नमः सर्वार्थसिद्धये ॥&lt;br&gt;&#xA;नमो वेदस्वरूपाय द्विज सिद्धिप्रियाय च ॥ ४४ ॥&lt;br&gt;&#xA;पुंस्त्रीविकाररूपाय नमश्चन्द्रार्द्धधारिणे ॥&lt;br&gt;&#xA;नमोग्नये सहोमाय आदित्यवरुणाय च ॥ ४५ ॥&lt;br&gt;&#xA;पृथिव्यै चान्तरिक्षाय वायवे दीक्षिताय च ॥&lt;br&gt;&#xA;संयोगाय वियोगाय धात्रे कर्त्रेऽपहारिणे ॥ ४६ ॥&lt;br&gt;&#xA;प्रदीप्तशूलहस्ताय ब्रह्मदण्डधराय च ॥&lt;br&gt;&#xA;नमः पतीनां पतये महतां पतये नमः ॥।. ॥ ४७ ॥&lt;br&gt;&#xA;नमः कालाग्निरुद्राय सप्तलोकनिवासिने ॥&lt;br&gt;&#xA;त्वं गतिः सर्वभूतानां भूतानां पतये नमः ॥ ४८ ॥&lt;br&gt;&#xA;नमस्ते भगवन्रुद्र नमस्ते भगवञ्छिव ॥&lt;br&gt;&#xA;नमस्ते परतः श्रेष्ठ नमस्ते परतः पर ॥ ४९ ॥&lt;br&gt;&#xA;जिह्वाचापल्यभावेन खेदितोऽसि मया प्रभो ॥&lt;br&gt;&#xA;तत्क्षन्तव्यं महेशान ज्ञानदिव्य नमोऽस्तु ते ॥7.1.3.५० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ममोत्सङ्गस्थिता देवि किं त्वं सास्राविलेक्षणा ॥&lt;br&gt;&#xA;अद्यापि किमपूर्णं ते तत्सर्वं करवाण्यहम् ॥ ५१ ॥&lt;br&gt;&#xA;वरं ब्रवीहि भद्रं ते स्तवेनानेन सुव्रते ॥&lt;br&gt;&#xA;ददामि ते न सन्देहः शोकं त्यज महेश्वरि ॥ ५२ ॥&lt;br&gt;&#xA;निष्कले सकले देवि स्थूले सूक्ष्मे चराचरे ॥&lt;br&gt;&#xA;न तत्पश्यामि देवेशि यत्त्वया रहितं भवेत् ॥ ५३ ॥&lt;br&gt;&#xA;अहं ते हृदये गौरि त्वं च मे हृदि संस्थिता ॥&lt;br&gt;&#xA;अहं भ्राता च पुत्रश्च बन्धुर्भर्ता तथैव च ॥ ५४ ॥&lt;br&gt;&#xA;त्वं तु मे भगिनी भार्या दुहिता बान्धवी स्नुषा ॥&lt;br&gt;&#xA;अहं यज्ञपतिर्यज्वा त्वं च श्रद्धा सदक्षिणा ॥ ५५ ॥&lt;br&gt;&#xA;ओङ्कारोऽहं वषट्कारः सामाहमृग्यजुस्तथा ॥&lt;br&gt;&#xA;अहमग्निश्च होता च यजमानस्तथैव च ॥ ५६ ॥&lt;br&gt;&#xA;अध्वर्युरहमुद्गाता ब्रह्माहं ब्रह्मवित्तथा ॥&lt;br&gt;&#xA;त्वं तु देव्यरणी चैव पत्नी तु परिकीर्त्यसे ॥ ५७ ॥&lt;br&gt;&#xA;स्वाहा स्वधा च सुश्रोणि त्वयि सर्वं प्रतिष्ठितम् ॥&lt;br&gt;&#xA;अहमिष्टो महायज्ञः पूर्वो यज्ञस्त्वमुच्यसे ॥ ५८ ॥&lt;br&gt;&#xA;पुरुषोऽहं वरारोहे प्रकृतिस्त्वं निगद्यसे ॥&lt;br&gt;&#xA;अहं विष्णुर्महावीर्यस्त्वं लक्ष्मीर्लोकभाविनी ॥ ५९ ॥&lt;br&gt;&#xA;अहमिन्द्रो महातेजाः प्राची त्वं परमेश्वरी ॥&lt;br&gt;&#xA;प्रजापतीनां रूपेण सर्वमाहं व्यवस्थितः ॥ 7.1.3.६० ॥&lt;br&gt;&#xA;तेषां या नायिकास्तास्त्वं रूपैस्तैस्तैरवस्थिता ॥&lt;br&gt;&#xA;दिवसोऽहं महादेवि रजनी त्वं निगद्यसे ॥ ६१ ॥&lt;br&gt;&#xA;निमेषोऽहं मुहूर्तश्च त्वं कला सिद्धिरेव च ॥&lt;br&gt;&#xA;अहं तेजोऽधिकः सूर्यस्त्वं तु सन्ध्या प्रकीर्त्त्यसे ॥ ६२ ॥&lt;br&gt;&#xA;अहं बीजधरः श्रेष्ठस्त्वं तु क्षेत्रं वरानने।&lt;br&gt;&#xA;अहं वनस्पतिः प्लक्षस्त्वं वनस्पतिरुच्यसे ॥ ॥ ६३ ॥&lt;br&gt;&#xA;शेषरूपधरो नित्ये फणामणिविभूषितः ॥&lt;br&gt;&#xA;रेवती त्वं विशालाक्षि मदविभ्रमलोचना ॥ ६४ ॥&lt;br&gt;&#xA;मोक्षोऽहं सर्वदुःखानां त्वं तु देवि परा गतिः ॥&lt;br&gt;&#xA;अपां पतिरहं भद्रे त्वं तु देवि सरिद्वरा ॥ ६५ ॥&lt;br&gt;&#xA;वडवाग्निरहं भद्रे त्वं तु दीप्तिः प्रकीर्तिता ॥&lt;br&gt;&#xA;प्रजापतिरहं कर्त्ता त्वं प्रजा प्रकृतिस्तथा ॥ ॥ ६६ ॥&lt;br&gt;&#xA;नागानामधिपश्चाहं पातालतलवासिनाम् ॥&lt;br&gt;&#xA;त्वं नागी नागराजोऽहं सहस्रफणभूषितः ॥ ६७ ॥&lt;br&gt;&#xA;निशाकरवरश्चाहं श्रेष्ठा त्वं रजनीकरी ॥&lt;br&gt;&#xA;कामोऽहं कामदो देवि त्वं रतिः स्मृतिरेव च ॥ ६८ ॥&lt;br&gt;&#xA;दुर्वासाश्चाप्यहं भद्रे त्वं क्षमा समचारिणी ॥&lt;br&gt;&#xA;लोभमोहतपश्चाहं त्वं तृष्णा तामसी स्मृता ॥ ६९ ॥&lt;br&gt;&#xA;ककुद्मान्वृषभश्चाहं योगमाता तपस्विनी ॥&lt;br&gt;&#xA;वायुरप्यहमव्यक्तस्त्वं गतिर्मनसूदनी ॥ 7.1.3.७० ॥&lt;br&gt;&#xA;अहं मोचयिता लोभे निर्ममा त्वं यशस्विनि ॥&lt;br&gt;&#xA;नयोऽहं सर्वकार्येषु नीतिस्त्वं कमलेक्षणा ॥ ७१ ॥&lt;br&gt;&#xA;अहमन्नं च भोक्ता च ओषधी त्वं निगद्यसे ॥&lt;br&gt;&#xA;अहमग्निश्च धूमश्च त्वमूष्मा ज्वालमेव च ॥ ७२ ॥&lt;br&gt;&#xA;अहं संवर्त्तको मेघस्त्वं च धारा ह्यनेकशः ॥&lt;br&gt;&#xA;अहं मुनीनां रूपेण त्वं तत्पत्नी प्रकीर्तिता ॥ ७३ ॥&lt;br&gt;&#xA;अहं संसारकर्त्ता वै त्वं तु सृष्टिर्वरानने ॥&lt;br&gt;&#xA;अहं शुक्रास्थिरोमाणि त्वं मज्जा बलमेव च ॥ ७४ ॥&lt;br&gt;&#xA;पर्जन्योऽहं महाभागे त्वं वृष्टिः परमेश्वरि ॥&lt;br&gt;&#xA;अहं संवत्सरो देवि त्वमृतुः परिकीर्त्तिता ॥ ७५ ॥&lt;br&gt;&#xA;अहं कृतयुगो देवि त्वं तु त्रेता निगद्यसे ॥&lt;br&gt;&#xA;युगोऽहं द्वापरः श्रीमांस्त्वं कलिः परमेश्वरि ॥ ७६ ॥&lt;br&gt;&#xA;आकाशश्चाप्यहं भद्रे पृथिवी त्वमिहोच्यसे ॥&lt;br&gt;&#xA;अहमदृश्यमूर्तिश्च दृश्यमूर्तिस्त्वमुच्यसे ॥ ७७ ॥&lt;br&gt;&#xA;वरदोऽहं वरारोहे मन्त्रस्त्वमिति चोच्यसे ॥&lt;br&gt;&#xA;अहं द्रष्टा च श्रोता च त्वं दृश्या श्रुतिरेव च ॥७८॥&lt;br&gt;&#xA;अहं वक्ता रमयिता त्वं वाच्या परमेश्वरि ॥&lt;br&gt;&#xA;अहं श्रोता च गाता च त्वं गीतिर्गेयमेव च॥७९॥&lt;br&gt;&#xA;अहं त्राता च गन्धश्च त्वं तु निघ्राणमेव च ॥&lt;br&gt;&#xA;अहं स्पर्शयिता कर्ता स्पर्श्यस्त्वं सृष्टमेव च ॥ 7.1.3.८० ॥&lt;br&gt;&#xA;अहं सर्वमिदं भूतं त्वं तु देवि न संशयः ॥&lt;br&gt;&#xA;स्रष्टाऽहं तव देवेशि त्वं सृजस्यखिलं जगत् ॥ ८१ ॥&lt;br&gt;&#xA;त्वया मया च देवेशि ओतप्रोतमिदं जगत् ॥&lt;br&gt;&#xA;एकधा दशधा चैव तथा शतसहस्रधा ॥ ८२ ॥&lt;br&gt;&#xA;ऐश्वर्येण तु संयुक्तौ सर्वप्राणि व्यवस्थितौ ॥&lt;br&gt;&#xA;अहं त्वं च विशालाक्षि सततं सम्प्रतिष्ठितौ ॥ ८३ ॥&lt;br&gt;&#xA;क्रीडामि क्रीडया देवि त्वया सार्द्धं वरानने ॥&lt;br&gt;&#xA;त्वं धृतिर्धारिणी लक्ष्मीः कान्ता मत्प्रकृतिर्ध्रुवम् ॥ ८४ ॥&lt;br&gt;&#xA;रतिः स्मृतिः कामचारी मम चाङ्गनिवासिनी ॥&lt;br&gt;&#xA;देवि किं बहुनोक्तेन प्राणेभ्योऽपि गरीयसी ॥ ८५ ॥&lt;br&gt;&#xA;वरं वरय देवशि यत्किञ्चिन्मनसि स्थितम्॥&lt;br&gt;&#xA;तत्ते ददामि तुष्टोऽहं यद्यपि स्यात्सुदुर्ल्लभम् ॥ ८६ ॥&lt;br&gt;&#xA;॥ देव्युवाच ॥ ॥&lt;br&gt;&#xA;धन्याहं कृतपुण्याहं तपः सुचरितं मया ॥&lt;br&gt;&#xA;यत्त्वयाऽहं जगन्नाथ हर्षदृष्ट्याऽवलोकिता ॥ ८७ ॥&lt;br&gt;&#xA;यदि तुष्टोऽसि मे देव वरं दातुं ममेच्छसि ॥&lt;br&gt;&#xA;तन्मे कथय देवेश साम्प्रतं तीर्थविस्तरम् ॥ ॥ ८८ ॥&lt;br&gt;&#xA;पृथिव्यां यानि तीर्थानि पापघ्नानि शिवानि च ॥&lt;br&gt;&#xA;तानि देवेश कार्त्स्न्येन यथावद्वक्तुमर्हसि ॥ ८९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि तीर्थमाहात्म्यमुत्तमम् ॥&lt;br&gt;&#xA;सर्वपापहरं नृणां पुण्यं देवर्षिसत्कृतम् ॥ 7.1.3.९० ॥&lt;br&gt;&#xA;तीर्थानां दर्शनं श्रेष्ठं स्नानं चैव सुरेश्वरि ॥&lt;br&gt;&#xA;श्रवणं च प्रशंसन्ति सदैव ऋषिसत्तमाः ॥ ९१ ॥&lt;br&gt;&#xA;पृथिव्यां नैमिषं तीर्थमन्तरिक्षे च पुष्करम् ॥&lt;br&gt;&#xA;केदारं च प्रयागं च विपाशा चोर्मिला तथा ॥ ९२ ॥&lt;br&gt;&#xA;कर्णवेणा महादेवी चन्द्रभागा सरस्वती ॥&lt;br&gt;&#xA;गङ्गासागरसम्भेदस्तथा वाराणसी शुभा ॥ ९३ ॥&lt;br&gt;&#xA;अर्घतीर्थं समाख्यातं गङ्गाद्वारं तथैव च ॥&lt;br&gt;&#xA;हिमस्थानं महातीर्थं तथा मायापुरी शुभा ॥ ९४ ॥&lt;br&gt;&#xA;शतभद्रा महाभागा सिन्धुश्चैव महा नदी ॥&lt;br&gt;&#xA;ऐरावती च कपिला शोणश्चैव महानदः ॥ ९५ ॥&lt;br&gt;&#xA;पयोधिः कौशिकी तद्वत्तथा गोदावरी शुभा ॥&lt;br&gt;&#xA;देवखातं गया चैव तथा द्वारावती शुभा ॥ ९६ ॥&lt;br&gt;&#xA;प्रभासं च महातीर्थं सर्वपातकनाशनम् ॥ ९७ ॥&lt;br&gt;&#xA;एवमादीनि तीर्थानि यानि सन्ति महीतले ॥&lt;br&gt;&#xA;तानि दृष्ट्वा तु देवेशि पुनर्जन्म न विन्दते ॥९८॥&lt;br&gt;&#xA;तिस्रः कोट्योऽर्धकोटी च तीर्थानामिह भूतले ॥&lt;br&gt;&#xA;सञ्जातानि पवित्राणि सर्वपापहराणि च ॥९९॥&lt;br&gt;&#xA;गन्तव्यानि महादेवि स्वधर्मस्य विवृद्धये ॥&lt;br&gt;&#xA;अशक्यानि शिवान्येवं गन्तुं चैव सुरेश्वरि ॥&lt;br&gt;&#xA;मनसा तानि सर्वाणि गन्तव्यानि समाहितैः ॥ 7.1.3.१०० ॥&lt;br&gt;&#xA;। देव्युवाच॥&lt;br&gt;&#xA;भगवन्प्राणिनः सर्वे सर्वोपद्रवसङ्कुलाः॥&lt;br&gt;&#xA;अल्पायुषः सदा बद्धा व्यामोहैर्मन्दिरोद्भवैः॥१०१॥&lt;br&gt;&#xA;त्रेतायां द्वापरे चैव किं नु वै दारुणे कलौ ॥&lt;br&gt;&#xA;तस्मात्तेषां हितार्थाय तत्तीर्थं त्वं प्रकीर्तय ॥&lt;br&gt;&#xA;येन दृष्टेन सर्वेषां तीर्थानां लभ्यते फलम् ॥१०२॥&lt;br&gt;&#xA;एवमुक्तस्तु पार्वत्या प्रहस्य परमेश्वरः ॥&lt;br&gt;&#xA;उवाच परया प्रीत्या वाचा मधुरया प्रभुः ॥१०३॥ ॥&lt;br&gt;&#xA;ईश्वर उवाच ॥ ॥&lt;br&gt;&#xA;त्वमेव हि चराः प्राणाः सर्वस्य जगतोरणिः ॥&lt;br&gt;&#xA;त्वया विरहितो देवि मुहूर्तमपि नोत्सहे ॥१०४॥&lt;br&gt;&#xA;शिवस्य च तथा शक्तेरन्तरं नास्ति पार्वति ॥&lt;br&gt;&#xA;न तदस्ति महादेवि यन्न जानासि शोभने ॥ १०५ ॥&lt;br&gt;&#xA;त्वया विनाऽहं न क्वास्मि न त्वं देवि मया विना ॥&lt;br&gt;&#xA;चन्द्रचन्द्रिकयोर्यद्वदग्नेरुष्णत्वमेव हि ॥ १०६ ॥&lt;br&gt;&#xA;तव देवि ममापीह नास्ति चैवान्तरं प्रिये ॥&lt;br&gt;&#xA;सर्वं चैव सुरेशानि यथावत्कथयाम्यहम् ॥ १०७ ॥&lt;br&gt;&#xA;रहस्यानां रहस्यं तु गोपनीयं प्रयत्नतः ॥&lt;br&gt;&#xA;नास्तिकाय न दातव्यं न च पापरताय च ॥ १०८ ॥&lt;br&gt;&#xA;दातव्यं भक्ति युक्ताय स्वशिष्याय सुताय वा ॥&lt;br&gt;&#xA;पूर्वमेव मया ख्यातं सारात्सारतरं प्रिये ॥१०९॥&lt;br&gt;&#xA;तीर्थोपनिषदः ख्याता लिङ्गोपनिषदस्तथा ॥&lt;br&gt;&#xA;योगोपनिषदो देवि पूर्वं वै कथितास्तव ॥ 7.1.3.११० ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;लेशेनापि न सिद्ध्यन्ति काङ्क्षमाणाः परं पदम् ॥&lt;br&gt;&#xA;योनीर्भ्रमन्तो दृश्यन्ते नरा नास्तिकवृत्तयः॥ ॥ १११ ॥&lt;br&gt;&#xA;तीर्थव्रतानि सेवन्ते प्रत्ययो नैव जायते ॥&lt;br&gt;&#xA;मोहितं तु जगत्पूर्वं मिथ्याज्ञानेन शङ्कर ॥ ११२ ॥&lt;br&gt;&#xA;किं ते फलं सुरश्रेष्ठ जगद्व्यामोहने कृते ॥ ११३ ॥&lt;br&gt;&#xA;सारात्सारतरं नाथ तव प्राणप्रियं हि यत् ॥&lt;br&gt;&#xA;तन्मे कथय देवेश प्रियाहं यदि ते प्रभो ॥ ११४ ॥&lt;br&gt;&#xA;इत्युक्तः स तया देव्या श्रीकण्ठः सुरनायकः ॥&lt;br&gt;&#xA;प्रहस्योवाच भगवान्गम्भीरार्थमिदं वचः ॥ ११५ ॥&lt;br&gt;&#xA;॥ईश्वर उवाच ॥ ॥&lt;br&gt;&#xA;शृणुष्वावहिता भूत्वा पृष्टोऽहं यस्त्वयाऽधुना ॥&lt;br&gt;&#xA;निष्फलं तत्प्रवक्ष्यामि वस्तुतत्त्वं यथास्थितम् ॥ ११६ ॥&lt;br&gt;&#xA;पूर्वमुक्तानि तीर्थानि यानि ते सुरसुन्दरि ॥&lt;br&gt;&#xA;तिस्रः कोट्योऽर्द्धकोटी च ब्रह्माण्डे सचराचरे ॥११७॥&lt;br&gt;&#xA;तेषां च गोपितं तीर्थं प्रभासं चैव सुव्रते ॥११८॥&lt;br&gt;&#xA;एवमुक्तं महादेवि प्रभासं क्षेत्रमुत्तमम् ॥&lt;br&gt;&#xA;दृष्ट्वा संस्काररहिताः कलौ पापेन मोहिताः ॥ ११९ ॥&lt;br&gt;&#xA;राजसास्तामसाश्चैव पापोपहतचेतसः ॥&lt;br&gt;&#xA;परदारपरद्रव्यपरहिंसारता नराः ॥ 7.1.3.१२० ॥&lt;br&gt;&#xA;उद्वेगं च परं यान्ति प्रतप्यन्ति यतस्ततः ॥&lt;br&gt;&#xA;आत्मसम्भाविता मूढा मिथ्याज्ञानेन मोहिताः॥&lt;br&gt;&#xA;वर्णाश्रमविरुद्धं तु तीर्थे कु्र्वन्ति येऽधमाः॥१२१॥&lt;br&gt;&#xA;तीर्थयात्रां प्रकुर्वन्ति दम्भेन कपटेन च॥&lt;br&gt;&#xA;तीर्थे मृता न सिध्यन्ति ते नरा वरवर्णिनि ॥ १२२ ॥&lt;br&gt;&#xA;एतदर्थं मया देवि तीर्थानि विविधानि च ॥&lt;br&gt;&#xA;लिङ्गानि चैव सुश्रोणि गोपितानि प्रयत्नतः ॥&lt;br&gt;&#xA;न सिद्धिदानि देवेशि कलौ कल्मषकारिणाम् ॥ १२३ ॥&lt;br&gt;&#xA;ये नरास्तु जितक्रोधा जितलोभा जितेन्द्रियाः ॥&lt;br&gt;&#xA;ब्राह्मणाः क्षत्रिया वैश्याः शूद्राश्चादम्भमत्सराः ॥ १२४ ॥&lt;br&gt;&#xA;मद्भावभाविता देवि तीर्थं सेवन्ति सुव्रताः ॥&lt;br&gt;&#xA;तेषां चैव हितार्थाय कथयामि यशश्विनि ॥ १२५ ॥&lt;br&gt;&#xA;प्रभासमिति विख्यातं क्षेत्रं त्रैलोक्यवन्दितम् ॥&lt;br&gt;&#xA;तत्क्षेत्रं नैव जानन्ति मम मायाविमोहिताः ॥ १२६ ॥&lt;br&gt;&#xA;परोहं त्वेकचित्तैश्च बहुजन्मभिरर्चितः ॥&lt;br&gt;&#xA;ते विदन्ति परं क्षेत्रं प्रभासं पापनाशनम् ॥ १२७ ॥&lt;br&gt;&#xA;मद्भावभाविता देवि मम व्रतनिषेविणः ॥&lt;br&gt;&#xA;तेषां प्रभासिकं क्षेत्रं विदितं नात्र संशयः ॥ १२८ ॥&lt;br&gt;&#xA;यमैश्च नियमैर्युक्ता अहङ्कारविवर्ज्जिताः ॥&lt;br&gt;&#xA;तेषामर्थे वदिष्यामि तव प्रश्नं सुदुर्ल्लभम् ॥&lt;br&gt;&#xA;ब्रह्मविष्ण्विन्द्रदेवानां पुराणं कथितं मया ॥ १२९ ॥&lt;br&gt;&#xA;सोऽहं देवि वदिष्यामि कर्णं देहि वरानने ॥&lt;br&gt;&#xA;पृथिव्यामपि सर्वेषां तीर्थानां सुरसुन्दरि ॥ 7.1.3.१३० ॥&lt;br&gt;&#xA;एकं मे वल्लभं तत्र प्रभासं क्षेत्रमुत्तमम् ॥&lt;br&gt;&#xA;तस्मिंश्चैव महाक्षेत्रे तीर्थैः सोमेन पूजितः ॥&lt;br&gt;&#xA;वरांस्तस्मै प्रदायाथ सदैकान्ते स्थितो ह्यहम् ॥१३१॥&lt;br&gt;&#xA;तेन गुह्यं कृतं स्थानं तव देवि प्रकाशितम्॥&lt;br&gt;&#xA;तत्र मे योगयुक्तस्य दिव्यं लिङ्गं बभूव ह ॥ १३२ ॥&lt;br&gt;&#xA;दिव्यतेजस्समा युक्तं वह्निमेखलमण्डितम् ॥&lt;br&gt;&#xA;लक्षमात्रस्थितं शान्तं दुर्निरीक्ष्यं तु मानवैः ॥ १३३ ॥&lt;br&gt;&#xA;इच्छाज्ञानक्रियाख्याश्च तिस्रो वै शक्तयश्च याः ॥&lt;br&gt;&#xA;तस्माल्लिङ्गात्समुत्पन्ना जगत्कर्तृत्वहेतवे ॥ १३४ ॥&lt;br&gt;&#xA;तस्मिल्ँलिङ्गे लयं याति जगदेतच्चराचरम् ॥&lt;br&gt;&#xA;पुनस्तेनैव सम्भूतं दृश्यते सचराचरम् ॥ १३५ ॥&lt;br&gt;&#xA;गुह्यं चैव तु सम्भूतं न कश्चिद्वेद तत्परम् ॥&lt;br&gt;&#xA;जन्माभ्यासेन तल्लिङ्गं ज्ञायते भुवि मानवैः ॥ १३६ ॥&lt;br&gt;&#xA;क्षेत्रं प्रभासिकं प्रोक्तं क्षेत्रज्ञोऽहं न संशयः ॥&lt;br&gt;&#xA;तत्र सोमेशनामाहमस्मिन्क्षेत्रं वरानने ॥ १३७ ॥&lt;br&gt;&#xA;ममांशसम्भवा ये च अस्मिन्क्षेत्रे समुद्भवाः ॥&lt;br&gt;&#xA;तेषां तु विदितं लिङ्गं पूर्वकल्पे तु भैरवम् ॥ १३८ ॥&lt;br&gt;&#xA;अन्यैरपि युगैर्देवि इदं लिङ्गं सुदुर्लभम् ॥&lt;br&gt;&#xA;घोरे कलियुगे पापे विशेषेण च दुर्लभम् ॥ १३९ ॥&lt;br&gt;&#xA;अन्यन्निदर्शनं तत्र तत्प्रवक्ष्यामि पार्वति ॥ 7.1.3.१४० ॥&lt;br&gt;&#xA;कलौ युगे महाघोरे हेतुवादरता नराः ॥&lt;br&gt;&#xA;वदिष्यन्ति महापापाः सर्वे पाखण्डसंस्थिताः ॥ १४१ ॥&lt;br&gt;&#xA;मिथ्या चैतत्कृतं सर्वं मूर्खैश्चापि प्रकीर्तितम् ॥&lt;br&gt;&#xA;क्व क्षेत्रं क्व प्रभावश्च कुत्र वै सन्ति देवताः ॥ १४२ ॥&lt;br&gt;&#xA;सर्वं चापि तथालीकं मूढैश्चापि प्रकीर्तितम् ॥ १४३ ॥&lt;br&gt;&#xA;एवं मूर्खा वदिष्यन्ति प्रहसिष्यन्ति चापरे ॥&lt;br&gt;&#xA;नारका नास्तिका लोकाः पापोपहतचेतसः ॥&lt;br&gt;&#xA;सिद्धिं नैव प्रयास्यन्ति सम्प्राप्ते तु कलौ युगे॥१४४॥&lt;br&gt;&#xA;तीर्थे चैव मृता ये तु शिवनिन्दापरायणाः॥&lt;br&gt;&#xA;तिर्यग्योनिप्रसूताश्च दृश्यन्ते सर्वयोनिषु॥१४५॥&lt;br&gt;&#xA;एतस्मात्कारणाद्देवि तीर्थे चैव सुदुःखिताः ॥&lt;br&gt;&#xA;दृश्यन्ते युगमाहात्म्यात्सत्यशौचविवर्जिताः ॥ १४६ ॥&lt;br&gt;&#xA;इदं हि कारणं प्रोक्तं क्षेत्राणां चैव गोपने ॥&lt;br&gt;&#xA;एतत्ते कथितं सर्वं सिद्धिर्येन सुदुर्ल्लभा ॥ १४७ ॥&lt;br&gt;&#xA;युगेयुगे तु तीर्थानि कीर्तितानि सुरेश्वरि ॥&lt;br&gt;&#xA;तेषां मे वल्लभं देवि प्रभासं क्षेत्रमेव च ॥ १४८ ॥&lt;br&gt;&#xA;इत्येतत्कथितं देवि रहस्यं पापनाशनम् ॥&lt;br&gt;&#xA;क्षेत्रबीजं महादेवि किमन्यत्परिपृच्छसि ॥ १४९ ॥&lt;br&gt;&#xA;इदं महापातकनाशनं ये श्रोष्यन्ति वै क्षेत्रमहाप्रभावम् ॥&lt;br&gt;&#xA;ते चापि यास्यन्ति मम प्रभावात्त्रिविष्टपं पुण्यजनाधिवासम् ॥ 7.1.3.१५० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रभासक्षेत्रमाहात्म्ये देवीप्रश्नवर्णनं नाम तृतीयोऽध्यायः ॥ ३ ॥&lt;/p&gt;</description>
    </item>
    <item>
      <title>००४ क्षेत्रप्रमाणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/004_xetrapramANavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/004_xetrapramANavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;एवं मुनीन्द्राः कथिते प्रभावे शङ्करेण तु ॥&lt;br&gt;&#xA;पुनः पप्रच्छ सा देवी कृताञ्जलिपुटा सती ॥ १ ॥&lt;br&gt;&#xA;॥ देव्युवाच ॥ ॥&lt;br&gt;&#xA;देवदेव जगन्नाथ क्षेत्रतीर्थमय प्रभो ॥&lt;br&gt;&#xA;प्रभासक्षेत्रमाहात्म्यं विस्तरात्कथयस्व मे ॥ २ ॥&lt;br&gt;&#xA;कथं तुष्यसि मर्त्यानां क्षेत्रे तत्र विचेतसाम् ॥&lt;br&gt;&#xA;जप्तं दत्तं हुतं यष्टं तपस्तप्तं कृतं च यत् ॥&lt;br&gt;&#xA;प्रभासे तु महाक्षेत्रे कस्मात्तत्राक्षयं भवेत् ॥ ३ ॥&lt;br&gt;&#xA;जात्यन्तरसहस्रेषु यत्पापं पूर्वसञ्चितम् ॥&lt;br&gt;&#xA;तत्कथं क्षयमाप्नोति तन्ममाचक्ष्व शङ्कर ॥ ४ ॥&lt;br&gt;&#xA;यदि प्रभासं सर्वेषां तीर्थानां प्रवरं मतम्॥&lt;br&gt;&#xA;किमन्यैर्बहुभिस्तत्र कर्त्तव्यं तीर्थविस्तरैः ॥ ५ ॥&lt;br&gt;&#xA;एकं यदि भवेत्तीर्थं मनो निःसंशयं भवेत् ॥&lt;br&gt;&#xA;बहुत्वे सति तीर्थानां मनो विचलते नृणाम् ॥ ६ ॥&lt;br&gt;&#xA;तस्मात्सर्वं परित्यज्य तीर्थजालं सविस्तरम् ॥&lt;br&gt;&#xA;प्रभासस्यैव माहात्म्यं कथयस्व सुरेश्वर ॥ ७ ॥&lt;br&gt;&#xA;क्षेत्रप्रमाणं सीमां च क्षेत्रसारं हि यत्प्रभो ॥&lt;br&gt;&#xA;वक्तुमर्हसि तत्सर्वं परं कौतूहलं हि मे ॥ ८ ॥ ॥&lt;br&gt;&#xA;ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि क्षेत्राणां क्षेत्रमुत्तमम् ॥&lt;br&gt;&#xA;सर्वक्षेत्रेषु यत्क्षेत्रं प्रभासं तु प्रियं मम ॥ ९ ॥&lt;br&gt;&#xA;प्रभासे तु परा सिद्धिः प्रभासे तु परा गतिः ॥&lt;br&gt;&#xA;यत्र सन्निहितो नित्यमहं भद्रे निरन्तरम् ॥ 7.1.4.१० ॥&lt;br&gt;&#xA;तस्य प्रमाणं वक्ष्यामि सर्वसीमासमन्वितम्॥&lt;br&gt;&#xA;क्षेत्रं तु त्रिविध प्रोक्तं तत्ते वक्ष्याम्यनुक्रमात् ॥ ११ ॥&lt;br&gt;&#xA;क्षेत्रं पीठं गर्भगृहं प्रभासस्य प्रकीर्त्यते ॥&lt;br&gt;&#xA;यथाक्रमं फलं तस्य कोटिकोटिगुणं स्मृतम् ॥ १२ ॥&lt;br&gt;&#xA;क्षेत्रं तु प्रथमं प्रोक्तं तच्च द्वादशयोजनम् ॥&lt;br&gt;&#xA;पञ्चयोजनमानेन क्षेत्रपीठं प्रकीर्तितम् ॥ १३ ॥&lt;br&gt;&#xA;गर्भगृहं च गव्यूतिः कर्णिका सा मम प्रिया ॥&lt;br&gt;&#xA;क्षेत्रसीमा प्रवक्ष्यामि शृणु देवि यथाक्रमम् ॥ १४ ॥&lt;br&gt;&#xA;आयामव्यासतश्चैव आदिमध्यान्तसंस्थितम् ॥&lt;br&gt;&#xA;पूर्वे तप्तोदक स्वामी पश्चिमे माधवः स्मृतः ॥ १५ ॥&lt;br&gt;&#xA;दक्षिणे सागरस्तद्वद्भद्रा नद्युत्तरे मता ॥&lt;br&gt;&#xA;एवं सीमासमायुक्तं क्षेत्रं द्वादशयोजनम् ॥ १६ ॥&lt;br&gt;&#xA;एतत्प्राभासिकं क्षेत्रं सर्वपातकनाशनम्॥&lt;br&gt;&#xA;तन्मध्ये पीठिका प्रोक्ता पञ्चयोजनविस्तृता ॥ १७ ॥&lt;br&gt;&#xA;न्यङ्कुमन्यपरेणैव वज्रिण्याः पूर्वतस्तथा ॥&lt;br&gt;&#xA;माहेश्वर्या दक्षिणतः समुद्रोत्तरतस्तथा ॥ १८ ॥&lt;br&gt;&#xA;आयामव्यासतश्चैव पञ्चयोजनविस्तरम् ॥&lt;br&gt;&#xA;पीठमेतत्समाख्यातमथो गर्भगृहं शृणु ॥ १९ ॥&lt;br&gt;&#xA;दक्षिणोत्तरतो यावत्समुद्रा त्कौरवेश्वरी ॥&lt;br&gt;&#xA;पूर्वपश्चिमतो यावद्गोमुखाच्चाश्वमेधिकम् ॥&lt;br&gt;&#xA;एतद्गर्भगृहं प्रोक्तं कैलासान्मम वल्लभम् ॥ 7.1.4.२० ॥&lt;br&gt;&#xA;अत्रान्तरे तु देवेशि यानि तीर्थानि भूतले ॥&lt;br&gt;&#xA;वापीकूपतडागानि देवतायतनानि च ॥२१॥&lt;br&gt;&#xA;सरांसि सरितश्चैव पल्वलानि ह्रदास्तथा ॥&lt;br&gt;&#xA;तानि मेध्यानि सर्वाणि सर्वपापहराणि च॥२२॥&lt;br&gt;&#xA;यत्र तत्र नरः स्नात्वा स्वर्गलोके महीयते ॥&lt;br&gt;&#xA;क्षेत्रस्य प्रथमो भागो मेध्यो माहेश्वरः स्मृतः ॥ २३ ॥&lt;br&gt;&#xA;द्वितीयो वैष्णवो भागो ब्रह्मभागस्तृतीयकः ॥&lt;br&gt;&#xA;तीर्थानां कोटिरेका तु ब्राह्मे भागे व्यवस्थिता ॥ २४ ॥&lt;br&gt;&#xA;वैष्णवे कोटिरेका तु तीर्थानां वरवर्णिनि ॥&lt;br&gt;&#xA;सार्द्धकोटिस्तु सम्प्रोक्ता रुद्रभागे च मध्यतः ॥ ॥२५॥&lt;br&gt;&#xA;एवं देवि समाख्यातं तत्क्षेत्रं हि त्रिदैवतम् ॥&lt;br&gt;&#xA;गुह्याद्गुह्यतरं क्षेत्रं मम प्रियतरं शुभे ॥२६॥&lt;br&gt;&#xA;तिस्रः कोट्योऽर्द्धकोटिश्च क्षेत्रे प्रोक्ता विभागतः ॥&lt;br&gt;&#xA;यात्रा तु त्रिविधा ज्ञेया तां शृणुष्व वरानने ॥ २७ ॥&lt;br&gt;&#xA;रौद्री तु प्रथमा यात्रा वैष्णवी च द्वितीयिका॥&lt;br&gt;&#xA;ब्राह्मी तृतीया सङ्ख्याता सर्वपातकनाशिनी ॥ ॥ २८ ॥&lt;br&gt;&#xA;ब्राह्मे विभागे सम्प्रोक्ता इच्छाशक्तिर्वरानने ॥&lt;br&gt;&#xA;क्रिया च वैष्णवे भागे द्वितीये तु प्रकीर्तिता ॥२९॥&lt;br&gt;&#xA;रौद्रे भागे तृतीये तु ज्ञानशक्तिर्वरानने ॥&lt;br&gt;&#xA;यदि पापो यदि शठो यदि नैष्कृतिको नरः ॥ 7.1.4.३० ॥&lt;br&gt;&#xA;निर्मुक्तः सर्वपापेभ्यो मध्यभागे वसेत्तु यः ॥&lt;br&gt;&#xA;हिमवन्तं परित्यज्य पर्वतं गन्धमादनम् ॥ ३१ ॥&lt;br&gt;&#xA;कैलासं निषधं चैव मेरुपृष्ठं महाद्युतिम् ॥&lt;br&gt;&#xA;रम्यं त्रिशिखरं चैव मानसं च महागिरिम् ॥३२॥&lt;br&gt;&#xA;देवोद्यानानि रम्याणि नन्दनं वनमेव च ॥&lt;br&gt;&#xA;स्वर्गस्थानानि रम्याणि तीर्थान्यायतनानि च ॥&lt;br&gt;&#xA;तानि सर्वाणि सन्त्यज्य प्रभासे तु रतिर्मम ॥ ३३ ॥&lt;br&gt;&#xA;यस्तत्र वसते देवि संयतात्मा समाहितः ॥&lt;br&gt;&#xA;त्रिकालमपि भुञ्जानो वायुभक्षसमो भवेत् ॥ ३४ ॥&lt;br&gt;&#xA;विघ्नैरालोड्यमानोऽपि यः प्रभासं न मुञ्चति ॥&lt;br&gt;&#xA;स मुञ्चति जरां मृत्युं जन्मचक्रमशाश्वतम् ॥ ३५ ॥&lt;br&gt;&#xA;जन्मान्तरशतैर्देवि योगो वा यदि लभ्यते ॥&lt;br&gt;&#xA;मोक्षस्य च सहस्रेण जन्मनां लभ्यते न च ॥ ३६ ॥&lt;br&gt;&#xA;प्रभासे तु महादेवि ये स्थिता कृतनिश्चयाः ॥&lt;br&gt;&#xA;एकेन जन्मना तेषां मोक्षो नैवात्र संशयः ॥ ३७ ॥&lt;br&gt;&#xA;प्रभासे तु स्थिता ये वै ब्राह्मणाः संशितव्रताः ॥&lt;br&gt;&#xA;मृत्युञ्जयेन संयुक्तं जपन्ति शतरुद्रियम् ॥ ३८ ॥&lt;br&gt;&#xA;कालाग्निरुद्रसान्निध्ये दक्षिणां दिशमाश्रिताः ॥&lt;br&gt;&#xA;ज्ञानं चोत्पद्यते तत्र षण्मासाभ्यन्तरेण तु ॥ ३९ ॥&lt;br&gt;&#xA;शिवस्तु प्रोच्यते वेदो नामपर्यायवाचकैः ॥&lt;br&gt;&#xA;तस्य चात्मस्वरूपं तु शतरुद्रं प्रकीर्तितम् ॥ 7.1.4.४० ॥&lt;br&gt;&#xA;कल्पेषु वेदाश्च पुनःपुनरावर्तकाः स्मृताः ॥&lt;br&gt;&#xA;मन्त्राश्चैव तथा देवि मुक्त्वा तु शतरुद्रियम् ॥ ४१ ॥&lt;br&gt;&#xA;ईड्यं चैव तु मन्त्रेण मामेव हि यजन्ति ये ॥&lt;br&gt;&#xA;प्रभासक्षेत्रमासाद्य ते मुक्ता नात्र संशयः ॥ ४२ ॥&lt;br&gt;&#xA;समन्त्रोऽमन्त्रको वापि यस्तत्र वसते नरः ॥&lt;br&gt;&#xA;सोऽपि यां गतिमाप्नोति यज्ञैर्दानैर्न साध्यते ॥ ४३ ॥&lt;br&gt;&#xA;अस्मिक्षेत्रे स्वयम्भूश्च स्थितः साक्षान्महेश्वरः ॥&lt;br&gt;&#xA;रुद्राणां कोटयश्चैव प्रभासे संव्यवस्थिताः ॥ ४४ ॥&lt;br&gt;&#xA;ध्यायमानास्तथोङ्कारं स्थिताः सोमेशदक्षिणे ॥४५ ॥&lt;br&gt;&#xA;ब्रह्माण्डोदरमध्ये तु यानि तीर्थानि सुव्रते ॥&lt;br&gt;&#xA;सोमेश्वरं गमिष्यन्ति वैशाखस्य चतुर्दशी ॥४६॥&lt;br&gt;&#xA;मनोबुद्धिरहङ्कारः कामक्रोधौ तथाऽपरे ॥&lt;br&gt;&#xA;एते रक्षन्ति सततं सोमेशं पापनाशनम् ॥ ४७ ॥&lt;br&gt;&#xA;न सा गतिः कुरुक्षेत्रे गङ्गाद्वारे त्रिपुष्करे ॥&lt;br&gt;&#xA;या गतिर्विहिता पुंसां प्रभासक्षेत्रवासिनाम् ॥ ४८ ॥&lt;br&gt;&#xA;तिर्यग्योनिगताः सत्त्वा ये प्रभासे कृतालयाः ॥&lt;br&gt;&#xA;कालेन निधनं प्राप्तास्तेपि यान्ति परां गतिम् ॥ ४९ ॥&lt;br&gt;&#xA;तद्गुह्यं देवदेवस्य तत्तीर्थं तत्तपोवनम् ॥&lt;br&gt;&#xA;तत्र ब्रह्मादयो देवा नारायणपुरोगमाः ॥ 7.1.4.५० ॥&lt;br&gt;&#xA;योगिनश्च तथा साङ्ख्या भगवन्तं सनातनम् ॥&lt;br&gt;&#xA;उपासते प्रभासं तु मद्भक्ता मत्परायणाः ॥ ५१ ॥&lt;br&gt;&#xA;अष्टौ मासान्विहारः स्याद्यतीनां संयतात्मनाम् ॥&lt;br&gt;&#xA;एके च चतुरो मासानष्टौ वा नियतं वसेत् ॥ ५२ ॥&lt;br&gt;&#xA;प्रभासे तु प्रविष्टानां विहारस्तु न विद्यते ॥&lt;br&gt;&#xA;अत्र योगश्च मोक्षश्च प्राप्यते दुर्लभो नरैः ॥ ५३ ॥&lt;br&gt;&#xA;तस्मात्प्रभासं सन्त्यज्य नान्यद्गच्छेत्तपोवनम् ॥&lt;br&gt;&#xA;प्रभासं ये न सेवन्ते मूढास्ते तमसा वृताः ॥ ५४ ॥&lt;br&gt;&#xA;विण्मूत्ररेतसां मध्ये सम्भवन्ति पुनःपुनः ॥&lt;br&gt;&#xA;कामः क्रोधस्तथा लोभो दम्भः स्तम्भोऽथ मत्सरः ॥ ॥ ५५ ॥&lt;br&gt;&#xA;निद्रा तन्द्रा तथाऽऽलस्यं पैशुन्यमिति ते दश ॥&lt;br&gt;&#xA;एते रक्षन्ति सततं सोमेशं तीर्थनायकम् ॥ ५६ ॥&lt;br&gt;&#xA;न प्रभासे मृतः कश्चिन्नरकं याति किल्बिषी ॥&lt;br&gt;&#xA;यावज्जीवं नरो यस्तु वसते कृतनिश्चयः ॥५७॥&lt;br&gt;&#xA;अग्निहोत्रैश्च सन्न्यासैराश्रमैश्च सुपालितैः ॥&lt;br&gt;&#xA;त्रिदण्डैरेकदण्डैश्च शैवैः पाशुपतैरपि ॥५८॥&lt;br&gt;&#xA;एतैरन्यैश्च यतिभिः प्राप्यते यत्फलं शुभम् ॥&lt;br&gt;&#xA;तत्सर्वं लभ्यते देवि श्रीसोमेश्वरयात्रया ॥ ५९ ॥&lt;br&gt;&#xA;एको ह्यर्चयते लिङ्गं तपस्यति तथापरः ॥&lt;br&gt;&#xA;तयोर्मध्ये तु श्रेष्ठो यः सोमेशं च प्रपूजयेत् ॥7.1.4.६॥।&lt;br&gt;&#xA;यत्तद्योगे च साङ्ख्ये च सिद्धान्ते पञ्चरात्रिके ॥&lt;br&gt;&#xA;अन्यैश्च शास्त्रैर्विज्ञेयं प्रभासे संव्यवस्थितम् ॥६१॥&lt;br&gt;&#xA;लिङ्गे चैव स्थितं सर्वं जगदेतच्चराचरम्॥&lt;br&gt;&#xA;तस्माल्लिङ्गे सदा देवः पूजनीयः प्रयत्नतः ॥ ६२ ॥&lt;br&gt;&#xA;ममैव सा परा मूर्तिः श्रीसोमेशाख्यया स्थिता ॥&lt;br&gt;&#xA;तेन चैषा त्मनात्मानमाराधनपरो ह्यहम् ॥ ६३ ॥&lt;br&gt;&#xA;अनेकजन्मसाहस्रैर्भ्रममाणस्तु जन्मभिः ॥&lt;br&gt;&#xA;कस्तां प्राप्नोति वै मुक्तिं विना सोमेशपूजनात् ॥६४॥&lt;br&gt;&#xA;यत्किञ्चिदशुभं कर्म कृतं मानुषबुद्धिना ॥&lt;br&gt;&#xA;तत्सर्वं विलयं याति श्रीसोमेश्वरपूजनात् ॥६५॥&lt;br&gt;&#xA;अनेकजन्मकोटीभिर्जन्तुभिर्यत्कृतं ह्यघम् ॥&lt;br&gt;&#xA;तत्सर्वं नाशमायाति श्रीसोमेश्वरपूजनात् ॥ ६६ ॥&lt;br&gt;&#xA;तीर्थानि यानि लोकेऽस्मिन्सेव्यन्ते पापमोक्षिभिः ॥&lt;br&gt;&#xA;तानि सर्वाणि शुद्ध्यर्थं प्रभासे संविशन्ति हि ॥६७॥&lt;br&gt;&#xA;योऽसौ कालाग्निरुद्रस्तु प्रोच्यते वेदवादिभिः ॥&lt;br&gt;&#xA;सोऽयं भैरवनाम्ना तु प्रभासे संव्यवस्थितः ॥ ६८ ॥&lt;br&gt;&#xA;जनानां दुष्कृतं सर्वं क्षेत्रमध्ये व्यवस्थितः ॥&lt;br&gt;&#xA;भैरवं रूपमास्थाय नाशयामि सुरेश्वरि ॥ ६९ ॥&lt;br&gt;&#xA;जगत्सर्वं चरित्वा तु स्थितोऽहं सचराचरम् ॥&lt;br&gt;&#xA;तेन भैरवनामाहं प्रभासे संव्यवस्थितः ॥ 7.1.4.७० ॥&lt;br&gt;&#xA;अग्निना यत्र तप्तं तु दिव्याब्दानां चतुर्युगम् ॥&lt;br&gt;&#xA;मेघवाहनकल्पे तु तत्र लिङ्गं बभूव ह ॥७१॥&lt;br&gt;&#xA;अग्निमीडेति वेदोक्तप्रभावः सुरसुन्दरि ॥&lt;br&gt;&#xA;कालाग्निरुद्रनामा च देवैः सर्वैरुदाहृतम् ॥ ७२ ॥&lt;br&gt;&#xA;अग्नीशानेति देवेशि नामत्रितयमुच्यते ॥&lt;br&gt;&#xA;कल्पेकल्पे तु नामानि कथितुं नैव शक्यते ॥&lt;br&gt;&#xA;असङ्ख्यत्वाच्च कल्पानां ब्रह्मणा च वरानने ॥ ७३ ॥&lt;br&gt;&#xA;एवं चैव रहस्यं च महागोप्यं वरानने ॥&lt;br&gt;&#xA;स्नेहान्महत्या भक्त्या च मया ते परिकीर्तितम् ॥७४॥&lt;br&gt;&#xA;एकतस्तु जगत्सर्वं कर्म काण्डे प्रतिष्ठितम् ॥&lt;br&gt;&#xA;यज्ञदानतपोहोमैः स्वाध्यायैः पितृतर्पणैः ॥७५॥&lt;br&gt;&#xA;उपवासैर्व्रतैः कृत्स्नैश्चान्द्रायणशतैस्तथा ॥&lt;br&gt;&#xA;षड्रात्रैश्च त्रिरात्रैश्च तीर्थादिगमनैः परैः ॥७६॥&lt;br&gt;&#xA;आश्रमैर्विविधाकारैर्यतिभिर्ब्रह्मचारिभिः ॥&lt;br&gt;&#xA;वानप्रस्थैर्गृहस्थैश्च वेदकर्मपरायणैः ॥७७॥&lt;br&gt;&#xA;अन्यैश्च विविधाकारैर्लोकमार्गस्थितैः शुभैः ॥&lt;br&gt;&#xA;न तत्पदं परं देवि शक्यं वीक्षयितुं क्वचित् ॥ ७८ ॥&lt;br&gt;&#xA;यावन्न चार्चयेद्देवि सोमेशं लिङ्गनायकम् ॥&lt;br&gt;&#xA;लीलया वापि तैर्द्रष्टुं तत्पदं दुर्लभं परम् ॥ ७९ ॥&lt;br&gt;&#xA;पूजितो यैर्जगन्नाथः सोमेशः किल भैरवः ॥&lt;br&gt;&#xA;तिर्यग्योनिगता ये तु पशुपक्षिपिपीलिकाः ॥ 7.1.4.८० ॥&lt;br&gt;&#xA;अन्तर्ज्जलगता ये तु कृमिकीटपतङ्गकाः ॥&lt;br&gt;&#xA;स्थावरा जङ्गमाश्चान्ये मनुष्याः पशवः स्त्रियः ॥ ८! ॥&lt;br&gt;&#xA;बाला वृद्धास्तथा षण्ढाः श्वानगर्द्दभवायसाः ॥&lt;br&gt;&#xA;चण्डालाः पुष्कसाः शूद्रा म्लेच्छा येऽन्ये वियोनिजाः ॥ ८२ ॥&lt;br&gt;&#xA;मूर्खास्तु पण्डिताश्चापि ये चान्ये कुत्सिता भुवि ॥&lt;br&gt;&#xA;ते सर्वे मुक्तिमायान्ति प्रभासे ये मृताः शुभे ॥ ८३ ॥&lt;br&gt;&#xA;कालानलस्य रुद्रस्य कालराजेन चाग्निना ॥&lt;br&gt;&#xA;दग्धास्ते जन्तवः सर्वे प्रभासे ये मृताः शुभे ॥ ८४ ॥&lt;br&gt;&#xA;दुर्ल्लभं तु मम क्षेत्रं प्रभासं देवि पापिनाम् ॥&lt;br&gt;&#xA;न तत्र लभते मृत्युं पापात्मा लोकवन्दिते ॥ ८५ ॥&lt;br&gt;&#xA;मया दक्षिणभागे च विघ्नेशः सम्प्रतिष्ठितः ॥&lt;br&gt;&#xA;उत्तरे दण्डपाणिस्तु क्षेत्रमेतच्च रक्षति ॥ ८६ ॥&lt;br&gt;&#xA;तथान्ये गणपाः सर्वे मदाज्ञावशवर्तिनः ॥&lt;br&gt;&#xA;क्षेत्रं रक्षन्ति देवेशि तेषां नामानि मे शृणु ॥ ८७ ॥&lt;br&gt;&#xA;महाबलस्तु चण्डीशो घण्टाकर्णस्तु गोमुखः ॥&lt;br&gt;&#xA;विनायको महानादः काकवक्त्रः शुभेक्षणः ॥&lt;br&gt;&#xA;एकाक्षो दुन्दुभिश्चण्डस्तालजङ्घस्तथैव च ॥ ८८ ॥&lt;br&gt;&#xA;भूमिदण्डश्च चण्डश्च शङ्कुकर्णश्च वैधृतिः ॥&lt;br&gt;&#xA;तालचण्डो महातेजा विकटास्यो हयाननः ॥ ९८९ ॥&lt;br&gt;&#xA;हस्तिवक्त्रः श्वानवक्त्रो बिडालवदनस्तथा ॥&lt;br&gt;&#xA;सिंहव्याघ्रमुखाश्चान्ये वीरभद्रादयस्तथा ॥ 7.1.4.९० ॥&lt;br&gt;&#xA;विनायकं पुरस्कृत्य देव देवं कपर्द्दिनम् ॥&lt;br&gt;&#xA;एकादश तथा कोट्यो नियुतानि त्रयोदश ॥ ९१ ॥&lt;br&gt;&#xA;अर्बुदं च गणानां च प्रभासं क्षेत्रमाश्रिताः ॥&lt;br&gt;&#xA;द्वारिद्वारि प्रचण्डास्ते शूलमुद्गरपाणयः ॥ ९२ ॥&lt;br&gt;&#xA;प्रभासक्षेत्रं रक्षन्ति देवदेवस्य वै गृहम् ॥&lt;br&gt;&#xA;न कश्चिद्दुष्टबुद्ध्या तु प्रविशेदिति संस्थितिः ॥ ९३ ॥&lt;br&gt;&#xA;शतकोटिगणैश्चापि पूर्वद्वारि तु संवृतः ॥&lt;br&gt;&#xA;अट्टहासो गणो नाम प्रभासं तत्र रक्षति ॥ ९४ ॥&lt;br&gt;&#xA;कालाक्षो भीषणश्चण्डो वृतोऽष्टादशकोटिभिः ॥&lt;br&gt;&#xA;घण्टाकर्णगणो नाम दक्षिणं द्वारमाश्रितः ॥९५॥&lt;br&gt;&#xA;पश्चिमद्वारमाश्रित्य स्थितवान्विष्टरो गणः ॥&lt;br&gt;&#xA;दण्डपाणिः स्थितस्तत्र देवदेवस्य चोत्तरे ॥९६॥&lt;br&gt;&#xA;योगक्षेमं वहन्नित्यं प्रभासे भावितात्मनाम्॥&lt;br&gt;&#xA;भीषणाक्षस्तथैशान्यामाग्नेय्यां छागवक्त्रकः ॥ ९७ ॥&lt;br&gt;&#xA;नैर्ऋत्यां चण्डनादस्तु वायव्यां भैरवाननः ॥&lt;br&gt;&#xA;नन्दी चैव महाकालो दण्डपाणिर्विनायकः ॥ ॥ ९८ ॥&lt;br&gt;&#xA;एतेङ्गरक्षका मध्ये शतकोटिगणैर्वृताः ॥&lt;br&gt;&#xA;एवं रक्षन्ति बहवो ह्यसङ्ख्येया गणेश्वराः ॥ ९९ ॥&lt;br&gt;&#xA;कलिकल्मषसम्भूत्या येषां चोपहता मतिः ॥&lt;br&gt;&#xA;न तेषां तद्भवेद्गम्यं स्थानमर्धेन्दुमौलिनः ॥ 7.1.4.१०० ॥&lt;br&gt;&#xA;गन्धर्वैः किन्नरैर्यक्षैरप्सरोभिस्तथोरगैः ॥&lt;br&gt;&#xA;सिद्धैः सम्पूज्य देवेशं सोमेशं पापनाशनम् ॥ १०१ ॥&lt;br&gt;&#xA;अन्तर्धानं गतैर्नित्यं प्रभासं तु निषेव्यते ॥&lt;br&gt;&#xA;सप्तलोकेषु ये सन्ति सिद्धाः पातालवासिनः ॥&lt;br&gt;&#xA;प्रदक्षिणं ते कुर्वन्ति सोमेशं कालभैरवम् ॥ १०२ ॥।&lt;br&gt;&#xA;पृथिव्यां यानि तीर्थानि पुण्यान्यायतनानि च ॥&lt;br&gt;&#xA;लाकुलिं भारभूतिं च आषाढिं दण्डमेव च ॥ १०३ ॥&lt;br&gt;&#xA;पुष्करं नैमिषं चैव अमरेशं तथापरम् ॥।&lt;br&gt;&#xA;भैरवं मध्यमं कालं केदारं कणवीरकम् ॥ १०४ ॥&lt;br&gt;&#xA;हरिचन्द्रस्तु शैलेशस्तथा वस्त्रान्तिकेश्वरः ॥&lt;br&gt;&#xA;अट्टहासं महेन्द्रं च श्रीशैलं च गया तथा ॥ १०५ ॥&lt;br&gt;&#xA;एतानि सर्वतीर्थानि देवं सोमेश्वरं प्रभुम् ॥&lt;br&gt;&#xA;प्रदक्षिणं प्रकुर्वन्ति तत्र लिङ्गं स्तुवन्ति च ॥ १०६ ॥&lt;br&gt;&#xA;ब्रह्मा जनार्दनश्चान्ये ये देवा जगति स्थिताः ॥&lt;br&gt;&#xA;अग्निलिङ्गसमीपस्थाः सन्ध्याकाले स्तुवन्ति च ॥ १०७ ॥&lt;br&gt;&#xA;षष्टिकोटिसहस्राणि षष्टिकोटिशतानि च ॥&lt;br&gt;&#xA;सर्वे सोमेश्वरं यान्ति माघकृष्णचतुर्द्दशीम् ॥। ॥ १०८ ॥&lt;br&gt;&#xA;तस्मिन्काले च यो दद्यात्सोमेशे घृतकम्बलम् ॥ १०९ ॥&lt;br&gt;&#xA;घृतं रसं तिलान्दुग्धं जलं चन्द्राधिवासितम् ॥&lt;br&gt;&#xA;एकत्र कृत्वा काश्मीरमित्येतद्घृतकम्बलम् ॥7.1.4.११०॥।&lt;br&gt;&#xA;शिवरात्र्यां तु कर्त्तव्यमेतद्गोप्यं मम प्रियम् ॥&lt;br&gt;&#xA;एवं कृते च यत्पुण्यं गदितुं तन्न शक्यते ॥ १११ ॥&lt;br&gt;&#xA;तत्र दक्षिणभागे तु स्वयं भूतविनायकम् ॥&lt;br&gt;&#xA;प्रथमं पूजयेद्देवि यदीच्छेत्सिद्धिमात्मनः ॥११२॥&lt;br&gt;&#xA;ऊषराणां च सर्वेषां प्रभासक्षेत्रमूषरम् ॥&lt;br&gt;&#xA;पीठानां चैव पीठं च क्षेत्राणां क्षेत्रमुत्तमम् ॥&lt;br&gt;&#xA;सन्देहानां च सर्वेषामयं सन्देह उत्तमः ॥ ११३ ॥&lt;br&gt;&#xA;ये केचिद्योगिनः सन्ति शतकोटिप्रविस्तराः ॥&lt;br&gt;&#xA;तेषां क्षेत्रे प्रभासे तु रतिर्न्नान्यत्र कुत्रचित् ॥। ॥ ११४ ॥&lt;br&gt;&#xA;लिङ्गादीशानभागे तु संस्थिता सुरसुन्दरि ॥ ११५ ॥&lt;br&gt;&#xA;मया या कथिता तुभ्यमुमा नाम कला शुभा ॥&lt;br&gt;&#xA;सा सती प्रोच्यते देवि दक्षस्य दुहिता पुरा ॥ ११६ ॥&lt;br&gt;&#xA;दक्षकोपाच्छरीरं तु सन्त्यज्य परमा कला ॥&lt;br&gt;&#xA;हिमवन्तगृहे जाता उमानाम्ना च विश्रुता ॥ ११७ ॥&lt;br&gt;&#xA;तेन देवि त्वया सार्द्धं तत्रस्था वरदाः स्मृताः ॥&lt;br&gt;&#xA;नवकोट्यस्तु चामुण्डास्तस्मिन्क्षेत्रे स्थिताः स्वयम् ॥ ११८ ॥&lt;br&gt;&#xA;चैत्रे मासि सिताष्टम्यां तत्र त्वां यदि पूजयेत् ॥&lt;br&gt;&#xA;एक विंशतिजन्मानि दारिद्र्यं तस्य नो भवेत् ॥ ११९ ॥&lt;br&gt;&#xA;अमा सोमेन संयुक्ता कदाचिद्यदि लभ्यते ॥&lt;br&gt;&#xA;तस्यां सोमेश्वरं दृष्ट्वा कोटियज्ञफलं लभेत् ॥ ॥ 7.1.4.१२० ॥&lt;br&gt;&#xA;एतत्क्षेत्रं महागुह्यं सर्वपातकनाशनम्॥&lt;br&gt;&#xA;रुद्राणां कोटयो यत्र एकादश समासते ॥१२१॥&lt;br&gt;&#xA;द्वादशात्र दिनेशानां वसवोऽष्टौ समागताः ॥&lt;br&gt;&#xA;गन्धर्वयक्षरक्षांसि असङ्ख्याता गणेश्वराः ॥१२२॥&lt;br&gt;&#xA;उमापि तत्र पार्श्वस्था सर्वदेवैस्तु संस्तुता ॥&lt;br&gt;&#xA;नन्दी च गणनाथो यो देवदेवस्य शूलिनः॥१२३॥&lt;br&gt;&#xA;महाकालस्य ये चान्ये गणपाः सन्ति पार्श्वगाः ॥&lt;br&gt;&#xA;गङ्गा च यमुना चैव तथा देवी सरस्वती ॥१२४॥&lt;br&gt;&#xA;अन्याश्च सरितः पुण्या नदाश्चैव ह्रदास्तथा ॥&lt;br&gt;&#xA;समुद्राः पर्वताः कूपा वनस्पतय एव च ॥ १२५ ॥&lt;br&gt;&#xA;स्थावरं जङ्गमं चैव प्रभासे तु समागतम् ॥&lt;br&gt;&#xA;अन्ये चैव गणास्तत्र प्रभासे संव्यवस्थिताः ॥ ॥१२६॥&lt;br&gt;&#xA;न मया कथिताः सर्व उद्देशेन क्वचित्क्वचित् ॥&lt;br&gt;&#xA;भक्त्या परमया युक्तो देवदेवि विनायकम् ॥&lt;br&gt;&#xA;तृतीयं पूजयेत्तत्र वाञ्छेत्क्षेत्रफलं यदि॥१२७॥&lt;br&gt;&#xA;द्वादशैवं तथा चाष्टौ चत्वारिंशच्च कोटयः ॥&lt;br&gt;&#xA;नदीनामग्नितीर्थस्य द्वारे तिष्ठन्ति भामिनि ॥ १२८ ॥&lt;br&gt;&#xA;निर्माल्यलङ्घनं किञ्चिदज्ञाताद्यदि वै कृतम् ॥&lt;br&gt;&#xA;तत्सर्वं विलयं याति अग्नितीर्थस्य दर्शनात् ॥१२९॥&lt;br&gt;&#xA;देवि किं बहुनोक्तेन क्षेत्रमेतन्महाप्रभम् ॥&lt;br&gt;&#xA;न ते वर्णयितुं शक्यं कल्पकोटिशतैरपि॥7.1.4.१३॥।&lt;br&gt;&#xA;ये चान्तरिक्षे भुवि ये च देवास्तीर्थानि वै यानि दिगन्तरेषु ॥&lt;br&gt;&#xA;क्षेत्रं प्रभासं प्रवरं हि तेषां सोमेश्वरं देवि तथा वरिष्ठम् ॥१३१॥&lt;br&gt;&#xA;ये चाण्डजाश्चोद्भिजाश्चैव जीवाः सस्वेदजाश्चैव जरायुजाश्च ॥&lt;br&gt;&#xA;देवि प्रभासे तु गतासवोऽथ मुक्तिं परं यान्ति न संशयोऽत्र ॥ १३२ ॥&lt;br&gt;&#xA;इति निगदितमेतद्देवदेवस्य चित्रं चरितमिदमचिन्त्यं देवि ते शङ्करस्य ॥&lt;br&gt;&#xA;कलिकलुषविदारं सर्वलोकोऽपि यायाद्यदि पठति शृणोति स्तौति नित्यं य इत्थम् ॥ १३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये क्षेत्रप्रमाणवर्णनं नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ क्षेत्रस्थर्षिदेवगणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/005_xetrastharShidevagaNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/005_xetrastharShidevagaNavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;इत्येवमुक्ते विप्रेन्द्रा शङ्करेण महात्मना ॥&lt;br&gt;&#xA;पुनः पप्रच्छ सा देवी हर्षसम्पूर्णमानसा ॥ १ ॥&lt;br&gt;&#xA;॥ देव्युवाच ॥ ॥&lt;br&gt;&#xA;देवदेव जगन्नाथ सर्वप्राणहिताय वै ॥&lt;br&gt;&#xA;प्रभासक्षेत्रमाहात्म्यं विस्तराद्वद मे प्रभो ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अन्यद्दृष्टान्तरूपं ते कथयामि यशस्विनि ॥&lt;br&gt;&#xA;येन सृष्टं महादेवि क्षेत्रमेतन्मम प्रियम् ॥ ३ ॥&lt;br&gt;&#xA;या गतिर्ध्यायतां नित्यं निःसङ्गानां च योगिनाम् ॥&lt;br&gt;&#xA;सैवं सन्त्यजतां प्राणान्प्रभासे तु परा गतिः ॥ ४ ॥&lt;br&gt;&#xA;अनेककल्पस्थायी च मार्कण्डेयो महातपाः ॥&lt;br&gt;&#xA;सोऽपि देवं विरूपाक्षं प्रभासे तु सदाऽर्चति ॥५॥&lt;br&gt;&#xA;अटित्वा सर्वतीर्थानि प्रभासं नैव मुञ्चति ॥&lt;br&gt;&#xA;दुर्वासाश्च महातेजा लिङ्गस्याराधनोद्यतः ॥&lt;br&gt;&#xA;न मुञ्चति क्षणं देवि तत्क्षेत्रं शशिमौलिनः ॥ ६ ॥&lt;br&gt;&#xA;भरद्वाजो मरीचिश्च मुनिश्चोद्दालकस्तथा ॥&lt;br&gt;&#xA;क्रतुश्चैव वसिष्ठश्च कश्यपो भृगुरेव च ॥। ७ ॥॥&lt;br&gt;&#xA;दक्षश्चैव तु सावर्णिर्यमश्चाङ्गिरसस्तथा॥ ॥&lt;br&gt;&#xA;शुको विभाण्डकश्चैव ऋष्यशृङ्गोऽथ गोभिलः ॥८॥&lt;br&gt;&#xA;गौतमश्च ऋचीकश्च अगस्त्यः शौनको महान्॥&lt;br&gt;&#xA;नारदो जमदग्निश्च विश्वामित्रोऽथ लोमशः ॥ ९ ॥&lt;br&gt;&#xA;अन्ये च ऋषयश्चैव दिव्या देवर्षयस्तथा ॥&lt;br&gt;&#xA;न मुञ्चन्ति महाक्षेत्रं लिङ्गस्याराधनोद्यताः ॥ 7.1.5.१० ॥&lt;br&gt;&#xA;अहं तत्रैव तिष्ठामि लिङ्गाराधनतत्परः ॥&lt;br&gt;&#xA;न मुञ्चामि महाक्षेत्रं सत्यंसत्यं वरानने ॥ ११ ॥&lt;br&gt;&#xA;सर्वतीर्थानि देवेशि मया दृष्टानि भूतले ॥&lt;br&gt;&#xA;प्रभासेन समं क्षेत्रं नैव दृष्टं कदाचन ॥ १२ ॥&lt;br&gt;&#xA;देवि षष्टिसहस्राणि याज्ञवल्क्यपुरस्कृताः ॥&lt;br&gt;&#xA;जपं कुर्वन्ति रुद्राणां चन्द्रभागां व्यवस्थिताः ॥ १३ ॥&lt;br&gt;&#xA;चत्वारिंशत्सहस्राणि ऋषीणामूर्द्ध्वरेतसाम् ॥&lt;br&gt;&#xA;देविकातटमाश्रित्य जपन्ति शतरुद्रियम् ॥ १४ ॥&lt;br&gt;&#xA;कोटयश्चैव पञ्चाशन्मुनीनामूर्द्ध्वरेतसाम् ॥&lt;br&gt;&#xA;उमापतिं समासाद्य लिङ्गं तत्रैव संस्थितम् ॥ १५ ॥&lt;br&gt;&#xA;रुद्राणां कोटि जाप्यं तु कृतं तत्रैव तैः पुरा ॥&lt;br&gt;&#xA;कोटिस्तत्रैव संसिद्धास्तस्मिंल्लिङ्गे न संशयः ॥१६॥&lt;br&gt;&#xA;शतं चैव सहस्राणां देवेशं शशिभूषणम् ॥&lt;br&gt;&#xA;पूजयन्ति महासिद्धा मम क्षेत्रनिषेविणः ॥१७॥&lt;br&gt;&#xA;वेदान्तेषु च यत्प्रोक्तं फलं चैव महर्षिभिः ॥&lt;br&gt;&#xA;तत्फलं सकलं तत्र चन्द्रभूषणदर्शनात् ॥ १८ ॥&lt;br&gt;&#xA;अग्नितीर्थे ऋषीणां तु कोटिः साग्रा स्थिता शुभे ॥&lt;br&gt;&#xA;रुद्रेश्वरे स्मृतं लक्षं कम्पर्द्दीशे तथैव च ॥ १९ ॥&lt;br&gt;&#xA;रत्नेश्वरे सहस्रं तु ऋषीणामूर्द्ध्वरेतसाम् ॥&lt;br&gt;&#xA;अर्कस्थले महापुण्ये कोटिः साग्रा स्थिता शुभे ॥ 7.1.5.२० ॥&lt;br&gt;&#xA;षष्टिश्चैव सहस्राणि तत्र सिद्धेश्वरे स्थिताः ॥&lt;br&gt;&#xA;सप्त चैव सहस्राणि मार्कण्डेये तु संस्थिताः ॥ २१ ॥&lt;br&gt;&#xA;सरस्वत्यां ब्रह्मकुण्डेऽसङ्ख्याता मुनयः स्मृताः ॥&lt;br&gt;&#xA;दशार्बुदसहस्राणि कोटित्रितयमेव च ॥ २२ ॥&lt;br&gt;&#xA;ऋषयस्तत्र तिष्ठन्ति यत्र प्राची सरस्वती ॥&lt;br&gt;&#xA;ब्रह्महत्या गता यत्र शङ्करस्य च तत्क्षणात् ॥ २३ ॥&lt;br&gt;&#xA;कायः सुवर्णतां प्राप कपालं पतितं करात् ॥&lt;br&gt;&#xA;ज्ञात्वैवं शङ्किना पूर्वं कृतं तत्र महातपः ॥ २४ ॥&lt;br&gt;&#xA;तुष्टः श्रीशङ्करो देवो लिङ्ग वासवरेण तु ॥&lt;br&gt;&#xA;कोटियज्ञफलं स्नाने प्राच्यां लिङ्गस्य पूजने ॥ २५ ॥&lt;br&gt;&#xA;पिण्डे गयाशतगुणममासोमयुते दिने ॥&lt;br&gt;&#xA;भूतायां पिण्डदस्तत्र कुलकोटिं समुद्धरेत् ॥ २६ ॥&lt;br&gt;&#xA;ये चात्र मलनाशाय निमङ्क्ष्यन्ति च मानवाः ॥&lt;br&gt;&#xA;दशगोदानजं पुण्यं तेषामपि भविष्यति ॥२७॥&lt;br&gt;&#xA;पादेन वा क्रीडमाना जलं लिप्सन्ति ये नरा ॥&lt;br&gt;&#xA;तेषामपि श्राद्धफलं विधिवत्सम्भविष्यति ॥&lt;br&gt;&#xA;तत्र लिङ्गानि पूज्यानि शूलभेदादिकानि तु ॥ २८ ॥&lt;br&gt;&#xA;एवं विकल्प्य लिङ्गानि अश्वमेध फलानि तु ॥&lt;br&gt;&#xA;दर्शनेनापि सर्वेषां स्पर्शाद्धि द्विगुणं फलम् ॥२९॥&lt;br&gt;&#xA;एवं तुष्टो जगन्नाथः स्थितः प्राचीवने ध्रुवम् ॥&lt;br&gt;&#xA;मनोऽपि ये करिष्यन्ति स्नानदानेषु का कथा ॥7.1.5.३॥।&lt;br&gt;&#xA;तेषां तुष्टो जगन्नाथः शङ्करो नीललोहितः ॥&lt;br&gt;&#xA;त्रिंशत्कोटिगणस्तत्र प्राचीं रक्षन्ति सर्वतः ॥३१॥&lt;br&gt;&#xA;महापापसमाचारः पापिष्ठो वाऽति किल्बिषी ॥&lt;br&gt;&#xA;घुणाक्षरमिव प्राणान्प्राच्यां मुक्त्वा शिवं व्रजेत् ॥ ३२ ॥&lt;br&gt;&#xA;दधिकम्बलदानं तु तत्र देयं द्विजोत्तमे ॥&lt;br&gt;&#xA;कथितं पापशमनं सारात्सारतरं ध्रुवम् ॥ ३३ ॥&lt;br&gt;&#xA;अधुना सम्प्रवक्ष्यामि हिरण्याश्च महोदयम् ॥&lt;br&gt;&#xA;दुर्वाससा तपस्तप्तं तत्र सूर्यः प्रतिष्ठितः ॥ ३४ ॥&lt;br&gt;&#xA;कोटिरेका तु तत्रैव ऋषीणामूर्द्ध्वरेतसाम् ॥&lt;br&gt;&#xA;चतुर्विंशतितत्त्वानामधिको बलरूपधृक् ॥ ३५ ॥&lt;br&gt;&#xA;यत्र तिष्ठति देवेशि भृगुकोटिसमन्वितः ॥&lt;br&gt;&#xA;अन्यत्र ब्राह्मणानां तु कोट्या यच्च फलं लभेत् ॥ ३६ ॥&lt;br&gt;&#xA;ब्रह्मस्थाने तथैकेन भोजितेन तु तत्फलम् ॥&lt;br&gt;&#xA;एवं ज्ञात्वा महादेवि तत्र तिष्ठामि निर्वृतः॥&lt;br&gt;&#xA;कोटिर्भिर्देवऋषिभिर्देवैः सह समावृतः ॥&lt;br&gt;&#xA;तीर्थानि तत्र तिष्ठन्ति अन्तर्भूतानि वै कलौ ॥ ३८ ॥&lt;br&gt;&#xA;तत्र क्षेत्रे महारम्ये यत्र सोमेश्वरः स्थितः॥&lt;br&gt;&#xA;मम देवि गणौ द्वौ तु विभ्रमः सम्भ्रमः परः ॥ ३९ ॥&lt;br&gt;&#xA;तौ चात्र क्षेत्रसंस्थानां लोकानां भ्रमविभ्रमैः ॥&lt;br&gt;&#xA;योजयन्ति सदा चित्तं विकल्पानैक्यसङ्कुलम् ॥ 7.1.5.४० ॥&lt;br&gt;&#xA;विनायकोपसर्गाश्च दश दोषास्तथा परे ॥&lt;br&gt;&#xA;एवं क्षेत्रं तु रक्षन्ति पापिनां दुष्टचेतसाम् ॥ ४१ ॥&lt;br&gt;&#xA;दण्डपाणिं तु ये भक्त्या पश्यन्तीह नरोत्तमाः ॥&lt;br&gt;&#xA;न तेषां जायते विघ्नं तत्र क्षेत्रनिवासिनाम् ॥ ४२ ॥&lt;br&gt;&#xA;ब्राह्मणाः क्षत्रिया वैश्याः शूद्रा वै वर्णसङ्कराः ॥&lt;br&gt;&#xA;अकामा वा सकामा वा प्रभासे ये मृताः शुभे ॥ ४३ ॥&lt;br&gt;&#xA;चन्द्रार्द्धमौलिनः सर्वे ललाटाक्षा वृषध्वजाः ॥&lt;br&gt;&#xA;शिवे मम पुरे दिव्ये जायन्ते तत्र मानवाः ॥ ४४ ॥&lt;br&gt;&#xA;यस्तत्र वसते विप्रः संयतात्मा समाहितः ॥&lt;br&gt;&#xA;त्रिकालमपि भुञ्जानो वायुभक्षसमो भवेत् ॥ ४५ ॥&lt;br&gt;&#xA;मेरोः शक्या गुणा वक्तुं द्वीपानां च गुणास्तथा ॥&lt;br&gt;&#xA;समुद्राणां च सर्वेषां शक्या वक्तुं गुणाः प्रिये ॥ ४६ ॥&lt;br&gt;&#xA;आदिदेवस्य देवेशि महेशस्य महाप्रभोः ॥&lt;br&gt;&#xA;शक्या नैव गुणा वक्तुं वर्षाकोटिशतैरपि ॥ ४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये क्षेत्रस्थर्षिदेवगणवर्णनं नाम पञ्चमोऽध्यायः ॥ ५ ॥&lt;/p&gt;</description>
    </item>
    <item>
      <title>००६ श्रीसोमेश्वरमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/006_shrIsomeshvaramahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/006_shrIsomeshvaramahimavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;अत्यद्भुतं महादेव माहात्म्यं कथितं मम ॥&lt;br&gt;&#xA;अपूर्वं देवदेवेश कदाचिन्न श्रुतं मया ॥ १ ॥&lt;br&gt;&#xA;ब्रह्माण्डे यानि लिङ्गानि कीर्तितानि त्वया मम ॥&lt;br&gt;&#xA;तेषां प्रभावेनाधिक्यं सोमेशे तत्कथं वद ॥ २ ॥&lt;br&gt;&#xA;किं प्रभावो महादेव क्षेत्रस्य च सुरेश्वर ॥&lt;br&gt;&#xA;तन्मे ब्रूहि सुरेशान याथातथ्यं ममाग्रतः ॥३॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अतः परं प्रवक्ष्यामि रहस्यं परमं तव ॥&lt;br&gt;&#xA;प्रभासक्षेत्रमाहात्म्यं सोमेशस्य वरानने ॥४॥&lt;br&gt;&#xA;तीर्थानां परमं तीर्थं व्रतानां परमं व्रतम् ॥&lt;br&gt;&#xA;जाप्यानां परमं जाप्यं ध्यानानां ध्यानमुत्तमम्॥५॥&lt;br&gt;&#xA;योगानां परमो योगो रहस्यं परमं महत् ॥&lt;br&gt;&#xA;तत्तेहं सम्प्रवक्ष्यामि शृणु ह्येकमना प्रिये॥६॥&lt;br&gt;&#xA;सोमेशं परमं स्थानं पञ्चवक्त्रसमन्वितम् ॥&lt;br&gt;&#xA;एतल्लिङ्गं न मुञ्चामि सत्यंसत्यं मयोदितम् ॥७॥&lt;br&gt;&#xA;यच्च तत्परमं देवि ध्रुवमक्षयमव्ययम् ॥&lt;br&gt;&#xA;सोमेशं तद्विजानीहि मा विकल्पमना भव॥८॥&lt;br&gt;&#xA;निर्भयं निर्मलं नित्यं निरपेक्षं निराश्रयम् ॥&lt;br&gt;&#xA;निरञ्जनं निष्प्रपञ्चं निःसङ्गं निरुपद्रवम्। ॥ ९ ॥&lt;br&gt;&#xA;तल्लिङ्गमिति जानीहि प्रभासे संव्यवस्थितम् ॥&lt;br&gt;&#xA;अपवर्गमविज्ञेयं मनोरम्यमनामयम् ॥ 7.1.6.१० ॥&lt;br&gt;&#xA;नित्यं च कारणं देवं मखघ्नं सर्वतोमुखम् ॥&lt;br&gt;&#xA;शिवं सर्वात्मकं सूक्ष्ममनाद्यं यच्च दैवतम् ॥ ११ ॥&lt;br&gt;&#xA;आत्मोपलब्धिविज्ञेयं चित्तचिन्ताविवर्जितम् ॥&lt;br&gt;&#xA;गमागमविनिर्मुक्तं बहिरन्तश्च केवलम् ॥ १२ ॥&lt;br&gt;&#xA;आत्मोपलब्धिविषयं स्तुतिगोचरवर्जितम् ॥&lt;br&gt;&#xA;निष्कलं विमलात्मानं प्रकटं ज्ञानदीपकम् ॥१३॥&lt;br&gt;&#xA;तल्लिङ्गमिति जानीहि प्रभासे सुरसुन्दरि ॥&lt;br&gt;&#xA;निरावकाशरहितं शब्दं शब्दान्तगोचरम् ॥ १४ ॥&lt;br&gt;&#xA;निष्कलं विमलं देवं देवदेवं सुरात्मकम् ॥&lt;br&gt;&#xA;हेतुप्रमाणरहितं कल्पनाभाववर्जितम् ॥१५॥&lt;br&gt;&#xA;चित्तावलोकविषयं बहिरन्तरसंस्थितम् ॥&lt;br&gt;&#xA;प्रभासे तं विजानीहि प्रणवं लिङ्गरूपिणम् ॥ १६ ॥&lt;br&gt;&#xA;अनिष्पन्दं महात्मानं निरानन्दावलोकनम् ॥&lt;br&gt;&#xA;लोकावलोकमार्गस्थं विशुद्धज्ञानकेवलम्॥१७॥&lt;br&gt;&#xA;विद्याविशेषमार्गस्थमनेकाकारसञ्ज्ञितम् ॥&lt;br&gt;&#xA;स्वभावभावनाग्राह्यं भावातीतमलक्षणम् ॥१८॥&lt;br&gt;&#xA;वाक्प्रपञ्चादिरहितं निष्प्रपञ्चात्मकं शिवम्॥&lt;br&gt;&#xA;ज्ञानज्ञेयावलोकस्थं हेत्वाभासविवर्जितम्॥१९॥&lt;br&gt;&#xA;अनाहतं शब्दगतं शब्दादिगणसम्भवम् ॥&lt;br&gt;&#xA;एवं सोमेश्वरं विद्धि प्रभासे लिङ्गरूपिणम् ॥ 7.1.6.२० ॥&lt;br&gt;&#xA;शब्दब्रह्मगतं शान्तं स शब्दान्तगमास्पदम् ॥&lt;br&gt;&#xA;सर्वातिरिक्त विषयं सर्वध्यानपदे स्थितम् ॥ २१ ॥&lt;br&gt;&#xA;अनादिमच्युतं दिव्यं प्रमाणातीत गोचरम् ॥&lt;br&gt;&#xA;अधश्चोर्ध्वं गतं नित्यं जीवाख्यं देहसंस्थितम् ॥ २२ ॥&lt;br&gt;&#xA;हृदादिद्वादशान्तस्थं प्राणापानोदयास्तगम् ॥&lt;br&gt;&#xA;अग्राह्यमिन्द्रियात्मानं निष्कलङ्कात्मकं विभुम् ॥२३॥&lt;br&gt;&#xA;स्वरादिव्यञ्जनातीतं वर्णादिपरिवर्जितम् ॥&lt;br&gt;&#xA;वाचामवाच्यविषयमहङ्कारार्द्धरूपिणम् ॥२४॥&lt;br&gt;&#xA;अप्रतर्क्यमनुच्चार्यं कलनाकालवर्जितम् ॥&lt;br&gt;&#xA;निःशब्दं निश्चलं सौम्यं देहातीतं परात्परम् ॥२५॥&lt;br&gt;&#xA;भूतावग्रहरहितं भावाभावविवर्जितम् ॥&lt;br&gt;&#xA;अविज्ञेयं परं सूक्ष्मं पञ्चपञ्चादिसम्भवम् ॥ २६ ॥&lt;br&gt;&#xA;अप्रमेयमनन्ताख्यमक्षयं कामरूपिणम् ॥&lt;br&gt;&#xA;प्रभवं सर्वभूतानां बीजाङ्कुरसमुद्भवम् ॥ २७ ॥&lt;br&gt;&#xA;व्यापकं सर्वकामाख्यमक्षरं परमं महत् ॥&lt;br&gt;&#xA;स्थूलसूक्ष्मविभागस्थं व्यक्ताव्यक्तं सनातनम् ॥ २८ ॥&lt;br&gt;&#xA;कल्पकल्पान्तरहितमनादिनिधनं महत् ॥&lt;br&gt;&#xA;महाभूतं महाकायं शिवं निर्वाणभैरवम् ॥ २९ ॥&lt;br&gt;&#xA;एवं सदाशिवं विद्धि प्रभासे लिङ्गरूपिणम् ॥&lt;br&gt;&#xA;योगक्रिया विनिर्मुक्तं मृत्युञ्जयमनादिमत् ॥ 7.1.6.३० ॥&lt;br&gt;&#xA;सर्वोपसर्गरहितं सर्वतोव्यापकं शिवम् ॥&lt;br&gt;&#xA;अव्यक्तं परतो नित्यं केवलं द्वैतवर्जितम् ॥ ३१ ॥&lt;br&gt;&#xA;अनन्यतेजसाक्रान्तं प्रभासक्षेत्रवासिनम्॥&lt;br&gt;&#xA;भूरिस्वयम्प्रभप्रख्यं सर्वतेजोऽधिकं हरम्॥३२॥&lt;br&gt;&#xA;शरण्यन्देवमीशानमोङ्कारं शिवरूपिणम्॥&lt;br&gt;&#xA;देवदेवं महादेवं पञ्चवक्त्रं वृषध्वजम्॥३३॥&lt;br&gt;&#xA;निर्मलं मानसातीतं भावग्राह्यमनूपमम्॥&lt;br&gt;&#xA;सदा शान्तं विरूपाक्षं शूलहस्तं जटाधरम्॥३४॥&lt;br&gt;&#xA;हृत्पद्मकोशमध्यस्थं शून्यरूपं निरञ्जनम् ॥&lt;br&gt;&#xA;एवं सदाशिवं विद्धि प्रभासे लिङ्गरूपिणम् ॥ ३५ ॥&lt;br&gt;&#xA;योऽसौ परात्परो देवो हंसाख्यः परिकीर्तितः ॥&lt;br&gt;&#xA;नादाख्यः सुव्रते देवि सोऽस्मिन्स्थाने स्थितः स्वयम् ॥ ३६ ॥&lt;br&gt;&#xA;एतदादिस्वरूपं च मया योगबलेन तु ॥&lt;br&gt;&#xA;विज्ञातं देवि गदितं दिव्यमात्मानमात्मना ॥ ३७ ॥&lt;br&gt;&#xA;ऋग्वेदस्थस्तु पूर्वाह्णे मध्याह्ने यजुषि स्थितः ॥&lt;br&gt;&#xA;अपराह्णे तु सामस्थो ह्यथर्वस्थो निशागमे ॥ ३८ ॥&lt;br&gt;&#xA;वेदाहमेतं पुरुषं महान्तमादित्यवर्णं तमसः परस्तात् ॥&lt;br&gt;&#xA;तमेव विदित्वा न भवेत्तु मृत्युर्नान्यः पन्था विद्यते वै जनानाम् ॥ ३९ ॥&lt;br&gt;&#xA;इतीरितस्ते तु महाप्रभावः सोमेशलिङ्गस्य कृतैकदेशः ॥&lt;br&gt;&#xA;वृतं न चाब्दैर्बहुभिः सहस्रैर्वक्तुं च केनापि मुखैर्न शक्यम् ॥7.1.6.४०॥।&lt;br&gt;&#xA;ब्राह्मणः क्षत्रियो वैश्यः शूद्रोऽपीदं पठेद्यदि ॥&lt;br&gt;&#xA;निर्मुक्तः सर्वपापेभ्यः सर्वान्कामानवाप्नुयात् ॥४१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये श्रीसोमेश्वरमहिमवर्णनं नाम षष्ठोऽध्यायः॥६॥&lt;/p&gt;</description>
    </item>
    <item>
      <title>००७ श्रीसोमनाथप्रादुर्भाववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/007_shrIsomanAthaprAdurbhAvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/007_shrIsomanAthaprAdurbhAvavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;एवं तत्र तदा देवी श्रुत्वा माहात्म्यमुत्तमम् ॥&lt;br&gt;&#xA;हर्षोत्कण्ठितया वाचा पुनः पप्रच्छ शङ्करम् ॥ १ ॥&lt;br&gt;&#xA;॥ देव्युवाच ॥ ॥&lt;br&gt;&#xA;देवदेव जगन्नाथ भक्तानुग्रहकारक ॥&lt;br&gt;&#xA;समस्तज्ञानसम्पन्न नमस्तेऽस्तु महेश्वर ॥ २ ॥&lt;br&gt;&#xA;नमोऽस्तु वै त्रिपुरप्रहर्त्रे महात्मने तारकमर्दनाय ॥&lt;br&gt;&#xA;नमोऽस्तु ते क्षीरसमुद्र दायिने शिशोर्मुनीन्द्रस्य समाहितस्य ॥३॥&lt;br&gt;&#xA;नमोऽस्तु ते सर्वजगद्विधात्रे सर्वत्र सर्वात्मक सर्वकर्त्रे ॥&lt;br&gt;&#xA;नमो भवायास्तु नमोऽभवाय नमोऽस्तु ते सर्वगताय नित्यम् ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;किं देवि पृच्छसेऽद्यापि सर्वं ते कथितं मया ॥&lt;br&gt;&#xA;सन्दिग्धमस्ति किञ्चिच्चेत्पुनः पृच्छस्व भामिनि ॥ ५ ॥&lt;br&gt;&#xA;॥ देव्युवाच ॥ ॥&lt;br&gt;&#xA;सोमेश्वरेति यन्नाम कस्मिन्काले बभूव तत् ॥&lt;br&gt;&#xA;किं नामाग्रेऽभवल्लिङ्गं नाम किं भविताऽधुना ॥ ६ ॥&lt;br&gt;&#xA;एवं यस्य प्रभावो वै नोक्तः पूर्वं त्वया विभो ॥&lt;br&gt;&#xA;अन्येषां तीर्थदेवानां माहात्म्यं वर्णितं त्वया ॥&lt;br&gt;&#xA;न त्वीदृशं तु कथितं श्रीसोमेशस्य यादृशम् ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पूर्वमेवाहमेवासं स्पर्शलिङ्गस्वरूपवान् ॥&lt;br&gt;&#xA;न च मां तत्त्वतो वेद जनः कश्चिदिहेश्वरि ॥ ८ ॥&lt;br&gt;&#xA;महाकल्पे तु सञ्जाते ब्रह्मणः प्रति सञ्चरे ॥&lt;br&gt;&#xA;नामभावं भवेदन्यद्देवि लिङ्गे पुनःपुनः ॥ ९ ॥&lt;br&gt;&#xA;अतीतं ब्रह्मणां षट्कं सप्तमोऽयं प्रजापतिः ॥&lt;br&gt;&#xA;वर्त्तते योऽधुना देवि शतानन्द इति श्रुतः ॥ ॥ 7.1.7.१॥।&lt;br&gt;&#xA;अस्मिन्ब्रह्मणि देवेशि सञ्जाते ह्यष्टवार्षिके ॥&lt;br&gt;&#xA;तदा कालात्समारभ्य सोमेश इति विश्रुतः ॥ ११ ॥&lt;br&gt;&#xA;अतीतेषु च देवेशि ब्रह्मसुप्तलयादनु ॥&lt;br&gt;&#xA;बभूवुर्यानि नामानि तानि त्वं शृणु पार्वति ॥ १२ ॥&lt;br&gt;&#xA;आद्यो विरञ्चिनामासीद्यदा ब्रह्मा पितामहः ॥&lt;br&gt;&#xA;मृत्युञ्जयस्तदा नाम सोमनाथस्य कीर्तितम् ॥ ॥ १३ ॥&lt;br&gt;&#xA;द्वितीयोऽभूद्यदा ब्रह्मा पद्मभूरिति विश्रुतः ॥&lt;br&gt;&#xA;तदा कालाग्निरुद्रेति नाम प्रोक्तं शुभेंऽबिके ॥ १४ ॥&lt;br&gt;&#xA;तृतीयोऽभूद्यदा ब्रह्मा स्वयम्भूरिति विश्रुतः ॥&lt;br&gt;&#xA;अमृतेशेति देवस्य तदा नाम प्रकीर्तितम् ॥ १५ ॥&lt;br&gt;&#xA;चतुर्थोऽभूद्यथा ब्रह्मा परमेष्ठीति विश्रुतः ॥&lt;br&gt;&#xA;अनामयेति देवस्य तदा नाम स्मृतं शुभे॥१६॥&lt;br&gt;&#xA;पञ्चमोऽभूद्यदा ब्रह्मा सुरज्येष्ठ इति स्मृतः॥&lt;br&gt;&#xA;कृत्तिवासेति देवस्य नाम प्रोक्तं तदाम्बिके॥१७॥&lt;br&gt;&#xA;षष्ठश्चाभूद्यदा ब्रह्मा हेमगर्भ इति श्रुतः॥&lt;br&gt;&#xA;तदा भैरवनाथेति नाम देवस्य कीर्तितम्॥१८॥&lt;br&gt;&#xA;अयं यो वर्त्तते ब्रह्मा शतानन्द इति स्मृतः ॥&lt;br&gt;&#xA;सोमनाथेति देवस्य वर्तते नाम साम्प्रतम्॥१९॥&lt;br&gt;&#xA;अतः परं चतुर्वक्त्रो ब्रह्मा यो भविता यदा ॥&lt;br&gt;&#xA;प्राणनाथेति देवस्य तदा नाम भविष्यति॥7.1.7.२०॥&lt;br&gt;&#xA;अतीता ये विधातारो भविष्यन्ति च येऽधुना॥&lt;br&gt;&#xA;तावत्तद्वर्त्तते नाम यावदन्योष्टवार्षिकः ॥&lt;br&gt;&#xA;सन्ध्यासन्ध्यांशभेदेन विष्ण्वनन्तसनातनाः ॥ २१ ॥&lt;br&gt;&#xA;एवं नामानि देवस्य सङ्क्षेपात्कीर्तितानि मे ॥&lt;br&gt;&#xA;विस्तरात्कथितुं नैव शक्यन्ते कालगौरवात् ॥ २२ ॥&lt;br&gt;&#xA;॥ देव्युवाच ॥ ॥&lt;br&gt;&#xA;आश्चर्यं देवदेवेश यत्त्वया कथितं प्रभो ॥&lt;br&gt;&#xA;पूर्वोक्तानि च नामानि न स्मरन्ति च मे कथम् ॥२३॥&lt;br&gt;&#xA;एतद्विस्तरतो ब्रूहि कारणं च जगत्पते ॥&lt;br&gt;&#xA;सर्वभूतहितार्थाय ममानुग्रहकाम्यया ॥ २४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;कल्पेकल्पे महादेवि अवतारं करोषि यत् ॥&lt;br&gt;&#xA;तेन ते स्मरणं नास्ति प्रभावात्प्रकृतेः प्रिये ॥ २५ ॥&lt;br&gt;&#xA;तत्त्वावरणमध्ये तु तत्राद्या त्वं प्रतिष्ठिता ॥&lt;br&gt;&#xA;साऽवतीर्याण्डमध्ये तु मया सार्द्धं वरानने ॥ २६ ॥&lt;br&gt;&#xA;अनुग्रहार्थं लोकानां प्रादुर्भूता पुनःपुनः ॥&lt;br&gt;&#xA;आद्ये कल्पे जगन्माता जगद्योनिर्द्वितीयके ॥ २७ ॥&lt;br&gt;&#xA;तृतीये शाम्भवीनाम चतुर्थे विश्वरूपिणी ॥&lt;br&gt;&#xA;पञ्चमे नन्दिनीनाम षष्ठे चैव गणाम्बिका ॥ २८ ॥&lt;br&gt;&#xA;विभूतिः सप्तमे कल्पे सुभूतिश्चाष्टमे तदा ॥&lt;br&gt;&#xA;आनन्दा नवमे कल्पे दशमे वामलोचना ॥ २९ ॥&lt;br&gt;&#xA;एकादशे वरारोहा द्वादशे च सुमङ्गला ॥&lt;br&gt;&#xA;कल्पे त्रयोदशे चैव महामाया ह्युदाहृता ॥ 7.1.7.३० ॥&lt;br&gt;&#xA;ततश्चतुर्दशे कल्पेऽनन्तानाम प्रकीर्तिता ॥&lt;br&gt;&#xA;भूतमाता पञ्चदशे षोडशे चोत्तमा स्मृता ॥ ३१ ॥&lt;br&gt;&#xA;ततः सप्तदशे कल्पे पितृकल्पे तु विश्रुता ॥&lt;br&gt;&#xA;दक्षस्य दुहिता जाता सतीनाम्नी महाप्रभा ॥ ३२ ॥&lt;br&gt;&#xA;अपमानात्तु दक्षस्य स्वां तनूमत्यजत्पुनः ॥&lt;br&gt;&#xA;उमां कलां तु चन्द्रस्य पुरापूर्य च संस्थिता ॥ ३३ ॥&lt;br&gt;&#xA;ततः प्रवृत्ते वाराहे कल्पे त्वं सुरसुन्दरि ॥&lt;br&gt;&#xA;पुनर्हिमवताराध्य दुहिता त्वमतः कृता ॥ ३४ ॥&lt;br&gt;&#xA;ततो देव्यद्भुतं तप्त्वा तपः परमदुश्चरम् ॥&lt;br&gt;&#xA;भर्त्तारं मां पुनः प्राप्य पार्वतीति निगद्यसे ॥ ३५ ॥&lt;br&gt;&#xA;कैलासनिलयश्चाहं त्वया सार्द्धं वरानने ॥&lt;br&gt;&#xA;क्रीडामि तव देवेशि यावत्कल्पावसानकम् ॥३६॥&lt;br&gt;&#xA;इदं चतुर्गुणं प्राप्य द्वापरे विष्णुना सह ॥&lt;br&gt;&#xA;महिषस्य वधार्थाय उत्पन्ना कृष्णपिङ्गला ॥ ३७ ॥&lt;br&gt;&#xA;कात्यायनीति दुर्गेति विविधैर्नामपर्ययैः ॥&lt;br&gt;&#xA;नवकोटिप्रभेदेन जातासि वसुधातले ॥ ३८ ॥&lt;br&gt;&#xA;यानि ते कल्पनामानि पूर्वमुक्तानि सुन्दरि ॥&lt;br&gt;&#xA;तानि त्रयोदशाकल्पादुदक्तात्कथितानि मे ॥ ३९ ॥&lt;br&gt;&#xA;अतीतानि भविष्याणि वर्त्तमानानि सुन्दरि ॥&lt;br&gt;&#xA;एवं ज्ञेयानि सर्वाणि ब्रह्मकल्पावधि प्रिये ॥ ॥ 7.1.7.४० ॥&lt;br&gt;&#xA;॥ देव्युवाच ॥ ॥&lt;br&gt;&#xA;सोमनाथेति यन्नाम त्वया पूर्वमुदाहृतम् ॥&lt;br&gt;&#xA;तत्कथं निश्चलं नाम मन्यते त्रिपुरान्तक ॥ ४१ ॥&lt;br&gt;&#xA;असङ्ख्यत्वाच्च चन्द्राणां जन्मनामप्रभेदतः ॥&lt;br&gt;&#xA;मन्वन्तरे तु सञ्जाते युगानामेकसप्ततौ ॥ ४२ ॥&lt;br&gt;&#xA;चन्द्रसूर्यादयो देवाः संह्रियन्ते पुनःपुनः ॥&lt;br&gt;&#xA;सप्तर्षयः सुराः शक्रो मनुस्तत्सूनवो नृपाः ॥ ४३ ॥&lt;br&gt;&#xA;एककालं च सृज्यन्ते संह्रियन्ते च पूर्ववत् ॥&lt;br&gt;&#xA;एतन्मे संशयं देव यथावद्वक्तुमर्हसि ॥४४॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधु पृष्टं त्वया देवि रहस्यं पापनाशनम् ॥&lt;br&gt;&#xA;यन्न कस्यचिदाख्यातं तत्ते वक्ष्याम्यशेषतः ॥४५॥&lt;br&gt;&#xA;अयं यो वर्त्तते ब्रह्मा शतानन्द इति श्रुतः॥&lt;br&gt;&#xA;तस्य चैवाष्टमे वर्षे मनुर्यः प्रथमो भवेत् ॥ ४६ ॥&lt;br&gt;&#xA;तस्मिन्मन्वन्तरे देवि यश्चादौ रोहिणीपतिः ॥&lt;br&gt;&#xA;समुद्रगर्भात्सञ्जातः सलक्ष्मीकौस्तुभादिभिः ॥ ४७ ॥&lt;br&gt;&#xA;तेन चाराधितं लिङ्गं कालभैरवनामतः ॥&lt;br&gt;&#xA;महता तपसा पूर्वं युगानि च चतुर्द्दशे ॥ ४८ ॥&lt;br&gt;&#xA;तस्याद्भुतं तपो दृष्ट्वा तुष्टोऽहं तस्य सुन्दरि ॥&lt;br&gt;&#xA;वरं वृणीष्वेति मया स च प्रोक्तो निशाकरः ॥ ४९ ॥&lt;br&gt;&#xA;सहोवाच तदा देवि भक्त्या संस्तुत्य मां शुभे ॥ 7.1.7.५० ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;यदि प्रसन्नो देवेश वरार्हो यदि वाऽप्यहम् ॥&lt;br&gt;&#xA;सोमनाथेति तं नाम भूयाद्ब्रह्मावधि प्रभो ॥ ५१ ॥&lt;br&gt;&#xA;ये केचिद्भवितारोऽन्ये मन्वन्ते शीतरश्मयः ॥&lt;br&gt;&#xA;तेषां भवतु देवेश देवोऽयं कुलदेवता ॥ ॥ ५२ ॥&lt;br&gt;&#xA;आराधयन्तु ते सर्वे क्षेत्रेऽस्मिन्संस्थिता विभो ॥&lt;br&gt;&#xA;स्वकीयायुःप्रमाणेन ब्रह्मणः प्रलयादनु ॥ ५३ ॥&lt;br&gt;&#xA;सोमनाथेति ते नाम ब्रह्माण्डे सचराचरे ॥&lt;br&gt;&#xA;ख्यातिं प्रयातु देवेश तेजोलिङ्ग नमोऽस्तु ते ॥ ५४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमस्त्वित्यहं प्रोच्य पुनर्लिङ्गे लयं गतः ॥&lt;br&gt;&#xA;एतत्ते कारणं देवि प्रोक्तं सर्वमशेषतः ॥ ५५ ॥&lt;br&gt;&#xA;निःसन्दिग्धं तु सङ्क्षेपात्पुरा पृष्टं यतस्त्वया ॥&lt;br&gt;&#xA;उद्देशमात्रं कथितं श्रीसोमेशगुणान्प्रति ॥&lt;br&gt;&#xA;समुद्रस्येव रत्नानामचिन्त्यस्तस्य विस्तरः ॥ ५६ ॥&lt;br&gt;&#xA;मोहनं तदभक्तानां भक्तानां बुद्धिवर्द्धनम् ॥&lt;br&gt;&#xA;मूढास्ते नैव पश्यन्ति स्वरूपं मम मोहिताः ॥ ५७ ॥&lt;br&gt;&#xA;॥ देव्युवाच ॥ ॥&lt;br&gt;&#xA;ईदृशं यस्य माहात्म्यं तेजोलिङ्गस्य शङ्कर ॥&lt;br&gt;&#xA;कुत्र तिष्ठति तल्लिङ्गं क्षेत्रे तस्मिन्सुरेश्वर ॥ ५८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रयत्नेन श्रुत्वा चैवावधारय ॥&lt;br&gt;&#xA;प्रभासं परमं देवि क्षेत्रमेतन्मम प्रियम् ॥ ५९ ॥&lt;br&gt;&#xA;देवानामपि संस्थानं तच्च द्वादशयोजनम् ॥&lt;br&gt;&#xA;पञ्चयोजनमानेन पीठं तत्र प्रकीर्त्तितम् ॥ 7.1.7.६० ॥&lt;br&gt;&#xA;तन्मध्ये मद्गृहं देवि तच्च गव्यूतिमात्रकम् ॥&lt;br&gt;&#xA;समुद्रस्योत्तरे देवि देविकामुखसञ्ज्ञितम् ॥ ६१ ॥&lt;br&gt;&#xA;वज्रिण्याः पूर्वतश्चैव यावन्न्यङ्कुमती नदी ॥&lt;br&gt;&#xA;चतुष्टयं च विस्तारादायामात्पञ्चयोजनम् ॥ ६२ ॥&lt;br&gt;&#xA;क्षेत्रपीठमिति प्रोक्तमतो गर्भगृहं शृणु ॥&lt;br&gt;&#xA;समुद्रात्कौरवी यावद्दक्षिणोत्तरमानतः ॥&lt;br&gt;&#xA;पूर्वपश्चिमतो ज्ञेयं गोमुखादाऽऽश्वमेधकम् ॥ ६३ ॥&lt;br&gt;&#xA;एतन्मम गृहं देवि न त्यजामि कदाचन ॥&lt;br&gt;&#xA;तस्य मध्ये स्थितं लिङ्गं यत्र तत्ते प्रकीर्तितम् ॥ ६४ ॥&lt;br&gt;&#xA;वारुणीं दिशमाश्रित्य सागरस्य च सन्निधौ ॥&lt;br&gt;&#xA;कृतस्मरस्यापरतो धन्वन्तरशतत्रये ॥ ६५ ॥&lt;br&gt;&#xA;लिङ्गं महाप्रभावं तुं स्वयम्भूतं व्यवस्थितम् ॥&lt;br&gt;&#xA;तत्र सन्निहितो देवः शङ्करः परमेश्वरः॥ ६६ ॥&lt;br&gt;&#xA;एतस्मिन्नन्तरे देवि सोमेशस्य समीपतः ॥&lt;br&gt;&#xA;चतुर्द्दशे विभागे तु धनुषां च शतद्वयम् ॥ ॥ ६७ ॥&lt;br&gt;&#xA;समन्तान्मण्डलाकारा कर्णिका सा मम प्रिया ॥&lt;br&gt;&#xA;तस्यां ये प्राणिनः सर्वे मृताः कालेन पार्वति ॥ ६८ ॥&lt;br&gt;&#xA;कृमिकीटपतङ्गाद्या जीवा उत्तम मध्यमाः ॥&lt;br&gt;&#xA;निर्द्धूतकल्मषाः सर्वे यान्ति लोकं ममापि ते ॥६९॥&lt;br&gt;&#xA;उत्तरं दक्षिणं चापि अयनं न विचारयेत् ॥&lt;br&gt;&#xA;सर्वस्तेषां शुभः कालो ये मृताः क्षेत्रमध्यतः ॥ 7.1.7.७० ॥&lt;br&gt;&#xA;आदिनाथेन शर्वेण सर्वप्राणिहिताय वै ॥&lt;br&gt;&#xA;आद्यतत्त्वान्यथानीय क्षेत्रमेतन्महाप्रभम् ॥&lt;br&gt;&#xA;प्रभासितं महादेवि यत्र सिद्ध्यन्ति मानवाः ॥७१॥&lt;br&gt;&#xA;हन्यमानोऽपि यो विद्वान्वसेद्विघ्नशतैरपि ॥&lt;br&gt;&#xA;कृतप्रतिज्ञो देवेशि यावज्जीवं सुरेश्वरि ॥ ७२ ॥&lt;br&gt;&#xA;स गच्छेत्परमं स्थानं यत्र गत्वा न शोचति॥&lt;br&gt;&#xA;तस्य क्षेत्रस्य माहात्म्यात्स्थाणोश्चाद्भुतकर्मणः ॥ ७३ ॥&lt;br&gt;&#xA;कृत्वा पापसहस्राणि पश्चात्सन्तापमेति वै ॥&lt;br&gt;&#xA;प्रभासे तु वियुज्येत न सोंऽतकपुरीं व्रजेत् ॥ ॥ ७४ ॥&lt;br&gt;&#xA;ज्ञात्वा कलियुगं घोरं हाहाभूतमचेतनम् ॥&lt;br&gt;&#xA;नियुक्तस्तत्र देवेशि रक्षार्थं विघ्ननायकः ॥ ७५ ॥&lt;br&gt;&#xA;ये तु ब्राह्मणविद्विष्टाः शिवभक्तिवितण्डकाः ॥&lt;br&gt;&#xA;ब्रह्मघ्नाश्च कृतघ्नाश्च तथा नैष्कृतिकाश्च ये ॥ ७६ ॥&lt;br&gt;&#xA;लोकद्विष्टा गुरुद्विष्टास्तीर्थायतनकण्टकाः ॥&lt;br&gt;&#xA;सर्वपापरताश्चैव ये चान्ये तु विकुत्सिताः ॥ ७७ ॥&lt;br&gt;&#xA;रक्षणार्थं ह वै तेषां नियुक्तो विघ्ननायकः ॥&lt;br&gt;&#xA;कालाग्निरुद्रपार्श्वे तु रुद्रतुल्यपराक्रमः ॥ ७८ ॥&lt;br&gt;&#xA;क्षेत्रं रक्षति देवेशि पापिष्ठानां नियामकः ॥&lt;br&gt;&#xA;म्रियन्ते यदि ब्रह्मघ्नास्तथा पातकिनो नराः ॥ ७९ ॥&lt;br&gt;&#xA;क्षेत्रे चास्मिन्वरारोहे तेषां देवि गतिं शृणु ॥&lt;br&gt;&#xA;दशवर्षसहस्राणि दिव्यानि कमलेक्षणे ॥ 7.1.7.८० ॥&lt;br&gt;&#xA;दासी पुत्राश्च जायन्ते तदन्ते ब्रह्मराक्षसाः ॥&lt;br&gt;&#xA;ततः पापक्षये देवि पुनर्यान्ति वियोनिताम् ॥५१॥&lt;br&gt;&#xA;तस्मात्सर्वप्रयत्नेन पापं तत्र न कारयेत् ॥&lt;br&gt;&#xA;अन्यत्राऽऽवर्तितं पापं क्षेत्रे चास्मिन्विनश्यति ॥ ८२ ॥&lt;br&gt;&#xA;अस्मिन्पुनः कृतं पापं पैशाचनरकावहम् ॥&lt;br&gt;&#xA;भक्तानुकम्पी भगवांस्तिर्यग्योनिगतेष्वपि ॥ ८३ ॥&lt;br&gt;&#xA;ददाति परमं स्थानं न तु ब्रह्मद्विषां प्रिये॥&lt;br&gt;&#xA;ये च ध्यानं समासाद्य युक्तात्मानः समाहिताः ॥ ८४ ॥&lt;br&gt;&#xA;सन्नियम्येन्द्रियग्रामं जपन्ति शतरुद्रियम्॥&lt;br&gt;&#xA;प्रभासे तु स्थिता देवि ते कृतार्था न संशयः ॥ ८५ ॥&lt;br&gt;&#xA;यदि गच्छेन्नरः कश्चित्प्रभासं क्षेत्रमुत्तमम् ॥&lt;br&gt;&#xA;तमुपायं प्रकुर्वीत निर्गच्छेन्न पुनर्यथा ॥ ८६ ॥&lt;br&gt;&#xA;एतद्गोप्यं वरारोहे न देयं यस्य कस्यचित्॥&lt;br&gt;&#xA;गोपनीयमिदं शास्त्रं यथा प्राणाः स्वकाः प्रिये॥ ८७॥&lt;br&gt;&#xA;येनेदं विहितं शास्त्रं प्रभासक्षेत्रदीपकम्॥&lt;br&gt;&#xA;स शिवश्चैव विज्ञेयो मानुषीं प्रकृतिं स्थितः॥८८॥&lt;br&gt;&#xA;तस्यविग्रहसंस्थोऽहं सदा तिष्ठामि पार्वति॥&lt;br&gt;&#xA;वन्दितः पूजितो ध्यातो यथाहं नात्र संशयः ॥ ८९ ॥&lt;br&gt;&#xA;कलौ च दुर्ल्लभं देवि प्रभासक्षेत्रमुत्तमम् ॥&lt;br&gt;&#xA;इदानीं तव स्नेहेन विशेषं कथयामि वै ॥&lt;br&gt;&#xA;सत्यंसत्यं पुनः सत्यं त्रिःसत्यं सुरसुन्दरि ॥ ॥ 7.1.7.९० ॥&lt;br&gt;&#xA;यानि लिङ्गानि भूर्लोके सोमेशस्तेषु मे प्रियः ॥&lt;br&gt;&#xA;अस्मिल्ँलिङ्गे गुणा ये तु ते देवि विदिता मम ॥ ९१ ॥&lt;br&gt;&#xA;अहमेव विजानामि नान्यो वेद कथञ्चन ॥&lt;br&gt;&#xA;अन्येषु चैव लिङ्गेषु अहं पूज्यः सुरासुरैः ॥ ९२ ॥&lt;br&gt;&#xA;लिङ्गं चेमं पुनर्देवि पूजयामो वयं स्वयम् ॥ ९३ ॥&lt;br&gt;&#xA;यस्मिन्काले न वै ब्रह्मा न भूमिर्न दिवाकरः ॥&lt;br&gt;&#xA;सर्वं चैव जगन्नाथ तस्मिन्काले यशस्विनि ॥ ९४ ॥&lt;br&gt;&#xA;इमं लिङ्गं परं चैव ब्रह्मणः प्रलये तदा ॥&lt;br&gt;&#xA;भाविनीं वृत्तिमास्थाय इदं स्थानं तु रक्षति ॥ ९५ ॥&lt;br&gt;&#xA;दशकोट्यस्तु लिङ्गानां गङ्गाद्वाराद्वरानने ॥&lt;br&gt;&#xA;आगत्य तानि मध्याह्ने लिङ्गेऽस्मिन्यान्ति संलयम् ॥ ९६ ॥&lt;br&gt;&#xA;पृथिव्यां यानि तीर्थानि गगनस्थानि यानि तु ॥&lt;br&gt;&#xA;स्नानार्थमस्य लिङ्गस्य समागच्छन्ति सर्वदा ॥ ९७ ॥&lt;br&gt;&#xA;धन्यास्तु खलु ते मर्त्त्याः प्रभासे संव्यवस्थिताः ॥&lt;br&gt;&#xA;सोमेश्वरं ये द्रक्ष्यन्ति संसारभयमोचनम् ॥ ९८ ॥&lt;br&gt;&#xA;देवि सोमेश्वरं लिङ्गं ये स्मरिष्यन्ति भाविताः ॥&lt;br&gt;&#xA;सर्वपापक्षयस्तेषां भविष्यति न संशयः ॥ ९९ ॥&lt;br&gt;&#xA;एतत्स्मृतं प्रियतमं मम देवि नित्यं क्षेत्रं पवित्रमृषिसिद्धगणाभिरम्यम् ॥&lt;br&gt;&#xA;अस्मिन्मृताः सकलजीवमृतोऽपि देवि स्वर्गात्परं समुपयान्ति न संशयोऽत्र ॥ 7.1.7.१०० ॥&lt;br&gt;&#xA;यं देवा न विजानन्ति ब्रह्मविष्णुपुरोगमाः ॥&lt;br&gt;&#xA;न साङ्ख्येन न योगेन नैव पाशुपतेन च ॥ १०१ ॥&lt;br&gt;&#xA;कैवल्यं निष्कलं यत्त- दस्मिल्ँलिङ्गे तु लभ्यते ॥&lt;br&gt;&#xA;तावद्भ्रमन्ति संसारे देवाद्यास्तु यशस्विनि ॥ १०२ ॥&lt;br&gt;&#xA;यावत्सोमेश्वरं देवं न विन्दन्ति त्रिलोचनम् ॥&lt;br&gt;&#xA;क्षेत्रं प्रभासमित्युक्तं क्षेत्रज्ञोऽहं न संशयः ॥ १०३ ॥&lt;br&gt;&#xA;एतं तवोक्तं ननु बोधनाय सोमेश्वरस्यैव महाप्रभावम् ॥&lt;br&gt;&#xA;ये वै पठिष्यन्ति नरा नितान्तं यास्यन्ति ते तत्पदमिन्दुमौलेः ॥ ॥ १०४ ॥&lt;br&gt;&#xA;सोमेश्वरं देववरं मनुष्या ये भक्तिमन्तः शरणं प्रपन्नाः ॥&lt;br&gt;&#xA;ते घोररूपे च भयावहे च संसारचक्रे न पुनर्भ्रमन्ति ॥ १०५ ॥&lt;br&gt;&#xA;ये दक्षिणा मूर्त्तिमुपाश्रिताः स्युर्जपन्ति नित्यं शतरुद्रियं द्विजाः ॥&lt;br&gt;&#xA;तेऽस्मिन्भवे नैव पुनर्भवन्ति संसारपारं परमं गता वै ॥ १०६ ॥&lt;br&gt;&#xA;उद्देशमात्रं कथितो मया ते श्रीसोमनाथस्य कृतैकदेशः ॥&lt;br&gt;&#xA;अब्दैरनेकैर्बहुभिर्युगैर्वा न शक्यमेकेन मुखेन वक्तुम् ॥ १०७ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये श्रीसोमनाथप्रादुर्भाववर्णनन्नाम सप्तमोऽध्यायः ॥ ७ ॥ ॥&lt;/p&gt;</description>
    </item>
    <item>
      <title>००८ श्रीसोमेश्वरैश्वर्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/008_shrIsomeshvaraishvaryavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/008_shrIsomeshvaraishvaryavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;पुनः कथय देवेश माहात्म्यं लोकशङ्कर ॥&lt;br&gt;&#xA;श्रीसोमेश्वरदेवस्य सर्वपातकनाशनम्॥&lt;br&gt;&#xA;ब्रह्मविष्ण्वीशदैवत्यं तथात्र त्रितयं वद ॥ ॥। १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणुष्वैकमना भूत्वा मम गोप्यं पुरातनम् ॥&lt;br&gt;&#xA;तस्मिल्ँलिङ्गे च यद्वृत्तमाश्चर्यं परमं महत् ॥ २ ॥&lt;br&gt;&#xA;षष्टिकोटि सहस्राणि ऋषीणामूर्द्ध्वरेतसाम् ॥&lt;br&gt;&#xA;तस्मिल्ँलिङ्गे प्रविष्टानि ते घृताहुतिरिवानले ॥ ३ ॥&lt;br&gt;&#xA;सिद्धिर्वृद्धिस्तथा तुष्टिर्ऋद्धिः पुष्टिस्तु पञ्चमी ॥&lt;br&gt;&#xA;कीर्तिः शान्तिस्तथा लक्ष्मीस्तस्मिंल्लिङ्गे समुत्थिता ॥ ४ ॥&lt;br&gt;&#xA;सप्तकोट्यस्तु मन्त्राणां सिद्धीनां चैव सम्भवः ॥&lt;br&gt;&#xA;दिव्ययोगरसाश्चान्ये दिव्यौषधिरसायनाः ॥ ५ ॥&lt;br&gt;&#xA;गारुडं भूततन्त्रं च खेचर्यो व्यन्तरीस्तथा ॥&lt;br&gt;&#xA;ते सर्वे सह योगेन तस्माल्लिङ्गात्समुत्थिताः ॥ ६ ॥&lt;br&gt;&#xA;अन्याश्चैव तु याः काश्चित्सिद्धयोऽष्टौ प्रकीर्तिताः ॥&lt;br&gt;&#xA;ताः सर्वाः सह लिङ्गेन तस्मात्स्थानात्समुत्थिताः ॥ ७ ॥&lt;br&gt;&#xA;अन्यद्देवि प्रवक्ष्यामि अत्र सिद्धिं गतास्तु ये ॥&lt;br&gt;&#xA;ममांशसम्भवाः प्राप्ता अस्मिल्ँलिङ्गे लयं गताः ॥ ९ ॥&lt;br&gt;&#xA;तेषां च विक्रमान्सर्वान्प्रवक्ष्याम्यनुपूर्वशः ॥&lt;br&gt;&#xA;पुराक्रमा ग्रहा मुण्डा गुडकाश्च सहेतुकाः ॥ ९ ॥&lt;br&gt;&#xA;विमला दण्डिकाश्चैव सप्तैते कुत्सिकाः स्मृताः ॥&lt;br&gt;&#xA;अस्मिंल्लिङ्गे पुरा सिद्धा योगात्पाशुपतान्मम ॥ 7.1.8.१० ॥&lt;br&gt;&#xA;रुद्रो विप्रस्तथा दानश्चन्द्रो मन्थोऽवलोककः ॥&lt;br&gt;&#xA;सूर्यावलोकश्चेति गार्गेयाः सप्त कीर्त्तिताः ॥ ११ ॥&lt;br&gt;&#xA;सोमेश्वरे च ते सिद्धाः प्रभासे वरवर्णिनि ॥&lt;br&gt;&#xA;मूकमन्यः शिवश्चैव प्रकाशः कपिलस्तथा ॥ १२ ॥&lt;br&gt;&#xA;सत्कुलः कर्णिकारश्च पौरुषेयाः प्रकीर्त्तिताः ॥&lt;br&gt;&#xA;सोमेश्वरे पुरा सिद्धाः प्रभासे पापनाशने ॥ १३ ॥&lt;br&gt;&#xA;युगेयुगे पुरा सिद्धास्तस्मिल्ँलिङ्गे प्रिये मम ॥&lt;br&gt;&#xA;एते चान्ये च ये विप्रा भविष्यन्ति कलौ युगे ॥ १४ ॥&lt;br&gt;&#xA;तत्र सिद्धिं गमिष्यन्ति दुर्ल्लभां त्रिदशैरपि ॥&lt;br&gt;&#xA;एतत्ते सर्वमाख्यातं तल्लिङ्गं सिद्धिदं परम् ॥ १९ ॥&lt;br&gt;&#xA;दुर्ल्लभं सर्वमर्त्त्यानां प्रभासे तु व्यवस्थितम् ॥&lt;br&gt;&#xA;न च कश्चिद्विजानाति अशुभैः कर्मभिर्वृतः ॥ १६ ॥&lt;br&gt;&#xA;ग्रहदोषास्तु ये केचिद्भूतदोषास्तथा परे ॥&lt;br&gt;&#xA;डाकिनीप्रेतवेताला राक्षसा ग्रहपूतनाः ॥ १७ ॥&lt;br&gt;&#xA;पिशाचा यातुधानाश्च मातरो जातहारिकाः ॥&lt;br&gt;&#xA;बालग्रहास्तथा चान्ये बुद्धाश्चैव तु ये ग्रहाः ॥ १८ ॥&lt;br&gt;&#xA;ज्वरभूत ग्रहाश्चान्ये ह्यतिसारभगन्दराः ॥&lt;br&gt;&#xA;अश्मरी मूत्रकृच्छ्रं च रोगाश्चान्ये सहस्रशः ॥ १९ ॥&lt;br&gt;&#xA;दुर्नामकास्तथा चान्ये कुष्ठरोगास्तथा परे ॥&lt;br&gt;&#xA;क्षयरोगास्तथा चान्ये वातगुल्मास्तथैव च ॥&lt;br&gt;&#xA;अन्ये चैव तु ये केचिद्व्याधयस्तु प्रकीर्त्तिताः ॥ 7.1.8.२० ॥&lt;br&gt;&#xA;सोमेश्वरं समासाद्य तस्य लिङ्गस्य दर्शनात् ॥&lt;br&gt;&#xA;सर्व एव विनश्यन्ति वह्नौ क्षिप्तमिवेन्धनम् ॥ २१ ॥&lt;br&gt;&#xA;उपसर्गाश्च () चान्ये सर्पघोणपवृश्चिकाः ॥&lt;br&gt;&#xA;सर्वे तत्र विनश्यन्ति श्रीसोमेश्वरदर्शनात् ॥ २२ ॥&lt;br&gt;&#xA;योऽसौ सोमेश्वरो नाम्ना पश्चिमो भैरवः स्मृतः ॥&lt;br&gt;&#xA;कालाग्निरुद्रनाथेति पर्यायैर्नामभिः श्रुतः ॥ २३ ॥&lt;br&gt;&#xA;तस्मिंस्तिष्ठामि देवेशि भक्तानुग्रहकारकः ॥&lt;br&gt;&#xA;सर्वं च दुष्कृतं नृणां भक्षयामि न संशयः ॥ २४ ॥&lt;br&gt;&#xA;योऽसौ प्राणः शरीरस्थो देहिनां देहसञ्चरः ॥&lt;br&gt;&#xA;ब्रह्माण्डमेतद्यस्यान्तरेको यश्चाप्यनेकधा ॥ २५ ॥&lt;br&gt;&#xA;वेदाः सर्वेऽपि यं देवं प्रशंसन्ति महर्षयः ॥&lt;br&gt;&#xA;परस्य ब्रह्मणो रूपं यस्य द्वारेण लभ्यते ॥ २६ ॥&lt;br&gt;&#xA;सोऽयं देवि महादेवः प्रभासे संव्यवस्थितः ॥&lt;br&gt;&#xA;यथा गुप्तं गृहे रत्नं न कश्चिद्विन्दते नरः ॥ २७ ॥&lt;br&gt;&#xA;प्रभासे तु स्थितं तद्वद्रत्नभूतं गृहे मम ॥&lt;br&gt;&#xA;तच्च लिङ्गं पुरा कल्पे सप्तपातालभेदकम् ॥ २८ ॥&lt;br&gt;&#xA;कथितं कोटि सूर्यस्य प्रलयानलसन्निभम् ॥&lt;br&gt;&#xA;तेनकालाग्निरुद्रेति प्रोक्तं सोमेश्वरः पुरा ॥ २९ ॥&lt;br&gt;&#xA;इति देवि समासेन कथितं तव पार्वति ॥&lt;br&gt;&#xA;सोमेश्वरस्य माहात्म्यं सर्वपातकनाशनम् ॥ 7.1.8.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासमाहात्म्ये श्रीसोमेश्वरैश्वर्यवर्णनं नामाष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ श्रीहरिस्थितिप्रश्नवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/009_shrIharisthitiprashnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/009_shrIharisthitiprashnavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;दिव्यं तेजो नमस्यामि यन्मे दृष्टं पुरातने ॥&lt;br&gt;&#xA;कालाग्निरुद्रमध्यस्थं प्रभासे शङ्करोद्भवम् ॥ १ ॥&lt;br&gt;&#xA;यो वेदसङ्घैर्ऋषिभिः पुराणैर्वेदोक्तयोगैरपि इज्यमानः ॥&lt;br&gt;&#xA;तं देवदेवं शरणं व्रजामि सोमेश्वरं पापविनाशहेतुम् ॥ २ ॥&lt;br&gt;&#xA;देवदेव जगन्नाथ भक्तानुग्रहकारक ॥&lt;br&gt;&#xA;संशयो हृदि मे कश्चित्तं भवाञ्छेत्तुमर्हति ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;कः संशयः समुत्पन्नस्तव देवि यशस्विनि ॥&lt;br&gt;&#xA;तन्मे कथय कल्याणि तत्सर्वं कथयाम्यहम् ॥ ४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यदि त्वं च महादेवो मुण्डमाला कथं कृता ॥&lt;br&gt;&#xA;अनादि निधनो धाता सृष्टिसंहारकारकः ॥ ५ ॥&lt;br&gt;&#xA;ततो विहस्य देवेशः शङ्करो वाक्यमब्रवीत् ॥&lt;br&gt;&#xA;अनेकमुण्डकोटीभिर्या मे माला विराजते ॥ ६ ॥&lt;br&gt;&#xA;नारायण सहस्राणां ब्रह्मणामयुतस्य च ॥ कृता शिरःकरोटीभिरनादिनिधना ततः ॥ ७ ॥&lt;br&gt;&#xA;अन्यो विष्णुश्च भवति अन्यो ब्रह्मा भवत्यपि ॥&lt;br&gt;&#xA;कल्पे कल्पे मया सृष्टः कल्पे विष्णुः प्रजापतिः ॥ ८ ॥&lt;br&gt;&#xA;अहमेवंविधो देवि क्षेत्रे प्राभासिके स्थितः ॥&lt;br&gt;&#xA;कालाग्निलिङ्गमूले तु मुण्डमालाविभूषितः ॥ ९ ॥&lt;br&gt;&#xA;अक्षसूत्रधरः शान्त आदिमध्यान्तवर्जितः ॥&lt;br&gt;&#xA;पद्मासनस्थो वरदो हिमकुन्देन्दुसन्निभः ॥ 7.1.9.१० ॥&lt;br&gt;&#xA;मम वामे स्थितो विष्णुर्दक्षिणे च पितामहः ॥&lt;br&gt;&#xA;जठरे चतुरो वेदाः हृदये ब्रह्म शाश्वतम् ॥ ११ ॥&lt;br&gt;&#xA;अग्निः सोमश्च सूर्यश्च लोचनेषु व्यवस्थिताः ॥ १२ ॥&lt;br&gt;&#xA;एवंविधो महादेवि प्रभासे संव्यवस्थितः ॥&lt;br&gt;&#xA;आप्यतत्त्वात्समानीते मा ते भूत्संशयः क्वचित् ॥ १३ ॥&lt;br&gt;&#xA;एवमुक्ता तदा देवी हर्षगद्गदया गिरा ॥&lt;br&gt;&#xA;तुष्टाव देवदेवेशं भक्त्या परमया युता ॥ १४ ॥ ॥&lt;br&gt;&#xA;देव्युवाच ॥ ॥ जय देव महादेव सर्वभावन ईश्वर ॥&lt;br&gt;&#xA;नमस्तेऽस्तु सुरेशाय परमेशाय वै नमः ॥१५॥&lt;br&gt;&#xA;अनादिसृष्टिकर्त्रे च नमः सर्वगताय च ॥&lt;br&gt;&#xA;सर्वस्थाय नमस्तुभ्यं धाम्नां धाम्ने नमोऽस्तु ते ॥ १६ ॥&lt;br&gt;&#xA;षडन्ताय नमस्तुभ्यं द्वादशान्ताय ते नमः ॥&lt;br&gt;&#xA;हंसभेद नमस्तुभ्यं नमस्तुभ्यं च मोक्षद ॥ १७ ॥&lt;br&gt;&#xA;इति स्तुतस्तदा देव्या प्रचलच्चन्द्रशेखरः ॥&lt;br&gt;&#xA;ततस्तुष्टस्तु भगवानिदं वचनमब्रवीत्॥ १८ ॥ ॥&lt;br&gt;&#xA;ईश्वर उवाच ॥ ॥&lt;br&gt;&#xA;साधुसाधु महाप्राज्ञे तुष्टोऽहं व्रियतां वरः ॥ १९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यदि तुष्टोऽसि देवेश वरार्हा यदि वाप्यहम्॥&lt;br&gt;&#xA;प्रभास क्षेत्रमाहात्म्यं पुनर्विस्तरतो वद ॥ 7.1.9.२० ॥&lt;br&gt;&#xA;भूतेश भगवान्विष्णुर्दैत्यानामन्तकाग्रणीः ॥&lt;br&gt;&#xA;स कस्माद्द्वारकां हित्वा प्रभासक्षेत्रमाश्रितः ॥ २१ ॥&lt;br&gt;&#xA;षष्टि तीर्थसहस्राणि षष्टिकोटिशतानि च ॥&lt;br&gt;&#xA;द्वारकामध्यसंस्थानि कथं न्यक्कृतवान्हरिः ॥ २२ ॥&lt;br&gt;&#xA;अमरैरावृतां पुण्यां पुण्यकृद्भिर्निषेविताम् ॥&lt;br&gt;&#xA;एवं तां द्वारकां त्यक्त्वा प्रभासं कथमागतः ॥ २३ ॥&lt;br&gt;&#xA;देवमानुषयोर्नेता द्योभुवोः प्रभवो हरिः ॥&lt;br&gt;&#xA;किमर्थं द्वारकां त्यक्त्वा प्रभासे निधनं गतः ॥ २४ ॥&lt;br&gt;&#xA;यश्चक्रं वर्त्तयत्येको मानुषाणां मनोमयम् ॥&lt;br&gt;&#xA;प्रभासे स कथं कालं चक्रे चक्रभृतां वरः ॥२५॥&lt;br&gt;&#xA;गोपायनं यः कुरुते जगतः सार्वलौकिकम् ॥&lt;br&gt;&#xA;स कथं भगवान्विष्णुः प्रभासक्षेत्रमाश्रितः ॥ २६ ॥&lt;br&gt;&#xA;योन्तकाले जलं पीत्वा कृत्वा तोयमयं वपुः ॥&lt;br&gt;&#xA;लोकमेकार्णवं चक्रे दृष्ट्या दृष्टेन चात्मना ॥ २७ ॥&lt;br&gt;&#xA;स कथं पञ्चतां प्राप प्रभासे पार्वतीपते ॥&lt;br&gt;&#xA;यः पुराणे पुराणात्मा वाराहं वपुरास्थितः ॥ २८ ॥&lt;br&gt;&#xA;उद्दधार महीं कृत्स्नां सशैलवनकाननाम्॥&lt;br&gt;&#xA;स कथं त्यक्तवान्गात्रं प्रभासे पापनाशने ॥ २९ ॥&lt;br&gt;&#xA;येन सिंहं वपुः कृत्वा हिरण्यकशिपुर्हतः ॥&lt;br&gt;&#xA;स कथं देवदेवेशः प्रभासं क्षेत्रमाश्रितः ॥ 7.1.9.३० ॥&lt;br&gt;&#xA;सहस्रचरणं देवं सहस्राक्षं महाप्रभम्॥&lt;br&gt;&#xA;सहस्रशिरसं वेदा यमाहुर्वै युगेयुगे ॥ ३१ ॥&lt;br&gt;&#xA;तत्याज स कथं देवः प्रभासे स्वं कलेवरम्॥&lt;br&gt;&#xA;नाभ्यरण्यां समुद्भूतं यस्य पैतामहं गृहम् ॥ ३२ ॥&lt;br&gt;&#xA;एकार्णवगते लोके तत्पङ्कजमपङ्कजम् ॥&lt;br&gt;&#xA;येनोद्धृतं क्षणेनैव प्रभासस्थः स किं हरिः ॥ ३३ ॥&lt;br&gt;&#xA;उत्तरांशे समुद्रस्य क्षीरोदस्या मृतोदधेः ॥&lt;br&gt;&#xA;यः शेते शाश्वतं योगमास्थाय परवीरहा ॥&lt;br&gt;&#xA;स कथं त्यक्तवान्देहं प्रभासे परमेश्वरः ॥ ३४ ॥&lt;br&gt;&#xA;हव्यादान्यः सुरांश्चक्रे कव्यादांश्च पितॄ नपि ॥&lt;br&gt;&#xA;स कथं देवदेवेशः प्रभासं क्षेत्रमाश्रितः ॥ ३५ ॥&lt;br&gt;&#xA;युगानुरूपं यः कृत्वा रूपं लोकहिताय वै ॥&lt;br&gt;&#xA;धर्ममुद्धरते देवः स कथं क्षेत्रमाश्रितः ॥३६॥&lt;br&gt;&#xA;त्रयो वर्णास्त्रयो लोकास्त्रैविद्यं पाठकास्त्रयः॥&lt;br&gt;&#xA;त्रैकाल्यं त्रीणि कर्माणि त्रयो देवास्त्रयो गुणाः॥&lt;br&gt;&#xA;सृष्टं येन पुरा देवः स कथं क्षेत्रमाश्रितः॥ ३७ ॥&lt;br&gt;&#xA;या गतिर्द्धर्मयुक्तानामगतिः पापकर्मिणाम्॥&lt;br&gt;&#xA;चातुर्वर्ण्यस्य प्रभवश्चातुर्वर्ण्यस्य रक्षिता ॥ ३८ ॥&lt;br&gt;&#xA;चातुर्विद्यस्य यो वेत्ता चातुराश्रम्यसंस्थितः॥&lt;br&gt;&#xA;कस्मात्स द्वारकां हित्वा प्रभासे पञ्चतां गतः ॥३९॥&lt;br&gt;&#xA;दिगन्तरं नभोभूमिरापो वायुर्विभावसुः॥&lt;br&gt;&#xA;चन्द्रसूर्यद्वयं ज्योतिर्युगेशः क्षणदातनुः ॥7.1.9.४०॥।&lt;br&gt;&#xA;यः परं श्रूयते ज्योतिर्यः परं श्रूयते तपः॥&lt;br&gt;&#xA;यः परं परतः प्रोक्तः परं यः परमात्मवान्॥४१॥&lt;br&gt;&#xA;आदित्यादिश्च यो दिव्यो यश्च दैत्यान्तको विभुः॥&lt;br&gt;&#xA;स कथं देवकीसूनुः प्रभासे सिद्धिमीयिवान् ॥४२॥&lt;br&gt;&#xA;युगान्ते चान्तको यश्च यश्च लोकान्तकान्तकः ॥&lt;br&gt;&#xA;सेतुर्यो लोकसत्तानां मेध्यो यो मेध्यकर्मणाम् ॥ ४३ ॥&lt;br&gt;&#xA;वेत्ता यो वेदविदुषां प्रभुर्यः प्रभवात्मनाम्॥&lt;br&gt;&#xA;सोमभूतस्तु भूतानामग्निभूतोऽग्निवर्त्मनाम् ॥ ४४ ॥&lt;br&gt;&#xA;मनुष्याणां मनोभूतस्तपोभूतस्तपस्विनाम् ॥&lt;br&gt;&#xA;विनयो नयभूतानां तेजस्तेजस्विनामपि ॥४५॥&lt;br&gt;&#xA;विग्रहो विग्रहाणां यो गतिर्गतिमतामपि ॥&lt;br&gt;&#xA;स कथं द्वारकां हित्वा प्रभासक्षेत्रमाश्रितः॥४६॥&lt;br&gt;&#xA;आकाशप्रभवो वायुर्वायुप्राणो हुताशनः॥&lt;br&gt;&#xA;देवा हुताशनप्राणाः प्राणोऽग्नेर्मधुसूदनः ॥&lt;br&gt;&#xA;सकथं पद्मजप्राणः प्रभासं क्षेत्रमाश्रितः ॥४७॥&lt;br&gt;&#xA;॥ सूत उवाच ॥ ॥&lt;br&gt;&#xA;इति प्रोक्तस्तदा देव्या शङ्करो लोकशङ्करः ॥&lt;br&gt;&#xA;उवाच प्रहसन्वाक्यं पार्वतीं द्विजसत्तमाः ॥ ४८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि प्रभासक्षेत्रविस्तरम् ॥&lt;br&gt;&#xA;रहस्यं सर्वपापघ्नं देवानामपि दुर्ल्लभम् ॥ ४९ ॥&lt;br&gt;&#xA;देवि क्षेत्राण्यनेकानि पृथिव्यां सन्ति भामिनि ॥&lt;br&gt;&#xA;तीर्थानि कोटिसङ्ख्यानि प्रभावस्तेषु सङ्ख्यया ॥ 7.1.9.५० ॥&lt;br&gt;&#xA;असङ्ख्येय प्रभावं हि प्रभासं परिकीर्तितम् ॥&lt;br&gt;&#xA;ब्रह्मतत्त्वं विष्णुतत्त्वं रौद्रतत्त्वं तथैव च ॥५१॥&lt;br&gt;&#xA;तत्र भूयः समायोगो दुर्ल्लभोऽन्येषु पार्वति॥&lt;br&gt;&#xA;प्रभासे देवदेवेशि तत्त्वानां त्रितयं स्थितम् ॥५२॥&lt;br&gt;&#xA;चतुर्विंशतितत्त्वैश्च ब्रह्मा लोकपितामहः ॥&lt;br&gt;&#xA;बालरूपी च नाम्नां च तत्र स्थाने स्थितः स्वयम् ॥५३॥&lt;br&gt;&#xA;पञ्चविशतितत्त्वानाम धिपो देवताग्रणीः ॥&lt;br&gt;&#xA;तस्मिन्स्थाने स्थितः साक्षाद्दैत्यानामन्तकः शुभे ॥ ५४ ॥&lt;br&gt;&#xA;अहं देवि त्वया सार्द्धं षट्त्रिंशत्तत्त्वसंयुतः ॥&lt;br&gt;&#xA;निवसामि महाभागे प्रभासे पापनाशने ॥ ५५ ॥&lt;br&gt;&#xA;एवं तत्त्वमयं क्षेत्रं सर्वतीर्थमयं शुभम् ॥&lt;br&gt;&#xA;प्रभासमेव जानीहि मा कार्षीः संशयं क्वचित् ॥ ५६ ॥&lt;br&gt;&#xA;अपि कीटपतङ्गा ये म्रियन्ते तत्र ये नराः ॥&lt;br&gt;&#xA;तेऽपि यान्ति परं स्थानं नात्र कार्या विचारणा ॥ ५७ ॥&lt;br&gt;&#xA;स्त्रियो म्लेच्छाश्च शूद्राश्च पशवः पक्षिणो मृगाः॥&lt;br&gt;&#xA;प्रभासे तु मृता देवि शिवलोकं व्रजन्ति ते ॥ ५८॥&lt;br&gt;&#xA;कामक्रोधेन ये बद्धा लोभेन च वशीकृताः ॥&lt;br&gt;&#xA;अज्ञानतिमिराक्रान्ता मायातत्त्वे च संस्थिताः ॥ ५९ ॥&lt;br&gt;&#xA;कालपाशेन ये बद्धास्तृष्णाजालेन मोहिताः ॥&lt;br&gt;&#xA;अधर्मनिरता ये च ये च तिष्ठन्ति पापिनः ॥ 7.1.9.६० ॥&lt;br&gt;&#xA;ब्रह्मघ्नाश्च कृतघ्नाश्च ये चान्ये गुरुतल्पगाः ॥&lt;br&gt;&#xA;महापातकिनश्चापि ते यान्ति परमां गतिम् ॥ ६१ ॥&lt;br&gt;&#xA;मातृहन्ता नरो यस्तु पितृहन्ता तथैव च ॥&lt;br&gt;&#xA;ते सर्वे मुक्तिमायान्ति किं पुनः शुभकारिणः ॥ ६२ ॥&lt;br&gt;&#xA;इति ज्ञात्वा महादेवि दैत्यानामन्तको हरिः॥&lt;br&gt;&#xA;प्रभासक्षेत्रमासाद्य त्यक्तवान्स्वं कलेवरम्॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्रभासक्षेत्रे श्रीहरिस्थितिप्रश्नवर्णनं नाम नवमोऽध्यायः ॥ ९॥&lt;/p&gt;</description>
    </item>
    <item>
      <title>०१० सर्वक्षेत्रोत्तमत्ववर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/010_sarvaxetrottamatvavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/010_sarvaxetrottamatvavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अन्यच्च कथयिष्यामि रहस्यं तव भामिनि ॥&lt;br&gt;&#xA;यत्र कस्य चिदाख्यातं तत्ते वच्मि वरानने ॥ १ ॥&lt;br&gt;&#xA;पृथ्वीभागे स्थितो ब्रह्मा अपां भागे जनार्द्दनः ॥&lt;br&gt;&#xA;तेजोभागस्थितो रुद्रो वायुभागे तथेश्वरः ॥ २ ॥&lt;br&gt;&#xA;आकाशभागसंस्थाने स्थितः साक्षात्सदाशिवः ॥ ३ ॥&lt;br&gt;&#xA;यस्ययस्यैव यो भागस्तस्मिंस्तीर्थानि यानि वै ॥&lt;br&gt;&#xA;तस्यतस्य न सन्देहः स स एवेश्वरः स्मृतः ॥ ४ ॥&lt;br&gt;&#xA;छागलण्डं दुगण्डं च माकोटं मण्डलेश्वरम् ॥&lt;br&gt;&#xA;कालिञ्जरं वनं चैव शङ्कुकर्णं स्थलेश्वरम् ॥ ५ ॥ महाभूतोपरि टिप्पणी&lt;br&gt;&#xA;शूलेश्वरं च विख्यातं पृथ्वीतत्त्वे च संस्थितम् ॥&lt;br&gt;&#xA;हरिश्चन्द्रं च श्रीशैलं जल्पेशोन्नान्तिकेश्वरम्॥ ६ ॥&lt;br&gt;&#xA;महाकालं मध्यमं च केदारं भैरवं तथा ॥&lt;br&gt;&#xA;पवित्राष्टकमेतद्धि जलसंस्थं वरानने ॥ ७ ॥&lt;br&gt;&#xA;अमरेशं प्रभासं च नैमिषं पुष्करं तथा ॥&lt;br&gt;&#xA;आषाढिं चैव दण्डिं च भारभूतिं च लाङ्गलम् ॥ ८ ॥&lt;br&gt;&#xA;आदि गुह्याष्टकं ह्येतत्तेजस्तत्त्वे प्रतिष्ठितम् ॥&lt;br&gt;&#xA;गया चैव कुरुक्षेत्रं तीर्थं कनखलं तथा ॥ ९ ॥&lt;br&gt;&#xA;विमलं चाट्टहासं च माहेन्द्रं भीमसञ्ज्ञकम् ॥&lt;br&gt;&#xA;गुह्याद्गुह्यतरं ह्येतत्प्रोक्तं वाय्वष्टकं तव ॥ 7.1.10.१० ॥&lt;br&gt;&#xA;वस्त्रापथं रुद्रकोटिर्ज्येष्ठेश्वरं महालयम् ॥&lt;br&gt;&#xA;गोकर्णं रुद्रकर्णं च वर्णाख्यं स्थापसञ्ज्ञकम् ॥ ११ ॥&lt;br&gt;&#xA;पवित्राष्टकमेतद्धि आकाशस्थं वरानने ॥&lt;br&gt;&#xA;एतानि तत्त्वतीर्थानि सर्वाणि कथितानि वै ॥ १२ ॥&lt;br&gt;&#xA;यो यस्मिन्देवता तत्त्वे सा तन्माहात्म्यसूचिका ॥&lt;br&gt;&#xA;औदकं च महातत्त्वं विष्णोश्चातिप्रियं प्रिये ॥ १३ ॥&lt;br&gt;&#xA;जलशायी स्मृतस्तेन नारायण इति श्रुतिः ॥&lt;br&gt;&#xA;आप्यतत्त्वं तु तीर्थानि यानि प्रोक्ता- नि ते मया ॥ १४॥&lt;br&gt;&#xA;तानि प्रियाणि देवेशि ध्रुवं नारायणस्य वै ॥&lt;br&gt;&#xA;औदकं चैव यत्तत्त्वं तस्मिन्प्राभासिकं स्मृतम् ॥ १५ ॥&lt;br&gt;&#xA;तत्र देवो लयं याति हरिर्जन्मनिजन्मनि ॥&lt;br&gt;&#xA;स वासुदेवः सूक्ष्मात्मा परात्परतरे स्थितः ॥ १६ ॥&lt;br&gt;&#xA;स शिवः परमं व्योम अनादिनिधनो विभुः ॥&lt;br&gt;&#xA;तस्मात्परतरं नास्ति सर्वशास्त्रागमेषु च ॥ १७ ॥&lt;br&gt;&#xA;सिद्धान्तागमवेदान्तदर्शनेषु विशेषतः ॥&lt;br&gt;&#xA;तेषु चैव न भिन्नस्तु मया सार्द्धं यशस्विनि ॥ १८ ॥&lt;br&gt;&#xA;तस्मिन्स्थाने हरिः साक्षात्प्रत्यक्षेण तु संस्थितः ॥&lt;br&gt;&#xA;लिङ्गैश्चतुर्भिः संयुक्तो ज्ञायते न च केनचित् ॥ १९ ॥&lt;br&gt;&#xA;मोक्षार्थं नैष्ठिकैर्वर्णैर्व्रतैश्चैव तु यत्फलम् ॥&lt;br&gt;&#xA;तत्फलं समवाप्नोति भल्लुकातीर्थदर्शनात्॥ 7.1.10.२० ॥&lt;br&gt;&#xA;गोचर्ममात्रं तत्स्थानं समन्तात्परिमण्डलम् ॥&lt;br&gt;&#xA;न हि कश्चिद्विजानाति विना शास्त्रेण भामिनि॥ २१ ॥&lt;br&gt;&#xA;विषुवं वहते तत्र नृणामद्यापि पार्वति ॥&lt;br&gt;&#xA;पञ्चलिङ्गानि तत्रैव पञ्चवक्त्राणि कानि चित् ॥ २२ ॥&lt;br&gt;&#xA;कुक्कुटाण्डकमानानि महास्थूलानि कानिचित्॥&lt;br&gt;&#xA;सर्पेण वेष्टितान्येव चिह्नितानि त्रिशूलिभिः ॥ २३ ॥&lt;br&gt;&#xA;तेषां दर्शनमात्रेण कोटिलिङ्गार्चनफलम् ॥&lt;br&gt;&#xA;तस्मादिदं महाक्षेत्रं ब्रह्माद्यैः सेव्यते सदा ॥२४ ॥&lt;br&gt;&#xA;श्रुतिमद्भिश्च विप्रेन्द्रैः संसिद्धैश्च तपस्विभिः ॥&lt;br&gt;&#xA;प्रतिमासं तथाष्टम्यां प्रतिमासं चतुर्दशीम् ॥ २५ ॥&lt;br&gt;&#xA;शशिभानूपरागे वा कार्त्तिक्यां तु विशेषतः ॥&lt;br&gt;&#xA;प्रभासस्थानि लिङ्गानि प्रपूज्यन्ते वरानने ॥ २६ ॥&lt;br&gt;&#xA;सन्निहत्यां कुरुक्षेत्रे सर्वस्तीर्थायुतैः सह ॥&lt;br&gt;&#xA;पुष्करं नैमिषं चैवं प्रयागं सम्पृथूदकम् ॥२७॥&lt;br&gt;&#xA;षष्टि तीर्थसहस्राणि षष्टिकोटिशतानि च ॥&lt;br&gt;&#xA;माघ्याम्माघ्यां समेष्यन्ति सरस्वत्यब्धिसङ्गमे ॥ २८ ॥&lt;br&gt;&#xA;स्मरणात्तस्य तीर्थस्य नामसङ्कीर्तनादपि ॥&lt;br&gt;&#xA;मृत्युकालभवाद्वापि पापं त्यक्ष्यति सुव्रते ॥ २९ ॥&lt;br&gt;&#xA;आनर्त्तसारं सौम्यं च तथा भुवनभूषणम् ॥&lt;br&gt;&#xA;दिव्यं पाञ्चनदं पुण्यमादिगुह्यं महोदयम् ॥ 7.1.10.३० ॥&lt;br&gt;&#xA;सिद्ध रत्नाकरं नाम समुद्रावरणं तथा॥&lt;br&gt;&#xA;धर्माकारं कलाधारं शिवगर्भगृहं तथा ॥३१॥&lt;br&gt;&#xA;सर्वदेवनिवेशं च सर्वपातकनाशनम्॥&lt;br&gt;&#xA;अस्य क्षेत्रस्य नामानि कल्पे कल्पे पृथक्प्रिये ॥ ३२ ॥&lt;br&gt;&#xA;आयामादीनि जानीहि गुह्यानि सुरसुन्दरि ॥&lt;br&gt;&#xA;आद्ये कल्पे पुरा देवि प्रमोदनमिति स्मृतम् ॥ ३३ ॥&lt;br&gt;&#xA;नन्दनं परितस्तस्य तस्यापि परतः शिवम् ॥&lt;br&gt;&#xA;शिवात्परतरं चोग्रं भद्रिकं परतः पुनः ॥ ३४ ॥&lt;br&gt;&#xA;समिन्धनं परं तस्मात्कामदं च ततः परम् ॥&lt;br&gt;&#xA;सिद्धिदं चापि धर्मज्ञं वैश्वरूपं च मुक्तिदम्॥ ३५ ॥&lt;br&gt;&#xA;तथा श्रीपद्मनाभं तु श्रीवत्सं तु महाप्रभम्॥&lt;br&gt;&#xA;तथा च पापसंहारं सर्वकामप्रदं तथा ॥ ३६ ॥&lt;br&gt;&#xA;मोक्षमार्गं वरा रोहे तथा देवि सुदर्शनम् ॥&lt;br&gt;&#xA;धर्मगर्भं तु धर्माणां प्रभासं पापनाशनम् ॥&lt;br&gt;&#xA;अतः परं भवन्तीह उत्पलावर्त्तिकानि च ॥ ३७ ॥&lt;br&gt;&#xA;क्षेत्रस्य मध्ये यद्देवि मम गर्भगृहं स्मृतम् ॥&lt;br&gt;&#xA;तस्य नामानि ते देवि कथितान्यनुपूर्वशः ॥ ३८ ॥&lt;br&gt;&#xA;श्रुत्वा नामान्यशेषाणि क्षेत्रमाहात्म्यमेव च ॥&lt;br&gt;&#xA;तेषां तु वाञ्छिता सिद्धि र्भविष्यति न संशयः ॥ ३९ ॥&lt;br&gt;&#xA;एतत्कीर्त्तयमानस्य त्रिकालं तु महोदयम् ॥&lt;br&gt;&#xA;सन्ध्याकालान्तरं पापमहोरात्रं विनश्यति ॥ 7.1.10.४० ॥&lt;br&gt;&#xA;अपि वै दाम्भिकाश्चैव ये वसन्त्यल्पबुद्धयः ॥&lt;br&gt;&#xA;मूढा जीवनिका विप्रास्तेऽपि यान्ति मृता दिवम् ॥ ४१ ॥&lt;br&gt;&#xA;अस्य क्षेत्रस्य मध्ये तु रवियोजनमध्यतः ॥&lt;br&gt;&#xA;उपक्षेत्राणि देवेशि सन्त्यन्यानि सहस्रशः ॥ ४२ ॥&lt;br&gt;&#xA;कानिचित्पद्मरूपाणि यवाकाराणि कानिचित् ॥&lt;br&gt;&#xA;षट्कोणानि त्रिकोणानि दण्डाकाराणि कानिचित् ॥ ४३ ॥&lt;br&gt;&#xA;चन्द्रबिम्बार्द्धभेदानि चतुरस्रप्रभेदतः ॥&lt;br&gt;&#xA;ब्रह्मादिदैवतानीशे क्षेत्रमध्ये स्थितानि तु ॥ ४४ ॥&lt;br&gt;&#xA;कानिचिद्योजनार्द्धानि तदर्धार्धानि कानिचित् ॥&lt;br&gt;&#xA;निवर्त्तनप्रमाणेन दण्डमानेन कानिचित् ॥४५ ॥&lt;br&gt;&#xA;गोचर्ममानमध्यानि कानिचिद्धनुषान्तरम् ॥&lt;br&gt;&#xA;यज्ञोपवीतमात्राणि प्रभासे सन्ति कोटिशः ॥ ४६ ॥&lt;br&gt;&#xA;अङ्गुल्यष्टम भागोऽपि नभोस्ति कमलेक्षणे ॥&lt;br&gt;&#xA;न सन्ति यस्मिंस्तीर्थानि दिव्यानि च नभस्तले ॥ ४७ ॥&lt;br&gt;&#xA;प्रभासक्षेत्रमासाद्य तिष्ठन्ति प्रलयादनु ॥&lt;br&gt;&#xA;केदारे चैव यल्लिङ्गं यच्च देवि महालये ॥ ४८ ॥&lt;br&gt;&#xA;मध्यमेश्वरसंस्थं च तथा पाशुपतेश्वरम् ॥&lt;br&gt;&#xA;शङ्कुकर्णेश्वरं चैव भद्रेश्वरमथापि च ॥ ४९ ॥&lt;br&gt;&#xA;सोमे श्वरमथैकाग्रं कालेश्वरमजेश्वरम् ॥&lt;br&gt;&#xA;भैरवेश्वरमीशानं तथा कायावरोहणम् ॥ 7.1.10.५० ॥&lt;br&gt;&#xA;चापटेश्वरकं पुण्यं तथा बदरिकाश्रमम् ॥&lt;br&gt;&#xA;रुद्रकोटिर्महाकोटि स्तथा श्रीपर्वतं शुभम् ॥५१॥&lt;br&gt;&#xA;कपाली चैव देवेशः करवीरं तथा पुनः ॥&lt;br&gt;&#xA;ओङ्कारं परमं पुण्यं वशिष्ठाश्रममेव च ॥&lt;br&gt;&#xA;यत्र कोटिः स्मृता देवि रुद्राणां कामरूपिणाम् ॥ ५२ ॥&lt;br&gt;&#xA;यानि चान्यानि स्थानानि पुण्यानि मम भूतले ॥&lt;br&gt;&#xA;प्रयागं पुरतः कृत्वा प्रभासे निवसन्ति च ॥ ५३ ॥&lt;br&gt;&#xA;उत्तरे रविपुत्री तु दक्षिणे सागरं स्मृतम् ॥&lt;br&gt;&#xA;दक्षिणोत्तरमानोऽयं क्षेत्रस्यास्य प्रकीर्त्तितः ॥ ५४ ॥&lt;br&gt;&#xA;रुक्मिण्याः पूर्वतश्चैव तप्ततोयाच्च पश्चिमे ॥&lt;br&gt;&#xA;पूर्वपश्चिममानोऽयं प्रभासस्य प्रकीर्त्तितः ॥ ५५ ॥&lt;br&gt;&#xA;एतदन्तरमासाद्य तीर्थानि सुरसुन्दरि ॥&lt;br&gt;&#xA;पातालादिकटाहान्तं तानि तत्र वसन्ति वै ॥ ५६ ॥&lt;br&gt;&#xA;एवं ज्ञात्वा महादेवि सर्वदेवमयो हरिः ॥&lt;br&gt;&#xA;प्रभासक्षेत्रमासाद्य तत्याज स्वं कलेवरम् ॥ ५७ ॥&lt;br&gt;&#xA;दिव्यं ममेदं चरितं हि रौद्रं श्रोष्यन्ति ये पर्वसु वा सदा वा ॥&lt;br&gt;&#xA;ते चापि यास्यन्ति मम प्रसादात्त्रिविष्टपं पुण्यजनाधिवासम् ॥ ५८ ॥&lt;br&gt;&#xA;इति कथितमशेषमेव चित्रं चरितमिदं तव देवि पुण्ययुक्तम् ॥&lt;br&gt;&#xA;इतरमपि तवातिवल्लभं यद्वद कथयामि महोदयं मुनीनाम् ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्रभास क्षेत्रस्थ तीर्थक्षेत्रमाहात्म्यद्वारा प्रभासक्षेत्रस्य सर्वक्षेत्रोत्तमत्ववर्णनन्नाम दशमोऽध्यायः ॥१०॥&lt;/p&gt;</description>
    </item>
    <item>
      <title>०११ राजभट्टारकोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/011_rAjabhaTTArakotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/011_rAjabhaTTArakotpattivarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;इति प्रोक्ता तदा देवि विस्मयोत्फुल्ललोचना ॥&lt;br&gt;&#xA;रोमाञ्चकञ्चुका सुभ्रूः पुनः पप्रच्छ भूसुराः ॥१॥&lt;br&gt;&#xA;॥ देव्युवाच ॥ ॥&lt;br&gt;&#xA;धन्याऽहं कृतपुण्याऽहं तपः सुचरितं मया ॥&lt;br&gt;&#xA;यदेष क्षेत्र महिमा महादेवान्मया श्रुतः ॥२॥&lt;br&gt;&#xA;भगवन्देवदेवेश संसारार्णवतारक ॥&lt;br&gt;&#xA;पृष्टं तु यन्मया पूर्वं तत्सर्वं कथितं हर ॥ ३ ॥&lt;br&gt;&#xA;पुनश्च देवदेवेश त्वद्वाक्यामृतरञ्जिता ॥&lt;br&gt;&#xA;न तृप्तिमधिगच्छामि देवदेव महेश्वर ॥ ४ ॥&lt;br&gt;&#xA;किञ्चित्प्रष्टुमनाश्चास्मि प्रभासक्षेत्रविस्तरम् ॥&lt;br&gt;&#xA;तन्मे कथय कामेश दयां कृत्वा जगत्प्रभो ॥ ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पृथिव्या मध्यगर्भस्थं जम्बूद्वीपमिति स्मृतम् ॥&lt;br&gt;&#xA;तच्च वै नवधा भिन्नं वर्षभेदेन सुन्दरि॥६॥&lt;br&gt;&#xA;तस्याद्यं भारतं वर्षं तच्चापि नवधा स्मृतम् ॥&lt;br&gt;&#xA;नवयोजनसाहस्रं दक्षिणोत्तरमानतः ॥ ७ ॥&lt;br&gt;&#xA;अशीतिश्च सहस्राणि पूर्वपश्चायतं स्मृतम् ॥&lt;br&gt;&#xA;उत्तरे हिमवानस्ति क्षीरोदो दक्षिणे स्मृतः ॥ ८ ॥&lt;br&gt;&#xA;एतस्मिन्नन्तरे देवि भारतं क्षेत्रमुत्तमम् ॥&lt;br&gt;&#xA;कृतं त्रेता द्वापरं च तिष्यं युगचतुष्टयम् ॥ ९ ॥&lt;br&gt;&#xA;अत्रैवैषा युगावस्था चतुर्वर्णश्च वै जनः ॥&lt;br&gt;&#xA;चत्वारि त्रीणि च द्वे च तथैवैक शरच्छतम् ॥ 7.1.11.१० ॥&lt;br&gt;&#xA;जीवन्त्यत्र नरा देवि कृतत्रेतादिषु क्रमात् ॥&lt;br&gt;&#xA;यदेतत्पार्थिवं पद्मं चतुष्पत्रं मयोदितम् ॥ ११ ॥&lt;br&gt;&#xA;वर्षाणि भारताद्यानि पत्राण्यस्य चतुर्द्दिशम्॥&lt;br&gt;&#xA;भारतं केतुमालं च कुरु भद्राश्वमेव च॥१२॥&lt;br&gt;&#xA;भारतं नाम यद्वर्षं दाक्षिणात्यं मयोदितम्॥&lt;br&gt;&#xA;दक्षिणापरतो यस्य पूर्वेण च महोदधिः ॥&lt;br&gt;&#xA;हिमवानुत्तरेणास्य कार्मुकस्य यथा गुणः ॥ १३॥&lt;br&gt;&#xA;तदेतद्भारतं वर्षं सर्वबीजं वरानने ॥&lt;br&gt;&#xA;तत्कर्मभूमिर्नान्यत्र सम्प्राप्तिः पुण्यपापयोः ॥ १४ ॥&lt;br&gt;&#xA;देवानामपि देवेशि सदैवैष मनोरथः ॥&lt;br&gt;&#xA;अपि मानुष्यमाप्स्यामो भारते प्रत्युत क्षितौ ॥ १५ ॥&lt;br&gt;&#xA;भद्राश्वेऽश्वशिरा विष्णुर्भारते कूर्मसंस्थितः ॥&lt;br&gt;&#xA;वराहः केतुमाले च मत्स्यरूपस्तथोत्तरे ॥ १६ ॥&lt;br&gt;&#xA;तेषु नक्षत्रविन्यासाद्विषयाः समवस्थिताः ॥&lt;br&gt;&#xA;चतुर्ष्वपि महादेवि विग्रहो नव पादकः ॥ १७ ॥&lt;br&gt;&#xA;भारतो यो महादेवि कूर्मरूपेण संस्थितः ॥&lt;br&gt;&#xA;नक्षत्रग्रहविन्यासं तस्य ते कथयाम्यहम् ॥ १८ ॥&lt;br&gt;&#xA;प्राङ्मुखो भगवान्देवो कूर्मरूपी व्यवस्थितः ॥&lt;br&gt;&#xA;आक्रम्य भारतं वर्षं नवभेदमिदं प्रिये ॥ १९ ॥&lt;br&gt;&#xA;नवधा संस्थितस्यास्य नक्षत्राणि निबोध मे ॥&lt;br&gt;&#xA;कृत्तिका रोहिणी सौम्यं तृतीयं कूर्मपृष्ठिगम् ॥ 7.1.11.२० ॥&lt;br&gt;&#xA;रौद्रं पुनर्वसुः पुष्यं नक्षत्रत्रितयं मुखे ॥&lt;br&gt;&#xA;आश्लेषाख्यं तथा पैत्रं फाल्गुनी प्रथमा प्रिये ॥ २१ ॥&lt;br&gt;&#xA;नक्षत्रत्रितयं पादमाश्रितं पूर्वदक्षिणम् ॥&lt;br&gt;&#xA;फाल्गुनी चोत्तरा हस्तं चित्रा चर्क्षत्रयं स्मृतम् ॥ २२ ॥&lt;br&gt;&#xA;कूर्मस्य दक्षिणे कुक्षौ चर्क्षपादं तथाऽपरम् ॥&lt;br&gt;&#xA;स्वाती विशाखा मैत्रं च नैर्ऋते त्रितयं स्मृतम् ॥ २३ ॥&lt;br&gt;&#xA;ऐन्द्रं मूलं तथाषाढा पृष्ठे तु त्रितयं स्मृतम् ॥&lt;br&gt;&#xA;आषाढा श्रवणं चैव धनिष्ठा चात्र शब्दिता ॥ २४ ॥&lt;br&gt;&#xA;नक्षत्रितयं पादे वायव्ये तु यशस्विनि ॥&lt;br&gt;&#xA;वारुणं चैव नक्षत्रं तथा प्रोष्ठपदाद्वयम् ॥ २५ ॥&lt;br&gt;&#xA;कूर्मस्य वामकुक्षौ तु त्रितयं संस्थितं प्रिये ॥&lt;br&gt;&#xA;रेवती चाश्विदैवत्यं याम्यं चर्क्षमिति त्रयम् ॥&lt;br&gt;&#xA;ईशपादे समाख्यातं शुभाशुभफलं शृणु ॥ २६ ॥&lt;br&gt;&#xA;यस्यर्क्षस्य पतिर्यो वै ग्रहस्तद्धैन्यतो भयम् ॥&lt;br&gt;&#xA;तद्देशस्य महादेवि तथोत्कर्षे शुभागमः ॥ २७ ॥&lt;br&gt;&#xA;एष कूर्मो मयाख्यातो भारते भगवानिह ॥&lt;br&gt;&#xA;नारायणो ह्यचिन्त्यात्मा यत्र सर्वं प्रतिष्ठितम् ॥ २८ ॥&lt;br&gt;&#xA;मेषवृषौ हृदो मध्ये मुखे च मिथुनादिकौ ॥&lt;br&gt;&#xA;प्राग्दक्षिणे तथा पादे कर्कसिंहौ व्यवस्थितौ ॥ २९ ॥&lt;br&gt;&#xA;सिंहकन्यातुलाश्चैव कुक्षौ राशित्रयं स्मृतम् ॥&lt;br&gt;&#xA;धटोऽध वृश्चिकाश्चोभौ पादे दक्षिणपश्चिमे ॥ 7.1.11.३० ॥&lt;br&gt;&#xA;पुच्छे तु वृश्चिकश्चैव सधनुश्च व्यवस्थितः ॥&lt;br&gt;&#xA;वायव्ये वामपादे च धनुर्ग्राहादिकं त्रयम् ॥ ३१ ॥&lt;br&gt;&#xA;कुम्भ मीनौ तथा चास्य उत्तरां कुक्षिमाश्रितौ ॥&lt;br&gt;&#xA;मीनमेषौ महादेवि पादे पूर्वोत्तरे स्थितौ ॥ ३२ ॥&lt;br&gt;&#xA;कूर्म्मदेशांस्तथर्क्षाणि देशेष्वेतेषु वै प्रिये ॥&lt;br&gt;&#xA;राशयश्च तथर्क्षेषु ग्रहा राशिव्यवस्थिताः ॥ ३३ ॥&lt;br&gt;&#xA;तस्माद्ग्रहर्क्षपीडासु देशपीडां विनिर्दिशेत् ॥&lt;br&gt;&#xA;तत्र स्नानं प्रकुर्वन्ति दानं होमादिकं तथा ॥ ३४ ॥&lt;br&gt;&#xA;स एष वैष्णवः पादो देवि मध्ये ग्रहोऽस्य यः ॥&lt;br&gt;&#xA;नारायणाख्योऽचिन्त्यात्मा कारणं जगतः प्रभुः ॥ ३५ ॥&lt;br&gt;&#xA;भौमशुक्रबुधेन्द्वर्कबुधशुक्रमहीसुताः ॥&lt;br&gt;&#xA;गुरुमन्दासुराचार्या मेषादीनामधीश्वराः ॥ ३६ ॥&lt;br&gt;&#xA;एवंविधो महादेवि कूर्मरूपी जनार्द्दनः ॥&lt;br&gt;&#xA;तस्य नैऋतपादे तु सौराष्ट्र इति विश्रुतः ॥ ३७ ॥&lt;br&gt;&#xA;स चैवं नवधा भिन्नः पुरभेदेन सुन्दरि ॥&lt;br&gt;&#xA;तस्य यो नवमो भागः सागरस्य च सन्निधौ ॥ ३८ ॥&lt;br&gt;&#xA;प्रभास इति विख्यातो मम देवि प्रियः सदा ॥&lt;br&gt;&#xA;योजनानां दशद्वे च विस्तीर्णः परिमण्डलम् ॥ ३९ ॥&lt;br&gt;&#xA;मध्येस्य पीठिका प्रोक्ता पञ्चयोजनविस्तृता ॥&lt;br&gt;&#xA;तन्मध्ये मद्ग्रहं देवि तिष्ठत्युदधिसन्निधौ ॥ ॥ 7.1.11.४० ॥&lt;br&gt;&#xA;तस्य मध्ये महादेवि लिङ्गरूपो वसाम्यहम् ॥ ४१ ॥&lt;br&gt;&#xA;कृतस्मरात्पश्चिमतो धनुषां च शतत्रये ॥&lt;br&gt;&#xA;वसामि तत्र देवेशि त्वया सह वरानने ॥ ४२ ॥&lt;br&gt;&#xA;तन्मे स्थानं महादेवि कैलासादपि वल्लभम् ॥&lt;br&gt;&#xA;गोचर्ममात्रं तत्रापि महागोप्यं वरानने ॥ ४३ ॥&lt;br&gt;&#xA;अकथ्यं देवदेवेशि तव स्नेहात्प्रकाशितम् ॥&lt;br&gt;&#xA;एतत्प्राभासिकं क्षेत्रं प्रभया दीपितं मम ॥ ४४ ॥&lt;br&gt;&#xA;तेन प्रभासमित्युक्तमादिकल्पे वरानने ॥&lt;br&gt;&#xA;द्वितीये तु प्रभा लब्धा सर्वैर्देवैः सवासवैः ॥ ४५ ॥&lt;br&gt;&#xA;मम प्रभाभा देवेशि तेन प्राभासिकं स्मृतम् ॥&lt;br&gt;&#xA;प्रभाववन्तो देवेशि यत्र सन्ति महासुराः ॥ ४६ ॥&lt;br&gt;&#xA;अथवा तेन लोकेषु प्रभासमिति कीर्त्यते ॥&lt;br&gt;&#xA;प्रथमं भासते देवि सर्वेषां भुवि तेजसाम् ॥&lt;br&gt;&#xA;तीर्थानामादितीर्थं यत्प्रभासं तेन कीर्त्तितम् ॥ ॥। ४७ ॥&lt;br&gt;&#xA;प्रकृष्टं भानुरथवा भासितो विश्वकर्मणा ॥&lt;br&gt;&#xA;यत्र साक्षात्प्रभापातो जातः प्राभासिकं ततः ॥ ४८ ॥&lt;br&gt;&#xA;अथवा दक्षसंशप्तेनेन्दुना निष्प्रभेणच ॥&lt;br&gt;&#xA;तत्र देवि प्रभा लब्धा तेन प्राभासिकं स्मृतम् ॥&lt;br&gt;&#xA;प्रोद्दधे भारती देवी ह्यौर्वाग्निं वडवानलम् ॥ ४९ ॥&lt;br&gt;&#xA;अथवा तेन देवेशि प्रभासमिति कीर्त्यते ॥&lt;br&gt;&#xA;प्रकृष्टा भारती ब्राह्मी विप्रोक्ता श्रूयतेऽध्वनि ॥&lt;br&gt;&#xA;सदा यत्र महादेवि प्रभासं तेन कीर्तितम् ॥ 7.1.11.५० ॥&lt;br&gt;&#xA;प्रोल्लसद्वीचिभिर्भाति सर्वदा सागरः प्रिये ॥&lt;br&gt;&#xA;तेन प्रभास नामेति त्रिषु लोकेषु विश्रुतम् ॥ ५१ ॥&lt;br&gt;&#xA;प्रत्यक्षं भास्करो यत्र सदा तिष्ठति भामिनि ॥&lt;br&gt;&#xA;तेन प्रभास नामेति प्रसिद्धिमगमत्क्षितौ ॥ ५२ ॥&lt;br&gt;&#xA;प्रकृष्टं भाविनां सर्वं कामं तत्र ददाम्यहम् ॥&lt;br&gt;&#xA;तेन प्रभासनामेति तीर्थं त्रैलोक्यविश्रुतम् ॥ ५३ ॥&lt;br&gt;&#xA;कल्पभेदेन नामानि तथैव सुरसुन्दरि ॥&lt;br&gt;&#xA;निरुक्तभेदैर्बहुधा भिद्यन्ते कारणैः प्रिये ॥&lt;br&gt;&#xA;प्रभासमिति यन्नाम दातव्यं निश्चलं स्मृतम् ॥ ५४ ॥&lt;br&gt;&#xA;अप्तत्त्वे संस्थितं देवि विष्णोराद्यकलेवरे ॥&lt;br&gt;&#xA;इति ते कथितं देवि सङ्क्षेपात्क्षेत्रकारणम् ॥ ५५ ॥&lt;br&gt;&#xA;पुनस्ते कथयाम्यद्य यत्पृच्छसि वरानने ॥&lt;br&gt;&#xA;तद्ब्रूहि शीघ्रं कल्याणि यत्ते मनसि वर्तते ॥ ५६ ॥&lt;br&gt;&#xA;॥ देव्युवाच ॥ ॥&lt;br&gt;&#xA;अस्मिन्कल्पे यथा जातं क्षेत्रं प्राभासिकं हर ॥&lt;br&gt;&#xA;तन्मे विस्तरतो ब्रूहि उत्पत्तिं कारणं तथा ॥ ५७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि यथावत्क्षेत्रकारणम् ॥&lt;br&gt;&#xA;यच्छ्रुत्वा मानवो भक्त्या मुच्यते सर्वपातकैः॥ ५८ ॥&lt;br&gt;&#xA;आदिक्षेत्रस्य माहात्म्यं रहस्यं पापनाशनम् ॥&lt;br&gt;&#xA;कथयिष्ये वरारोहे तव स्नेहेन भामिनि ॥ ५९ ॥&lt;br&gt;&#xA;अस्मिन्कल्पे तु यद्देवि आदावेव वरानने ॥&lt;br&gt;&#xA;स्वायम्भुवे मनौ तत्र ब्रह्मणः सृजतः पुरा ॥ 7.1.11.६० ॥&lt;br&gt;&#xA;दक्षिणाल्लोचनाज्जातः पूर्वं सूर्य इति प्रिये ॥&lt;br&gt;&#xA;ततः कालान्तरे तस्य भार्ये द्वे च बभूवतुः ॥ ६१ ॥&lt;br&gt;&#xA;तयोस्तु राज्ञी द्यौर्ज्ञेया निक्षुभा पृथिवी स्मृता ॥&lt;br&gt;&#xA;सौम्यमासस्य सप्तम्यां द्यौः सूर्येण च युज्यते ॥ ६२ ॥&lt;br&gt;&#xA;माघमासे तु सप्तम्यां मह्या सह भवेद्रविः॥&lt;br&gt;&#xA;भूश्चादित्यश्च भगवान्गच्छते सङ्गमं तदा॥ ६३ ॥&lt;br&gt;&#xA;ऋतुस्नाता मही तत्र गर्भं गृह्णाति भास्करात् ॥&lt;br&gt;&#xA;द्यौर्जलं सूयते गर्भं वर्षास्वास्विह भूतले ॥६४॥&lt;br&gt;&#xA;ततस्त्रैलोक्यवृत्त्यर्थं मही सस्यानि सूयते ॥&lt;br&gt;&#xA;सस्योपयोगात्संहृष्टा जुह्वत्याहुतिभिर्द्विजाः ॥ ६५ ॥&lt;br&gt;&#xA;स्वाहाकारस्वधाकारैर्यजन्ति पितृदेवताः ॥&lt;br&gt;&#xA;निःक्षुधः कुरुते यस्माद्गर्भौषधिसुधाऽमृतैः ।1 ६६ ॥&lt;br&gt;&#xA;मर्त्यान्पितॄंश्च देवांश्च तेन भूर्निक्षुभा स्मृता ॥&lt;br&gt;&#xA;यथा राज्ञी च सञ्जाता यस्य चेयं सुता मता ॥ ॥ ६७ ॥&lt;br&gt;&#xA;अपत्यानि च यान्यस्यास्तानि वक्ष्याम्यशेषतः ॥&lt;br&gt;&#xA;मरीचिर्ब्रह्मणः पुत्रो मारीचः कश्यपः स्मृतः ॥ ६८ ॥&lt;br&gt;&#xA;तस्माद्धिरण्यकशिपुः प्रह्रादस्तस्य चात्मजः ॥&lt;br&gt;&#xA;प्रह्रादस्य सुतो नाम्ना विरोचन इति स्मृतः ॥ ६९ ॥&lt;br&gt;&#xA;विरोचनस्य भगिनी सञ्ज्ञा या जननी तु सा ॥&lt;br&gt;&#xA;हिरण्यकशिपोः पौत्री दितेः पुत्रस्य सा स्मृता ॥ 7.1.11.७० ॥&lt;br&gt;&#xA;सा विश्वकर्मणः पत्नी प्राह्लादी प्रोच्यते बुधैः ॥ ७१ ॥&lt;br&gt;&#xA;अथ नाम्नातिरूपेति मरीचिदुहिता शुभा ॥&lt;br&gt;&#xA;पत्नी ह्यङ्गिरसः सा तु जननी च बृहस्पतेः ॥ ७२ ॥&lt;br&gt;&#xA;बृहस्पतेस्तु भगिनी विश्रुता ब्रह्मवादिनी ॥&lt;br&gt;&#xA;प्रभासस्य तु सा पत्नी वसूनामष्टमस्य वै ॥ ७३ ॥&lt;br&gt;&#xA;प्रसूता विश्वकर्माणं सर्वशिल्पवतां वरम् ॥&lt;br&gt;&#xA;स चैव नाम्ना त्वष्टा तु पुनस्त्रिदशवार्द्धकिः ॥ ७४ ॥&lt;br&gt;&#xA;देवाचार्यस्य तस्येयं दुहिता विश्वकर्मणः ॥&lt;br&gt;&#xA;सुरेणुरिति विख्याता त्रिषु लोकेषु भामिनी ॥ ७५ ॥&lt;br&gt;&#xA;प्रह्रादपुत्री या प्रोक्ता भार्या वष्टुस्तु सा स्मृता ॥&lt;br&gt;&#xA;तस्यां स जनयामास पुत्रीस्ता लोकमातरः ॥ ७६ ॥&lt;br&gt;&#xA;राज्ञी सञ्ज्ञा च द्यौस्त्वष्ट्री प्रभा सैव विभाव्यते ॥&lt;br&gt;&#xA;तस्यास्तु वलया छाया निक्षुभा सा महीयसी ॥ ७७ ॥&lt;br&gt;&#xA;सा तु भार्या भगवती मार्तण्डस्य महात्मनः ॥&lt;br&gt;&#xA;साध्वी पतिव्रता देवी रूपयौवनशालिनी ॥ ७८ ॥&lt;br&gt;&#xA;न तु तां नररूपेण भार्यां भजति वै पुरा ॥&lt;br&gt;&#xA;आदित्यस्येह तप्तत्वं महता स्वेन तेजसा ॥ ७९॥&lt;br&gt;&#xA;गात्रेष्वप्रतिरूपेषु मासिकान्तमिवाभवत् ॥&lt;br&gt;&#xA;सञ्ज्ञा च रविणा दृष्टा निमीलयति लोचने ॥&lt;br&gt;&#xA;यतस्ततः सरोषोऽर्कः सञ्ज्ञां वचनमब्रवीत् ॥ 7.1.11.८० ॥&lt;br&gt;&#xA;॥ रविरुवाच ॥ ॥&lt;br&gt;&#xA;मयि दृष्टे सदा यस्मात्कुरुषे नेत्रसङ्क्षयम् ॥&lt;br&gt;&#xA;तस्माज्जनिष्यसे मूढे प्रजासंयमनं यमम् ॥ ८१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततः सा चपला दृष्टिं देवी चक्रे भयाकुला ॥&lt;br&gt;&#xA;विलोलितदृशं दृष्ट्वा पुनराह च तां रविः ॥ ८२ ॥&lt;br&gt;&#xA;॥ रविरुवाच ॥ ॥&lt;br&gt;&#xA;यस्माद्विलोलिता दृष्टिर्मयि दृष्टे त्वया पुनः ॥&lt;br&gt;&#xA;तस्माद्विलोलां तनयां नदीं त्वं प्रसविष्यसि ॥ ॥ ८३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततस्तस्यास्तु सञ्जज्ञे भर्तृशापेन तेन वै ॥&lt;br&gt;&#xA;यमश्च यमुना चेयं प्रख्याता सुमहानदी ॥&lt;br&gt;&#xA;तृतीयं च सुतं जज्ञे श्राद्धदेवं मनुं शुभम् ॥ ८४ ॥&lt;br&gt;&#xA;सापि सञ्ज्ञा रवेस्तेजो गोलाकारं महाप्रभम् ॥&lt;br&gt;&#xA;असहन्ती च सा चित्ते चिन्तयामास वै तदा ॥ ८५ ॥&lt;br&gt;&#xA;किं करोमि क्व यास्यामि क्व गतायाश्च निर्वृतिः ॥&lt;br&gt;&#xA;भवेन्मम कथं भर्ता कोपमर्क्कश्च नेष्यति ॥ ८६ ॥&lt;br&gt;&#xA;इति सञ्चिन्त्य बहुधा प्रजापतिसुता तदा ॥&lt;br&gt;&#xA;बहु मेने महाभागा पितृसंश्रयमेव च ॥ ८७ ॥&lt;br&gt;&#xA;ततः पितृगृहं गन्तुं कृतबुद्धिर्यशस्विनी ॥&lt;br&gt;&#xA;छायामयीमात्मतनुं प्रत्यङ्गमिव निर्मिताम् ॥ ८८ ॥&lt;br&gt;&#xA;सम्मुखं प्रेक्ष्य तां देवीं स्वां छायां वाक्यमब्रवीत् ॥ ८९ ॥&lt;br&gt;&#xA;॥ सञ्ज्ञोवाच ॥ ॥&lt;br&gt;&#xA;अहं यास्यामि भद्रं ते स्वकं च भवनं पितुः ॥&lt;br&gt;&#xA;निर्विकारं त्वया त्वत्र स्थेयं मच्छासनाच्छुभे ॥ 7.1.11.९० ॥&lt;br&gt;&#xA;इमौ च बालकौ मह्यं कन्या च वरवर्णिनी ॥&lt;br&gt;&#xA;सम्भाव्या नैव चाख्येयमिदं भगवते त्वया ॥ ९१ ॥&lt;br&gt;&#xA;पृष्टयापि न वाच्यं ते तथैतद्गमनं मम ॥&lt;br&gt;&#xA;तेनास्मि नामसञ्ज्ञेति वाच्यसे तत्प्रतिष्ठया ॥ ९२ ॥&lt;br&gt;&#xA;॥ छायोवाच ॥ ॥&lt;br&gt;&#xA;आ केशग्रहणाद्देवि आ शापान्नैव कर्हिचित् ॥&lt;br&gt;&#xA;आख्यास्यामि मतं तुभ्यं गम्यतां यत्र वाञ्छितम् ॥ ९३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्ता सा तदा देवी जगाम भवनं पितुः ॥&lt;br&gt;&#xA;ददर्श तत्र त्वष्टारं तपसा धूतकल्मषम् ॥ ९४ ॥&lt;br&gt;&#xA;बहुमानाच्च तेनापि पूजिता विश्वकर्मणा ॥&lt;br&gt;&#xA;वर्षाणां च सहस्रं तु वसमाना पितुर्गृहे ॥&lt;br&gt;&#xA;तस्थौ पितृगृहे सा तु किञ्चित्कालमनिन्दिता ॥ ९५ ॥&lt;br&gt;&#xA;ततस्तां प्राह चार्वङ्गीं पिता नातिचिरोषिताम् ॥&lt;br&gt;&#xA;स्तुत्वा तु तनयां प्रेम्णा बहुमानपुरःसरम् ॥ ९६ ॥&lt;br&gt;&#xA;॥ विश्वकर्मोवाच ॥ ॥&lt;br&gt;&#xA;त्वामेव पश्यतो वत्से दिनानि सुबहून्यपि ॥&lt;br&gt;&#xA;मुहूर्तार्द्धसमानि स्युः किं तु धर्मो विलुप्यते ॥ ९७ ॥&lt;br&gt;&#xA;बान्धवेषु चिरं वासो नारीणां न यशस्करः ॥&lt;br&gt;&#xA;मनोरथा बान्धवानां नार्या भर्तृगृहे स्थितिः ॥ ९८ ॥&lt;br&gt;&#xA;सा त्वं त्रैलोक्यनाथेन भर्त्रा सूर्येण संयुता ॥&lt;br&gt;&#xA;पितुर्गृहे चिरं कालं वस्तुं नार्हसि पुत्रिके ॥ ९९ ॥&lt;br&gt;&#xA;तत्त्वं भर्तृगृहं गच्छ दृष्टोऽहं पूजितासि मे ॥&lt;br&gt;&#xA;पुनरागमनं कार्यं दर्शनाय शुचिस्मिते ॥ 7.1.11.१०० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्ता सा तदा पित्रा गच्छगच्छेति सा पुनः ॥&lt;br&gt;&#xA;सम्पूजयित्वा पितरं वडवारूपधारिणी ॥ १०१ ॥&lt;br&gt;&#xA;मेरोरुत्तरतस्तत्र वर्षं यद्धनुषाकृति ॥&lt;br&gt;&#xA;उत्तराः कुरवो लोके प्रख्याता ये यशस्विनि ॥ १०२ ॥&lt;br&gt;&#xA;तत्र तेपे तपः साध्वी निराहाराऽश्वरूपिणी ॥&lt;br&gt;&#xA;एतस्मिन्नन्तरे देवि तस्याश्छाया विवस्वतः ॥ १०३ ॥&lt;br&gt;&#xA;समीपस्था तदा देवी सञ्ज्ञाया वाक्यतत्परा ॥&lt;br&gt;&#xA;तस्यां च भगवान्सूर्यो द्वितीयायां दिवस्पतिः ॥ १०४ ॥&lt;br&gt;&#xA;सञ्ज्ञेयमिति मन्वानो रूपौदार्येण मोहितः ॥&lt;br&gt;&#xA;तस्यां च जनयामास द्वौ पुत्रौ कन्यकां तथा ॥ १०५ ॥&lt;br&gt;&#xA;पूर्वं यस्तु मनोस्तुल्यः सावर्णिस्तेन सोऽभवत् ॥&lt;br&gt;&#xA;यः सूर्यात्प्रथमं जातः पुत्रयोः सुरसुन्दरि ॥ १०६ ॥&lt;br&gt;&#xA;द्वितीयो योऽभवच्चान्यः स ग्रहोऽभूच्छनैश्चरः ॥&lt;br&gt;&#xA;कन्या ऽभूत्तपती या तां वव्रे संवरणो नृपः ॥ १०७ ॥&lt;br&gt;&#xA;तापीनाम नदी चेयं विन्ध्यमूलाद्विनिःसृता ॥&lt;br&gt;&#xA;नित्यं पुण्यजला स्नाने पश्चिमोदधिगामिनी ॥१०८॥&lt;br&gt;&#xA;अन्या चैव तथा भद्रा जाता पुत्री महाप्रभा ॥&lt;br&gt;&#xA;सञ्ज्ञा तु पार्थिवी छाया आत्मजानां यथाकरोत् ॥ १०९ ॥&lt;br&gt;&#xA;स्नेहं न पूर्वजातानां तथा कृतवती सती॥&lt;br&gt;&#xA;लालनाद्युपभोगेषु विशेषमनुवासरम्॥7.1.11.११०॥&lt;br&gt;&#xA;यथा स्वेष्वनुवर्तेत न तथान्येषु भामिनी ॥&lt;br&gt;&#xA;मनुस्तु क्षान्तवांस्तस्या भविष्यो यो हि पार्वति ॥१११॥&lt;br&gt;&#xA;मेरौ तिष्ठति सोऽद्यापि तपः कुर्वन्वरानने ॥&lt;br&gt;&#xA;सर्वं तत्क्षान्तवान्मातुर्यमस्तस्या न चक्षमे ॥ ११२ ॥&lt;br&gt;&#xA;बहुशो याचमानस्तु छाययाऽतीव कोपितः ॥&lt;br&gt;&#xA;स वै कोपाच्च बाल्याच्च भाविनोऽर्थस्य वै बलात् ॥ ११३ ॥&lt;br&gt;&#xA;ताडनाय ततः कोपात्पादस्तेन समुद्यतः ॥&lt;br&gt;&#xA;तथा पुनः क्षान्तिमता न तु देहे निपातितः ॥ ११४ ॥&lt;br&gt;&#xA;पदा सन्तर्जयामास छायां सञ्ज्ञासुतो यमः ॥ ११५ ॥&lt;br&gt;&#xA;तं शशाप ततश्छाया क्रुद्धा सा पार्थिवी भृशम् ॥&lt;br&gt;&#xA;किञ्चित्प्रस्फुरमाणोष्ठी विचलत्पाणिपल्लवा ॥ ११६ ॥&lt;br&gt;&#xA;॥ छायोवाच ॥ ॥&lt;br&gt;&#xA;पितुः पत्नीममर्याद यन्मां तर्जयसे पदा ॥&lt;br&gt;&#xA;भुवि तस्मादयं पादस्तवाद्यैव पतिष्यति॥ ११७ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यमस्तु तेन शापेन भृशं पीडितमानसः ॥&lt;br&gt;&#xA;मनुना सह धर्मात्मा पित्रे सर्वं न्यवेदयत्॥ ११८ ॥&lt;br&gt;&#xA;॥ यम उवाच ॥ ॥&lt;br&gt;&#xA;तातैतन्महदाश्चर्यं न दृष्टमिह केनचित् ॥&lt;br&gt;&#xA;माता वात्सल्यमुत्सृज्य शापं पुत्रे प्रयच्छति ॥११९॥&lt;br&gt;&#xA;स्नेहेन तुल्यमस्मासु माताद्य नैव वर्त्तते ॥&lt;br&gt;&#xA;विसृज्य ज्यायसो यस्मात्कनीयःसु बुभूषति ॥ 7.1.11.१२० ॥&lt;br&gt;&#xA;तस्या मयोद्यतः पादो न तु देहे निपातितः ॥&lt;br&gt;&#xA;बाल्याद्वा यदि वा मोहात्तद्भवान्क्षन्तुमर्हति ॥१२१॥&lt;br&gt;&#xA;शप्तोऽहं तात कोपेन तया सुत इति स्फुटम् ॥&lt;br&gt;&#xA;अतो न मह्यं जननी सा भवेद्वदतां वर ॥ १२२ ॥&lt;br&gt;&#xA;निगुर्णेष्वपि पुत्रेषु न माता निर्गुणा भवेत् ॥&lt;br&gt;&#xA;पादस्ते पततां पुत्र कथमेतत्तयोदितम् ॥ १२३ ॥&lt;br&gt;&#xA;तव प्रसादाच्चरणो न पतेद्भगवन्यथा ॥&lt;br&gt;&#xA;मातृशापादयं मेऽद्य तथा चिन्तय गोपते ॥ १२४ ॥&lt;br&gt;&#xA;॥ रविरुवाच ॥ ॥&lt;br&gt;&#xA;असंशयं महत्पुत्र भविष्यत्यत्र कारणम् ॥&lt;br&gt;&#xA;येन ते ह्याविशत्क्रोधो धर्मज्ञस्य महात्मनः ॥ १२६ ॥&lt;br&gt;&#xA;सर्वेषामेव शापानां प्रतिघातोऽपि विद्यते ॥&lt;br&gt;&#xA;न तु मात्राभिशप्तानां क्वचिच्छापनिवर्त्तनम् ॥ १२६ ॥&lt;br&gt;&#xA;न युक्तमेतन्मिथ्या तु कर्तुँ मातुर्वचस्तव ॥&lt;br&gt;&#xA;किञ्चित्ते संविधास्यामि पुत्रस्नेहादनुग्रहम् ॥ १२७ ॥&lt;br&gt;&#xA;कृमयो मांसमादाय प्रयास्यन्ति महीतलम् ॥&lt;br&gt;&#xA;कृतं तस्या वचः सत्यं त्वं च त्रातो भविष्यसि ॥ १२८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आदित्यस्त्वब्रवीच्छायां किमर्थं तनयेषु वै ॥&lt;br&gt;&#xA;तुल्येष्वप्यधिकः स्नेह एकत्र क्रियते त्वया ॥ १२९ ॥&lt;br&gt;&#xA;नूनं न चैषां जननी त्वं सञ्ज्ञा क्वापि सा गता ॥&lt;br&gt;&#xA;विकलेष्वप्यपत्येषु न माता शापदा भवेत् ॥ 7.1.11.१३० ॥&lt;br&gt;&#xA;अपि दोषसहस्राणि यदि पुत्रः समाचरेत् ॥&lt;br&gt;&#xA;प्राणद्रोहेऽपि निरतो न माता पापमाचरेत् ॥&lt;br&gt;&#xA;तस्मात्सत्यं मम ब्रूहि मा शापवशगा भव ॥ १३१ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तं शप्तुमुद्यतं दृष्ट्वा छायासञ्ज्ञा दिनाधिपम् ॥&lt;br&gt;&#xA;भयेन कम्पती देवी यथावृत्तं महासती ॥ १३२ ॥&lt;br&gt;&#xA;सा चाह तनया त्वष्टुरहं सञ्ज्ञा विभावसो ॥&lt;br&gt;&#xA;पत्नी तव त्वया पत्या पतियुक्ता दिवाकर ॥ १३३ ॥&lt;br&gt;&#xA;इत्थं विवस्वतः सा तु बहुशः पृच्छतोऽन्यथा ॥&lt;br&gt;&#xA;न वाचा भाषते क्रुद्धः शापं दातुं समुद्यतः ॥ १३४ ॥&lt;br&gt;&#xA;शापोद्यतकरं दृष्ट्वा सूर्यं छाया विवस्वतः ॥&lt;br&gt;&#xA;कथयामास तत्सर्वं सञ्ज्ञायाः सुविचेष्टितम् ॥ १३५ ॥&lt;br&gt;&#xA;तच्छ्रुत्वा भगवान्सूर्यो जगाम त्वष्टुरालयम् ॥&lt;br&gt;&#xA;ततः सम्पूजयामास तदा त्रैलोक्यपूजितम् ॥ १३६ ॥&lt;br&gt;&#xA;निर्दग्धुकामं रोषेण सान्त्वयामास पार्वति ॥&lt;br&gt;&#xA;भास्वन्तं निजया दीप्त्या निजगेहमुपागतम् ॥&lt;br&gt;&#xA;क्व सञ्ज्ञेति च पृच्छन्तं कथयामास विश्वकृत् ॥ १३७ ॥&lt;br&gt;&#xA;॥ विश्वकर्म्मोवाच ॥ ॥&lt;br&gt;&#xA;आगतैव हि मे वेश्म भवता श्रूयतां वचः ॥&lt;br&gt;&#xA;विख्यातं तेजसाऽऽढ्यं त इदं रूपं सुदुःसहम् ॥ १३८ ॥&lt;br&gt;&#xA;असहन्ती ततः सञ्ज्ञा वने चरति वै तपः ॥&lt;br&gt;&#xA;द्रक्ष्यसे तां भवानद्य स्वभार्यां शुभचारिणीम् ॥ १३९ ॥&lt;br&gt;&#xA;रूपार्थं चरतेऽरण्यं चरन्ती सुमहत्तपः ॥&lt;br&gt;&#xA;मतं मे ब्रह्मणो वाक्याद्यदि ते देव रोचते ॥&lt;br&gt;&#xA;रूपं निर्वर्त्तयाम्यद्य तव कान्तं दिवस्पते ॥ 7.1.11.१४० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यतो हि भास्वतो रूपं प्रागासीत्परिमण्डलम् ॥&lt;br&gt;&#xA;ततस्तथेति तं प्राह त्वष्टारं भगवान्रविः ॥ १४१ ॥&lt;br&gt;&#xA;विश्वकर्मात्वनुज्ञातः शाकद्वीपे विवस्वता ॥&lt;br&gt;&#xA;भृ(भू?)मिमारोप्य तत्तेजः शातनायोपचक्रमे ॥१४२॥&lt;br&gt;&#xA;भ्रमताऽशेषजगतामधिभूतेन भास्वता ॥&lt;br&gt;&#xA;समुद्रा द्रविणोपेताश्चुक्षुभुश्च समन्ततः ॥ १४३ ॥&lt;br&gt;&#xA;भ्रमता खलु देवेशि सचन्द्रग्रहतारकम्॥&lt;br&gt;&#xA;अधोगति महाभागे बभूवाक्षिप्तमाकुलम् ॥१४४॥&lt;br&gt;&#xA;विक्षिप्तसलिलाः सर्वे बभूवुश्च तथा नदाः ॥&lt;br&gt;&#xA;व्यभिद्यन्त तथा शैलाः शीर्णसानुनिबन्धनाः ॥ १४५ ॥&lt;br&gt;&#xA;ध्रुवाधाराण्यशेषाणि धिष्ण्यानि वरवर्णिनि ॥&lt;br&gt;&#xA;भ्राम्यद्रश्मिनिबद्धानि अधो जग्मुः सहस्रशः ॥ १४६ ॥&lt;br&gt;&#xA;व्यशीर्यन्त महामेघा घोरारावविराविणः ॥&lt;br&gt;&#xA;भास्वद्भ्रमणविभ्रान्तभूम्याकाशमहीतलम् ॥ १४७ ॥&lt;br&gt;&#xA;जगदाकुलमत्यर्थं तदाऽऽसीद्वरवर्णिनि ॥&lt;br&gt;&#xA;त्रैलोक्ये सकले देवि भ्रममाणे महर्षर्यः ॥&lt;br&gt;&#xA;देवाश्च ब्रह्मणा सार्द्धं भास्वन्तमभितुष्टुवुः॥१४८॥&lt;br&gt;&#xA;॥ देवा ऊचुः॥ ॥&lt;br&gt;&#xA;आदिदेवोऽसि देवानां जातमेतत्स्वयं तव ॥&lt;br&gt;&#xA;सर्गस्थित्यन्तकालेषु त्रिधा भेदेन तिष्ठसि ॥ १४९ ॥&lt;br&gt;&#xA;स्वस्ति तेऽस्तु जगन्नाथ घर्मवर्षहिमाकर ॥&lt;br&gt;&#xA;इन्द्र आगम्य तं देवं लिख्यमानमथास्तवीत् ॥&lt;br&gt;&#xA;जय देव जगत्स्वामिञ्जय देव जगत्पते ॥7.1.11.१५॥।&lt;br&gt;&#xA;ऋषयश्च ततः सप्त वसिष्ठात्रिपुरोगमाः ॥&lt;br&gt;&#xA;तुष्टुवुर्विविधैः स्तोत्रैः स्वस्ति स्वस्तीति वादिनः ॥&lt;br&gt;&#xA;वेदोक्तिभिरथाग्र्याभिर्वालखिल्याश्च तुष्टुवुः ॥ १५१ ॥&lt;br&gt;&#xA;॥ वालखिल्या ऊचुः ॥ ॥&lt;br&gt;&#xA;नमस्त ऋक्स्वरूपाय सामरूपाय ते नमः ॥&lt;br&gt;&#xA;यजुःस्वरूपरूपाय साम्नां धामग ते नमः ॥ १५२ ॥&lt;br&gt;&#xA;ज्ञानैकरूपदेहाय निर्धूततमसे नमः ॥&lt;br&gt;&#xA;शुद्धज्योतिःस्वरूपाय त्रिमूर्तायामलात्मने ॥ १५३ ॥&lt;br&gt;&#xA;वरिष्ठाय वरेण्याय सर्वस्मै परमात्मने ॥&lt;br&gt;&#xA;नमोऽखिलजगद्व्यापिरूपायानन्तमूर्त्तये ॥ १५४ ॥&lt;br&gt;&#xA;सर्वकारणभूताय निष्ठाय ज्ञान चेतसाम् ॥&lt;br&gt;&#xA;नमः सूर्यस्वरूपाय प्रकाशालक्ष्यरूपिणे ॥ १५५ ॥&lt;br&gt;&#xA;भास्कराय नमस्तुभ्यं तथा दिनकृते नमः ॥&lt;br&gt;&#xA;सर्वस्मै हेतवे चैव सन्ध्याज्यो त्स्नाकृते नमः ॥ १५६ ॥&lt;br&gt;&#xA;त्वं सर्वमेतद्भगवञ्जगच्च भ्रमता त्वया ॥&lt;br&gt;&#xA;भ्रमत्याविश्वमखिलं ब्रह्माण्डं सचराचरम् ॥&lt;br&gt;&#xA;त्वदंशुभिरिदं सर्वं स्पृष्टं वै जायते शुचि ॥ १५७ ॥&lt;br&gt;&#xA;क्रियते त्वत्करस्पर्शैर्जलादीनां पवित्रता ॥ १५८ ॥&lt;br&gt;&#xA;होमदानादिको धर्मो नोपकाराय जायते ॥&lt;br&gt;&#xA;तात यावन्न संयोगि जगदेतत्त्वदंशुभिः ॥ १५९ ॥&lt;br&gt;&#xA;ऋचस्ते सकला ह्येतास्तथा यानि यजूंषि च ॥&lt;br&gt;&#xA;सकलानि च सामानि निपतन्ति त्वदङ्गतः ॥ 7.1.11.१६० ॥&lt;br&gt;&#xA;ऋङ्मयस्त्वं जगन्नाथ त्वमेव च यजुर्मयः ॥&lt;br&gt;&#xA;यतः साममयश्चैव ततो नाथ त्रयीमयः ॥ १६१ ॥&lt;br&gt;&#xA;त्वमेव ब्रह्मणो रूपं परं चापरमेव च ॥&lt;br&gt;&#xA;मूर्त्तामूर्त्तं तथा सूक्ष्मं स्थूलं रूपेण संस्थितः ॥ १६२ ॥&lt;br&gt;&#xA;निमेषकाष्ठादिमयः कालरूपक्षणात्मकः॥&lt;br&gt;&#xA;प्रसीद स्वेच्छया रूपं स्वं तेजः शमनं कुरु॥&lt;br&gt;&#xA;त्वं देव जगतां हेतोर्दुःखं सहसि दुःसहम्॥ १६३॥&lt;br&gt;&#xA;त्वं नाथ मोक्षिणां मोक्षो ध्येयस्त्वं ध्यायतां वरः॥&lt;br&gt;&#xA;त्वं गतिः सर्वभूतानां कर्मकाण्डनिवर्तिनाम्॥१६४॥&lt;br&gt;&#xA;शं प्रजाभ्योऽस्तु देवेश शन्नोऽस्तु जगताम्पते॥१६५॥&lt;br&gt;&#xA;त्वं धाता विसृजसि विश्वमेक एव त्वं पाता स्थितिकरणाय सम्प्रवृत्तः॥&lt;br&gt;&#xA;त्वय्यन्ते लयमखिलं प्रयाति चैतत्त्वत्तोन्यो न हि तपनास्ति सर्वदाता ॥ १६६ ॥&lt;br&gt;&#xA;त्वं ब्रह्मा हरिहरसञ्ज्ञितस्त्वमिन्द्रो वित्तेशः पितृपितरम्बुपः समीरः ॥&lt;br&gt;&#xA;सोमोऽग्निर्गगनमहाधरादिरूपः किं न त्वं सकलमनोरथप्रदाता ॥ १६७ ॥&lt;br&gt;&#xA;यज्ञैस्त्वामनुदिनमात्मकर्म्मसक्ताः स्तुवन्तो विविधपदैर्द्विजा यजन्ति ॥&lt;br&gt;&#xA;ध्यायन्तः सविनयचेतसो भवन्तं योगस्थाः परमपदं प्रयान्ति मर्त्त्या ॥ १६८ ॥&lt;br&gt;&#xA;तपसि पचसि विश्वं पासि भस्मीकरोषि प्रकटयसि मयूखैर्ह्लादयतस्यंशुगर्भैः॥&lt;br&gt;&#xA;सृजसि कमलजन्मा पालयस्यच्युताख्यः क्षपयसि च युगान्ते रुद्ररूपस्त्वमेकः॥१६९॥&lt;br&gt;&#xA;ईश्वर उवाच॥&lt;br&gt;&#xA;लिखमानस्ततो भानुं विश्वकर्मा प्रजापतिः॥&lt;br&gt;&#xA;उद्भूतपुलकः स्तोत्रमिदञ्चक्रे विवस्वतः॥7.1.11.१७॥।&lt;br&gt;&#xA;विवस्वते प्रणतजनानुकम्पिने महात्मने समजवसप्तसप्तये ॥&lt;br&gt;&#xA;सतेजसे कमलकुलालिबन्धवे सदा तमःपटलपटावपाटिने ॥१७१॥&lt;br&gt;&#xA;पावनातिशयसर्वचक्षुषे नैककामविषयप्रदायिने ॥&lt;br&gt;&#xA;भासुरामलमयूखमालिने सर्वभूतहितकारिणे नमः ॥१७२॥&lt;br&gt;&#xA;अजाय लोकत्रयभावनाय भूतात्मने गोपतये वृषाय ॥&lt;br&gt;&#xA;नमो महाकारुणिकोत्तमाय सूर्याय वस्तुप्रभवालयाय ॥ १७३ ॥&lt;br&gt;&#xA;विवस्वते ज्ञानभृतेऽन्तरात्मने जगत्प्रतिष्ठाय जगद्धितैषिणे ॥&lt;br&gt;&#xA;स्वयम्भुवे निर्मललोकचक्षुषे सुरोत्तमायामिततेजसे नमः ॥ १७४॥&lt;br&gt;&#xA;क्षणमुदयाचलभालितार्च्चिः सुरगणगीतिगरिष्ठगीतः ॥&lt;br&gt;&#xA;त्वमुत मयूखसहस्रवज्जगति विकासितपद्मनाभः ॥१७५॥&lt;br&gt;&#xA;तव तिमिरासवपानमदाद्भवति विलोहितविग्रहता ॥&lt;br&gt;&#xA;मिहिरविभासतया सुतरां त्रिभुवनभावनमात्रपरः ॥ १७६ ॥&lt;br&gt;&#xA;रथमारुह्य समावयवं रुचिरविकलितदिव्यहयम्॥&lt;br&gt;&#xA;सततमरिबले भगवंश्चरसि जगद्धितबद्धरसः ॥ १७७ ॥&lt;br&gt;&#xA;अमृतमयेन रसेन समं विबुधपितॄनपि तर्प्पयसे ॥&lt;br&gt;&#xA;अरिगणसूदन तेन तव प्रणतिमुपेत्य लिखामि वपुः ॥ ॥ १७८ ॥&lt;br&gt;&#xA;शुभसमवर्णमयं रचितं तव पदपांसुपवित्रतमम् ॥&lt;br&gt;&#xA;नतजनवत्सल मां प्रणतं त्रिभुवनपावन पाहि रवे ॥ १७९ ॥&lt;br&gt;&#xA;इति सकलजगत्प्रसूति भूतं त्रिभुवनभावनधामहेतुमेकम् ॥&lt;br&gt;&#xA;रविमखिलजगत्प्रदीपभूतं त्रिदशवरं प्रणतोऽस्मि देवदेवम्॥ 7.1.11.१८० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;हाहाहूहश्च गन्धर्वो नारदस्तुम्बरुस्तथा ॥&lt;br&gt;&#xA;उपगातुं समारब्धा गान्धर्वकुशला रविम्॥ १८१ ॥&lt;br&gt;&#xA;षड्जमध्यमगान्धारग्रामत्रयविशारदाः ॥&lt;br&gt;&#xA;मूर्छनाभिश्च तानैश्च सुप्रयोगैः सुखप्रदम्॥ १८२ ॥&lt;br&gt;&#xA;सप्तस्वरविनिर्वृत्तं यतित्रयविभूषितम्॥&lt;br&gt;&#xA;सप्तधातुसमायुक्तं षड्जाति त्रिगुणाश्रयम् ॥ १८३ ॥&lt;br&gt;&#xA;चतुर्गीतसमायुक्तं चतुवर्णसमुत्थितम् ॥&lt;br&gt;&#xA;चतुर्वर्णप्रतीकारं सप्तालङ्कारभूषितम्॥ १८४ ॥&lt;br&gt;&#xA;त्रिस्थानशुद्धं त्रिलयं सम्यक्कालव्यवस्थितम्॥&lt;br&gt;&#xA;चित्ते चित्ते च नृत्ये च रसेषु लयसंयुतम् ॥ १८५ ॥&lt;br&gt;&#xA;चतुर्विंशद्गुणैर्युक्तं जगुर्गीतं च गायनाः ॥&lt;br&gt;&#xA;विश्वार्ची च घृताची च उर्वश्यथ तिलोत्तमा ॥ १८६ ॥&lt;br&gt;&#xA;मेनका सहजन्या च रम्भा चाप्सरसां वरा ॥&lt;br&gt;&#xA;चतुर्विधपदं तालं त्रिप्रकारं लयत्रयम् ॥ १८७ ॥&lt;br&gt;&#xA;यतित्रयं तथाऽऽतोद्यं नाट्यं चैव चतुर्विधम् ॥&lt;br&gt;&#xA;ननृतुर्जगतामीशे लिख्यमाने विभावसौ ॥ १८८ ॥&lt;br&gt;&#xA;भावान्भावविशारद्यः कुर्वन्त्यो विधिवद्बहून् ॥&lt;br&gt;&#xA;देवदुन्दुभयः शङ्खाः शतशोऽथ सहस्रशः ॥ १८९ ॥&lt;br&gt;&#xA;अनाहता महादेवि नेदिरे घननिस्वनाः ॥&lt;br&gt;&#xA;गायद्भिश्चैव गन्धर्वैर्नृत्यद्भिश्चाप्सरोगणैः ॥ 7.1.11.१९० ॥&lt;br&gt;&#xA;अवाद्यन्त ततस्तत्र वेणुवीणादिझर्झराः ॥&lt;br&gt;&#xA;पणवाः पुष्कराश्चैव मृदङ्गपटहानकाः ॥ १९१ ॥&lt;br&gt;&#xA;तूर्यवादित्रघोषैश्च सर्वं कोलाहलीकृतम् ॥&lt;br&gt;&#xA;ततः कृताञ्जलिपुटा भक्तिनम्रात्ममूर्त्तयः ॥ १९२ ॥&lt;br&gt;&#xA;ततः कलकले तस्मिन्सर्वदेवसमागमे ॥&lt;br&gt;&#xA;संवत्सरं भ्रमस्थस्य विश्वकर्मा रवेस्ततः ॥ १९३ ॥&lt;br&gt;&#xA;तेजसः शातनं चक्रे स्तूयमानस्य दैवतैः ॥&lt;br&gt;&#xA;देवं चक्रे समारोप्य भ्रामयामास सूत्रभृत् ॥१९४॥&lt;br&gt;&#xA;मृत्पिण्डवत्कुलालस्य संस्पृशन्क्षुरधारया ॥&lt;br&gt;&#xA;पतङ्गस्य स्तवं कुर्वन्विश्वकर्मा दिवस्पतेः॥ १९५ ॥&lt;br&gt;&#xA;तेजसः षोडशं भागं मण्डलस्थमधारयत् ॥&lt;br&gt;&#xA;शातितं तस्य तत्तेजो यावत्पादौ वरानने ॥ १९६ ॥&lt;br&gt;&#xA;यत्तस्य ऋङ्मयं तेजस्तत्प्रभासेऽपतत्प्रिये ॥&lt;br&gt;&#xA;यजुर्मयेन देवेशि भाविता द्यौर्महाप्रभोः ॥ १९७ ॥&lt;br&gt;&#xA;स्वर्गं साममयेनापि भूर्भुवःस्वरितिस्थितम् ॥&lt;br&gt;&#xA;ततस्तैस्तेजसो भागैर्दशभिः पञ्चभिस्तथा॥ १९८ ॥&lt;br&gt;&#xA;तेन वै निर्मितं चक्रं विष्णोः शूलं हरस्य च ॥&lt;br&gt;&#xA;महाप्रभं महाकायं शिबिका धनदस्य च ॥ १९९ ॥&lt;br&gt;&#xA;दण्डः प्रेतपतेः शक्तिर्देवसेनापतेस्तथा ॥&lt;br&gt;&#xA;अन्येषां च सुराणां च अस्त्राण्युक्तानि यानि वै ॥ 7.1.11.२०० ॥&lt;br&gt;&#xA;यक्षविद्याधराणां च तानि चक्रे स विश्वकृत् ॥&lt;br&gt;&#xA;ततः षोडशमं भागं बिभर्त्ति भगवान्रविः॥ ॥&lt;br&gt;&#xA;तत्तेजो रविभागश्च खस्थो विचरति प्रिये ॥ २०१ ॥&lt;br&gt;&#xA;इति शातिततेजाः स श्वशुरेणातिशोभनम् ॥&lt;br&gt;&#xA;वपुर्दधार मार्त्तण्डः पुष्पबाणमनोरमम् ॥ २०२ ॥&lt;br&gt;&#xA;ततः सुरूप धृग्भानुरुत्तरानगमत्कुरून्॥&lt;br&gt;&#xA;ददृशे तत्र सञ्ज्ञां तु वडवारूपधारिणीम् ।१२०३ ॥&lt;br&gt;&#xA;अपापां सर्वभूतानां तपसा नियमेन च ॥&lt;br&gt;&#xA;सा च दृष्ट्वा तमायान्तं परपुंसो विशङ्कया ॥&lt;br&gt;&#xA;जगाम सम्मुखं तस्य अश्वरूपधरस्य च ॥२०४॥&lt;br&gt;&#xA;ततश्च नासिकायोगे तयोस्तत्र समेतयोः॥&lt;br&gt;&#xA;नासत्यदस्रौ तनयावश्ववक्त्रौ विनिर्गतौ ॥२०५॥&lt;br&gt;&#xA;रेतसोन्ते च रेवन्तः खड्गी छत्री तनुत्रभृत् ॥&lt;br&gt;&#xA;पितुर्गृह्योत्तमं सोऽश्वं जातमात्रः पलायत ॥ २०६ ॥&lt;br&gt;&#xA;स तस्मिन्सकृदारूढस्तमश्वं नैव मुञ्चति ॥&lt;br&gt;&#xA;ततोर्केण समादिष्टौ दण्डनायकपिङ्गलौ ॥२०७॥&lt;br&gt;&#xA;अश्वं प्रत्यानयध्वं मे मा बलाच्छिद्रतोऽस्यतु ॥&lt;br&gt;&#xA;पार्श्वस्थौ तिष्ठतस्तस्य अश्वच्छिद्राभिकाङ्क्षिणौ॥२०८॥&lt;br&gt;&#xA;न च च्छिद्रं लभेते तौ तस्याद्यापि महात्मनः॥&lt;br&gt;&#xA;अग्रे गच्छति रेवन्ते पृष्ठगौ दण्डपिङ्गलौ ॥२०९॥&lt;br&gt;&#xA;उत्तरेभ्यः कुरुभ्यस्तु निर्गतौ वेगवत्तरौ ॥&lt;br&gt;&#xA;दक्षिणं भारतं प्राप्तौ यत्र क्षेत्र प्रभासिकम् ॥7.1.11.२१॥।&lt;br&gt;&#xA;अत्यर्थं वेगखिन्नौ तौ स च रेवन्तकोऽपि हि ॥&lt;br&gt;&#xA;प्रस्विन्नगात्रः सोच्छ्वासो रेवन्तस्तत्र संस्थितः ॥२११॥&lt;br&gt;&#xA;मुहूर्तेन समाक्रान्तं लक्षयोजनमण्डलम् ॥&lt;br&gt;&#xA;उत्तराद्दक्षिणं देवि रेवतेन महात्मना ॥ २१२ ॥&lt;br&gt;&#xA;स्विन्नगात्रस्ततो देवि प्रभासे समवस्थितः ॥&lt;br&gt;&#xA;दण्डपिङ्गलकसंयुक्तो ह्यश्वारूढः स तिष्ठति॥२१३॥&lt;br&gt;&#xA;सावित्र्या नैर्ऋते भागे नातिदूरे व्यवस्थितः॥&lt;br&gt;&#xA;राज्ञीपुत्रो यतो देवि राजा भट्टारकस्ततः॥ २१४॥&lt;br&gt;&#xA;लोके ख्यातिं समायाति राजभट्टारिकेति च॥&lt;br&gt;&#xA;गुह्यभट्टारकत्वे च रेवन्तो विनियोजितः॥ २१५॥&lt;br&gt;&#xA;एवमभ्येत्याह ततो भगवाल्ँलोकतापनः॥&lt;br&gt;&#xA;त्वमप्यशेषलोकस्य पूज्यो वत्स भविष्यसि॥ २१६॥&lt;br&gt;&#xA;अरण्ये च महादावे वैरिदस्युभयेषु च॥&lt;br&gt;&#xA;त्वां स्मरिष्यन्ति ये मर्त्त्या मोक्ष्यन्ते ते महापदः॥२१७॥&lt;br&gt;&#xA;क्षेममृद्धिं सुखं राज्यमारोग्यं कीर्तिमुन्नतिम्॥&lt;br&gt;&#xA;नराणामतितुष्टस्त्वं पूजितः सम्प्रदास्यसि॥ २१८ ॥&lt;br&gt;&#xA;अश्विनौ देवभिषजौ कृतौ पित्रा महात्मना॥&lt;br&gt;&#xA;धर्मदृष्टिर्यमश्चासौ समो मित्रे तथाऽहिते॥ २१९॥&lt;br&gt;&#xA;ततो नियोगं तं चास्य चकार तिमिरापहः॥&lt;br&gt;&#xA;यमुनां च नदीं चक्रे कलिन्दान्तरवाहिनीम् ॥ 7.1.11.२२० ॥&lt;br&gt;&#xA;छायासञ्ज्ञासुतश्चापि सावर्णिस्तु महायशाः ॥&lt;br&gt;&#xA;भाव्यः सोनागते काले मनुः सावर्णिकोष्टमः ॥ २२१ ॥&lt;br&gt;&#xA;मेरुपृष्ठे तपो घोरमद्यापि चरति प्रभुः ॥&lt;br&gt;&#xA;भ्राता शनैश्चरस्तस्य ग्रहोऽभूच्च प्रिये ध्रुवम् ॥ २२२ ॥&lt;br&gt;&#xA;एवं तेभ्यो वरान्दत्त्वा रेवन्तस्यापि भास्करः ॥&lt;br&gt;&#xA;पुनर्नाम निरुक्तं स रेवन्तस्याकरोत्प्रमुः ॥२२३॥&lt;br&gt;&#xA;एवङ्गच्छत्यसौ यस्मात्सञ्ज्ञायाः शान्तिदः सुतः ॥&lt;br&gt;&#xA;अश्वानामाधिपत्ये तु भानुना च नियोजितः ॥ २२४ ॥&lt;br&gt;&#xA;क्षेमेण गच्छतेऽध्वानं यस्तु पूजयते पथि ॥&lt;br&gt;&#xA;सुखप्रसाद्यो मर्त्त्यानां सदा च वरवर्णिनि ॥ २२५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये राजभट्टारकोत्पत्तिवर्णनन्नामैकादशोऽध्यायः ॥ ११ ॥ ॥ छ ॥&lt;/p&gt;</description>
    </item>
    <item>
      <title>०१२ यमेश्वरोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/012_yameshvarotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/012_yameshvarotpattivarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;या सञ्ज्ञा सा स्मृता राज्ञी छाया या सा तु निक्षुभा ॥&lt;br&gt;&#xA;राजृ दीप्तौ स्मृतो धातू राजा राजति यः सदा ॥ १ ॥&lt;br&gt;&#xA;अधिकं सर्वभूतेभ्यस्तस्माद्राजा स उच्यते ॥&lt;br&gt;&#xA;राजपत्नी तु सा यस्मात्तस्माद्राज्ञी प्रकीर्तिता ॥ २ ॥&lt;br&gt;&#xA;क्षुभ सञ्चलने धातुर्निश्चला तेन निक्षुभा ॥&lt;br&gt;&#xA;भवन्ति ह्यथवा यस्मात्स्वाङ्गीयाः क्षुद्विवर्जिताः ॥ ३ ॥&lt;br&gt;&#xA;छाया तां विशते दिव्या स्मृता सा तेन निक्षुभा ॥&lt;br&gt;&#xA;साम्प्रतं वर्तते योऽयं मनुर्लोके महामते ॥ ४ ॥&lt;br&gt;&#xA;तस्यान्ववाये जातस्तु शङ्खचकगदाधरः ॥&lt;br&gt;&#xA;यमस्तु मात्रा संशप्तो हीनपादो धरातले ॥ ५ ॥&lt;br&gt;&#xA;प्रभासक्षेत्रमासाद्य चचार विपुलं तपः ॥&lt;br&gt;&#xA;वर्षाणामयुतं साग्रं लिङ्गं पूजितवान्प्रिये ॥ ६ ॥&lt;br&gt;&#xA;तुष्टश्चाहं ततस्तस्य वराणां च शतं ददौ ॥&lt;br&gt;&#xA;अद्यापि तत्र देवेशि यमेश्वरमिति श्रुतम् ॥&lt;br&gt;&#xA;यमद्वितीयायां दृष्ट्वा यमलोकं न पश्यति ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये यमेश्वरोत्पत्तिवर्णनन्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ प्रभासपवित्रनामकरणार्कस्थलोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/013_prabhAsapavitranAmakaraNArkasthalotpattivarNan/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/013_prabhAsapavitranAmakaraNArkasthalotpattivarNan/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;यदा भ्रमिस्थः सविता तक्षितः क्षुरधारया ॥&lt;br&gt;&#xA;श्वशुरेण महादेव जामाता प्रीतिपूर्वकम्॥ १ ॥&lt;br&gt;&#xA;तत्तेजः शातितं भूरि प्रभासे यत्पपात वै ॥&lt;br&gt;&#xA;तदभूत्किं तदा देव प्रभासात्कथयस्व मे ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि सूर्यमाहात्म्यमुत्तमम् ॥&lt;br&gt;&#xA;यच्छ्रुत्वा मानवो भक्त्या मुच्यते सर्वपातकैः ॥३॥&lt;br&gt;&#xA;देहावतारो देवस्य प्रभासेऽर्कस्थलस्य च ॥&lt;br&gt;&#xA;पुराणाख्यानमाचक्षे तव देवि यशस्विनि ॥ ४ ॥&lt;br&gt;&#xA;शाकद्वीपे महादेवि भ्रमिस्थस्य तदा रवेः ॥&lt;br&gt;&#xA;वर्षाणां तु शतं साग्रं तक्ष्यमाणे विभावसौ ॥ ५ ॥&lt;br&gt;&#xA;यदाद्य भागजं तेजस्तत्प्रभासेऽपतत्प्रिये ॥&lt;br&gt;&#xA;पतितं तत्र तत्तेजः स्थलाकारं व्यजायत ॥ ६ ॥&lt;br&gt;&#xA;जाम्बूनदमयं देवि तत्पूर्वमभवत्क्षितौ ॥&lt;br&gt;&#xA;तिष्यमाहात्म्ययोगेन शैलीभूतं च साम्प्रतम् ॥ ७ ॥&lt;br&gt;&#xA;तत्र चार्कमयं रूपं कृत्वा देवो दिवाकरः ॥&lt;br&gt;&#xA;उत्पन्नः सर्वभूतानां हिताय धरणीतले ॥ ८ ॥&lt;br&gt;&#xA;हिरण्यगर्भनामेति कृते सूर्येति कीर्तितम् ॥&lt;br&gt;&#xA;त्रेतायां सवितानाम द्वापरे भास्करः स्मृतः ॥ ९ ॥&lt;br&gt;&#xA;कलौ चार्कस्थलोनाम त्रिषु लोकेषु कीर्तितः ॥&lt;br&gt;&#xA;अवतीर्णमिदं देवि स्वयमेव प्रतिष्ठितम्॥ 7.1.13.१० ॥&lt;br&gt;&#xA;यदा स्वारोचिषो देवि द्वितीयोऽभून्मनुः पुरा ॥&lt;br&gt;&#xA;तस्मिन्कालेऽवतीर्णोऽसौ देवस्तत्र दिवाकरः ॥ ११ ॥&lt;br&gt;&#xA;भक्तिमुक्ति प्रदो देवि व्याधिदुःखविनाशकृत् ॥&lt;br&gt;&#xA;तस्य तेजोद्भवैर्व्याप्तं रेणुभिः पञ्चयोजनम् ॥ १२ ॥&lt;br&gt;&#xA;दक्षिणोत्तरतो देवि पञ्चपूर्वापरेण तु ॥&lt;br&gt;&#xA;उत्तरेण समुद्रस्य यावन्माहेश्वरी नदी ॥ १३ ॥&lt;br&gt;&#xA;न्यङ्कुमत्याश्चापरतो यावदेव कृतस्मरम् ॥&lt;br&gt;&#xA;एतद्व्याप्तं महादेवि तत्तेजोरेणुभिः शुभैः ॥ १४ ॥&lt;br&gt;&#xA;तस्य सूक्ष्मा प्रभा या तु आदितेजोविनिःसृता ॥&lt;br&gt;&#xA;तया व्याप्तं महादेवि यावद्द्वादशयोजनम् ॥ १५ ॥&lt;br&gt;&#xA;उत्तरे भास्करसुता दक्षिणे सरितां पतिः ॥&lt;br&gt;&#xA;पूर्वपश्चिमतो देवि रुक्मिणीद्वितयं स्मृतम् ॥ १६ ॥&lt;br&gt;&#xA;एतस्मिन्नन्तरे देवि सौरं तेजः प्रसर्प्पितम् ॥&lt;br&gt;&#xA;तेन पावित्र्यमानीतं क्षेत्रं द्वादशयोजनम् ॥ १७ ॥&lt;br&gt;&#xA;तस्य मध्यस्य यन्मध्यं तद्गृहं मम सुन्दरि ॥&lt;br&gt;&#xA;तेजोमण्डलमध्यस्थं मम स्थानं महेश्वरि ॥ १८ ॥&lt;br&gt;&#xA;चक्षुर्मण्डलमध्ये तु यथा देवि कनीनिका ॥&lt;br&gt;&#xA;पूर्वपश्चिमतो देवि गोमुखादाऽऽश्वमेधिकम्॥ १९ ॥&lt;br&gt;&#xA;दक्षिणोत्तरतो देवि समुद्रात्कौरवेश्वरीम् ॥&lt;br&gt;&#xA;एतस्मिन्नन्तरे क्षेत्रे क्षेत्रज्ञोऽहं वरानने ॥ 7.1.13.२० ॥&lt;br&gt;&#xA;यस्मादर्कस्य तेजोभिर्भासितं मम तद्गृहम् ॥&lt;br&gt;&#xA;तस्मात्प्रभासनामेति कल्पेऽस्मिन्प्रथितं प्रिये ॥ २१ ॥&lt;br&gt;&#xA;तत्र पश्यति यः सूर्यमर्क्करूपं नरोत्तमः ॥&lt;br&gt;&#xA;सर्वपापविनिर्मुक्तः सूर्यलोके महीयते ॥ २२ ॥&lt;br&gt;&#xA;स स्नातः सर्वतीर्थेषु तेन चेष्टं महामखैः ॥&lt;br&gt;&#xA;सर्वदानानि दत्तानि पूर्वजास्तेन तोषिताः ॥ २३ ॥&lt;br&gt;&#xA;अर्करूपी यतः सूर्यस्तत्र जातो महीतले ॥&lt;br&gt;&#xA;तस्मात्त्याज्यः सदा चार्को भोजनेऽत्र न संशयः ॥ २४ ॥&lt;br&gt;&#xA;यो दृष्ट्वार्कस्थलं मर्त्त्यश्चार्कपत्रेषु भुञ्जति ॥&lt;br&gt;&#xA;गोमांसभक्षणं तेन कृतं भवति भामिनि ॥ २५ ॥&lt;br&gt;&#xA;भक्षितो भास्करस्तेन स कुष्ठी जायते नरः ॥&lt;br&gt;&#xA;तस्मात्सर्वप्रयत्नेन चार्कपत्राणि वर्जयेत् ॥ २६ ॥&lt;br&gt;&#xA;यात्रायां प्रथमं देवि दृष्टो येनार्कभास्करः ॥&lt;br&gt;&#xA;तं दृष्ट्वा महिषीं दद्याद्ब्राह्मणाय विपश्चिते ॥ ॥ २७ ॥&lt;br&gt;&#xA;ताम्रवर्णं रक्तवस्त्रं ततस्तुष्यति भास्करः ॥&lt;br&gt;&#xA;तस्य चैव तु सान्निध्ये वह्निकोणे व्यवस्थितम् ॥ २८ ॥&lt;br&gt;&#xA;नातिदूरे महाभागे सिद्धेश्वरमिति स्मृतम् ॥&lt;br&gt;&#xA;सर्वसिद्धिप्रदं देवि लिङ्गं त्रैलोक्यपूजितम् ॥ २९ ॥&lt;br&gt;&#xA;जैगीषव्येश्वरन्नाम पूर्वं कृतयुगेऽभवत् ॥&lt;br&gt;&#xA;कलौ सिद्धेश्वरमिति प्रसिद्धिमगमत्प्रिये ॥ 7.1.13.३० ॥&lt;br&gt;&#xA;तं दृष्ट्वा मनुजो देवि सर्वसिद्धिमवाप्नुयात् ॥&lt;br&gt;&#xA;तत्रैव देवदेवेशि नातिदूरे व्यवस्थितम् ॥३१॥&lt;br&gt;&#xA;सूर्यदक्षिणनैर्ऋत्ये पातालविवरं प्रिये ॥&lt;br&gt;&#xA;मन्देहा राक्षसा यत्र तथा शालकटङ्कटाः ॥ ३२ ॥&lt;br&gt;&#xA;सूर्यस्य तेजसा दग्धाः पातालमगमन्पुरा ॥&lt;br&gt;&#xA;कलौ तद्द्वारमेवास्ति न पाताले गतिः प्रिये ॥ ३३ ॥&lt;br&gt;&#xA;योगिन्यस्तत्र रक्षन्ति ब्राह्म्याद्या मातरस्तथा ॥&lt;br&gt;&#xA;माघेकृष्णचतुर्दश्यां रात्रौ मातृगणान्यजेत् ॥&lt;br&gt;&#xA;बलिपुष्पोपहारैश्च ततः सिद्धिर्भविष्यति ॥ ३४ ॥&lt;br&gt;&#xA;इति हि सकलधर्मभावहेतोर्हरकमलासनविष्णुसंस्तुतस्य॥&lt;br&gt;&#xA;तनुपरिलिखनं निशम्य भानोर्व्रजति दिवाकरलोकमायुषोंऽते॥३५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्रभासपवित्रनामकरणार्कस्थलोत्पत्तिवर्णनन्नाम त्रयोदशोऽध्यायः ॥ ॥ १३ ॥&lt;/p&gt;</description>
    </item>
    <item>
      <title>०१४ सिद्धेश्वरोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/014_siddheshvarotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/014_siddheshvarotpattivarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;यदेतद्भवता प्रोक्तं माहात्म्यं सूर्यदैवतम्॥&lt;br&gt;&#xA;तन्मे विस्तरतो ब्रूहि देवदेव जगत्पते ॥ १ ॥&lt;br&gt;&#xA;कथमर्कस्थलो भूतः प्रभासक्षेत्रभूषणः ॥&lt;br&gt;&#xA;पूजनीयो महादेवः सम्यग्यात्राफलेप्सुभिः ॥ २ ॥&lt;br&gt;&#xA;के मन्त्राः किं विधानं तु केषु पर्वसु पूजयेत्॥&lt;br&gt;&#xA;जैगीषव्येश्वरो भूत्वा ह्यभूत्सिद्धेश्वरः कथम् ॥&lt;br&gt;&#xA;तन्मे कथय देवेश विस्तरात्सर्वमेव हि ॥ ३ ॥&lt;br&gt;&#xA;पाताले विवरं तत्र योगिन्यस्तत्र किं पुरा ॥&lt;br&gt;&#xA;तथा मातृगणश्चैव कथमेतदभूत्पुरा ॥ ४ ॥&lt;br&gt;&#xA;एतत्सर्वमशेषेण दयां कृत्वा जगत्पते ॥&lt;br&gt;&#xA;ममाचक्ष्व विरूपाक्ष यद्यहं ते प्रिया हर ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधु पृष्टं त्वया देवि कथयामि समासतः ॥&lt;br&gt;&#xA;सिद्धेश्वरो ह्यभूद्येन जैगीषव्येश्वरो हरः ॥ ६ ॥&lt;br&gt;&#xA;पूजाविधानं विस्तीर्य तन्मे निगदतः शृणु ॥&lt;br&gt;&#xA;आसीदस्मिन्कृते देवि सर्व ज्ञानविशारदः ॥ ७ ॥&lt;br&gt;&#xA;पुत्रः शतकलाकस्य जैगीषव्य इति श्रुतः ॥&lt;br&gt;&#xA;प्रभासक्षेत्रमासाद्य स चक्रे दुश्चरं तपः ॥ ८ ॥&lt;br&gt;&#xA;अतिष्ठद्वायुभक्षश्च वर्षाणां शतकं किल ॥&lt;br&gt;&#xA;अम्बुभक्षः सहस्रं तु शाकाहारोऽयुतं तथा ॥ ९ ॥&lt;br&gt;&#xA;चान्द्रायणसहस्रं च कृतं सान्तपनं पुनः ॥&lt;br&gt;&#xA;शोषयित्वा मिताहारो दिग्वासाः समपद्यत ॥ 7.1.14.१० ॥&lt;br&gt;&#xA;पूर्वे कल्पे स्वयं भूतं महोदयमिति श्रुतम् ॥&lt;br&gt;&#xA;स लिङ्गं देवदेवस्य प्रतिष्ठाप्यार्चयन्नपि ॥ ११ ॥&lt;br&gt;&#xA;भस्मशायी भस्मदिग्धो नृत्त गीतैरतोषयत् ॥&lt;br&gt;&#xA;जपेन वृषनादैश्च तपसा भावितः शुचिः ॥ १२ ॥&lt;br&gt;&#xA;तमेवं तोषयाणं तु भक्त्या परमया युतम् ॥&lt;br&gt;&#xA;भगवांश्च तमभ्येत्य इदं वचनमब्रवीत् ॥ १३ ॥&lt;br&gt;&#xA;जैगीषव्य महाबुद्धे पश्य मां दिव्यचक्षुषा ॥&lt;br&gt;&#xA;तुष्टोऽस्मि वरदश्चाहं ब्रूहि यत्ते मनोगतम् ॥ १४ ॥&lt;br&gt;&#xA;स एवमुक्तो देवेन देवं दृष्ट्वा त्रिलोचनम्॥&lt;br&gt;&#xA;प्रणम्य शिरसा पादाविदं वचनमब्रवीत् ॥ १५ ॥&lt;br&gt;&#xA;॥ जैगीषव्य उवाच ॥ ॥&lt;br&gt;&#xA;भगवन्देवदेवेश मम तुष्टो यदि प्रभो ॥&lt;br&gt;&#xA;ज्ञानयोगं हि मे देहि यः संसारनिकृन्तनम्॥ १६ ॥&lt;br&gt;&#xA;भगवन्नान्यदिच्छामि योगात्परतरं हितम् ॥&lt;br&gt;&#xA;त्वयि भक्तिश्च नित्यं मे देव्यां स्कन्दे गणेश्वरे ॥ ॥ १७ ॥&lt;br&gt;&#xA;न च व्याधिभयं भूयान्न च तेजोऽपमानता ॥&lt;br&gt;&#xA;अनुत्सेकं तथा क्षान्तिं दमं शममथापि च ॥ १८ ॥&lt;br&gt;&#xA;एतान्वरान्महादेव त्वदिच्छामि त्रिलोचन ॥ १९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अजरश्चामरश्चैव सर्वशोकविवर्जितः ॥&lt;br&gt;&#xA;महायोगी महावीर्यो योगैश्वर्यसमन्वितः॥7.1.14.२०॥&lt;br&gt;&#xA;प्रभावाच्चास्य क्षेत्रस्य गुह्यस्य मम शाश्वतम् ॥&lt;br&gt;&#xA;योगाष्टगुणमैश्वर्यं प्राप्स्यसे परमं महत् ॥ २१ ॥&lt;br&gt;&#xA;भविष्यसि मुनिश्रेष्ठ योगाचार्यः सुविश्रुतः ॥ २२ ॥&lt;br&gt;&#xA;यश्चेदं त्वत्कृतं लिगं नियमेनार्चयिष्यति ॥&lt;br&gt;&#xA;सर्वपापविनिर्मुक्तो योगं दिव्यमवाप्स्यति ॥ २३ ॥&lt;br&gt;&#xA;जैगीषव्यगुहां चेमां प्राप्य योगं करोति यः ॥&lt;br&gt;&#xA;स सप्तरात्राद्युक्तात्मा संसारं सन्तरिष्यति ॥ २४ ॥&lt;br&gt;&#xA;मासेन पूर्वजातिं च जन्मातीतं च वेत्स्यति ॥&lt;br&gt;&#xA;एकरात्रात्तनुं शुद्धां द्वाभ्यां तारयते पितॄन्॥&lt;br&gt;&#xA;त्रिरात्रेण व्यतीतेन त्वपरान्सप्त तारयेत् ॥ २५ ॥&lt;br&gt;&#xA;पुनश्च तव विप्रर्षे अजेयत्वं च योगिभिः ॥&lt;br&gt;&#xA;इच्छतो दर्शनं चैव भविष्यति च ते मम ॥ २६ ॥&lt;br&gt;&#xA;इति देवो वरान्दत्त्वा तत्रैवान्तरधीयत ॥&lt;br&gt;&#xA;एतत्कृतयुगे वृत्तं तव देवि प्रभाषितम् ॥ २७ ॥&lt;br&gt;&#xA;त्रेतायुगे महादेवि द्वापरेऽपि तथैव च ॥&lt;br&gt;&#xA;कलियुगप्रवेशे तु वालखिल्या महर्षयः ॥ २८ ॥&lt;br&gt;&#xA;अस्मिन्प्राभासिके क्षेत्रे सूर्यस्थलसमीपतः ॥&lt;br&gt;&#xA;आराधयन्तो देवेशं गुहामध्यनिवासिनम् ॥ २९ ॥&lt;br&gt;&#xA;अष्टाशीतिसहस्राणि ऋषयश्चोर्द्धरेतसः ॥&lt;br&gt;&#xA;वर्षायुतं तपस्तप्त्वा सिद्धिं जग्मुस्तदात्मिकाम्॥7.1.14.३०॥&lt;br&gt;&#xA;ततः सिद्धेश्वरं लिङ्गं कलौ ख्यातं वरानने ॥&lt;br&gt;&#xA;यदा सोमेन संयुक्ता कृष्णा शिवचतुर्दशी ॥&lt;br&gt;&#xA;तदैव तस्य देवस्य दर्शनं देवि दुर्ल्लभम् ॥ ३१ ॥&lt;br&gt;&#xA;ब्रह्माण्डं सकलं दत्त्वा यत्पुण्यमुपजायते ॥&lt;br&gt;&#xA;तत्पुण्यं लभते देवि सिद्धलिङ्गस्य पूजनात् ॥ ३२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सिद्धेश्वरोत्पत्तिवर्णनन्नाम चतुर्दशोऽध्यायः ॥ १४ ॥&lt;/p&gt;</description>
    </item>
    <item>
      <title>०१५ पापनाशनोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/015_pApanAshanotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/015_pApanAshanotpattivarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्याग्नेये तु देवेशि अरुणेन प्रतिष्ठितम्॥&lt;br&gt;&#xA;धनुषां च त्रये तत्र सिद्धलिङ्गसमीपतः ॥१॥&lt;br&gt;&#xA;सूर्यसारथिना तत्र लिङ्गं देविप्रतिष्ठितम्॥&lt;br&gt;&#xA;कलौ पापहरन्नाम दर्शनात्पापनाशनम् ॥ २ ॥&lt;br&gt;&#xA;चैत्रमास त्रयोदश्यां शुक्लायां वरवर्णिनि ॥&lt;br&gt;&#xA;पूजयेद्विधिवद्भक्त्या पौण्डरीकफलं लभेत् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पापनाशनोत्पत्तिवर्णनन्नाम पञ्चदशोऽध्यायः ॥ १५ ॥&lt;/p&gt;</description>
    </item>
    <item>
      <title>०१६ पातालविवरसुनन्दादिमातृगणोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/016_pAtAlavivarasunandAdimAtRgaNotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/016_pAtAlavivarasunandAdimAtRgaNotpattivarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;पातालविवरस्यापि माहात्म्यं शृणु साम्प्रतम् ॥&lt;br&gt;&#xA;पूर्वपृष्टं महादेवि ब्रह्मणा विश्वकर्मणा ॥ १ ॥&lt;br&gt;&#xA;तमोभावे समुत्पन्ने जातास्तत्रैव राक्षसाः ॥&lt;br&gt;&#xA;सूर्यस्य द्वेषिणः सर्वे ह्यसङ्ख्याता महाबलाः ॥ ॥ २ ॥&lt;br&gt;&#xA;ते तु दृष्ट्वा महात्मानं समुद्यन्तं दिवाकरम् ॥&lt;br&gt;&#xA;ते धूम्रप्रमुखाः सर्वे जहसुः सूर्यमञ्जसा ॥ ३ ॥&lt;br&gt;&#xA;अस्माकमन्तकः कोऽयं विद्यते पापकर्मकृत्॥&lt;br&gt;&#xA;इत्यूचुर्विविधा वाचः सूर्यस्याग्रे स्थितास्तदा॥४॥&lt;br&gt;&#xA;इति श्रुत्वा तदा देवः क्रोधस्फुरिताधरः॥&lt;br&gt;&#xA;राक्षसानां वचश्चैव भक्ष्यमाणो दिवाकरः॥ ५॥&lt;br&gt;&#xA;ततः क्रोधाभिभूतेन चक्षुषा चावलोकयत्॥&lt;br&gt;&#xA;स क्रूररक्षःक्षयकृत्तिमिरद्विपकेसरी॥ ६॥&lt;br&gt;&#xA;महांशुमान्खगः सूर्यस्तद्विनाशमचिन्तयत्॥&lt;br&gt;&#xA;अजानन्नन्ततश्छिद्रं राक्षसानां दिवस्पतिः॥ ७ ॥&lt;br&gt;&#xA;स धर्मविच्युतान्दृष्ट्वा पापोपहतचेतसः॥&lt;br&gt;&#xA;एवं सञ्चिन्त्य भगवान्दध्यौ ध्यानं प्रभाकरः॥८।&lt;br&gt;&#xA;अजानंस्तेजसा ग्रस्तं त्रैलोक्यं रजनीचरैः ॥&lt;br&gt;&#xA;ततस्ते भानुना दृष्टाः क्रोधाध्मातेन चक्षुषा ॥ ९ ॥&lt;br&gt;&#xA;निपेतुरम्बरभ्रष्टाः क्षीणपुण्या इव ग्रहाः ॥&lt;br&gt;&#xA;राक्षसैर्वेष्टितो धूम्रो निपतञ्छुशुभेंऽबरात् ॥ 7.1.16.१० ॥&lt;br&gt;&#xA;अर्द्धपक्वं यथा तालफलं कपिभिरावृतम् ॥&lt;br&gt;&#xA;यदृच्छया निपेतुस्ते यन्त्रमुक्ता यथोपलाः ॥ ११ ॥&lt;br&gt;&#xA;ततो वायु वशाद्भ्रष्टा भित्त्वा भूमिं रसातलम्॥&lt;br&gt;&#xA;जग्मुस्ते क्षेत्रमासाद्य प्रभासं वरवर्णिनि ॥ १२॥&lt;br&gt;&#xA;यत्र चार्कस्थलो देवः सर्वसिद्धिप्रदायकः ॥&lt;br&gt;&#xA;तत्सान्निध्यस्थितं देवि पातालविवरं महत् ॥ १३ ॥&lt;br&gt;&#xA;अन्यानि कोटिशः सन्ति तानि लुप्तानि भामिनि ॥&lt;br&gt;&#xA;कृतस्मरात्समारभ्य यावदर्कस्थलो रविः ॥ १४ ॥&lt;br&gt;&#xA;देवमातुर्वरं प्राप्य सिद्धयोऽष्टौ व्यवस्थिताः ॥&lt;br&gt;&#xA;एतस्मिन्नन्तरे देवि सूर्यक्षेत्रमुदाहृतम् ॥ १५ ॥&lt;br&gt;&#xA;सूर्यस्य तेजसो देवि मध्यभागं हि तत्स्मृतम् ॥&lt;br&gt;&#xA;सर्वं हेममयं देवि नापुण्यस्तत्र वीक्षते ॥ १६ ॥&lt;br&gt;&#xA;विवराणां शतं चैकं स्पर्शाश्चैव तु कोटिशः ॥&lt;br&gt;&#xA;तत्र सन्ति महादेवि सिद्धेशस्तु प्ररक्षति ॥ १७ ॥&lt;br&gt;&#xA;इदं क्षेत्रं महादेवि प्रियं सूर्यस्य सर्वदा ॥&lt;br&gt;&#xA;सूर्यपर्वणिसम्प्राप्ते कुरुक्षेत्राधिकं प्रिये ॥ १८ ॥&lt;br&gt;&#xA;ब्राह्मी चैव हिरण्या च सङ्गमश्च महोदधेः ॥&lt;br&gt;&#xA;एतत्त्रिसङ्गमं देवि कोटितीर्थ फलप्रदम् ॥ १९ ॥&lt;br&gt;&#xA;देवमाता च तत्रैव मङ्कीशस्तत्र तिष्ठति ॥&lt;br&gt;&#xA;नागस्थानं नगस्थानं तत्रैव समुदाहृतम् ।१ 7.1.16.२० ॥&lt;br&gt;&#xA;इति सङ्क्षेपतः प्रोक्तमर्कस्थलम- होदयम् ॥&lt;br&gt;&#xA;राक्षसानां च सम्पातादभूच्च विवरं यथा ॥ २१ ॥&lt;br&gt;&#xA;अन्यानि तत्र देवेशि लुप्तानि विवराणि वै ॥&lt;br&gt;&#xA;एवं तु प्रकटं तत्र दृश्यतेऽद्यापि भामिनि ॥ २२ ॥&lt;br&gt;&#xA;श्रीमुखं नाम तद्द्वारं रक्ष्यते मातृभिः प्रिये ॥&lt;br&gt;&#xA;वर्षमेकं चतुर्द्दश्यां नियमाद्यस्तु पूजयेत् ॥ २३ ॥&lt;br&gt;&#xA;तत्र मातृगणान्देवि सुनन्दाद्यान्विधानतः॥&lt;br&gt;&#xA;पशुपुष्पोपहारैश्च धूपदीपैस्तथोत्तमैः ॥&lt;br&gt;&#xA;विप्राणां भोजनैर्देवि तस्य सिद्धिर्भविष्यति ॥ २४ ॥&lt;br&gt;&#xA;तस्मात्सर्वप्रयत्नेन तत्रार्कस्थलसन्निधौ ॥&lt;br&gt;&#xA;पूजयेन्मातरः सर्वा यदीच्छेत्सिद्धिमात्मनः ॥ २५ ॥&lt;br&gt;&#xA;एतास्तु मातरो देवि सुनन्दागणनामतः ॥&lt;br&gt;&#xA;ख्यातिं यान्ति प्रभासे तु क्षेत्रेस्मिन्वरवर्णिनि ॥ २६ ॥&lt;br&gt;&#xA;एतत्सङ्क्षेपतः प्रोक्तं पातालोत्तरमध्यतः ॥&lt;br&gt;&#xA;तच्छ्रुत्वा मुच्यते देवि सर्वापद्भ्यो नरोत्तमः ॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये अर्कस्थलमाहात्म्ये पातालविवरसुनन्दादिमातृगणोत्पत्तिवर्णनन्नाम षोडशोऽध्यायः ॥ ॥१६ ॥ ॥ ॥&lt;/p&gt;</description>
    </item>
    <item>
      <title>०१७ प्रभासक्षेत्रमाहात्म्येऽर्क्कस्थलमाहात्म्यार्कस्थलपूजाविधानादिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/017_prabhAsaxetramAhAtmye-rkkasthalamAhAtmyArkasth/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/017_prabhAsaxetramAhAtmye-rkkasthalamAhAtmyArkasth/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ पूजाविधानं ते कथयामि यशस्विनि ॥&lt;br&gt;&#xA;अर्कस्थलस्य देवस्य यथा पूज्यो नरोत्तमैः ॥१॥&lt;br&gt;&#xA;सर्वेषामेव देवानामादिरादित्य उच्यते ॥&lt;br&gt;&#xA;आदिकर्त्ता त्वसौ यस्मादादित्यस्तेन चोच्यते॥२॥&lt;br&gt;&#xA;नादित्येन विना रात्रिर्न दिवा न च तर्पणम्॥&lt;br&gt;&#xA;न धर्मो वै न चाधर्मो न सन्तिष्ठेच्चराचरम् ॥ ३ ॥&lt;br&gt;&#xA;आदित्यः पालयेत्सर्वमादित्यः सृजते सदा ॥&lt;br&gt;&#xA;आदित्यः संहरेत्सर्वं तस्मादेष त्रयीमयः ॥४॥&lt;br&gt;&#xA;आराधनविधिं तस्य भास्करस्य महात्मनः ॥&lt;br&gt;&#xA;कथयामि महादेवि वेदोक्तैर्मन्त्रविस्तरैः ॥&lt;br&gt;&#xA;तं शृणुष्व वरारोहे सर्वपापप्रणाशनम् ॥ ५ ॥&lt;br&gt;&#xA;मूर्त्तिस्थः पूज्यते येन विधानेन महेश्वरि ॥&lt;br&gt;&#xA;द्वादशात्मा यथा सूर्यस्तत्ते वक्ष्याम्यशेषतः ॥ ६ ॥&lt;br&gt;&#xA;मुखशुद्धिं च कृत्वाऽऽदौ स्नानं कृत्वा विशेषतः ॥&lt;br&gt;&#xA;वस्त्रशुद्धिं देह शुद्धिं कृत्वा सूर्यं स्पृशेत्ततः ॥ ७ ॥&lt;br&gt;&#xA;दन्तकाष्ठविधानं तु प्रथमं कथयामि ते ॥&lt;br&gt;&#xA;मधूके पुत्रलाभः स्यादर्के नेत्रसुखं प्रिये ॥ ९ ॥&lt;br&gt;&#xA;वक्तृत्वं वै बदर्या च बृहत्या द्रुर्ज्जनाञ्जयेत् ॥&lt;br&gt;&#xA;ऐश्वर्यं च भवेद्बिल्वे खदिरे च न संशयः ॥ ९ ॥&lt;br&gt;&#xA;रोगक्षयः कदम्बे तु अर्थलाभोऽतिमुक्तके ॥&lt;br&gt;&#xA;मरुतां याति सर्वत्र आटरूषकसम्भवैः ॥ 7.1.17.१० ॥&lt;br&gt;&#xA;जातिप्रधानतां जातावश्वत्थो यच्छते यशः ॥&lt;br&gt;&#xA;श्रियं प्राप्नोति निखिलां शिरीषस्य निषेवणात् ॥ ११ ॥&lt;br&gt;&#xA;प्रियङ्गुं सेवमानस्य सौभाग्यं परमं भवेत् ॥&lt;br&gt;&#xA;अभीप्सितार्थसिद्धिः स्यान्नित्यं प्लक्षनिषेवणात् ॥१२॥&lt;br&gt;&#xA;न पाटितं समश्नीयाद्दन्तकाष्ठं न सव्रणम् ॥&lt;br&gt;&#xA;न चोर्द्धशुष्कं वक्रं वा नैव च त्वग्विवर्ज्जितम् ॥ १३ ॥।&lt;br&gt;&#xA;वितस्तिमात्रमश्नीयाद्दीर्घं ह्रस्वं च वर्जयेत् ॥&lt;br&gt;&#xA;उदङ्मुखो वा प्राङ्मुखः सुखासीनोऽथ वाग्यतः ॥ ॥ १४ ॥&lt;br&gt;&#xA;कामं यथेष्टं हृदये कृत्वा समभिमन्त्र्य च ॥&lt;br&gt;&#xA;मन्त्रेणानेन मतिमानश्नीयाद्दन्तधावनम् ॥ १५ ॥&lt;br&gt;&#xA;वरं दत्त्वाऽभिजानासि कामं चैव वनस्पते ॥&lt;br&gt;&#xA;सिद्धिं प्रयच्छ मे नित्यं दन्तकाष्ठ नमोऽस्तु ते ॥ १६ ॥&lt;br&gt;&#xA;त्रीन्वारान्परिजप्यैवं भक्षयेद्दन्तधावनम् ॥&lt;br&gt;&#xA;पश्चात्प्रक्षाल्य तत्काष्ठं शुचौ देशे विनिक्षिपेत् ॥ १७ ॥&lt;br&gt;&#xA;दन्तकाष्ठेन देवेशि न जिह्वां परिमार्जयेत् ॥&lt;br&gt;&#xA;पृथक्पृथक्तदा कार्यं यदीच्छेद्विपुलं यशः ॥ १८ ॥&lt;br&gt;&#xA;अङ्गुल्या दन्तकाष्ठं च प्रत्यक्षं लवणं च यत् ॥&lt;br&gt;&#xA;मृत्तिकाभक्षणं चैव तुल्यं गोमांसभक्षणैः ॥ १९ ॥&lt;br&gt;&#xA;मुखे पर्युषिते नित्यं भवत्यप्रयतो द्विजः ॥&lt;br&gt;&#xA;तस्माच्छुष्कमथार्द्रं वा भक्षयेद्दन्तधावनम् ॥ 7.1.17.२० ॥&lt;br&gt;&#xA;वर्जिते दिवसे चैव गडूषांश्चैव षोडश ॥&lt;br&gt;&#xA;तत्तत्पद्मसुगन्धैर्वा मुखशुद्धिं च कारयेत् ॥ २१ ॥&lt;br&gt;&#xA;मुखशुद्धिमकृत्वा यो भास्करं स्पृशति द्विजः ॥&lt;br&gt;&#xA;त्रीणि वर्षसहस्राणि स कुष्ठी जायते नरः ॥ २२ ॥&lt;br&gt;&#xA;एवं वस्त्रादि संशोध्य ततः स्नानं समाचरेत् ॥&lt;br&gt;&#xA;शुचौ मनोरमे स्थाने सङ्गृह्यास्त्रेण मृत्तिकाम्॥ २३ ॥&lt;br&gt;&#xA;सानुस्वारोकारयुतो हकारः फट्समन्वितः ॥&lt;br&gt;&#xA;अनेनास्त्रेण सङ्गृह्य स्नानं तत्र समाचरेत् ॥ २४ ॥&lt;br&gt;&#xA;भागत्रयं तु संशुद्धं तृणपाषाणवर्जितम् ॥&lt;br&gt;&#xA;एकमस्त्रेण चालभ्य तथान्यं भास्करेण तु ॥ २५ ॥&lt;br&gt;&#xA;अङ्गैश्चैव तृतीयं तु अभिमन्त्र्य सकृत्सकृत् ॥&lt;br&gt;&#xA;जप्त्वास्त्रेण क्षिपेद्दिक्षु निर्विघ्नं तु जलं भवेत् ॥ २६ ॥&lt;br&gt;&#xA;सूर्यतीर्थ द्वितीयेन तृतीयेन सकृत्सकृत् ॥&lt;br&gt;&#xA;गुण्ठयित्वा ततः स्नायाद्रवितीर्थेन मानवः ॥ २७ ॥&lt;br&gt;&#xA;तूर्यशङ्ख निनादेन ध्यात्वा देवं दिवाकरम् ॥&lt;br&gt;&#xA;स्नात्वा राजोपचारेण पुनराचम्य यत्नतः ॥ २८ ॥&lt;br&gt;&#xA;स्नानं कृत्वा ततो देवि मन्त्रराजेन संयुतम् ॥&lt;br&gt;&#xA;हरेफौ बिन्दु लक्ष्मीश्च तथाऽन्यो दीर्घया सह ॥ २९ ॥&lt;br&gt;&#xA;मात्रया रेफसंयुक्तो हकारो बिन्दुना सह ॥&lt;br&gt;&#xA;सकारः सविसर्गस्तु मन्त्रराजोऽयमुच्यते ॥ 7.1.17.३० ॥&lt;br&gt;&#xA;ततस्तु तर्प्पयेन्मन्त्रान्सर्वांस्तांस्तु कराग्रजैः ॥&lt;br&gt;&#xA;तुलनादूर्ध्वतो देवान्सव्येन च मुनींस्तथा ॥&lt;br&gt;&#xA;पितॄंश्चैवापसव्येन हृद्बीजेन प्रतर्पयेत् ॥ ३१ ॥&lt;br&gt;&#xA;यद्गीतं प्रवरं लोके अक्षराणां मनीषिभिः ॥&lt;br&gt;&#xA;एकोनविंशं मात्राया अक्षरं तत्प्रकीर्त्तितम् ॥ ३२ ॥&lt;br&gt;&#xA;एवं स्नात्वा विधानेन सन्ध्यां वन्देद्विधानतः ॥&lt;br&gt;&#xA;ततो विद्वान्क्षिपेत्पश्चाद्भास्करायोदकाञ्जलिम् ॥ ३३ ॥&lt;br&gt;&#xA;जपेच्च त्र्यक्षरं मन्त्र षण्मुखं च यदृच्छया ॥&lt;br&gt;&#xA;मन्त्रराजेति यः पूर्वं तवाख्यातो मया प्रिये ॥ ३४ ॥&lt;br&gt;&#xA;पश्चात्तीर्थेन मन्त्रास्तु संहृत्य हृदये न्यसेत् ॥&lt;br&gt;&#xA;मन्त्रैरात्मानमेकत्र कृत्वा चार्घं प्रदापयेत् ॥ ३५ ॥&lt;br&gt;&#xA;रक्तचन्दनगन्धैस्तु शुचिःस्नातो महीतले ॥&lt;br&gt;&#xA;कृत्वा मण्डलकं वृत्तमेकचित्तो व्यवस्थितः ॥ ३६ ॥&lt;br&gt;&#xA;गृहीत्वा करवीराणि ताम्रे संस्थाप्य भाजने ॥&lt;br&gt;&#xA;तिलतन्दुलसंयुक्तं कुशगन्धोदकेन तु ॥३७॥&lt;br&gt;&#xA;रक्तचन्दन धूपेन युक्तम?र्घ्योपसाधितम् ॥&lt;br&gt;&#xA;कृत्वा शिरसि तत्पात्रं जानुभ्यामवनिं गतः॥ ३८ ॥&lt;br&gt;&#xA;मूलमन्त्रेण संयुक्तमर्घ्यं दद्याच्च भानवे ॥&lt;br&gt;&#xA;मुच्यते सर्वपापैस्तु यो ह्येवं विनिवेदयेत् ॥ ३९ ॥&lt;br&gt;&#xA;यद्युगादिसहस्रेण व्यतीपातशतेन च ॥&lt;br&gt;&#xA;अयनानां सहस्रेण यत्फलं ज्येष्ठपुष्करे ॥&lt;br&gt;&#xA;तत्फलं समवाप्नोति सूर्यायार्घ्य निवेदने ॥ 7.1.17.४० ॥&lt;br&gt;&#xA;दीक्षामन्त्रविहीनोऽपि भक्त्या संवत्सरेण तु ॥&lt;br&gt;&#xA;फलमर्घेण वै देवि लभते नात्र संशयः ॥ ४१ ॥&lt;br&gt;&#xA;यः पुनर्दीक्षितो विद्वान्विधिनार्घ्यं निवेदयेत् ॥&lt;br&gt;&#xA;नासौ सम्भवते भूमौ प्रलयं याति भास्करे ॥ ४२ ॥&lt;br&gt;&#xA;इह जन्मनि सौभाग्यमायुरारोग्यसम्पदम् ॥&lt;br&gt;&#xA;अचिराल्लभते देवि सभार्यः सुखभाजनम् ॥ ४३ ॥&lt;br&gt;&#xA;एवं स्नानविधिः प्रोक्तः सौरः सङ्क्षेपतस्तव ॥&lt;br&gt;&#xA;हिताय मानवेन्द्राणां सर्वपापप्रणाशनः ॥ ४४ ॥&lt;br&gt;&#xA;अथवा वेदमार्गेण कुर्यात्स्नानं द्विजोत्तमः ॥&lt;br&gt;&#xA;यद्येवं मन्त्रविस्तारे ह्यशक्तो दीक्षया विना ॥ ४५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अथ पूजाविधानं ते कथयामि यशस्विनि ॥&lt;br&gt;&#xA;वेदमार्गेण दिव्येन ब्राह्मणानां हिताय वै ॥ ४६ ॥&lt;br&gt;&#xA;एवं सम्भृतसम्भारः पुष्पादिप्रगुणीकृतः ॥&lt;br&gt;&#xA;तत आवाहयेद्भानुं स्थापयेत्कर्णिकोपरि ॥ ४७ ॥&lt;br&gt;&#xA;उपस्थानं तु वै कृत्वा मन्त्रेणानेन सुव्रते ॥&lt;br&gt;&#xA;उदुत्यं जातवेदसमिति मन्त्रः सम्परिकीर्तितः ॥ ४८ ॥&lt;br&gt;&#xA;अग्निं दूतेति मन्त्रेण अनेनावाह्य भामिनि ॥&lt;br&gt;&#xA;आकृष्णेन रजसा मन्त्रेणानेन वाऽर्चयेत् ॥ ४९ ॥&lt;br&gt;&#xA;हंसः शुचिषदिति मन्त्रेणानेन पूजयेत् ॥&lt;br&gt;&#xA;अपत्येतेति मन्त्रेण सूर्यं देवि प्रपूजयेत् ॥ 7.1.17.५० ॥&lt;br&gt;&#xA;अदृश्रमस्य चैतेन सूर्यं देवि समर्च्चयेत् ॥&lt;br&gt;&#xA;तरणिर्विश्वदर्शेति अनेन सततं जपम् ॥ ५१ ॥&lt;br&gt;&#xA;चित्रं देवानामुदेति भद्रां देवो सदार्चयेत् ॥&lt;br&gt;&#xA;विभूतिमर्च्चयेन्नित्यं येना पावक चक्षसा ॥ ५२ ॥&lt;br&gt;&#xA;विद्यामेपिरजस्पृथ्वित्यनेन विमलां सदा ॥&lt;br&gt;&#xA;अमोघां पूजयेन्नित्यं मन्त्रेणानेन सुव्रते॥ ५३ ॥&lt;br&gt;&#xA;सप्त त्वा हरितोऽनेन सिद्धिदां सर्वकर्मसु ॥&lt;br&gt;&#xA;विद्युतामर्चयेद्देवं सप्त त्वा हरितेन च ॥ ५४ ॥&lt;br&gt;&#xA;नवमीं पूजयेद्देवीं सततं सर्वतोमुखीम् ॥&lt;br&gt;&#xA;मन्त्रेणानेन वै देवि उद्वयन्तमितीह वै ॥ ५५ ॥&lt;br&gt;&#xA;उद्यन्नद्य मित्रमहः प्रथममक्षरं जपेत् ॥&lt;br&gt;&#xA;द्वितीयं पूजयेद्देवि शुकेषु मे हरिमेति वै ॥ ५६ ॥&lt;br&gt;&#xA;उदगादयमादित्यो ह्यनेनापि तृतीयकम् ॥&lt;br&gt;&#xA;तत्सवितुर्वरेण्येति चतुर्थं परिकीर्तितम् ॥ ५७ ॥&lt;br&gt;&#xA;महाहिवो महायेति पञ्चमं परिकीर्तितम् ॥&lt;br&gt;&#xA;हिरण्यगर्भः समवर्तत षष्ठं बीजं प्रकीर्तितम् ॥ ५८ ॥&lt;br&gt;&#xA;सविता पश्चातात्सविता सप्तमं वरवर्णिनि ॥&lt;br&gt;&#xA;एवं बीजानि विन्यस्य आदित्यं स्थापयेच्छुभे ॥ ५९ ॥&lt;br&gt;&#xA;आदित्यं स्थापयित्वा तु पश्चादङ्गानि विन्यसेत् ॥ 7.1.17.६० ॥&lt;br&gt;&#xA;आग्नेय्यां हृदयं न्यस्य ऐशान्यां तु शिरो न्यसेत् ॥&lt;br&gt;&#xA;नैर्ऋत्यां तु शिखां चैव कवचं वायुगोचरे ॥ ६१ ॥&lt;br&gt;&#xA;अस्त्रं दिशासु विन्यस्य स्वबीजेन तु कर्णिकाम् ॥&lt;br&gt;&#xA;अमोसि प्राणितेनेति अनेन हृदयं यजेत् ॥ ६२ ॥&lt;br&gt;&#xA;शिरस्तु पूजयेद्देवि आयुष्यं वर्चसेति वै ॥&lt;br&gt;&#xA;गायत्र्या तु शिखां पूज्य नैर्ऋत्यां तु व्यवस्थिताम् ॥ ६३ ॥&lt;br&gt;&#xA;जीमूतस्येव भवति प्रत्येकं कवचं यजेत् ॥&lt;br&gt;&#xA;धन्वन्नागा धन्वनेति अनेनास्त्रं सदाऽर्चयेत् ॥ ६४ ॥&lt;br&gt;&#xA;नेत्रं तु पूजयेद्देवि अश्विना तेजसेति च ॥&lt;br&gt;&#xA;ह्यतः पूर्वतः सोमं दक्षिणेन बुधं तथा ॥ ६५ ॥&lt;br&gt;&#xA;पश्चिमेन गुरुं न्यस्य उत्तरेण च भार्गवम् ॥&lt;br&gt;&#xA;आग्नेय्यां मङ्गलं न्यस्य नैर्ऋत्यां तु शनैश्चरम् ॥ ६६ ॥&lt;br&gt;&#xA;वायव्यां तु न्यसेद्राहुं केतुमीशानगोचरे ॥&lt;br&gt;&#xA;आप्यायस्वेति मन्त्रेण देवि सोमं सदार्चयेत् ॥ ६७ ॥&lt;br&gt;&#xA;उद्बुध्यध्वं महादेवि बुधं तत्र सदार्चयेत् ॥&lt;br&gt;&#xA;बृहस्पतेति मन्त्रेण पूजयेत्सततं गुरुम् ॥ ६८ ॥&lt;br&gt;&#xA;शुक्रः शुशुक्वानिति च भार्गवं देवि पूजयेत् ॥&lt;br&gt;&#xA;अग्निर्मूर्द्धेति मन्त्रेण सदा मङ्गलमर्चयेत् ॥ ६९ ॥&lt;br&gt;&#xA;शमग्निरितिमन्त्रेण पूजयेद्भास्करात्मजम् ॥&lt;br&gt;&#xA;कयानश्चित्रेतिमन्त्रेण देवि राहुं सदाऽर्चयेत् ॥ 7.1.17.७० ॥&lt;br&gt;&#xA;केतुं कृण्वेति केतुं वै सततं पूजयेद्बुधः ॥&lt;br&gt;&#xA;बाह्यतः पूर्वतः शुक्रं दक्षिणेन यमं तथा ॥ ७१ ॥&lt;br&gt;&#xA;ऐशान्यामीश्वरं विन्द्यादाग्नेय्यामग्निरुच्यते ॥&lt;br&gt;&#xA;नैऋतेति विरूपाक्षं पवनं वायुगोचरे ॥ ७२ ॥&lt;br&gt;&#xA;तमुष्टवाम इति वै ह्यनेनेन्द्रमथार्चयेत् ॥&lt;br&gt;&#xA;उदीरतामवरेति सदा वैवस्वतं यजेत् ॥ ७३ ॥&lt;br&gt;&#xA;तत्त्वायामीति मन्त्रेण वरुणं देवि पूजयेत् ॥&lt;br&gt;&#xA;इन्द्रासोमावत इति मन्त्रेण धनदं यजेत् ॥ ७४ ॥&lt;br&gt;&#xA;पावकं पूजयेद्देवि अग्निमीळे पुरोहितम् ॥&lt;br&gt;&#xA;रक्षोहणं वाजिनेति विरूपाक्षं सदार्चयेत् ॥ ७५ ॥&lt;br&gt;&#xA;वायवायाहि मन्त्रेण वायुं देवि सदार्चयेत् ॥&lt;br&gt;&#xA;यथाक्रममिमान्देवि सर्वान्वै पूजयेद्बुधः ॥ ७६ ॥&lt;br&gt;&#xA;बाह्यतः पूर्वतो देवि इन्द्रादीनां समन्ततः ॥&lt;br&gt;&#xA;रक्तवर्णं महातेजं सितपद्मोपरि स्थितम् ॥ ७७ ॥&lt;br&gt;&#xA;सर्वलक्षणसंयुक्तं सर्वाभरणभूषितम् ॥&lt;br&gt;&#xA;द्विभुजं चैकवक्त्रं च सौम्यपञ्चकधृक्करम् ॥ ७८ ॥&lt;br&gt;&#xA;वर्त्तुलं तेजबिम्बं तु मध्यस्थं रक्तवाससम् ॥&lt;br&gt;&#xA;आदित्यस्य त्विदं रूपं सर्वलोकेषु पूजितम् ॥&lt;br&gt;&#xA;ध्यात्वा सम्पूजयेन्नित्यं स्थण्डिलं मण्डलाश्रयम् ॥ ७९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;मण्डलस्थः सुरश्रेष्ठ विधिना येन भास्करः ॥&lt;br&gt;&#xA;पूज्यते मानवैर्भक्त्या स विधिः कथितस्त्वया ॥ 7.1.17.८० ॥&lt;br&gt;&#xA;पूजयेद्विधिना येन भास्करं पद्मसम्भवम् ॥&lt;br&gt;&#xA;मूर्त्तिस्थं सर्वगं देवं तन्मे कथय शङ्कर ॥ ८१ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधुसाधु महादेवि साधु पृष्टोऽस्मि सुवते ॥&lt;br&gt;&#xA;शृणुष्वैकमना देवि मूर्तिथं येन पूजयेत् ॥ ८२ ॥&lt;br&gt;&#xA;इषेत्वेति च मन्त्रेण उत्तमाङ्गं सदार्चयेत् ॥&lt;br&gt;&#xA;अग्निमीळेति मन्त्रेण पूजयेद्दक्षिणं करम् ॥ ८३ ॥&lt;br&gt;&#xA;अग्न आयाहि मन्त्रेण पादौ देवस्य पूजयेत् ॥&lt;br&gt;&#xA;आजिघ्रेति च मन्त्रेण पूजयेत्पुष्पमालया ॥ ८४ ॥&lt;br&gt;&#xA;योगेयोगेति मन्त्रेण मुक्तपुष्पाञ्जलिं क्षिपेत् ॥&lt;br&gt;&#xA;समुद्रागच्छ यत्प्रोक्तमनेन स्नापयेद्रविम् ॥ ८५ ॥&lt;br&gt;&#xA;इमं मे गङ्गेति यत्प्रोक्तमनेनापि च भामिनि ॥&lt;br&gt;&#xA;समुद्रज्येति मन्त्रेण क्षालयेद्विधिवद्रविम् ॥ ८६ ॥&lt;br&gt;&#xA;सिनीवालीति मन्त्रेण स्नापयेच्छङ्खवारिणा ॥&lt;br&gt;&#xA;यज्ञं यज्ञेति मन्त्रेण कषायैः परिरक्षयेत् ॥ ८७ ॥&lt;br&gt;&#xA;स्नापयेत्पयसा देवि आप्यायस्वेति मन्त्रतः ॥&lt;br&gt;&#xA;दधिक्राव्णेति वै दध्ना स्नापयेद्विधिवद्रविम् ॥ ८८ ॥&lt;br&gt;&#xA;इमं मे गङ्गेति यत्प्रोक्तमनेनापि च भामिनि ॥&lt;br&gt;&#xA;समुद्रज्येति मन्त्रेण स्नानमौषधिभिः स्मृतम् ॥ ८९ ॥&lt;br&gt;&#xA;उद्वर्तयेत्ततो भानुं द्विपदाभिर्वरानने ॥&lt;br&gt;&#xA;मानस्तोकेति मन्त्रेण युगपत्स्नानमाचरेत् ॥ 7.1.17.९० ॥&lt;br&gt;&#xA;विष्णोरराटमन्त्रेण स्नापयेद्गन्धवारिणा ॥&lt;br&gt;&#xA;सौवर्णेन तु मन्त्रेण अर्घ्यं पाद्यं निवेदयेत् ॥ ९१ ॥&lt;br&gt;&#xA;इदं विष्णुर्विचक्रमे मन्त्रेणार्घ्यं प्रदापयेत् ॥&lt;br&gt;&#xA;वेदोसीति च मन्त्रेण उपवीतं प्रदापयेत् ॥ ९२ ॥&lt;br&gt;&#xA;बृहस्पतेति मन्त्रेण दद्याद्वस्त्राणि भानवे ॥&lt;br&gt;&#xA;येन श्रियं प्रकुर्वाणः पुष्पमालां प्रपूजयेत् ॥ ९३ ॥&lt;br&gt;&#xA;धूरसीति च मन्त्रेण धूपं दद्यात्सगुग्गलम् ॥&lt;br&gt;&#xA;समिद्धोञ्जनमन्त्रेण अञ्जनं तु प्रदापयेत् ॥ ९४ ॥&lt;br&gt;&#xA;युञ्जान इति मन्त्रेण भानुं रोचनमालभेत् ॥&lt;br&gt;&#xA;आरार्त्तिकं च वै कुर्याद्दीर्घायुत्वाय वै पुनः ॥ ९५ ॥&lt;br&gt;&#xA;सहस्रशीर्षा पुरुषः सूर्यं शिरसि पूजयेत् ॥&lt;br&gt;&#xA;शम्भवायेति मन्त्रेण रवेर्नेत्रे परामृशेत् ॥ ९६ ॥&lt;br&gt;&#xA;विश्वतश्चक्षुरित्येवं भानोर्देहं समालभेत् ॥&lt;br&gt;&#xA;श्रीश्च ते लक्ष्मीश्चेति सर्वाङ्गे पूजयेद्रविम् ॥ ९७ ॥&lt;br&gt;&#xA;॥ ईश्वर उवाच । ॥&lt;br&gt;&#xA;अथ मेरोर्महादेवि अष्टशृङ्गस्य सुव्रते ॥&lt;br&gt;&#xA;पूजाविधानमन्त्रांस्ते कथयामि समासतः ॥९८॥&lt;br&gt;&#xA;अष्टशृङ्गं महादेवि अनेन विधिनाऽर्चयेत् ॥&lt;br&gt;&#xA;प्रथमं पूजयेन्मध्ये मन्त्रेणानेन सुव्रते ॥ ९९ ॥&lt;br&gt;&#xA;महाहिवोमहायेति नानापुष्पकदम्बकैः ॥&lt;br&gt;&#xA;त्रातारमिन्द्रमन्त्रेण पूर्वशृङ्गं सदार्चयेत् ॥ 7.1.17.१०० ॥&lt;br&gt;&#xA;तमुष्टवामेति मन्त्रेण पूजयेत्सुरसुन्दरि ॥&lt;br&gt;&#xA;अग्निमीळे पुरोहितमाग्नेयं शृङ्गमर्चयेत् ॥ १०१ ॥&lt;br&gt;&#xA;आग्नेय्या चैव गायत्र्या अथवानेन पूजयेत् ॥&lt;br&gt;&#xA;यमाय त्वा मखाय त्वा दक्षिणं शृङ्गमर्च येत् ॥१०२॥&lt;br&gt;&#xA;उदीरतामवरेप्यथवानेन पूजयेत् ॥&lt;br&gt;&#xA;आयं गौरिति मन्त्रेण नैर्ऋत्यं शृङ्गमर्चयेत्॥१०३॥&lt;br&gt;&#xA;रक्षोहणं वाजिनं वा पूजयेदसुरान्तिकम्॥&lt;br&gt;&#xA;इन्द्रासोमा च यो मन्त्रो ह्यथवा तेन पूजयेत् ॥ १०४ ॥&lt;br&gt;&#xA;अभि त्वा सूर नोन्विति चैशानं शृङ्गमर्चयेत् ॥&lt;br&gt;&#xA;येनेदं भूतमिति वा अथवानेन पूजयेत् ॥ १०५ ॥&lt;br&gt;&#xA;नमोस्तु सर्पेभ्य इति मेरुपीठं सदाऽर्चयेत् ॥&lt;br&gt;&#xA;हिरण्यगर्भः समवर्त्ततेति पुनर्मध्ये सदार्चयेत् ॥ १०६ ॥&lt;br&gt;&#xA;सविता पश्चातादिति वै पूजयेत्पुष्प मालया ॥&lt;br&gt;&#xA;त्रिकालमर्चयेद्देवि प्रदद्यादर्घ्यमादरात् ॥१०७॥&lt;br&gt;&#xA;माता रुद्राणां दुहिता वसूनां पूर्वाह्ने चैव पूजयेत् ॥&lt;br&gt;&#xA;मध्याह्ने पूजयेद्देवि तद्विष्णोः परमं पदम् ॥ १०८ ॥&lt;br&gt;&#xA;हँसः शुचिषदिति वा अपराह्णे सदार्चयेत् ॥&lt;br&gt;&#xA;एवं भानुं ग्रहैः सार्द्ध पूजयेद्वरवर्णिनि ॥ १०९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यानि पुष्पाणि चेष्टानि सदा भास्करपूजने ॥&lt;br&gt;&#xA;कानि चोक्तानि देवेश कथयस्व प्रसादतः ॥ 7.1.17.११० ॥&lt;br&gt;&#xA;ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि पुष्पा ध्यायमनुत्तमम् ॥&lt;br&gt;&#xA;येन चार्कस्थले देवि शीघ्रं तुष्यति पूजितः ॥ १११ ॥&lt;br&gt;&#xA;मालतीकुसुमैः पूजा भवेत्सान्निध्यकारिका ॥&lt;br&gt;&#xA;मल्लिकायाश्च कुसुमैर्भोगवाञ्जायते नरः ॥ ११२ ॥&lt;br&gt;&#xA;सौभाग्यं पुण्डरीकैस्तु भवत्यर्थश्च शाश्वतः ॥&lt;br&gt;&#xA;कदम्बपुष्पैर्देवेशि परमैश्वर्यमश्नुते ॥ ११३ ॥&lt;br&gt;&#xA;भवत्यक्षयमन्नं च बकुलै रर्चने रवेः ॥&lt;br&gt;&#xA;मदारपुष्पकैः पूजा सर्वकुष्ठविनाशिनी ॥ ११४ ॥&lt;br&gt;&#xA;बिल्वस्य पत्रकुसुमैमहतीं श्रियमश्नुते ॥&lt;br&gt;&#xA;अर्कस्रजा भवत्यर्थः सर्वकामफलप्रदः ॥ ॥ ११५ ॥&lt;br&gt;&#xA;प्रदद्याद्रूपिणीं कन्यां पूजितो बकुलस्रजा ॥&lt;br&gt;&#xA;किंशुकैरर्चितो देवि न पीडयति भास्करः ॥११६॥&lt;br&gt;&#xA;अगस्तिकुसुमैस्तद्वदानुकूल्यं प्रयच्छ ति ॥&lt;br&gt;&#xA;करवीरैस्तु देवेशि सूर्यस्यानुचरो भवेत् ॥ ११७ ॥&lt;br&gt;&#xA;शतपत्रस्रजा देवि सूर्यसालोक्यतां व्रजेत् ॥&lt;br&gt;&#xA;बकपुष्पैर्महादेवि दारिद्यं नैव जायते ॥११९॥&lt;br&gt;&#xA;ऋतुकुसुमेन गन्धेन समभ्यर्च्य दिवाकरम् ॥&lt;br&gt;&#xA;चतुःसमुद्रमर्यादां स भुङ्क्ते पृथिवीमिमाम् ॥ ११९ ॥&lt;br&gt;&#xA;यः सूर्यायतनं भक्त्या गैरिकेणोपलेपयेत् ॥&lt;br&gt;&#xA;प्राप्नुयान्महतीं लक्ष्मीं रोगैश्चापि प्रमुच्यते ॥ 7.1.17.१२० ॥&lt;br&gt;&#xA;अष्टादशेह कुष्ठानि ये चान्ये व्याधयो नृणाम् ॥&lt;br&gt;&#xA;प्रलयं यान्ति ते सर्वे मृदा यद्युपलेपयेत् ॥ ॥ १२१ ॥&lt;br&gt;&#xA;विलेपनानां सर्वेषां कुङ्कुमं रक्तचन्दनम् ॥&lt;br&gt;&#xA;पुष्पाणां करवीराणि प्रशस्तानि वरानने ॥१२२॥&lt;br&gt;&#xA;नातः परतरं किञ्चिद्भास्वतस्तुष्टिकारकम् ॥&lt;br&gt;&#xA;यादृशं कुङ्कुमं जाती शतपत्रं तथाऽगुरुः ॥१२३॥&lt;br&gt;&#xA;किं तस्य न भवेल्लोके यश्चैभिश्चार्चयेद्रविम् ॥&lt;br&gt;&#xA;उपलिप्यालयं यस्तु कुर्यान्मण्डलकं शुभम् ॥१२४॥&lt;br&gt;&#xA;एकेनास्य भवेदर्थो द्वाभ्यामारोग्यमश्नुते ॥&lt;br&gt;&#xA;त्रिभिस्तु सर्वविद्यावांश्चतुर्भिर्भोगवान्भवेत् ॥१२५॥&lt;br&gt;&#xA;पञ्चभिर्विपुलं धान्यं षड्भिरायुर्बलं यशः॥&lt;br&gt;&#xA;सप्तमण्डलतारी स्यान्मण्डलाधिपतिर्नरः ॥ १२६ ॥&lt;br&gt;&#xA;घृतदीपप्रदानेन चक्षुष्माञ्जायते नरः ॥&lt;br&gt;&#xA;कटुतैलस्य दीपेन स्वं शत्रुं जयते नरः ॥ १२७ ॥&lt;br&gt;&#xA;तैलदीपप्रदानेन सूर्यलोके महीयते ॥&lt;br&gt;&#xA;मधूकतैलदीपेन सौभाग्यं परमं लभेत् ॥ १२८. ॥&lt;br&gt;&#xA;पुष्पाणां प्रवरा जाती धूपानां विजयः परः ॥&lt;br&gt;&#xA;गन्धानां कुङ्कुमं श्रेष्ठं लेपानां रक्तचन्दनम् ॥ १२९ ॥&lt;br&gt;&#xA;दीपदाने घृतं श्रेष्ठं नैवेद्ये मोदकः परम् ॥&lt;br&gt;&#xA;एतैस्तुष्यति देवेशः सान्निध्यं चाधिगच्छति ॥ 7.1.17.१३० ॥&lt;br&gt;&#xA;एवं सम्पूज्य विधि वत्कृत्वा पितृप्रदक्षिणाम् ॥&lt;br&gt;&#xA;प्रणम्य शिरसा देवं तत्र चार्कस्थलं प्रिये॥ १३१ ॥&lt;br&gt;&#xA;सुखासीनस्ततः पश्येद्रवेरभिमुखे स्थितः ॥&lt;br&gt;&#xA;एकं सिद्धार्थकं कृत्वा हस्ते पानीयसंयुतम् ॥ १३२ ॥&lt;br&gt;&#xA;कामं यथेष्टं हृदये कृत्वार्कस्थलसन्निधौ ॥&lt;br&gt;&#xA;पिबेत्सतोयं तद्देवि ह्यस्पृष्टं दशनैः सकृत् ॥ १३३ ॥&lt;br&gt;&#xA;एवं कृत्वा नरो देवि कोटियात्राफलं लभेत् ॥&lt;br&gt;&#xA;ब्रह्मा विष्णुर्महादेवो ज्वलनो धनदस्तथा ॥ १३४ ॥&lt;br&gt;&#xA;भानुमाश्रित्य सर्वे ते मोदन्ते दिवि सुव्रते ॥&lt;br&gt;&#xA;तस्माद्भानुसमं देवं नाहं पश्यामि कञ्चन ॥ १३५ ॥&lt;br&gt;&#xA;इति कृत्वा महादेवि पुनर्भानौ प्रदक्षिणम् ॥&lt;br&gt;&#xA;कुर्यान्मन्त्रेण देवेशि सप्तकृत्वो वरानने ॥ १३६ ॥&lt;br&gt;&#xA;तमुष्टवाम इति ऋक्प्रथमा परिकीर्तिता ॥&lt;br&gt;&#xA;एतोन्विन्द्रं स्तवामेति द्वितीया परिकीर्तिता ॥ १३७ ॥&lt;br&gt;&#xA;इन्द्र शुद्धो न आगहि तृतीया परिकीर्तिता ॥&lt;br&gt;&#xA;इन्द्रं शुद्धो हि नो रयिं चतुर्थी परिकीर्तिता ॥ १३८ ॥&lt;br&gt;&#xA;अस्य वामस्येति शुभे पञ्चमी परिकीर्तिता ॥&lt;br&gt;&#xA;त्रिभिष्ट्वं देव इति वै षष्ठी च परिकीर्तिता ॥ १३९ ॥&lt;br&gt;&#xA;दश सामानि वै यानि प्रवराणि मनीषिभिः ॥&lt;br&gt;&#xA;गीतानि सामगैर्नित्यं सप्तमीं तैस्तु कारयेत् ॥7.1.17.१४॥।&lt;br&gt;&#xA;तानि ते कथयाम्यद्य दश सामानि सुन्दरि॥&lt;br&gt;&#xA;हुङ्कारः प्रणवोद्गीथः प्रस्तावश्च चतुष्टयम् ॥ १४१ ॥&lt;br&gt;&#xA;पञ्चमं प्रहरो यत्र षष्ठमारण्यकं तथा ॥&lt;br&gt;&#xA;निधनं सप्तमं साम्नां सप्तसिद्धिमिति स्मृतम् ॥ १४२ ॥&lt;br&gt;&#xA;पञ्चविध्यमिति प्रोक्तं ह्रीङ्कारप्रणवेन तु ॥&lt;br&gt;&#xA;अष्टमं च तथा साध्यं नवमं वामदेवकम् ॥ १४३ ॥&lt;br&gt;&#xA;ज्येष्ठं तु दशमं साम वेधसे प्रियमुत्तमम् ॥&lt;br&gt;&#xA;एतेषां देवि साम्नां वै जाप्यं कार्यं विधानतः ॥ १४४ ॥&lt;br&gt;&#xA;ज्येष्ठसामपरं चैव द्वितीयं गदतः शृणु ॥&lt;br&gt;&#xA;न च श्राव्यं द्वितीयं तु जप्तव्यं मुक्तिमिच्छता ॥१४५॥।&lt;br&gt;&#xA;तज्जाप्यं परमं प्रोक्तं स्वयं देवेन भानुना ॥&lt;br&gt;&#xA;जाप्यस्य विनियोगोऽस्य लक्षणं च निबोध मे ॥&lt;br&gt;&#xA;स्तोभसारं श्वासलीनमोङ्कारादि स्मृतं बुधैः ॥१४६॥&lt;br&gt;&#xA;ऊर्भानुश्च तथा धर्मं धर्मः सत्यं ह्यृत तथा ॥&lt;br&gt;&#xA;धर्मं ये धर्मवद्धर्मे धर्मे वै निधनं गताः ॥ १४७ ॥&lt;br&gt;&#xA;यदेभिश्च यजेच्छब्दैरुचितं सामगैर्द्विजैः ॥&lt;br&gt;&#xA;जाप्यं चैतत्परं प्रोक्तं स्वयं देवेन भानुना ॥ १४८ ॥&lt;br&gt;&#xA;एतद्वै जप्यमानस्तु पुनरावर्तते न तु ॥&lt;br&gt;&#xA;सर्वरोगविनिर्मुक्तो मुच्यते ब्रह्महत्यया ॥ १४९ ॥&lt;br&gt;&#xA;आज्यदोहाद्यदोहेति ज्येष्ठसाम्नोऽपि लक्षणम् ॥7.1.17.१५०॥&lt;br&gt;&#xA;इति सम्पूज्य देवेशं ततः कुर्यात्परां स्तुतिम् ॥&lt;br&gt;&#xA;ऋग्भिर्वे पञ्चभिश्चैव शृणुष्वैकमनास्तु ताः ॥१५१॥&lt;br&gt;&#xA;उक्षाणं पृश्निमिति वै प्रथमा परिकीर्तिता ॥&lt;br&gt;&#xA;चत्वारि वाक्परीति वै द्वितीया परिकीर्तिता ॥ १५२ ॥&lt;br&gt;&#xA;इन्द्रं मित्रं तृतीया तु ऋक्चैव परिकीर्तिता ॥&lt;br&gt;&#xA;कृष्णं नियानं हि तथा चतुर्थी परिकीर्तिता ॥ १५३ ॥&lt;br&gt;&#xA;द्वादशप्रथम इति पञ्चमी परिकीर्तिता ॥&lt;br&gt;&#xA;यो रत्नवाहीत्यनया किरीटं योजयेद्रवेः ॥१५४॥&lt;br&gt;&#xA;गतेहनामित्यनया अव्यङ्गं भास्करं न्यसेत् ॥&lt;br&gt;&#xA;अनेन विधिना देवि पूजयेद्विधिवद्रविम् ॥ १५५ ॥&lt;br&gt;&#xA;इत्येष ते मया ख्यातः प्रतिमापूजने विधिः ॥ ॥ १५६ ॥&lt;br&gt;&#xA;अनेनविधिना यस्तु सततं पूजयेद्रविम् ॥&lt;br&gt;&#xA;स प्राप्नोत्यधिकान्कामानिह लोके परत्र च ॥ १५७ ॥&lt;br&gt;&#xA;पुत्रार्थी लभते पुत्रं धनार्थी लभते धनम् ॥&lt;br&gt;&#xA;कन्यार्थी लभते कन्यां विद्यार्थी वेदविद्भवेत् ॥ १५८ ॥&lt;br&gt;&#xA;निष्कामः पूजयेद्यस्तु स मोक्षं याति वै ध्रुवम् ॥&lt;br&gt;&#xA;अस्य क्षेत्रस्य माहात्म्यादर्कसूर्यप्रभावतः ॥ १५९ ॥&lt;br&gt;&#xA;अन्यत्र ब्राह्मणानां च कोटिना यत्फलं लभेत्॥&lt;br&gt;&#xA;अर्कस्थले तथैकेन भोजितेन तु तत्फलम् ॥ 7.1.17.१६० ॥&lt;br&gt;&#xA;स्नानं दानं जपो होमः सूर्यपर्वणि यत्कृतम्॥&lt;br&gt;&#xA;तत्सर्वं कोटिगुणितं सूर्यकोटिप्रभावतः ॥ १६१ ॥&lt;br&gt;&#xA;माघमासे नरो यस्तु सप्तम्यां रविवासरे ॥&lt;br&gt;&#xA;कृष्णपक्षे महादेवि जागरं श्रद्धयाऽऽचरेत् ॥&lt;br&gt;&#xA;अर्कस्थलसमीपे तु स याति परमां गतिम् ॥ १६२ ॥&lt;br&gt;&#xA;गोशतस्य प्रदत्तस्य कुरुक्षेत्रे च यत्फलम् ॥&lt;br&gt;&#xA;तत्फलं समवाप्नोति तत्रार्कस्थलदर्शनात् ॥ १६३ ॥&lt;br&gt;&#xA;अर्कस्थलः पूजनीयस्तत्र स्थाने निवासिभिः ॥&lt;br&gt;&#xA;जपापुष्पैरर्कपुष्पै रोगिभिस्तु विशेषतः ॥ १६४ ॥&lt;br&gt;&#xA;न च पत्रोर्णकुसुमैर्न चैवोन्मत्तसम्भवैः ॥&lt;br&gt;&#xA;न चाम्रातकजैः पुष्पैरर्चनीयो दिवाकरः ॥ १६५ ॥&lt;br&gt;&#xA;आम्रातकस्य कुसुमं निर्माल्यमिव दृश्यते ॥&lt;br&gt;&#xA;अप्रत्यग्रं बहिर्यस्मात्तस्मात्तत्परिवर्जयेत् ॥ १६६ ॥&lt;br&gt;&#xA;नाविज्ञातं प्रदातव्यं न म्लानं न च दूषितम् ॥&lt;br&gt;&#xA;न च पर्य्युषितं माल्यं दातव्यं भूतिमिच्छता ॥ १६७ ॥&lt;br&gt;&#xA;देवमुल्लोचयेद्यस्तु तत्क्षणात्पुष्पलोभतः ॥&lt;br&gt;&#xA;पुष्पाणि च सुगन्धानि भोजकेनेतराणि च ॥ १६८ ॥&lt;br&gt;&#xA;ब्रह्महत्यामवाप्नोति भोजको लोभमोहितः ॥&lt;br&gt;&#xA;महारौरवमासाद्य पच्यते शाश्वतीः समाः ॥ १६९ ॥&lt;br&gt;&#xA;हन्त ते कीर्त्तयिष्यामि धूपदानविधिं परम् ॥&lt;br&gt;&#xA;प्रदानाद्देवदेवस्य येन धूपेन यत्फलम् ॥ 7.1.17.१७० ॥&lt;br&gt;&#xA;सदार्चने च धूपेन सामीप्यं कुरुते रविः ॥&lt;br&gt;&#xA;प्रदद्यात्सकलं कामं यद्यदिच्छति मानवः ॥ १७१ ॥&lt;br&gt;&#xA;तथैवागुरुधूपेन निधिं दद्यादभीप्सितम् ॥&lt;br&gt;&#xA;आरोग्यार्थी धनार्थी च नित्यदा गुग्गलं दहेत् ॥ १७२ ॥&lt;br&gt;&#xA;पिण्डातधूपदानेन सदा तुष्यति भानुमान् ॥&lt;br&gt;&#xA;आरोग्यं च स्वयं दद्यात्सौख्यं च परमं भवेत्॥१७३॥&lt;br&gt;&#xA;श्रीवासकस्य धूपेन वाणिज्यं सकलं लभेत्॥&lt;br&gt;&#xA;रसं सर्जरसं चैव दहतोऽर्थागमो भवेत्॥१७४॥&lt;br&gt;&#xA;देवदारुं च दहतो भवत्यन्नमथाक्षयम्।.&lt;br&gt;&#xA;विलेपनं कुङ्कुमेन सर्वकामफलप्रदम्॥१७५॥&lt;br&gt;&#xA;इह लोके सुखी भूत्वा अक्षयं स्वर्गमाप्नुयात्॥&lt;br&gt;&#xA;चन्दनस्य प्रलेपेन श्रियमायुश्च विन्दति ॥ १७६ ॥&lt;br&gt;&#xA;रक्तचन्दनलेपेन सर्वं दद्याद्दिवाकरः ॥&lt;br&gt;&#xA;अपि रोगशतैर्ग्रस्तः क्षेममारोग्यमाप्नुयात् ॥ १७७ ॥&lt;br&gt;&#xA;गतिगन्धं च सौभाग्यं परमं विन्दते नरः ॥&lt;br&gt;&#xA;कस्तूरिकामर्दनकैरैश्वर्यमतुलं लभेत् ॥ १७८ ॥&lt;br&gt;&#xA;कर्पूरसंयुतैर्गन्धैः क्ष्माधिपाधिपतिभवेत् ॥&lt;br&gt;&#xA;चतुःसमेन गन्धेन सर्वा न्कामानवाप्नुयात् ॥ १७९ ॥&lt;br&gt;&#xA;एतत्ते कथितं देवि सूर्यमाहात्म्यमुत्तमम् ॥&lt;br&gt;&#xA;सविस्तरं मया ख्यातं किमन्यत्परिपृच्छसि ॥7.1.17.१८०॥।&lt;br&gt;&#xA;॥ देव्युवाच ॥ ॥&lt;br&gt;&#xA;यद्येवं भगवान्सूर्यः सर्वतेजस्विनां वरः ॥&lt;br&gt;&#xA;स कथं ग्रस्यते देव सैंहिकेयेन राहुणा ॥ १८१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु दैवि प्रवक्ष्यामि सर्व पापप्रणाशनम् ॥&lt;br&gt;&#xA;कारणं ग्रहणस्यापि भ्रान्तेर्विच्छेदकारकम् ॥ १८२ ॥&lt;br&gt;&#xA;राहुरादित्यबिम्बस्याधस्तात्तिष्ठति भामिनि ॥&lt;br&gt;&#xA;अमृतार्थी विमानस्थो यावत्संस्रवतेऽमृतम् ॥ १८३ ॥&lt;br&gt;&#xA;बिम्बेनान्तरितो देवि आदित्यग्रहणं हि तत् ॥&lt;br&gt;&#xA;न कश्चिद्ग्रसितुं शक्त आदित्यो दहति ध्रुवम् ॥ १८४ ॥&lt;br&gt;&#xA;ब्रह्मादयस्तमर्चन्ति स आदिः सर्वनाकिनाम् ।१&lt;br&gt;&#xA;आदित्यदेहजाः सर्वे तथान्ये देवदानवाः ॥१८५॥&lt;br&gt;&#xA;आदिकर्त्ता स्वयं यस्मादादित्यस्तेन चोच्यते ॥&lt;br&gt;&#xA;प्रभासे संस्थितो देवः सर्वपातकनाशनः ॥ १८६ ॥&lt;br&gt;&#xA;भुक्तिमुक्तिप्रदो देवो व्याधिदुष्कृतनाशकृत् ॥&lt;br&gt;&#xA;तत्र सिद्धाः पुरा देवि लोकपाला महर्षयः ॥ १८७ ॥&lt;br&gt;&#xA;सिद्धा विद्या धरा यक्षा गन्धर्वा मुनयस्तथा ॥&lt;br&gt;&#xA;धनदोऽपि तथा भीष्मो ययातिर्गालवस्तथा ॥ १८८ ॥&lt;br&gt;&#xA;साम्बश्चैव तथा देवि परां सिद्धिमितो गताः ॥&lt;br&gt;&#xA;इदं रहस्यं देवेशि सूर्यमाहात्म्यमुत्तमम् ॥ १८९ ॥&lt;br&gt;&#xA;न देयं दुष्टबुद्धीनां पापिनां च विशेषतः ॥&lt;br&gt;&#xA;न नास्तिकेऽश्रद्दधाने न क्रूरं वा कथञ्चन ॥ 7.1.17.१९० ॥&lt;br&gt;&#xA;इमां कथामनुब्रूयात्तथा नाऽसूयके शिवे ।&lt;br&gt;&#xA;इदं पुत्राय शिष्याय धर्मिणे न्यायवर्तिने ॥ १९१ ॥&lt;br&gt;&#xA;कथनीयं महाब्रह्म सूर्यभक्ताय सुव्रते ॥&lt;br&gt;&#xA;अर्कस्थलस्य देवस्य माहात्म्यमिदमुत्तमम् ॥ १९२ ॥&lt;br&gt;&#xA;यः श्राद्धे श्रावयेद्देवि ब्राह्मणान्संशितव्रतान् ॥&lt;br&gt;&#xA;तस्यानन्तं भवेद्देवि यद्दानं पुरुषस्य वै ॥ १९३ ॥&lt;br&gt;&#xA;यत्रेदं कीर्त्त्यते पुण्यं सम्पदस्तत्र वै सदा ।१&lt;br&gt;&#xA;यातुधाना न हिंसन्ति तच्छ्राद्धं भयविह्वलाः ॥ १९४ ॥&lt;br&gt;&#xA;पङ्क्तिपावनतां यान्ति येऽपि वै पङ्क्तिदूषकाः ॥&lt;br&gt;&#xA;सुतवाञ्जन्मवांश्च स्यात्सर्वकाममनोरमः ॥१९५ ॥&lt;br&gt;&#xA;प्रवासिभिर्बन्धुवर्गैः संयुज्येत सदा नरः ॥&lt;br&gt;&#xA;नष्टैः संयुज्यते चार्थैरपरैश्चापि चिन्तितैः ॥ १९६ ॥&lt;br&gt;&#xA;रक्ष्यते यागिनीभिश्च प्रियैश्च न वियुज्यते ॥&lt;br&gt;&#xA;उपस्पृश्य शुचिर्भूत्वा शृणुयाद्ब्राह्मणः सदा ॥&lt;br&gt;&#xA;सर्वान्कामांश्च लभते नात्र कार्या विचारणा ॥ १९७ ॥&lt;br&gt;&#xA;वैश्यः समृद्धिमतुलां क्षत्रियः पृथिवीपतिः॥&lt;br&gt;&#xA;वणिजश्चापि वाणिज्यमखण्डं शतसङ्ख्यया॥&lt;br&gt;&#xA;लभेयुः कीर्तनादस्याः सूर्योत्पत्तेर्वरानने॥१९८॥&lt;br&gt;&#xA;शूद्राश्चैवाभिलषितान्कामान्प्राप्स्यन्ति भामिनि॥&lt;br&gt;&#xA;अपमृत्युभयं घोरं मृत्युतोऽपि महाभयम्॥१९९।&lt;br&gt;&#xA;नश्यते नात्र सन्देहो राजद्वारकृतं च यत्॥&lt;br&gt;&#xA;सर्वकामसमृद्धात्मा सूर्यलोके महीयते ॥ 7.1.17.२०० ॥&lt;br&gt;&#xA;इत्येतत्कथितं देवि माहात्म्यं सूर्यदैवतम् ॥&lt;br&gt;&#xA;अर्कस्थलप्रसङ्गेन किमन्यच्छ्रोतुमिच्छसि॥। ॥ २०१ ॥&lt;br&gt;&#xA;स्थानं शाश्वतमोजसां गतिरपां दीपो दिशामक्षयः सिद्धेर्द्वारमपावभेदि जगतां साधारणं लोचनम्॥&lt;br&gt;&#xA;हैमं पुष्करमन्तरिक्षसरसो दीप्तं दिवः कुण्डलं कालोन्मानविभावनाक्षतलयं बिम्बं रवेः पातु वः ॥ २०२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽर्क्कस्थलमाहात्म्यार्कस्थलपूजाविधानादिवर्णनन्नाम सप्तदशोऽध्यायः ॥ १७ ॥&lt;/p&gt;</description>
    </item>
    <item>
      <title>०१८ चन्द्रोत्पत्तिवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/018_chandrotpattivRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/018_chandrotpattivRttAntavarNanam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;इति प्रोक्ता तदा देवी शङ्करेण यशस्विनी ॥&lt;br&gt;&#xA;पुनः पप्रच्छ विप्रेन्द्राः क्षेत्रमाहात्म्यविस्तरम् ॥ १ ॥&lt;br&gt;&#xA;॥ देव्युवाच ॥ ॥&lt;br&gt;&#xA;अद्य मे सफलं जन्म सफलं च तपः प्रभो ॥&lt;br&gt;&#xA;देवत्वमद्य मे जातं त्वत्प्रसादेन शङ्कर ॥ २ ॥&lt;br&gt;&#xA;अद्याहं कृतकल्याणी ज्ञानदृष्टिः कृतात्वया ॥&lt;br&gt;&#xA;अद्य मे भूषितौ कर्णौ क्षेत्र माहात्म्यभूषणौ ॥ ३ ॥&lt;br&gt;&#xA;अद्य मे तेजसः पिण्डो जातो ज्ञानं हृदि स्थितम् ॥&lt;br&gt;&#xA;अद्य मे कुलशीलं च अद्य मे रूपलक्षणम् ॥ ४ ॥&lt;br&gt;&#xA;अद्य मे भ्रान्तिरुच्छिन्ना तीर्थभ्रमणसम्भवा ॥&lt;br&gt;&#xA;प्रभासे निश्चलं जातं मनो मे मानिनां वर ॥ ५ ॥&lt;br&gt;&#xA;आराधितो मया पूर्वं तुष्टो मेऽद्य सुरेश्वरः ॥&lt;br&gt;&#xA;वह्निना वेष्टिता साहमेकपादेन संस्थिता ॥ ६ ॥&lt;br&gt;&#xA;तत्तपः सफलं त्वद्य जातं मे भक्तवत्सल ॥&lt;br&gt;&#xA;प्रभासक्षेत्रमाहात्म्यमद्य मे प्रकटीकृतम् ॥ ७ ॥&lt;br&gt;&#xA;पुनः पृच्छामि देवेश याथातथ्यं वद प्रभो ॥८॥&lt;br&gt;&#xA;अद्यापि संशयो नाथ तीर्थमाहात्म्यसम्भवः॥&lt;br&gt;&#xA;अन्यत्कौतूहलं देव कथयस्व महेश्वर ॥ ९ ॥&lt;br&gt;&#xA;अयं यो वर्त्तते देव चन्द्रस्ते शिरसि स्थितः ॥&lt;br&gt;&#xA;कस्यायं कथमुत्पन्नः कस्मिन्काले वद प्रभो ॥ 7.1.18.१० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अस्मिन्काले महादेवि वाराह इति विश्रुते ॥&lt;br&gt;&#xA;परार्द्धे तु द्वितीयेऽस्मिन्वर्तमाने तु वेधसः ॥ ११ ॥&lt;br&gt;&#xA;द्वितीयमासस्यादौ तु प्रतिपद्या प्रकीर्तिता ॥&lt;br&gt;&#xA;वाराहेणोद्धृता तस्यां तथा चादौ धरा प्रिये ॥&lt;br&gt;&#xA;तेन वाराहकल्पेति नाम जातं धरातले ॥ १२ ॥&lt;br&gt;&#xA;तस्मिन्कल्पे महादेवि गते सन्ध्यांशके प्रिये ॥&lt;br&gt;&#xA;प्रथमस्य मनोश्चादौ देवि स्वायम्भुवस्य हि ॥ १३ ॥&lt;br&gt;&#xA;क्षीरोदे मथ्यमाने तु दैवतैर्दानवैरपि ॥&lt;br&gt;&#xA;रत्नानि जज्ञिरे तत्र चतुर्द्दशमितानि वै ॥ १४ ॥&lt;br&gt;&#xA;तेषां मध्ये महातेजाश्चन्द्रमास्तत्त्वसम्भव ॥&lt;br&gt;&#xA;सोऽयं मया धृतो देवि अद्यापि शिरसि प्रिये ॥ १५ ॥&lt;br&gt;&#xA;विषे पीते महादेवि प्रभासस्थस्य मे सदा ॥&lt;br&gt;&#xA;भूषणं मुक्तये देवैर्मम चन्द्रः कृतः पुरा ॥ १६ ॥&lt;br&gt;&#xA;शशिनाभूषितो यस्मात्तेनाहं शशिभूषणः॥&lt;br&gt;&#xA;तत्र स्थाने स्थितोऽद्यापि स्वयम्भूर्लिङ्गमूर्त्तिमान्॥१७॥&lt;br&gt;&#xA;सर्वसिद्धिप्रदाता च कल्पस्थायी सदा प्रिये ॥&lt;br&gt;&#xA;इत्येतत्कथितं देवि किमन्यत्परिपृच्छसि ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शिवशिरोभूषण चन्द्रोत्पत्तिवृत्तान्तवर्णनन्नामाष्टादशोऽध्यायः ॥ १८ ॥&lt;/p&gt;</description>
    </item>
    <item>
      <title>०१९ श्रीविष्ण्ववतारवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/019_shrIviShNvavatAravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/019_shrIviShNvavatAravarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;यद्येवं सकलश्चन्द्रः कथं न विधृतस्त्वया ॥&lt;br&gt;&#xA;अन्तभावे कलानां तत्कारणं कथय प्रभो ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अमा षोडशभेदेन देवि प्रोक्ता महाकला ॥&lt;br&gt;&#xA;संस्थिता परमा माया देहिनां देह धारिणी ॥ २ ॥&lt;br&gt;&#xA;अमादिपौर्णमास्यन्ता या एव शशिनः कलाः ॥&lt;br&gt;&#xA;तिथयस्ताः समाख्याताः षोडशैव प्रकीर्तिताः ॥ ३ ॥&lt;br&gt;&#xA;अमा सूक्ष्मा परा शक्तिः सा त्वं देवि प्रकीर्तिता ॥&lt;br&gt;&#xA;प्रलयोत्पत्तियोगेन स्थिताः कालक्रमोदिताः ॥४॥&lt;br&gt;&#xA;षोडशैव स्वरा ये तु आद्याः सृष्टयन्तकाः प्रिये ॥&lt;br&gt;&#xA;कालस्यावयवास्ते च विज्ञेयाः कालवेदिभिः ॥ ५ ॥&lt;br&gt;&#xA;त्रुटिर्लवो निमेषश्च कला काष्ठा मुहूर्तकम्॥&lt;br&gt;&#xA;रात्र्यहःपक्षमासाश्च अयनं वत्सरं युगम् ॥ ६ ॥&lt;br&gt;&#xA;मन्वतरं तथा कल्पं महाकल्पं च षोडश ॥&lt;br&gt;&#xA;कला विसर्जनी या तु जीवमाश्रित्य वर्तते ॥७॥&lt;br&gt;&#xA;सा सृजत्यखिलं विश्वं विषुवद्वयसंयुतम् ॥&lt;br&gt;&#xA;तथा संवरणी या तु विश्वं संहरते प्रिये ॥ ॥&lt;br&gt;&#xA;नेत्रपाताच्चतुर्भागस्त्रुटिकालो निगद्यते ॥&lt;br&gt;&#xA;तस्माच्च द्विगुणं विद्धि निमिषं तन्महेश्वरि ॥ ९ ॥&lt;br&gt;&#xA;निमिषैस्त्रिंशद्भिः काष्ठा ताभिर्विंशतिभिः कला॥&lt;br&gt;&#xA;विंशतिकलो मुहूर्तः स्याद्दिनं पञ्चदशैस्तु तैः॥7.1.19.१०॥।&lt;br&gt;&#xA;दिनमाना निशा ज्ञेया अहोरात्रं द्वयाद्भवेत् ।&lt;br&gt;&#xA;तैः पञ्चदशभिः पक्षो द्विपक्षो मास उच्यते ॥११॥&lt;br&gt;&#xA;मासैश्चैवायनं षड्भिर्वर्षं स्यादयनद्वये ॥&lt;br&gt;&#xA;चत्वारिंशच्च लक्षाणि लक्षाणां त्रितयं पुनः॥१२॥&lt;br&gt;&#xA;विंशतिश्च सहस्राणि ज्ञेयं सौरं चतुर्युगम्॥&lt;br&gt;&#xA;चतुर्युगैकसप्तत्या मन्वन्तरमुदाहृतम्॥१३॥&lt;br&gt;&#xA;ऐन्द्रमेतद्भवेदायुः समासान्तं च कीर्तितम्॥&lt;br&gt;&#xA;चतुर्दशेन्द्रैः प्रलीनैः कल्पं ब्रह्मदिनं भवेत् ॥१४॥&lt;br&gt;&#xA;रात्रिश्च तावती चैव चतुर्युगसहस्रिका॥&lt;br&gt;&#xA;अनेन दिनमानेन शताब्दं जीवति प्रिये ॥१५॥&lt;br&gt;&#xA;ममैव निमिषार्द्धेन सहस्राणि चतुर्द्दश ॥&lt;br&gt;&#xA;विनश्यन्ति ततो विष्णोरसङ्ख्याताः पितामहाः ॥१६॥&lt;br&gt;&#xA;एवं क्रमेण देवेशि समुत्पन्नमिदं जगत् ॥&lt;br&gt;&#xA;शशिसूर्यविभागेन चित्ररूपमनन्तकम् ॥१७॥&lt;br&gt;&#xA;कला देवि यदाद्यन्तमनादिमजमव्ययम्॥&lt;br&gt;&#xA;तदान्वितः शशी तस्यामधोमुखमवस्थितः ॥ १८ ॥&lt;br&gt;&#xA;एवं क्षयोदयं ज्ञेयं चन्द्रार्काभ्यामवस्थितम् ॥&lt;br&gt;&#xA;सृष्टिक्रमं मया प्रोक्तं संहारमधुना शृणु ॥ १९ ॥&lt;br&gt;&#xA;महाकल्पं हतं कल्पैः कल्पं मन्वन्तरैर्हतम् ॥&lt;br&gt;&#xA;मासं पक्षाहतं कृत्वा तं चाहोरात्रिभाजितम् ॥7.1.19.२॥।&lt;br&gt;&#xA;अहोरात्रं मुहूर्तेन मुहूर्तं तु कलाहतम्॥&lt;br&gt;&#xA;कलां काष्ठा हतां कृत्वा काष्ठां निमिषभाजिताम् ॥ २१ ॥&lt;br&gt;&#xA;निमिषं च लवैर्हत्वा लवं त्रुटिविभाजितम् ॥&lt;br&gt;&#xA;तदतीतं प्रशान्तं च निर्विकारमलक्षणम् ॥२२॥&lt;br&gt;&#xA;तस्य चेयं परा माया कला शिरसि धारिता ॥&lt;br&gt;&#xA;सा शक्तिर्देवदेवस्य विश्वाकारा परा प्रिये ॥&lt;br&gt;&#xA;मोहयित्वा तु सन्तानं संसारयति पार्वति ॥२३॥&lt;/p&gt;</description>
    </item>
    <item>
      <title>०२० चन्द्रोत्पत्तिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/020_chandrotpattivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/020_chandrotpattivarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ दैत्यावताराणां क्रमो हि कथ्यते पुनः ॥&lt;br&gt;&#xA;हिरण्यकशिपू राजा वर्षाणामर्बुदं बभौ ॥ १ ॥&lt;br&gt;&#xA;तथा शत सहस्राणि यानि कानि द्विसप्ततिम् ॥&lt;br&gt;&#xA;अशीतिं च सहस्राणि त्रैलोक्यस्येश्वरोऽभवत्॥२॥&lt;br&gt;&#xA;सौत्येऽहन्यतिरात्रस्य कश्यपस्याश्वमेधिके ॥३॥&lt;br&gt;&#xA;उपक्षिप्ता सनं यत्तु होतुरर्थे हिरण्मयम् ॥&lt;br&gt;&#xA;निषसाद स गर्तो(?)ऽत्र हिरण्यकशिपुस्ततः ॥ ४ ॥&lt;br&gt;&#xA;शतवर्षसहस्राणां तपश्चक्रे सुदुश्चरम् ॥&lt;br&gt;&#xA;दशवर्षसहस्राणि दित्या गर्भे स्थितः पुरा ॥ ५ ॥&lt;br&gt;&#xA;हिणयकशिपोर्दैत्यैः श्लोको गीतः पुरातनः ॥&lt;br&gt;&#xA;राजा हिरण्यकशिपुर्यां यामाशां निरीक्षते ॥ ६ ॥&lt;br&gt;&#xA;तस्यां तस्यां दिशि सुरा नमश्चक्रुः सहर्षिभिः १।&lt;br&gt;&#xA;पर्याये तस्य राजाभूद्बलिर्वर्षार्बुदं पुनः ॥ ७ ॥&lt;br&gt;&#xA;षष्टिं चैव सहस्राणि त्रिंशच्च नियुतानि च ॥&lt;br&gt;&#xA;बले राज्याधिकारस्तु याव त्कालं बभूव ह ॥ ८ ॥&lt;br&gt;&#xA;प्रह्लादो निगृहीतोऽभूत्तावत्कालं तथा सुरैः १।&lt;br&gt;&#xA;इन्द्रादयस्ते विख्याता असुराञ्जघ्नुरोजसा ॥ ९ ॥&lt;br&gt;&#xA;दैत्यसंस्थमिदं सर्वमा सीद्दशयुगं किल ॥&lt;br&gt;&#xA;असपत्नं ततः सर्वमष्टादशयुगं पुनः ॥ 7.1.20.१० ॥&lt;br&gt;&#xA;त्रैलोक्यमिदमव्यग्रं महेन्द्रेण तु पालितम् ॥&lt;br&gt;&#xA;त्रेतायुगे तु दशमे कार्त्तवीर्यो महाबलः ॥ ११ ॥&lt;br&gt;&#xA;पञ्चाशीतिसहस्राणि वर्षाणां वै नराधिपः ॥&lt;br&gt;&#xA;स सप्तरत्नवान्सम्राट् चक्रवर्ती बभूव ह ॥ १२ ॥&lt;br&gt;&#xA;द्वीपेषु सप्तसु स वै खड्गी चर्मी शरासनी ॥&lt;br&gt;&#xA;रथी राजा सानुचरो योगाच्चौरानपश्यत ॥ १३ ॥&lt;br&gt;&#xA;प्रणष्टद्रव्यता यस्य स्मरणान्न भवेन्नृणाम् ॥&lt;br&gt;&#xA;चतुर्युगे त्वतिक्रान्ते मनौ ह्येकादशे प्रभौ ॥ १४ ॥&lt;br&gt;&#xA;अर्द्धावशिष्टे तस्मिंस्तु द्वापरे सम्प्रवर्तिते ॥&lt;br&gt;&#xA;मानवस्य नरिष्यन्तो ह्यासीत्पुत्रो मदः किल ॥। ॥ १५ ॥&lt;br&gt;&#xA;नवमस्तस्य दायादस्तृणबिन्दुरिति स्मृतः ॥&lt;br&gt;&#xA;त्रेतायुगमुखे राजा तृतीये सम्बभूव ह ॥ १६ ॥&lt;br&gt;&#xA;तस्य कन्या त्विलविला रूपे णाप्रतिमाऽभवत् ॥&lt;br&gt;&#xA;पुलस्त्याय स राजर्षिस्तां कन्यां प्रत्यपादयत् ॥ १७ ॥&lt;br&gt;&#xA;ऋषिरैलविलो यस्यां विश्रवाः समपद्यत ॥&lt;br&gt;&#xA;तस्य पत्न्यश्च तिस्रस्तु पौलस्त्यकुलमण्डनाः ॥ १८ ॥&lt;br&gt;&#xA;बृहस्पतेः शुभा कन्या नाम्ना वै वेदवर्णिनी ॥&lt;br&gt;&#xA;पुष्पोत्कटा च वीका च उभे माल्यवतः सुते ॥ १९ ॥&lt;br&gt;&#xA;केकसी मालिनः कन्या तस्यां देवि शृणु प्रजाः ॥&lt;br&gt;&#xA;ज्येष्ठं वैश्रवणं तस्य सुषुवे वरवर्णिनी ॥ 7.1.20.२० ॥&lt;br&gt;&#xA;अष्टदं(?) हरिच्छ्मश्रुं शङ्कुकर्णं विलोहितम् ॥&lt;br&gt;&#xA;श्वपादं ह्रस्वबाहुं च पिङ्गलं शुचिभूषणम् ॥ २१ ॥&lt;br&gt;&#xA;त्रिपादं तु महाकायं स्थूलशीर्षं महाहनुम् ॥&lt;br&gt;&#xA;एवंविधं सुतं दृष्ट्वा विरूपं रूपतस्तदा ॥ २२॥&lt;br&gt;&#xA;तदा दृष्ट्वाब्रवीत्तं तु कुबेरोऽयमिति स्वयम्॥&lt;br&gt;&#xA;कुत्सायां क्वितिशब्दोयं शरीरं वेरमुच्यते ॥ २३ ॥&lt;br&gt;&#xA;कुबेरः कुशरीरत्वान्नाम्ना तेन च सोङ्कितः ॥&lt;br&gt;&#xA;तस्य भार्य्याऽभवद्वृद्धिः पुत्रस्तु नलकूबरः ॥ २४ ॥&lt;br&gt;&#xA;कैकस्यजनयत्पुत्रं रावणं राक्षसाधिपम् ॥&lt;br&gt;&#xA;शङ्कुकर्णं दशग्रीवं पिगलं रक्तमूर्द्धजम्॥ २५ ॥&lt;br&gt;&#xA;वसुपादं विंशद्भुजं महाकायं महाबलम् ॥&lt;br&gt;&#xA;कालाञ्जननिभं चैव दंष्ट्रिणं रक्तलोचनम् ॥ २६ ॥&lt;br&gt;&#xA;राक्षसेनौजसा युक्तं रूपेण च बलेन च ॥&lt;br&gt;&#xA;निसर्गाद्दारुणः क्रूरो रावणाद्रावणः स्मृतः ॥२७॥&lt;br&gt;&#xA;हिरण्यकशिपुस्त्वासीत्स राजा पूर्वजन्मनि ॥&lt;br&gt;&#xA;चतुर्युगानि राजा तु तथा दश स राक्षसः ॥२८॥&lt;br&gt;&#xA;पञ्च कोटीस्तु वर्षाणां सङ्ख्यताः सङ्ख्याया प्रिये ॥&lt;br&gt;&#xA;नियुतान्येकषष्टिं च सङ्ख्यावद्भिरुदाहृतम् ॥ २९ ॥&lt;br&gt;&#xA;षष्टिं चैव सहस्राणि वर्षाणां स हि रावणः ॥&lt;br&gt;&#xA;देवतानामृषीणां च घोरं कृत्वा प्रजागरम् ॥ 7.1.20.३० ॥&lt;br&gt;&#xA;त्रेतायुगे चतुर्विंशे रावणस्तपसः क्षयात् ॥&lt;br&gt;&#xA;रामं दाशरथिं प्राप्य सगणः क्षयमेयिवान् ॥ ३१ ॥&lt;br&gt;&#xA;योऽसौ देवि दशग्रीवः सम्बभूवारिमर्द्दनः ॥&lt;br&gt;&#xA;दमघोषस्य राजर्षेः पुत्रो विख्यातपौरुषः ॥३२॥&lt;br&gt;&#xA;श्रुतश्रवायां चैद्यस्तु शिशुपालो बभूव ह ॥&lt;br&gt;&#xA;रावणं कुम्भकर्णं च कन्यां शूर्पणखां तथा ॥३३॥&lt;br&gt;&#xA;विभीषणं चतुर्थं च कैकस्यजनयत्सुतान् ॥&lt;br&gt;&#xA;मनोहरः प्रहस्तश्च महापार्श्वः खरस्तथा ॥३४॥&lt;br&gt;&#xA;पुष्पोत्कटायास्ते पुत्राः कन्या कुम्भीनसी तथा ॥&lt;br&gt;&#xA;त्रिशिरा दूषणश्चैव विद्युज्जिह्वश्च राक्षसः॥&lt;br&gt;&#xA;कन्यैका श्यामिका नाम वीकायाः प्रसवः स्मृतः॥३५॥&lt;br&gt;&#xA;इत्येते क्रूरकर्माणः पौलस्त्या राक्षसा नव ॥&lt;br&gt;&#xA;विभीषणो विशुद्धात्मा दशमः परिकीर्तितः ॥३६॥&lt;br&gt;&#xA;पुलहस्य मृगाः पुत्राः सर्वे व्यालाश्च दंष्ट्रिणः ॥&lt;br&gt;&#xA;भूताः पिशाचाः सर्पाश्च शूकरा हस्तिनस्तथा ॥ ॥३७॥&lt;br&gt;&#xA;अनपत्यः क्रतुस्त्वस्मिन्स्मृतो वैवस्वतेन्तरे ॥&lt;br&gt;&#xA;अत्रेः पत्न्यो दशैवासन्सुन्दर्यश्च पतिव्रताः ॥३८॥&lt;br&gt;&#xA;भद्राश्वस्य घृताच्यन्ता जज्ञिरे दश चाप्सराः ॥३९॥&lt;br&gt;&#xA;भद्रा शूद्रा च मद्रा च नलदा जलदा तथा ॥&lt;br&gt;&#xA;उर्णा पूर्णा च देवेशि या च गोपुच्छला स्मृता॥7.1.20.४०॥&lt;br&gt;&#xA;तथा तामरसा नाम दशमी रक्तकोटिका ॥&lt;br&gt;&#xA;एतासां च महादेवि ख्यातो भर्त्ता प्रभाकरः ॥ ४१ ॥&lt;br&gt;&#xA;स्वर्भानुना हते सूर्ये पतितेस्मिन्दिवो महीम् ॥&lt;br&gt;&#xA;तमोऽभिभूते लोकेस्मिन्प्रभा येन प्रवर्त्तिता ॥! ॥ ४२ ॥&lt;br&gt;&#xA;स्वस्ति तेस्त्विति चैवोक्तः पतन्निह दिवाकरः ॥&lt;br&gt;&#xA;ब्रह्मर्षेर्वचनात्तस्य न पपात यतः प्रभुः ॥ ४३ ॥&lt;br&gt;&#xA;ततः प्रभाकरेत्युक्तः प्रभुरेवं महर्षिभिः ॥&lt;br&gt;&#xA;भद्रायां जनयामाम् सोमं पुत्रं यशस्विनम् ॥ ४४ ॥&lt;br&gt;&#xA;त्विषिमान्धर्मपुत्रस्तु सोमो देवो वरस्तु सः ॥&lt;br&gt;&#xA;शीतरश्मिः समुत्पन्नः कृत्तिकासु निशाचरः॥ ।४५॥&lt;br&gt;&#xA;पिता सोमस्य वै देवि जज्ञेऽत्रिर्भगवानृषिः ॥&lt;br&gt;&#xA;तत्रात्रिः सर्वलोकेशं भृत्वा स्वे नयने स्थितः ॥ ४६ ॥&lt;br&gt;&#xA;कर्मणा मनसा वाचा शुभान्येव समा चरत् ॥&lt;br&gt;&#xA;काष्ठकुड्यशिलाभूत ऊर्द्ध्वबाहुर्महाद्युतिः ॥४७॥&lt;br&gt;&#xA;सुदुस्तरं नाम तपस्तेन तप्तं महत्पुरा ॥&lt;br&gt;&#xA;त्रीणि वर्षसहस्राणि दिव्यानि सुरसुन्दरि ॥ ४८ ॥&lt;br&gt;&#xA;तस्योर्द्ध्वरेतसस्तत्र स्थितस्यानिमिषस्य ह ॥&lt;br&gt;&#xA;सोमत्वं वपुरापेदे महाबुद्धेस्तु वै शुभे ॥ ४९ ॥&lt;br&gt;&#xA;ऊर्द्ध्वमाचक्रमे तस्य सोमसम्भावितात्मनः ॥&lt;br&gt;&#xA;नेत्राभ्यां सोमः सुस्राव दशधा द्योतयन्दिशः ॥ 7.1.20.५० ॥&lt;br&gt;&#xA;तद्गर्भं विधिना दृष्टा दिशोदश दधुस्तदा ॥&lt;br&gt;&#xA;समेत्य धारयामासुर्न च धर्तुमशक्नुवन् ॥ ॥ ५१ ॥&lt;br&gt;&#xA;स ताभ्यः सहसैवेह दिग्भ्यो गर्भश्च शाश्वतः ॥ पपात भावयल्ँलोकाञ्छीतांशुः सर्वभावनः ॥ ५२ ॥&lt;br&gt;&#xA;यदा न धारणे शक्तास्तस्य गर्भस्य ताः स्त्रियः ॥&lt;br&gt;&#xA;ततस्ताभ्यः स शीतांशुर्निपपात वसुन्धराम् ॥ ५३ ॥&lt;br&gt;&#xA;पतितं सोममालोक्य ब्रह्मा लोकपितामहः॥&lt;br&gt;&#xA;रथमारोपयामास लोकानां हितका म्यया ॥ ५४ ॥&lt;br&gt;&#xA;स तदैव मया देवि धर्मार्थं सत्यसङ्गरः ॥&lt;br&gt;&#xA;युक्तो वाजिसहस्रेण सितेन सुरसुन्दरि ॥ ५५ ॥&lt;br&gt;&#xA;तस्मिन्निपतिते देवि पुत्रेत्रेः परमात्म नि ॥&lt;br&gt;&#xA;तुष्टुवुर्ब्रह्मणः पुत्रा मानसाः सप्त ये श्रुताः ॥ ५६ ॥&lt;br&gt;&#xA;तथैवाङ्गिरसः सर्वे भृगोश्चैवात्मजास्तथा ॥&lt;br&gt;&#xA;ऋग्भिस्तु सामभिश्चैव तथैवाङ्गिरसैरपि ॥ ॥ ५७ ॥&lt;br&gt;&#xA;तस्य संस्तूयमानस्य तेजः सोमस्य भास्वतः ॥&lt;br&gt;&#xA;आप्यायमानं लोकांस्त्रीन्भासयामास सर्वशः ॥ ५८ ॥&lt;br&gt;&#xA;स तेन रथमुख्येन सागरान्तां वसुन्धराम् ॥&lt;br&gt;&#xA;त्रिःसप्तकृत्वोतियशाश्चकाराभिप्रदक्षिणम् ॥ ५९ ॥&lt;br&gt;&#xA;तस्य यच्चापि तत्तेजः पृथिवीमन्वपद्यत ॥&lt;br&gt;&#xA;ओषध्यस्ताः समुत्पन्नास्ते जसाऽज्वलयन्पुनः ॥ 7.1.20.६० ॥&lt;br&gt;&#xA;ताभिर्धिनोत्ययं लोकं प्रजाश्चैव चतुर्विधाः ॥&lt;br&gt;&#xA;ओषध्यः फलपाकान्ताः कणाः सप्तदश स्मृताः ॥ ६१ ॥&lt;br&gt;&#xA;व्रीहयश्च यवाश्चैव गोधूमा अणवस्तिलाः ॥ ६२ ॥&lt;br&gt;&#xA;प्रियङ्गुः कोविदारश्च कोरदूषाः सतीनकाः ॥&lt;br&gt;&#xA;माषा मुद्गा मसूराश्च निष्पावाः सकुलत्थकाः ॥ ॥ ६३ ॥&lt;br&gt;&#xA;आढक्यश्चणकाश्चैव कणाः सप्तदश स्मृताः ॥&lt;br&gt;&#xA;इत्येता ओषधीनां च ग्राम्याणां जातयः स्मृताः ॥ ६४ ॥&lt;br&gt;&#xA;ओषध्यो यज्ञियाश्चैव ग्राम्या रण्याश्चतुर्द्दश ॥&lt;br&gt;&#xA;व्रीहयश्च यवाश्चैव गोधूमास्त्वणवस्तिलाः ॥ ६५ ॥&lt;br&gt;&#xA;प्रियङ्गुषष्ठा इत्येते सप्तमास्तु कुलत्थकाः ॥&lt;br&gt;&#xA;श्यामाकास्त्वथ नीवारा जर्तिलाः सगवेधुकाः ॥ ६६ ॥&lt;br&gt;&#xA;ऊरुविन्दा मर्कटकास्तथा वेणुयवाश्च ये ॥&lt;br&gt;&#xA;ग्राम्यारण्यास्तथा ह्येता ओषध्यस्तु चतुर्दश ॥ ६७ ॥&lt;br&gt;&#xA;तृणगुल्मलता वीरुद्वल्लीगुच्छादि कोटिशः ॥&lt;br&gt;&#xA;एतेषामधिपश्चन्द्रो धारयत्यखिलं जगत् ॥ ६८ ॥&lt;br&gt;&#xA;ज्योत्स्नाभिर्भगवान्सोमो जगतो हितकाम्यया ॥&lt;br&gt;&#xA;ततस्तस्मै ददौ राज्यं ब्रह्मा ब्रह्मविदां वरः ॥ ६९ ॥&lt;br&gt;&#xA;बीजौषधीनां विप्राणां मन्त्राणां च वरानने ॥&lt;br&gt;&#xA;सोऽभिषिक्तो महातेजा राजा राज्ये निशाकरः ॥ 7.1.20.७० ॥&lt;br&gt;&#xA;त्रील्ँलोकान्भावयामास स्वभासा भास्वतां वरः॥&lt;br&gt;&#xA;तं सिनी च कुहूश्चैव द्युतिःपुष्टिः प्रभा वसुः॥७१॥&lt;br&gt;&#xA;कीर्तिर्धृतिश्च लक्ष्मीश्च नव देव्यः सिषेविरे॥&lt;br&gt;&#xA;सप्तविंशतिरिन्दोस्तु दाक्षायण्यो महाव्रताः॥७२॥&lt;br&gt;&#xA;ददौ प्राचेतसो दक्षो नक्षत्राणीति या विदुः॥&lt;br&gt;&#xA;स तत्प्राप्य मह्द्राज्यं सोमः सोमवतां वरः ॥ ७३ ॥&lt;br&gt;&#xA;समाजह्रे राजसूयं सहस्रशतदक्षिणम् ॥&lt;br&gt;&#xA;हिरण्यगर्भश्चोद्गाता ब्रह्मा ब्रह्मत्वमेयिवान् ॥ ७४ ॥&lt;br&gt;&#xA;सदस्यस्तस्य भगवान्हरिर्नारायणः प्रभुः ॥&lt;br&gt;&#xA;सनत्कुमारप्रमुखैराद्यैर्ब्रह्मर्षिभिर्वृतः ॥ ७५ ॥&lt;br&gt;&#xA;दक्षिणामददात्सोमस्त्रील्ँलोकांस्तु वरानने ॥&lt;br&gt;&#xA;तेभ्यो ब्रह्मर्षिमुख्येभ्यः सदस्येभ्यश्च वै शुभे ॥ ॥ ७६ ॥&lt;br&gt;&#xA;प्राप्यावभृथमव्यग्रः सर्वदेवर्षिपूजितः ॥&lt;br&gt;&#xA;अतिराजति राजेन्द्रो दशधा भावयन्दिशः ॥ ७७ ॥&lt;br&gt;&#xA;तेन तत्प्राप दुष्प्राप्यमैश्वर्य्यमकृता त्मभिः ॥&lt;br&gt;&#xA;स एवं वर्त्तते चन्द्रश्चात्रेय इति विश्रुतः ॥ ७८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चन्द्रोत्पत्तिवर्णनन्नाम विंशोऽध्यायः ॥ २० ॥&lt;/p&gt;</description>
    </item>
    <item>
      <title>०२१ शिवाराधनोपदेशवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/021_shivArAdhanopadeshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/021_shivArAdhanopadeshavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;श्रुतं सर्वमशेषेण चन्द्रस्योत्पत्ति कारणम् ॥&lt;br&gt;&#xA;चिह्नं यथाऽभवत्तस्य साम्प्रतं तत्प्रकीर्त्तय ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ब्रह्मणस्तु पुरा देवि दक्षो नाम सुतोऽभवत् ॥&lt;br&gt;&#xA;प्रजाः सृजेति उद्दिष्टः पूर्वं दक्षः स्वयम्भुवा ॥ २ ॥&lt;br&gt;&#xA;षष्टिं दक्षोऽसृजत्कन्या वैरिण्यां वै प्रजापतिः ॥&lt;br&gt;&#xA;ददौ स दश धर्माय कश्यपाय त्रयोदश ॥ ३ ॥&lt;br&gt;&#xA;सप्त विशतिं सोमाय चतस्रोऽरिष्टनेमिने ॥&lt;br&gt;&#xA;द्वे चैव भृगुपुत्राय द्वे कृशाश्वाय धीमते ॥ ४ ॥&lt;br&gt;&#xA;द्वे चैवाङ्गिरसे तद्वत्तासां नामानि विस्तरात् ॥&lt;br&gt;&#xA;शृणु त्वं देवि मातॄणां प्रजाविस्तरमादितः ॥ ५ ॥&lt;br&gt;&#xA;मरुत्वती वसुर्जामी लम्बा भानुररुन्धती ॥&lt;br&gt;&#xA;सङ्कल्पा च मुहूर्ता च साध्या विश्वा च भामिनि ॥ ६ ॥&lt;br&gt;&#xA;धर्म पत्न्यः समाख्याता दक्षः प्राचेतसो ददौ ॥&lt;br&gt;&#xA;अदितिर्दितिर्दनुस्तद्वदरिष्टा सुरसैव च ॥ ७ ॥&lt;br&gt;&#xA;सुरभिर्विनता चैव नाम्ना क्रोधवशा त्विला ॥&lt;br&gt;&#xA;कद्रूस्त्विषा वसुस्तद्वत्तासां पुत्रान्वदामि वै ॥ ८ ॥&lt;br&gt;&#xA;विश्वेदेवास्तु विश्वायाः साध्या साध्यानजीजनत् ॥&lt;br&gt;&#xA;मरुत्वत्यां मरुत्वन्तो वसोस्तु वसवस्तथा ॥ ९ ॥।&lt;br&gt;&#xA;भानोस्तु भानवस्तेन मुहूर्त्तायां मुहूर्त्तकाः ॥&lt;br&gt;&#xA;लम्बाया घोषनामानो नागवीथिस्तु जामिजा ॥ 7.1.21.१० ॥&lt;br&gt;&#xA;सङ्कल्पायास्तु सङ्कल्पो धर्मपुत्रा दश स्मृताः ॥&lt;br&gt;&#xA;आपो ध्रुवश्च सोमश्च धरश्चैवानलोऽनिलः ॥११॥&lt;br&gt;&#xA;प्रत्यूषश्च प्रभासश्च वसवोष्टौ प्रकीर्तिताः ॥&lt;br&gt;&#xA;आपस्य पुत्रा वैदण्ड्यः श्रमः शान्तो ध्वनिस्तथा ॥। ॥ १२ ॥&lt;br&gt;&#xA;ध्रुवस्य पुत्रो भगवान्कालो लोकप्रकालनः ॥&lt;br&gt;&#xA;सोमस्य भगवाञ्छर्वो ध्रुवश्च गृहबोधनः ॥ १३ ॥&lt;br&gt;&#xA;हुतहव्यवहश्चैव धरस्य द्रविण स्मृतः ॥&lt;br&gt;&#xA;मनोजवोऽनिलस्यासीदविज्ञातगतिस्तथा ॥ १४ ॥&lt;br&gt;&#xA;देवलो भगवान्योगी प्रत्यूषस्याभवन्सुताः ॥&lt;br&gt;&#xA;बृहस्पतेस्तु भगिनी भुवना ब्रह्मवादिनी ॥ १५ ॥&lt;br&gt;&#xA;प्रभासस्य तु सा भार्या वसूनामष्टमस्य च ॥&lt;br&gt;&#xA;विश्वकर्मा सुतस्तस्य शिल्पकर्त्ता प्रजापतिः ॥ १६ ॥&lt;br&gt;&#xA;तुषितानां तु साध्यानां नामान्येतानि वच्मि ते ॥&lt;br&gt;&#xA;मनोऽनुमन्ता प्राणश्च नरोऽपानश्च वीर्यवान् ॥ १७ ॥&lt;br&gt;&#xA;भक्तिर्भयोऽनघश्चैव हंसो नारायणस्तथा ॥&lt;br&gt;&#xA;विभुश्चैव प्रभुश्चैव साध्या द्वादश कीर्तिताः ॥ १८ ॥&lt;br&gt;&#xA;कश्यपस्य प्रवक्ष्यामि सन्ततिं वरवर्णिनि ॥&lt;br&gt;&#xA;अंशो धाता भगस्त्वष्टा मित्रोऽथ वरुणो र्यमा ॥ १९ ॥&lt;br&gt;&#xA;विवस्वान्सविता पूषा ह्यंशुमान्विष्णुरेव च ॥&lt;br&gt;&#xA;एते सहस्रकिरणा आदित्या द्वादश स्मृताः ॥ 7.1.21.२० ॥&lt;br&gt;&#xA;अजैकपादहिर्बुध्न्यो विरूपाक्षोऽथ रैवतः ॥&lt;br&gt;&#xA;हरश्च बहुरूपश्च त्र्यम्बकश्च सुरेश्वरः ॥ २१ ॥&lt;br&gt;&#xA;सावित्रश्च जयन्तश्च पिनाकी चापराजितः ॥&lt;br&gt;&#xA;एते रुद्राः समाख्याता एकादश गणेश्वराः ॥ २२ ॥&lt;br&gt;&#xA;दितिः पुत्रद्वयं लेभे कश्यपाद्बलगर्वितम् ॥&lt;br&gt;&#xA;हिरण्यकशिपुं श्रेष्ठं हिरण्याक्षं तथानुजम् ॥ २३ ॥&lt;br&gt;&#xA;हिरण्यकशिपोर्दैत्यैः श्लोकोगीतः पुरातनैः ॥२४॥&lt;br&gt;&#xA;राजा हिरण्यकशिपुर्यांयामाशां निरीक्षते ॥&lt;br&gt;&#xA;तस्यां तस्यां दिशि सुरा नमश्चक्रुर्महर्षिभिः ॥&lt;br&gt;&#xA;हिरण्यकशिपोः पुत्राश्चत्वारः सुमहाबलाः ॥ २५ ॥&lt;br&gt;&#xA;प्रह्लादः पूर्वजस्तेषामनुह्रादस्ततः परः ॥&lt;br&gt;&#xA;ह्रादश्चैव ह्रदश्चैव पुत्राश्चैते प्रकीर्तिताः ॥ २६ ॥&lt;br&gt;&#xA;उभौ सुन्दोपसुन्दौ तु ह्रदपुत्रौ बभूवतुः ॥&lt;br&gt;&#xA;ह्रादस्य पुत्रस्त्वेकोऽभून्मूक इत्यभिविश्रुतः ॥ २७ ॥&lt;br&gt;&#xA;मारीचः सुन्दपुत्रस्तु ताडकायामजायत ॥&lt;br&gt;&#xA;दण्डके निहतः सोऽयं राघवेण वलीयसा ॥ २८ ॥&lt;br&gt;&#xA;मूको विनिहतश्चापि कैराते सब्यसाचिना ॥&lt;br&gt;&#xA;संह्रादस्य तु दैत्यस्य निवातकवचाः कुले ॥ २९ ॥&lt;br&gt;&#xA;तिस्रः कोट्यस्तु विख्याता निहताः सव्यसाचिना॥&lt;br&gt;&#xA;गवेष्ठी कालनेमिश्च जम्भो वल्कल एव च ॥ 7.1.21.३० ॥&lt;br&gt;&#xA;जृम्भः षष्ठोनुजस्तेषां स्मृताः प्रह्रादसूनवः ॥&lt;br&gt;&#xA;शुम्भश्चैव निशुम्भश्च गवेष्ठिनः सुतौ स्मृतौ ॥३१॥&lt;br&gt;&#xA;धनुकश्चासिलोमा च शुम्भपुत्रौ प्रकीर्तितौ ॥&lt;br&gt;&#xA;विरोचनस्य पुत्रस्तु बलिरेकः प्रतापवान् ॥ ३२ ॥&lt;br&gt;&#xA;हिरण्याक्षसुताः पञ्च विक्रान्ताः सुमहाबलाः ॥&lt;br&gt;&#xA;अन्धकः शकुनिश्चैव कालनाभस्तथैव च ॥ ३३ ॥&lt;br&gt;&#xA;महानाभश्च विक्रान्तो भूतसन्तापनस्तथा ॥&lt;br&gt;&#xA;शतं शतसहस्राणि निहतास्तारकामये ॥ ३४ ॥&lt;br&gt;&#xA;इति सङ्क्षपतः प्रोक्ता कश्यपान्वयसन्ततिः ॥&lt;br&gt;&#xA;यया व्याप्तं जगत्सर्वं सदेवासुरमानुषम् ॥ ३५ ॥&lt;br&gt;&#xA;अथ याः कन्यका दत्ताः सप्तविंशतिरिन्दवे ॥&lt;br&gt;&#xA;तासां मध्ये महादेवि प्रिया तस्य च रोहिणी ॥ ३६ ॥&lt;br&gt;&#xA;अथ नक्षत्रनाथस्य तासां मध्येतिवल्लभा ॥&lt;br&gt;&#xA;बभूव रोहिणी देवी प्राणेभ्योऽपि गरीयसी ॥ ३७ ॥&lt;br&gt;&#xA;सर्वास्ताः सम्परित्यज्य रोहिण्या सहितो रहः ॥&lt;br&gt;&#xA;रेमे कामपरीतात्मा वनेषूपवनेषु च ॥&lt;br&gt;&#xA;रमणीयेषु देशेषु कन्दरेषु गुहासु च ॥ ३८ ॥&lt;br&gt;&#xA;अथ ता दुःखसम्पन्नाः पत्न्यः शेषा यशस्विनि ॥&lt;br&gt;&#xA;जग्मुश्च शरणं दक्षं वचनं चेदमब्रुवन् ॥ ३९ ॥&lt;br&gt;&#xA;सोमः सर्वा तिक्रम्य रोहिण्या सह मोदते ॥&lt;br&gt;&#xA;संवत्सरसहस्रं तु क्रीडमानो यथासुखम् ॥ 7.1.21.४० ॥&lt;br&gt;&#xA;अवशिष्टास्तु षड्विंशन्मलिना विगतश्रियः ॥&lt;br&gt;&#xA;पाणिग्रहणमारभ्य रोहिण्या सह चन्द्रमाः ॥ ४१ ॥&lt;br&gt;&#xA;संवत्सरसहस्रं तु जानात्येकां स शर्वरीम् ॥&lt;br&gt;&#xA;परित्यक्ता वयं तात शशिना दोषवर्जिताः ॥ ४२ ॥&lt;br&gt;&#xA;स रेमे सह रोहिण्या अस्माकमसुखप्रदः ॥&lt;br&gt;&#xA;अस्माकं दुःखदग्धानां श्रेयोऽतो मरणं भवेत् ॥ ४३ ॥&lt;br&gt;&#xA;तासां तद्वचनं श्रुत्वा दुःखार्तानां प्रजापतिः ॥&lt;br&gt;&#xA;ब्रह्मतेजः समायुक्तः पुत्रीस्नेहेन कर्षितः ॥&lt;br&gt;&#xA;जगाम यत्र ऋक्षेशो वचनं चेदमब्रवीत् ॥ ४४ ॥&lt;br&gt;&#xA;समं वर्त्तस्व कन्यासु मामकासु निशाकर ॥&lt;br&gt;&#xA;अन्यथा दोषभागी त्वं भविष्यसि न संशयः ॥ ४५ ॥&lt;br&gt;&#xA;तस्य तद्वचनं श्रुत्वा लज्जयावनतः स्थितः ॥&lt;br&gt;&#xA;बाढमित्येव ऋक्षेन्द्रो दक्षस्य पुरतोऽब्रवीत् ॥ ४६ ॥&lt;br&gt;&#xA;अद्यप्रभृति विप्रर्षे समं वर्त्तयितास्म्यहम्॥&lt;br&gt;&#xA;पुत्रीभिस्तव सत्यं वै शपेऽहं शपथेन ते ॥ ४७ ॥&lt;br&gt;&#xA;एवं प्रतिज्ञासंयुक्ते निशानाथे तदाम्बिके ॥&lt;br&gt;&#xA;सर्वा रूपेण संयुक्तास्तस्य कन्या निवेदिताः ॥ ४८ ॥&lt;br&gt;&#xA;दक्षः स्वभवनं गत्वा निर्वृतिं परमां गतः ॥&lt;br&gt;&#xA;चन्द्रोऽपि पूर्ववद्देवि रोहिण्यां निरतोऽभवत् ॥ ४९ ॥&lt;br&gt;&#xA;सम्परित्यज्य ताः सर्वाः कामोपहतमानसः ॥&lt;br&gt;&#xA;अथ भूयस्तु ताः सर्वा दक्षं वचनमब्रुवन् ॥ 7.1.21.५० ॥&lt;br&gt;&#xA;मलिनास्ताः कृशाङ्ग्यश्च दीनाः सर्वा विचेतसः ॥&lt;br&gt;&#xA;ततो दृष्ट्वा तथारूपं दक्षो मोहमुपागतः ॥ ५१ ॥&lt;br&gt;&#xA;लब्धसञ्ज्ञः पुनः सोऽपि क्रोधोद्भूततनूरुहः ॥&lt;br&gt;&#xA;उवाच सर्वाः स्वाः पुत्रीः किमित्थं मलिनाम्बराः ॥&lt;br&gt;&#xA;किमिदं निष्प्रभाः सर्वाः कथयध्वं ममानघाः ॥ ५२ ॥&lt;br&gt;&#xA;असुरान्सानुगांश्चैव ये चान्ये सुरसत्तमाः ॥&lt;br&gt;&#xA;अद्य शापहतान्पुत्र्यः करिष्यामि न संशयः ॥ ५३ ॥&lt;br&gt;&#xA;एवमुक्तास्तु दक्षेण सर्वास्ताः समुदैरयन् ॥ ५४ ॥&lt;br&gt;&#xA;न चास्माकं निशानाथ ऋतुमात्रमपि प्रभो ॥&lt;br&gt;&#xA;प्रयच्छति पुनस्तेन युष्मत्पार्श्वं समागताः ॥ ५५ ॥&lt;br&gt;&#xA;अनादृत्य तु ते वाक्यं रोहिण्यां निरतो रहः ॥&lt;br&gt;&#xA;रेमे कामपरीतात्मा अस्माकं शोकवर्द्धनः ॥ ५६ ॥&lt;br&gt;&#xA;तासां तद्वचनं श्रुत्वा दक्षः कोपमुपागतः ॥&lt;br&gt;&#xA;गत्वा चन्द्रं महादेवि शशाप प्रमुखे स्थितम्॥ ५७ ॥&lt;br&gt;&#xA;अनादृत्य हि मे वाक्यं यस्मात्त्वं रोहिणीरतः ॥&lt;br&gt;&#xA;सन्त्यज्य पुत्रीश्चास्माकं शेषा दोषेण वर्जिताः ॥&lt;br&gt;&#xA;तस्माद्यक्ष्मा शरीरं ते ग्रसिष्यति न संशयः॥ ॥ ५८ ॥&lt;br&gt;&#xA;एतस्मिन्नेव काले तु यक्ष्मा पर्वतपुत्रिके ॥&lt;br&gt;&#xA;दक्षेण तु समादिष्टस्तस्य कायं समाविशत् ॥ ५९ ॥&lt;br&gt;&#xA;यक्ष्मणा ग्रस्तकायोऽसौ क्षयं याति दिनेदिने ॥ 7.1.21.६० ॥&lt;br&gt;&#xA;एवं सोमस्तु दक्षेण कृतशापो गतप्रभः ॥&lt;br&gt;&#xA;पपात वसुधां देवि निश्चेष्टो रोहिणीयुतः ॥ ६१ ॥&lt;br&gt;&#xA;लब्ध्वसञ्ज्ञो मुहूर्तेन रोहिणीवाक्य मब्रवीत् ।६२।&lt;br&gt;&#xA;देवि कार्यं किमधुना त्वत्पित्रा शापितो ह्यहम्॥&lt;br&gt;&#xA;क्षयकुष्ठेन संयुक्तः किं करोम्यधुना प्रिये॥६३॥&lt;br&gt;&#xA;एवमुक्ता रोहिणी तु बाष्पव्याकुललोचना॥&lt;br&gt;&#xA;दक्षशापहतं दृष्ट्वा सोमं वचनमब्रवीत्॥६४॥&lt;br&gt;&#xA;येन शापस्तु ते दत्तस्तमेव शरणं व्रज॥&lt;br&gt;&#xA;स ते शापाभिभूतस्य नूनं श्रेयो विधास्यति॥ ६५॥&lt;br&gt;&#xA;लप्स्यसे तत्प्रसादात्त्वं प्रभां पूर्वोचितां शुभाम्॥ ६६॥&lt;br&gt;&#xA;रोहिण्या वचनं श्रुत्वा गतो दक्षसमीपतः ॥&lt;br&gt;&#xA;चन्द्रः प्रोवाच विनयाद्वाष्प व्याकुललोचनः ॥ ६७ ॥&lt;br&gt;&#xA;कुरुष्वानुग्रहं दक्ष प्रसन्नेनान्तरात्मना ॥&lt;br&gt;&#xA;कोपं त्यज महर्षे त्वं ममोपरि दयां कुरु ।१६८ ॥&lt;br&gt;&#xA;त्वया क्रोधपरीतेन कारणे वाप्यकारणे ॥&lt;br&gt;&#xA;अनुकम्पां च मे कृत्वा कार्यं शापस्य मोक्षणम्॥ ६९ ॥&lt;br&gt;&#xA;विदितं तु महाभाग शप्तोहं येन कर्मणा ॥&lt;br&gt;&#xA;कुरुष्वानुग्रहं दक्ष मम दीनस्य याचतः ॥ 7.1.21.७० ॥&lt;br&gt;&#xA;एवं विलपमानस्य सोमस्य तु महात्मनः ॥&lt;br&gt;&#xA;अनुग्रहे मतिं कृत्वा इदं वचनमब्रवीत् ॥७१॥&lt;br&gt;&#xA;॥ दक्ष उवाच ॥ ॥&lt;br&gt;&#xA;मया शापहतः सोम त्रातुं शक्यो न दैवतैः॥&lt;br&gt;&#xA;यद्यद्ब्रवीम्यहं सोम तत्तथेति न संशयः ॥ ७२ ॥&lt;br&gt;&#xA;आयुः कर्म च वित्तं च विद्या निधनमेव च ॥&lt;br&gt;&#xA;पूर्वसृष्टानि यान्येव सम्भवन्ति हि तानि वै ॥ ७३ ॥&lt;br&gt;&#xA;असुराश्च सुराश्चैव ये चान्ये यक्षराक्षसाः ॥&lt;br&gt;&#xA;सर्वेपि शक्ता न त्रातुं वर्जयित्वा महेश्वरम् ॥७४॥&lt;br&gt;&#xA;एषां शापो मया दत्तोऽनुग्रहीष्य ति शङ्करः॥&lt;br&gt;&#xA;नान्यस्त्रातुं भवेच्छक्तो विना पशुपतिं भवम् ॥&lt;br&gt;&#xA;तत्त्वं शीघ्रतरं गच्छ समाराधय शङ्कर ॥ ७५ ॥&lt;br&gt;&#xA;न शक्तोऽन्यः पुनश्चन्द्रः कर्तुं त्वां निर्मलं पुनः॥&lt;br&gt;&#xA;वर्जयित्वा महादेवं शितिकण्ठमुमापतिम् ॥७६॥&lt;br&gt;&#xA;दक्षस्य च वचः श्रुत्वा कृताञ्जलिपुटः स्थितः॥&lt;br&gt;&#xA;प्रत्युवाच तदा सोमः प्रहष्टेनान्तरात्मना॥७७॥&lt;br&gt;&#xA;भगवन्यदि तुष्टोसि मम भक्तस्य सुव्रत ॥&lt;br&gt;&#xA;अनुग्रहे कृता बुद्धिस्तदाचक्ष्व कुतः शिवः ॥ ७८ ॥&lt;br&gt;&#xA;कस्मिन्स्थाने मया दक्ष द्रष्टव्योऽसौ महेश्वरः ॥&lt;br&gt;&#xA;तत्स्थानानि चरिष्यामि यानि तानि वदस्व मे ॥ ७९ ॥&lt;br&gt;&#xA;॥ दक्ष उवाच ॥ ॥&lt;br&gt;&#xA;शृणु सोम प्रयत्नेन श्रुत्वा चैवावधारय ॥&lt;br&gt;&#xA;वारुणीं दिशमाश्रित्य सागरानूपसन्निधौ ॥ 7.1.21.८० ॥&lt;br&gt;&#xA;कृतस्मरस्यापरतो धन्वन्तरशतत्रये ॥&lt;br&gt;&#xA;लिङ्गं महाप्रभावं च स्वयम्भूतं व्यवस्थितम् ॥ ८१ ॥&lt;br&gt;&#xA;सूर्य्यबिम्बसमप्रख्यं सर्प मेखलमण्डितम्॥&lt;br&gt;&#xA;कुक्कुटाण्डकमानं तद्भूमिमध्ये व्यवस्थितम् ॥ ८२ ॥&lt;br&gt;&#xA;स्पर्शलिङ्गं हि तद्विद्धि तद्भक्त्या ज्ञास्यते भवान् ॥&lt;br&gt;&#xA;तत्र सन्निहितो देवः शङ्करः परमेश्वरः ॥ ८३ ॥&lt;br&gt;&#xA;गच्छ त्वं तपसोग्रेण आराधय सुरेश्वरम् ॥ ९४ ॥&lt;br&gt;&#xA;प्रशस्य देवदेवेशमात्मानं निर्मलं कुरु ॥&lt;br&gt;&#xA;यस्याशु वरदानेन प्राप्स्यसे रूपमुत्तमम् ॥ ८५ ॥&lt;br&gt;&#xA;इति श्रीस्कान्दे महापुराण एकाशीतिसाहस्यासंहितायां सप्तमे प्रभासखण्डे प्रथमे प्रभासक्षेत्रमाहात्म्ये सोमेश्वरोत्पत्तिप्रसङ्गे दक्षेण स्वशापजन्ययक्ष्मरोगार्त्तस्य चन्द्रस्य यक्ष्मकुष्ठरोगनिवृत्तये शिवाराधनोपदेशवर्णनन्नामैकविंशोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ सोमवरप्रदानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/022_somavarapradAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/022_somavarapradAnavarNanam/</guid>
      <description>&lt;p&gt;ईश्वर उवाच ॥ ॥&lt;br&gt;&#xA;दक्षेणैवमनुज्ञातः शोचन्कर्म स्वकं तदा ॥&lt;br&gt;&#xA;दुःखशोकपरीतात्मा प्रभासं क्षेत्रमागतः ॥ १ ॥&lt;br&gt;&#xA;स गत्वा दक्षिणं तीरं सागरस्य समीपतः ॥&lt;br&gt;&#xA;ददर्श पर्वतं तत्र कृतस्मरमिति श्रुतम् ॥ २ ॥&lt;br&gt;&#xA;यक्षविद्याधराकीर्णं किन्नरैरुपशोभितम् ॥&lt;br&gt;&#xA;चन्दनागुरुकर्पूरैरशोकैस्तिलकैः शुभैः ॥ ३ ॥&lt;br&gt;&#xA;कल्हारैः शतपत्रैश्च पुष्पितैः फलितैः शुभैः ॥&lt;br&gt;&#xA;आम्रजम्बूकपित्थैश्च दाडिमैः पनसैस्तथा ॥४॥&lt;br&gt;&#xA;निम्बुजम्बीरनागैश्च कदलीखण्डमण्डितैः ॥&lt;br&gt;&#xA;क्रमुकैर्नागवल्ल्याद्यैः शालैस्तालैस्तमालकैः ॥ ५ ॥&lt;br&gt;&#xA;बीजपूरकखर्जूरैर्द्राक्षामधुरपाटलैः ॥&lt;br&gt;&#xA;बिल्वचम्पकतिन्द्वाद्यैः कदम्बककुभैस्तथा ॥ ६ ॥&lt;br&gt;&#xA;धवाशोकशिरीषाद्यैर्नानावृक्षैश्च शोभितम् ॥&lt;br&gt;&#xA;कामं कामफलैर्वृक्षैः पुष्पितैः फलितैः शुभैः ॥ ७ ॥&lt;br&gt;&#xA;हंसकारण्डवाकीर्णं चक्रवाकोपशोभितम् ॥&lt;br&gt;&#xA;कोकिलाभिः शुकैश्चैव नानापक्षिनिनादि तम् ॥ ८ ॥&lt;br&gt;&#xA;जातिस्मराः पक्षिणश्च व्याजह्रुर्मानुषीं गिरम् ॥&lt;br&gt;&#xA;गन्धर्वकिन्नरयुगैः सिद्धविद्याधरोरगैः [। ९ ॥&lt;br&gt;&#xA;क्रीडद्भिर्विविधैर्दिव्यैः शोभितं पर्वतोत्तमम् ॥&lt;br&gt;&#xA;देवगन्धर्वनृत्यैश्च वेणुवीणानिनादितम् ॥ 7.1.22.१० ॥&lt;br&gt;&#xA;वेदध्वनितघोषेण यज्ञहोमाग्निहोत्रजैः ॥&lt;br&gt;&#xA;समावृतं सर्वमाज्यगन्धिभिरुच्छ्रितम् ॥ ११ ॥&lt;br&gt;&#xA;शोभितं चर्षिभिर्दिव्यैश्चातुर्विद्यैर्द्विजोत्तमैः ॥&lt;br&gt;&#xA;अत्रिश्चैव वसिष्ठश्च पुलस्त्यः पुलहः क्रतुः ॥ १२ ॥&lt;br&gt;&#xA;भृगुश्चैव मरीचिश्च भरद्वाजोऽथ कश्यपः ॥&lt;br&gt;&#xA;मनुर्यमोंऽगिरा विष्णुः शातातपपराशरौ ॥ १३ ॥&lt;br&gt;&#xA;आपस्तम्बोऽथ संवर्तः कात्यः कात्यायनो मुनिः ॥&lt;br&gt;&#xA;गौतमः शङ्खलिखितौ तथा वाचस्पतिर्मुनिः ॥ १४ ॥&lt;br&gt;&#xA;जामदग्न्यो याज्ञवल्क्य ऋष्यशृङ्गो विभाण्डकः ॥&lt;br&gt;&#xA;गार्ग्यशौनकदाल्भ्याश्च व्यास उद्दालकः शुकः ॥ १५ ॥&lt;br&gt;&#xA;नारदः पर्वतश्चैव दुर्वासा उग्रतापसः ॥&lt;br&gt;&#xA;शाकल्यो गालवश्चैव जाबालिर्मुद्गलस्तथा ॥ १६ ॥&lt;br&gt;&#xA;विश्वामित्रः कौशिकश्च जह्नुर्विश्वावसुस्तथा ॥&lt;br&gt;&#xA;धौम्यश्चैव शतानन्दो वैशम्पायनजिष्णवः ॥ १७ ॥&lt;br&gt;&#xA;शाकटायनवार्द्धिक्यावग्निको बादरायणः ॥&lt;br&gt;&#xA;वालखिल्या महात्मानो ये च भूमण्डले स्थिताः ॥ १८ ॥&lt;br&gt;&#xA;ते सर्वे तत्र तिष्ठन्ति पर्वते तु कृतस्मरे ॥&lt;br&gt;&#xA;तेजस्विनो ब्रह्मपुत्रा ऋषयो धार्मिकाः प्रिये ॥ १९ ॥&lt;br&gt;&#xA;ज्वलन्तस्तपसा सर्वे निर्द्धूमा इव पावकाः ॥&lt;br&gt;&#xA;मासोपवासिनः केचित्केचित्पक्षोपवासिनः ॥ 7.1.22.२० ॥&lt;br&gt;&#xA;त्रैरात्रिकाः सान्तपना निराहारास्तथा परे ॥&lt;br&gt;&#xA;केचित्पुष्प फलाहाराः शीर्णपर्णाशिनस्तथा ॥ २१ ॥&lt;br&gt;&#xA;केचिद्गोमयभक्षाश्च जलाहारास्तथा परे ॥&lt;br&gt;&#xA;साग्निहोत्राः सुविद्वांसो मोक्षमार्गार्थचिन्तकाः ॥ २२ ॥&lt;br&gt;&#xA;इति हासपुराणादिश्रुतिस्मृतिविशारदाः ॥&lt;br&gt;&#xA;एते चान्ये च बहवो मार्कण्डेयपुरोगमाः ॥ २३ ॥&lt;br&gt;&#xA;प्रभासं क्षेत्रमासाद्य संस्थिता कृतपर्वते ॥&lt;br&gt;&#xA;एवं कृतस्मरस्तत्र सर्वदेवनिषेवितः ॥&lt;br&gt;&#xA;मन्वन्तरेस्मिन्यो देवि निर्दग्धो वडवाग्निना ॥ २४ ॥&lt;br&gt;&#xA;तं दृष्ट्वा पर्वतं रम्यं दृष्ट्वा चैव महोदधिम् ॥&lt;br&gt;&#xA;प्रदक्षिणं ततश्चक्रे सप्तकृत्वो निशाकरः ॥&lt;br&gt;&#xA;गिरेः प्रदक्षिणां कृत्वा गतो यत्र महेश्वरः ॥ २५ ॥&lt;br&gt;&#xA;समीपे तु समुद्रस्य स्पर्शलिङ्गस्वरूपवान् ॥&lt;br&gt;&#xA;प्रसादयामास विभुं प्रसन्नेनान्तरात्मना ॥ २६ ॥&lt;br&gt;&#xA;मरणं वेति सन्ध्याय शरणं वा महेश्वरम् ॥&lt;br&gt;&#xA;वरं शापाभिघातार्थं मृत्युं वा शङ्करान्मम ॥ २७ ॥&lt;br&gt;&#xA;इति सोमो मतिं कृत्वा तपसाऽऽ राधयञ्छिवम् ॥&lt;br&gt;&#xA;यावद्वर्षसहस्रं तु फलमूलाशनोऽभवत् ॥ २८ ॥&lt;br&gt;&#xA;पूर्णे वर्षसहस्रे तु चतुर्थे वरवर्णिनि ॥&lt;br&gt;&#xA;तुतोष भगवान्रुद्रो वाक्यं चेदमुवाच ह ॥ ॥२९॥&lt;br&gt;&#xA;परितुष्टोऽस्मि ते चन्द्र वरं वरय सुव्रत॥&lt;br&gt;&#xA;किं ते कामं करोम्यद्य ब्रूहि यत्स्यात्सुदुर्ल्लभम्॥7.1.22.३०॥।&lt;br&gt;&#xA;एवं प्रत्यक्षमापन्नं दृष्ट्वा देवं वृषध्वजम्॥&lt;br&gt;&#xA;प्रणम्य तं यथाभक्त्या स्तुतिं चक्रे निशाकरः ॥ ३१ ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;ॐ नमो देवदेवाय शिवाय परमात्मने ॥&lt;br&gt;&#xA;अप्रमेयस्वरूपाय ब्यक्ताव्यक्तस्वरूपिणे ॥ ३२ ॥&lt;br&gt;&#xA;त्वं पतिर्योगिनामीश त्वयि सर्वं प्रतिष्ठितम् ॥&lt;br&gt;&#xA;त्वं यज्ञस्त्वं वषट्कारस्त्वमोङ्कारः प्रजापतिः ॥ ३३ ॥&lt;br&gt;&#xA;चतुर्विंशत्यधिकं च भुवनानां शतद्वयम् ॥&lt;br&gt;&#xA;तस्योपरि परं ज्योतिर्जागर्ति तव केवलम् ॥३४ ॥&lt;br&gt;&#xA;कल्पान्त आदिवाराहमुक्तब्रह्माण्डसंस्थितौ ॥&lt;br&gt;&#xA;आधारस्तम्भभूताय तेजोलिङ्गाय ते नमः ॥ ३५ ॥&lt;br&gt;&#xA;नमोऽनामयनाम्ने ते नमस्ते कृत्तिवाससे ॥&lt;br&gt;&#xA;नमो भैरवनाथाय नमः सोमेश्वराय ते ॥ ३६ ॥&lt;br&gt;&#xA;इति सञ्ज्ञाभिरेताभिः स्तुत्याभिरमृतेश्वरः ॥&lt;br&gt;&#xA;भूतैर्भव्यैर्भविष्यैश्च स्तूयसे सुरसत्तमैः ॥ ३७ ॥&lt;br&gt;&#xA;आद्यो विरञ्चिनामाभूद्ब्रह्मा लोकपितामहः ॥&lt;br&gt;&#xA;मृत्युञ्जयेति ते नाम तदाऽभूत्पार्वतीपते ॥ ३८ ॥&lt;br&gt;&#xA;द्वितीयोऽभूद्यदा ब्रह्मा पद्मभूरिति विश्रुतः ॥&lt;br&gt;&#xA;तदा कालाग्निरुद्रेति तव नाम प्रकीर्तितम् ॥ ३९ ॥&lt;br&gt;&#xA;तृतीयोऽभूद्यदा ब्रह्मा स्वयम्भूरिति विश्रुतः ॥&lt;br&gt;&#xA;अमृतेशेति ते नाम कीर्तितं कीर्तिवर्द्धनम् ॥7.1.22.४० ॥&lt;br&gt;&#xA;चतुर्थोऽभूद्यदा ब्रह्मा परमेष्ठीति विश्रुतः ॥&lt;br&gt;&#xA;अनामयेति देवेश तव नाम स्मृतं तदा ॥ ४१ ॥&lt;br&gt;&#xA;पञ्चमोऽभूद्यदा ब्रह्मा सुरज्येष्ठ इति श्रुतः ॥&lt;br&gt;&#xA;कृत्तिवासेति ते नाम बभूव त्रिपुरान्तक ॥४२॥&lt;br&gt;&#xA;षष्ठश्चाभूद्यदा ब्रह्मा हेमगर्भ इति स्मृतः ॥&lt;br&gt;&#xA;तदा भैरवनाथेति तव नाम प्रकीर्तितम् ॥ ४३ ॥&lt;br&gt;&#xA;अधुना वर्त्तते योऽसौ शतानन्द इति श्रुतः ॥&lt;br&gt;&#xA;आदिसोमेन यश्चासौ वामनेत्रोद्भवेन ते ॥ ४४ ॥&lt;br&gt;&#xA;प्रतिष्ठार्थं तु लिङ्गस्य आनीतश्चाष्टवार्षिकः ॥&lt;br&gt;&#xA;बालरूपी तदा तेन सोमनाथेति कीर्तितम् ॥ ४५ ॥&lt;br&gt;&#xA;तदाप्रभृति सोमानां लक्षाणां द्वितयं गतम् ॥१४॥&lt;br&gt;&#xA;सहस्रद्वितयं चैव शतं चैव षडुत्तरम् ॥ ४६ ॥&lt;br&gt;&#xA;सप्तमोऽहं महादेव आत्रेय इति विश्रुतः ॥&lt;br&gt;&#xA;प्राचेतसेन दक्षेण शप्तस्त्वां शरणं गतः ॥&lt;br&gt;&#xA;रक्ष मां देवदेवेश क्षयिणं पापरोगिणम्॥ ४७ ॥&lt;br&gt;&#xA;इति संस्तुवतस्तस्य चन्द्रस्य करुणाकरः ॥&lt;br&gt;&#xA;तुतोष भगवान्रुद्रो वाक्यं चेदमुवाच ह ॥ ४८ ॥&lt;br&gt;&#xA;परितुष्टोऽस्मि ते चन्द्र वरं वरय सुव्रत ॥&lt;br&gt;&#xA;कि ते कामं करोम्यद्य ब्रूहि यत्स्यात्सुदुर्ल्लभम् ॥ ४९ ॥&lt;br&gt;&#xA;मम नामानि गुह्यानि मम प्रियतराणि च ॥&lt;br&gt;&#xA;पठिष्यन्ति नरा ये तु दास्ये तेषां मनोगतम् ॥ 7.1.22.५० ॥&lt;br&gt;&#xA;अतीता ये चन्द्रमसो भविष्यन्ति च येऽधुना ॥&lt;br&gt;&#xA;तेषां पूज्यमिदं लिङ्गं यावदन्योऽष्टवार्षिकः ॥ ५१ ॥&lt;br&gt;&#xA;आः परं चतुर्वक्त्रो ब्रह्मा यो भविता यदा ॥&lt;br&gt;&#xA;प्राणनाथेति देवस्य तदा नाम भविष्यति ॥ ५२ ॥&lt;br&gt;&#xA;प्राणास्तु वायवः प्रोक्तास्तदाराधननाम तत् ॥&lt;br&gt;&#xA;प्राणनाथेति सम्प्रोक्तं मेऽधुना तद्भविष्यति ॥ ५३ ॥&lt;br&gt;&#xA;तस्मादग्नीशनामेति कालरुद्रेत्यनन्तरम् ॥&lt;br&gt;&#xA;तारकेति ततो नाम भविष्यत्येव कीर्तितम् ॥ ५४ ॥&lt;br&gt;&#xA;मृत्युञ्जयेति देवस्य भविता तदनन्तरम् ॥&lt;br&gt;&#xA;त्र्यम्बकेशस्त्वितीशेति भुवनेशेत्यनन्तरम् ॥ ५५ ॥&lt;br&gt;&#xA;भूतनाथेति घोरेति ब्रह्मेशेत्यथ नामकम् ॥&lt;br&gt;&#xA;भविष्यं पृथिवीशेति आदिनाथेत्यनन्तरम् ॥ ५६ ॥&lt;br&gt;&#xA;कल्पेश्वरेति देवस्य चन्द्रनाथेत्यनन्तरम् ॥&lt;br&gt;&#xA;नाम देवस्य यद्भावि साम्प्रतं ते प्रकाशितम् ॥ ५७ [।&lt;br&gt;&#xA;इत्येवमादि नामानि स्वसङ्ख्यातानि षोडश ॥&lt;br&gt;&#xA;गतानि सम्भविष्यन्ति कालस्यानन्तभावतः ॥ ५८ ॥&lt;br&gt;&#xA;एकैकं वर्तते नाम ब्रह्मणः प्रलयावधि ॥&lt;br&gt;&#xA;ततोन्यज्जायते नाम यथा नामानुरूपतः ॥ ५९ ॥&lt;br&gt;&#xA;अथ किं बहुनोक्तेन रहस्यं ते प्रकाशितम् ॥&lt;br&gt;&#xA;वत्स यत्कारणेनेह तपस्तप्तं त्वयाऽखिलम् ॥&lt;br&gt;&#xA;तन्मे निःशेषतो ब्रूहि दास्ये तुष्टोऽस्मि ते वरम् ॥ 7.1.22.६० ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;अहं शप्तस्तु दक्षेण कस्मिंश्चित्कारणान्तरे ॥&lt;br&gt;&#xA;यक्ष्मणा च क्षयं नीतस्तस्मात्त्वं त्रातुमर्हसि ॥ ६१ ॥&lt;br&gt;&#xA;॥ शम्भुरुवाच ॥ ॥&lt;br&gt;&#xA;अधुना भोः समं पश्य सर्वास्ता दक्षकन्यकाः ॥&lt;br&gt;&#xA;क्षयस्ते भविता पक्षं पक्षं वृद्धिर्भविष्यति ॥ ६२ ॥&lt;br&gt;&#xA;पूर्वोचितां प्रभां सोम प्राप्स्यसे मत्प्रसादतः ॥&lt;br&gt;&#xA;प्राचेतसस्य दक्षस्य तपसा हतपाप्मनः ॥ ६३ ॥&lt;br&gt;&#xA;तस्यान्यथा वचः कर्तुं शक्यं नान्यैः सुरैरपि ॥&lt;br&gt;&#xA;ब्राह्मणाः कुपिता हन्युर्भस्मीकुर्युः स्वतेजसा ॥ ६४ ॥&lt;br&gt;&#xA;देवान्कुर्युरदेवांश्च नाशयेयुरिदं जगत् ॥&lt;br&gt;&#xA;ब्राह्मणाश्चैव देवाश्च तेज एकं द्विधा कृतम् ॥ ६५ ॥&lt;br&gt;&#xA;प्रत्यक्षं ब्राह्मणा देवाः परोक्षं दिवि देवताः ॥&lt;br&gt;&#xA;न विना ब्राह्मणा देवैर्न देवा ब्राह्मणैर्विना ॥ ६६ ॥&lt;br&gt;&#xA;एकत्र मन्त्रा स्तिष्ठन्ति तेज एकत्र तिष्ठति ॥&lt;br&gt;&#xA;ब्राह्मणा देवता लोके ब्राह्मणा दिवि देवताः ॥&lt;br&gt;&#xA;त्रैलोक्ये ब्राह्मणाः श्रेष्ठा ब्राह्मणा एव कारणम् ॥ ६७ ॥&lt;br&gt;&#xA;पितुर्नियुक्ताः पितरो भवन्ति क्रियासु दैवीषु भवन्ति देवाः ॥&lt;br&gt;&#xA;द्विजोत्तमा हस्तनिषक्ततोयास्तेनैव देहेन भवन्ति देवाः ॥ ६८ ॥&lt;br&gt;&#xA;षट्क र्मतत्त्वाभिरतेषु नित्यं विप्रेषु वेदार्थकुतूहलेषु ॥&lt;br&gt;&#xA;न तेषु भक्त्या प्रविशन्ति घोरं महाभयं प्रेतभवं कदाचित् ॥ ६९ ॥&lt;br&gt;&#xA;यद्ब्राह्मणाः स्तुत्यतमा वदन्ति तद्देवता कर्मभिराचरन्ति ॥&lt;br&gt;&#xA;तुष्टेषु तुष्टाः सततं भवन्ति प्रत्यक्षदेवेषु परोक्षदेवाः ॥ 7.1.22.७० [।&lt;br&gt;&#xA;यथा रुद्रा यथा देवा मरुतो वसवोऽश्विनौ ॥&lt;br&gt;&#xA;ब्रह्मा च सोमसूर्यौ च तथा लोके द्विजोत्तमाः ॥ ७१ ॥&lt;br&gt;&#xA;देवाधीनाः प्रजाः सर्वा यज्ञाधीनाश्च देवताः ॥&lt;br&gt;&#xA;ते यज्ञा ब्राह्मणाधीनास्तस्माद्देवा द्विजोत्तमाः ॥ ॥ ७२ ॥&lt;br&gt;&#xA;ब्राह्मणानर्चयेन्नित्यं ब्राह्मणांस्तर्पयेत्सदा ॥&lt;br&gt;&#xA;ब्राह्मणास्तारका लोके ब्राह्मणात्स्वर्गमश्नुते ॥ ७३ ॥&lt;br&gt;&#xA;अभेद्यमच्छेद्यमनादिमक्षयं विधिं पुराणं परिपालयन्ति ॥&lt;br&gt;&#xA;महामतिस्तानभिपूज्य वै द्विजान्भवेदजेयो दिवि देवराडिव ॥ ७९ ॥&lt;br&gt;&#xA;शक्यं हि कवचं भेत्तुं नाराचेन शरेण वा ॥&lt;br&gt;&#xA;अपि वज्र सहस्रेण ब्राह्मणाशीः सुदुर्भिदा ॥ ७५ ॥&lt;br&gt;&#xA;हुतेन शाम्यते पापं हुतमन्नेन शाम्यति ॥&lt;br&gt;&#xA;अन्नं हिरण्यदानेन हिरण्यं ब्राह्मणाशिषा ॥ ७६ ॥&lt;br&gt;&#xA;य इच्छेन्नरकं गन्तुं सपुत्रपशुबान्धव ॥&lt;br&gt;&#xA;देवेष्वधिकृतं कुर्याद्ब्राह्मणेषु च गोषु च ॥ ७७ ॥&lt;br&gt;&#xA;ब्राह्मणान्द्वेष्टि यो मोहाद्देवान्गाश्च मखान्यदि ॥&lt;br&gt;&#xA;नैव तस्य परो लोको नाऽयं लोको दुरात्मनः ॥ ७८ ॥&lt;br&gt;&#xA;अनिन्द्या ब्राह्मणा गावः काञ्चनं सलिलं स्त्रियः॥&lt;br&gt;&#xA;पृथिवी तु षडेतानि यो निन्दति स पातकी ॥७९॥&lt;br&gt;&#xA;अग्रं धर्मस्य राजानो मूलं धर्मस्य ब्राह्मणाः ॥&lt;br&gt;&#xA;तस्मान्मूलं न हिंसीत मूले ह्यग्रं प्रतिष्ठितम् ॥ 7.1.22.८० ॥&lt;br&gt;&#xA;फलं धर्मस्य राजानः पुष्पं धर्मस्य ब्राह्मणाः ॥&lt;br&gt;&#xA;तस्मात्पुष्पं न हिंसीत पुष्पात्सञ्जायते फलम् ॥ ८१ ॥&lt;br&gt;&#xA;राजा वृक्षो ब्राह्मणास्तस्य मूलं पौराः पर्णं मन्त्रिणस्तस्य शाखाः ॥&lt;br&gt;&#xA;तस्माद्राज्ञा ब्राह्मणा रक्षणीया मूले गुप्ते नास्ति वृक्षस्य नाशः ॥ ८२ ॥&lt;br&gt;&#xA;आसन्नो हि दहत्यग्निर्दूराद्दहति ब्राह्मणः ॥&lt;br&gt;&#xA;प्ररोहत्यग्निना दग्धं ब्रह्मदग्धं न रोहति ॥ ८३ ॥&lt;br&gt;&#xA;ब्राह्मणानां च शापेन सर्वभक्षो हुताशनः ॥&lt;br&gt;&#xA;समुद्रश्चाप्यपेयस्तु विफलश्च पुरन्दरः ॥ ८४ ॥&lt;br&gt;&#xA;त्वं चन्द्र राजयक्ष्मी च पृथिव्यामूषराणि च ॥&lt;br&gt;&#xA;सूर्याचन्द्रमसोः पातः पुनरुद्धरणं तयोः ॥ ८५ ॥&lt;br&gt;&#xA;वनस्पतीनां निर्यासो दानवानां पराजयः ॥&lt;br&gt;&#xA;नागानां च वशीकारः क्षत्रस्योत्सादनं तथा ॥&lt;br&gt;&#xA;देवोत्पत्ति विपर्यासो लोकानां च विपर्ययः ॥ ८६ ॥&lt;br&gt;&#xA;एवमादीनि तेजांसि ब्राह्मणानां महात्मनाम् ॥&lt;br&gt;&#xA;तस्माद्विप्रेषु नृपतिः प्रणमेन्नित्यमेव च ॥ ८७ ॥&lt;br&gt;&#xA;परा मप्यापदं प्राप्तो ब्राह्मणान्न प्रकोपयेत् ॥&lt;br&gt;&#xA;ते ह्येनं कुपिता हन्युः सद्यः सबलवाहनम् ॥ ८८ ॥&lt;br&gt;&#xA;प्रणीतश्चाप्रणीतश्च यथाग्निर्दैवतं महत् ॥&lt;br&gt;&#xA;एवं विद्वानविद्वान्वा ब्राह्मणो दैवतं महत् ॥ ८९ ॥&lt;br&gt;&#xA;श्मशानेष्वपि तेजस्वी पावको नैव दुष्यति ॥&lt;br&gt;&#xA;हूयमानश्च यज्ञेषु भूय एवाभिवर्द्धते ॥ 7.1.22.९० ॥&lt;br&gt;&#xA;एवं यद्यप्य निष्टेषु वर्त्तते सर्वकर्मसु ॥&lt;br&gt;&#xA;सर्वेषां ब्राह्मणः पूज्यो दैवतं परमं महत् ॥ ९१ ॥&lt;br&gt;&#xA;क्षत्रस्यातिप्रवृद्धस्य ब्राह्मणानां प्रभावतः ॥&lt;br&gt;&#xA;ब्राह्मं हि परमं पूज्यं क्षत्रं हि ब्रह्मसम्भवम् ॥ ९२ ॥&lt;br&gt;&#xA;अद्भ्योऽग्निर्ब्रह्मतः क्षत्रमश्मनो लोहमुत्थितम् ॥&lt;br&gt;&#xA;तेषां सर्वत्रगं तेजः स्वासु योनिषु शाम्यति ॥ ९३ ॥&lt;br&gt;&#xA;यान्समाश्रित्य तिष्ठन्ति देवलोकाश्च सर्वदा ॥&lt;br&gt;&#xA;ब्रह्मैव वचनं येषां को हिंस्यात्ताञ्जिजीविषुः ॥ ९४ ॥&lt;br&gt;&#xA;म्रियमाणोऽप्याददीत न राजा ब्राह्मणात्करम् ॥&lt;br&gt;&#xA;न च क्षुधा ऽस्य संसीदेद्ब्राह्मणो विषये वसन् ॥ ९५ ॥&lt;br&gt;&#xA;यस्य राज्ञश्च विषये ब्राह्मणः सीदति क्षुधा ॥&lt;br&gt;&#xA;तस्य तच्छतधा राष्ट्रमचिरादेव सीदति ॥ ९६ ॥&lt;br&gt;&#xA;यद्राजा कुरुते पापं प्रमादाद्यच्च विभ्रमात् ॥&lt;br&gt;&#xA;वसन्तो ब्राह्मणा राष्ट्रे श्रोत्रियाः शमयन्ति तत् ॥ ९७ ॥&lt;br&gt;&#xA;पूर्वरात्रान्तरात्रेषु द्विजैर्यस्य विधीयते ॥&lt;br&gt;&#xA;स राजा सह राष्ट्रेण वर्धते ब्रह्मतेजसा ॥ ९८ ॥&lt;br&gt;&#xA;ब्राह्मणान्पूजयेन्नित्यं प्रातरुत्थाय भूमिपः ॥&lt;br&gt;&#xA;ब्राह्मणानां प्रसादेन दीव्यन्ति दिवि देवताः ॥ ९९ ॥&lt;br&gt;&#xA;अथ किं बहुनोक्तेन ब्राह्मणा मामकी तनुः ॥&lt;br&gt;&#xA;ये केचित्सागरान्तायां पृथिव्यां कीर्तिता द्विजाः ॥&lt;br&gt;&#xA;तदूपं देवदेवस्य शिवस्य परमात्मनः ॥ 7.1.22.१०० ॥&lt;br&gt;&#xA;एतान्द्विषन्ति ये मूढा ब्राह्मणान्संशितव्रतान् ॥&lt;br&gt;&#xA;ते मां द्विषन्ति वै नूनं पूजनात्पूजयन्ति माम्॥ १०१ ॥&lt;br&gt;&#xA;न प्रद्वेषस्ततः कार्यो ब्राह्मणेषु विजानता ॥&lt;br&gt;&#xA;प्रद्वेषेणाशु नश्यन्ति ब्रह्मशापहता नराः ॥ १०२ ॥&lt;br&gt;&#xA;इत्येवं कथितश्चन्द्र ब्राह्मणानां गुणार्णवः ॥&lt;br&gt;&#xA;कुरुष्वानन्तरं कार्य्यं यद्ब्रवीम्यहमेव ते ॥ १०३ ॥&lt;br&gt;&#xA;शापस्यानुग्रहो दत्तो मया तव निशाकर ॥&lt;br&gt;&#xA;न चान्यथा वचः कर्त्तुं शक्यं तेषां द्रिजन्मनाम् ॥ १०४ ॥&lt;br&gt;&#xA;शापानुग्रहदैः सर्वै देवैरपि सवासवैः ॥&lt;br&gt;&#xA;तस्माच्चन्द्र त्वया शोको नैव कार्यो विजानता ॥ १०८५ ॥&lt;br&gt;&#xA;क्षयस्ते भविता पक्षं पक्षं वृद्धिर्भविष्यति ॥&lt;br&gt;&#xA;अथान्यद्वचनं चन्द्र शृणु कार्यं यथा त्वया ॥ १०६ ॥&lt;br&gt;&#xA;इदं यत्सागरोपान्ते तिष्ठते लिङ्गमुत्तमम् ॥&lt;br&gt;&#xA;धरामध्यगतं तच्च देवानां दृष्टिगोचरम् ॥ १०७ ॥&lt;br&gt;&#xA;कुक्कुटाण्डसमप्रख्यं सर्पमेखलमण्डितम् ॥&lt;br&gt;&#xA;ममाद्यं परमं तेजो न चान्यो वेद कश्चन ॥ १०८ ॥&lt;br&gt;&#xA;इतः सागरमध्ये तु धनुषां च शतत्रये ॥&lt;br&gt;&#xA;तिष्ठते तत्र लिङ्गं तु सुगुप्तं लक्षणान्वितम् ॥ १०९ ॥&lt;br&gt;&#xA;आदिकल्पे महर्षीणां शापेन पतितं मम ॥&lt;br&gt;&#xA;लिङ्गं सागरमध्ये तु तत्त्वं शीघ्रं समानय ॥ 7.1.22.११० ॥&lt;br&gt;&#xA;स्पर्शाख्यं यत्र मे लिङ्गं तत्र स्थाने निवेशय ॥&lt;br&gt;&#xA;निवेश्य तु प्रयत्नेन सहितो विश्वकर्मणा ॥ १११ ॥&lt;br&gt;&#xA;ततो ब्रह्माणमाहूय समेतं तु मुनीश्वरैः ॥&lt;br&gt;&#xA;प्रतिष्ठां कारय विभो इष्ट्वा तत्र महामखैः ॥ ११२ ॥&lt;br&gt;&#xA;एवमुक्त्वा स भगवांस्तत्रैवान्तरधीयत ॥&lt;br&gt;&#xA;ततः प्रभां पुनर्लेभे रात्रिनाथो वरानने ॥ ११३ ॥&lt;br&gt;&#xA;ततः प्रभृति तत्क्षेत्रं प्रभासमिति विश्रुतम् ॥&lt;br&gt;&#xA;निष्प्रभस्य प्रभा दत्ता प्रभासं तेन चोच्यते ॥ ११४ ॥&lt;br&gt;&#xA;दक्षस्य तु वृथा शापो न कृतस्तेन लाञ्छनम् ॥&lt;br&gt;&#xA;सोमः प्रभासते लोकान्वरं प्राप्य महेश्वरात् ॥&lt;br&gt;&#xA;व्यक्तीभूतः स देवेशः सोमस्यैव महात्मनः ॥ ११५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सोमवरप्रदानवर्णनन्नाम द्वाविंशोऽध्यायः॥ ॥ २२ ॥&lt;/p&gt;</description>
    </item>
    <item>
      <title>०२३</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/023/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततः शान्तमना भूत्वा चन्द्रमा विस्मयान्वितः ॥&lt;br&gt;&#xA;शम्भुभक्त्या परीतात्मा प्रभासक्षेत्रमास्थितः ॥ १ ॥&lt;br&gt;&#xA;पूर्वोक्तं यत्तु देवेन स तथा कृतवान्विभुः ॥&lt;br&gt;&#xA;गत्वा सागरमध्ये तु गृहीत्वा लिङ्गमुत्तमम् ॥ २ ॥&lt;br&gt;&#xA;विश्वकर्म्माणमाहूय सहितं परिचारकैः ॥&lt;br&gt;&#xA;आदिदेश स्वयं सोमस्त्वष्टारं देवशिल्पिनम्॥ ३ ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;विश्वकर्मन्निदं लिङ्गं मम दत्तं तु शम्भुना ॥&lt;br&gt;&#xA;गृहाण त्वं महाबाहो युक्तस्थाने निवेशय ॥ ४ ॥&lt;br&gt;&#xA;रक्षस्व तावद्गन्तास्मि स्वकीयं भवनं विभो ॥&lt;br&gt;&#xA;यज्ञार्थमानयिष्यामि यज्ञोपकरणानि च ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्त्वा च तदा चन्द्रश्चन्द्र लोकं जगाम ह॥&lt;br&gt;&#xA;गत्वा तत्र महादेवि चन्द्रलोकम्महाप्रभम्॥६॥&lt;br&gt;&#xA;कोटियोजनविस्तीर्णं सदामृतमयं शुभम्॥&lt;br&gt;&#xA;तत्राहूय महादेवि प्रतीहारं सुमेधसम् ॥ ७ ॥&lt;br&gt;&#xA;मन्त्रिणं हेमगर्भाङ्गं बृहस्पतिसमं धिया ॥&lt;br&gt;&#xA;यज्ञोपस्करसम्भारं सर्वमादाय सत्वराः ॥ ८ ॥&lt;br&gt;&#xA;प्रभासक्षेत्रं गच्छन्तु ममादेशपरायणाः ॥&lt;br&gt;&#xA;साग्निभिर्ब्राह्मणैः सार्द्धं गच्छन्तु क्षेत्रमुत्तमम् ॥ ९ ॥&lt;br&gt;&#xA;शीघ्रं सम्पाद्यतां सर्वं यथा यज्ञः प्रवर्तते ॥&lt;br&gt;&#xA;सर्वेषामेव विप्राणां चन्द्रलोकनिवासिनाम् ॥ 7.1.23.१० ॥&lt;br&gt;&#xA;पृथक्पृथग्विमानं तु देयं तेषां महाधनम् ॥&lt;br&gt;&#xA;गवां च दशलक्षाणां सवत्सानां पयोमुचाम् ॥ ११ ॥&lt;br&gt;&#xA;हेमभारैर्भूषितानां कामधेनूपमत्विषाम्॥&lt;br&gt;&#xA;अश्वानां श्यामकर्णानां सपादं लक्षमेव च ॥ १२ ॥&lt;br&gt;&#xA;दन्तिनामयुतं चैव घण्टाभरणशोभितम् ॥&lt;br&gt;&#xA;सहस्राणि च चत्वारि रथानां वातरंहसाम् ॥ १३ ॥&lt;br&gt;&#xA;लक्षं तु करभाणां च मणिमाणिक्यसंयुतम् ॥&lt;br&gt;&#xA;सैन्यानां कोटिरेका तु चतुरङ्गबलान्विता ॥ १४ ॥&lt;br&gt;&#xA;अग्निशौचानि वस्त्राणि ब्राह्मणार्थं तथैव च ॥&lt;br&gt;&#xA;विभूषणानि दिव्यानि ऋत्विगर्थं शुभानि च ॥ १५ ॥&lt;br&gt;&#xA;नानाभक्ष्याणि भोज्यानि पानानि विविधानि च ॥&lt;br&gt;&#xA;लक्षं कर्मकराणां तु दासीनां लक्षमेव च ॥ ॥ १६ ॥&lt;br&gt;&#xA;दारुवंशावधि प्रोक्तं यत्किञ्चित्स्वं मदाज्ञया ॥&lt;br&gt;&#xA;अन्यद्यद्ब्राह्मणा ब्रूयुस्तत्सर्वं तत्र नीयताम् ॥ १७ ॥&lt;br&gt;&#xA;देवानां दानवानां तु यक्षगन्धर्वरक्ष साम् ॥&lt;br&gt;&#xA;सप्तद्वीपक्षितीशानां सप्तपातालवासिनाम् ॥ १८ ॥&lt;br&gt;&#xA;नानानृपसहस्राणां घोषणा क्रियतां मुहुः ॥&lt;br&gt;&#xA;सर्वेषां घोषणा कार्या प्रभासागमनं प्रति ॥ १९ ॥&lt;br&gt;&#xA;इत्युक्त्वा मन्त्रिणं तत्र चन्द्रमास्त्वरयाऽन्वितः ॥&lt;br&gt;&#xA;ब्रह्मलोकं स गतवान्यज्ञार्थं ब्रह्मणोन्तिकम् ॥ 7.1.23.२० ॥&lt;br&gt;&#xA;सोऽपि चन्द्रमसो मन्त्री हेमगर्भो महाप्रभः ॥&lt;br&gt;&#xA;सोमाज्ञां शिरसा कृत्वा यज्ञसम्भारसम्भृतः ॥२१॥&lt;br&gt;&#xA;प्रभासं क्षेत्रमागत्य यज्ञार्थं यत्नवानभूत् ॥&lt;br&gt;&#xA;तथैव चाह्वयाञ्चक्रे भूर्भुवःस्वर्निवासिनः ॥ ॥ २२ ॥&lt;br&gt;&#xA;श्रुत्वा तु घोषणां सर्वे शीघ्रं तत्र समाययुः॥&lt;br&gt;&#xA;रवियोजनपर्यन्तं क्षेत्रमालोक्य तत्र तत् ॥२३॥&lt;br&gt;&#xA;ब्राह्मणांश्च समाहूय सोमाध्यक्षं उवाच तान् ॥&lt;br&gt;&#xA;यज्ञाङ्गं सर्वमानीतं मया सोमाज्ञया द्विजाः ॥&lt;br&gt;&#xA;अनन्तरं तु यत्कृत्यं भवद्भिस्तद्विधीयताम् ॥ २४ ॥&lt;br&gt;&#xA;इत्युक्ता ब्राह्मणाः सर्वे तपोनिर्धूतकल्मषाः ॥&lt;br&gt;&#xA;तत्रैव ददृशुः सर्वे त्वष्टारं देवशिल्पिनम् ॥ २५ ॥&lt;br&gt;&#xA;तं दृष्ट्वा तु द्विजाः सर्वे लिङ्गं दृष्ट्वा समीपतः ॥&lt;br&gt;&#xA;कथमेतदिति प्रोचुर्विश्वकर्मन्ब्रवीहि नः ॥&lt;br&gt;&#xA;कस्मादत्र स्थितस्त्वं वै शिल्पिकोटिसमन्वितः ॥ २६ ॥&lt;br&gt;&#xA;॥ विश्वकर्म्मोवाच ॥ ॥&lt;br&gt;&#xA;अहं सोमनियुक्तस्तु युक्तोऽस्मि लिङ्गरक्षणे ॥&lt;br&gt;&#xA;तदाज्ञापालने यत्नः क्रियतेऽतो मया द्विजाः ॥ २७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं श्रुत्वा यदा विप्रा ज्ञात्वा सर्वं तु कारणम् ॥&lt;br&gt;&#xA;चरिता यज्ञकार्यार्थं ततश्चक्रुरुप क्रमम् ॥ २८ ॥&lt;br&gt;&#xA;तत्र योजनपर्यन्तं देवानां यजनं शुभम् ॥&lt;br&gt;&#xA;तद्देवयजनं कृत्वा पत्नीशालां च चक्रिरे ॥ २९ ॥&lt;br&gt;&#xA;हविर्द्धानं सदश्चैव उत्तरा वेदिरेव च ॥&lt;br&gt;&#xA;ब्रह्मणः सदनाग्नीध्रीत्येवं स्थानानि चक्रिरे ॥ 7.1.23.३० ॥&lt;br&gt;&#xA;तत्र योजनपर्यन्तं यज्ञयूपांश्च मण्डपान् ॥&lt;br&gt;&#xA;विश्वकर्मा चकाराशु कुण्डानि विविधानि च ॥ ३१ ॥&lt;br&gt;&#xA;सहस्रसङ्ख्यया तत्र कुण्डानां मण्डपावधि ॥&lt;br&gt;&#xA;तत्र ते ब्राह्मणाः सर्वे प्रतिष्ठायज्ञकोविदाः ॥ ३२ ॥&lt;br&gt;&#xA;नानाभरणरत्नैश्च ब्राह्मणाः समलङ्कृताः ॥&lt;br&gt;&#xA;चक्रुः सर्वे यथन्यायं शास्त्रं दृष्ट्वा पुनःपुनः ॥ ३३ ॥&lt;br&gt;&#xA;वृक्षांस्तथौषधीर्दिव्या समित्पुष्पकुशादिकान् ॥&lt;br&gt;&#xA;होमद्रव्यादिकं सर्व माज्यं प्राज्यं नवं पयः ॥ ३४ ॥&lt;br&gt;&#xA;तथान्यदपि यत्किञ्चिद्यज्ञोपकरणं स्मृतम् ॥&lt;br&gt;&#xA;वर्द्धनीकलशाद्यं च सर्वं हेममयं शुभम् ॥ ३५ ॥&lt;br&gt;&#xA;चक्रुः सर्वं यथान्यायं प्रतिष्ठामखमादृताः ॥&lt;br&gt;&#xA;तत्र विप्रगणो हृष्टो भक्ष्यभोज्यादितर्पितः ॥ ३६ ॥&lt;br&gt;&#xA;वेदध्वनितनिर्घोषैर्दिवं भूमिं च संस्पृशन् ॥&lt;br&gt;&#xA;सुशुभे मण्डपस्तत्र पताकाभिरलङ्कृतः ॥ ३७ ॥&lt;br&gt;&#xA;दिव्यसिंहासनोपेतो मुक्तादामपरिष्कृतः ॥&lt;br&gt;&#xA;दिव्यचन्दनमालाभिः कल्पपल्लवतोरणैः ॥ ३८ ॥&lt;br&gt;&#xA;दिव्यगन्ध सुगन्धाद्यैः स्वर्गस्थानमिवाभवत् ॥&lt;br&gt;&#xA;चतुर्दशविधस्तत्र भूतग्रामः समागतः ॥ ३९ ॥&lt;br&gt;&#xA;स्थावरः सर्पजातिश्च पक्षिजातिस्तथैव च ॥&lt;br&gt;&#xA;मृगसञ्ज्ञश्चतुर्थश्च पश्वाख्यः पञ्चमः स्मृतः ॥ 7.1.23.४० ॥&lt;br&gt;&#xA;षष्ठश्च मानुषः प्रोक्तः पैशाचः सप्तमः स्मृतः ॥&lt;br&gt;&#xA;अष्टमो राक्षसः प्रोक्तो नवमो यज्ञ एव च ॥ ४१ ॥&lt;br&gt;&#xA;गान्धर्वशाक्रसौम्याश्च प्राजापत्यस्तथैव च ॥&lt;br&gt;&#xA;ब्राह्मश्चेति समाख्यातश्चतुर्दशविधो गणः ॥ ४२ ॥&lt;br&gt;&#xA;विश्वेदेवास्तथा साध्या मरुतो वसवस्तथा ॥&lt;br&gt;&#xA;लोकपालास्तथाष्टौ च नक्षत्राणि ग्रहैः सह ॥ ४३ ॥&lt;br&gt;&#xA;ब्रह्माण्डे देवता याश्च ताः सर्वास्तत्र चागताः ॥&lt;br&gt;&#xA;हृष्टाः प्रभासके क्षेत्रे प्रारब्धे यज्ञकर्म्मणि ॥ ४४ ॥&lt;br&gt;&#xA;घृतक्षीरवहा नद्यो दधिपायसकर्दमाः॥&lt;br&gt;&#xA;पक्वान्नानां फलानां च राशयः पर्वतोपमाः ॥ ४५ ॥&lt;br&gt;&#xA;दृश्यन्ते विविधाकारास्तस्मिन्यज्ञमहोत्सवे ॥&lt;br&gt;&#xA;जगु(?)स्तत्रैव गन्धर्वा ननृतुश्चाप्सरोगणाः ॥ ४६ ॥&lt;br&gt;&#xA;भक्ष्यभोज्यैश्च विविधैः कामपानादिभिस्तथा ॥&lt;br&gt;&#xA;तृप्ता देवाश्च मुनयो भूतग्रामाश्चतुर्दश ॥ ४७ ॥&lt;br&gt;&#xA;एवं सम्भारसहितं यज्ञाङ्गं सर्वमेव हि ॥&lt;br&gt;&#xA;प्रगुणीकृत्य सचिवो मुक्त्वा तत्रैव रक्षकान् ॥&lt;br&gt;&#xA;सोमस्याह्वाननार्थं च ब्रह्मलोकं जगाम ह ॥ ४८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;स दृष्ट्वा ब्रह्मणः पार्श्वे स्थितं सोममहाप्रभम् ॥&lt;br&gt;&#xA;प्रणम्य दण्डवद्भूमौ सोमं ब्रह्माणमेव च ॥ ४९ ॥&lt;br&gt;&#xA;कृताञ्जलिपुटो भूत्वा उवाच नतकन्धरः ॥&lt;br&gt;&#xA;॥ हेमगर्भ उवाच ॥ ॥&lt;br&gt;&#xA;भगवन्भवदादेशाद्यज्ञाङ्गं सर्वमेव हि ॥ 7.1.23.५० ॥&lt;br&gt;&#xA;तत्र प्राभासिके क्षेत्रे मया ते प्रगुणीकृतम् ॥&lt;br&gt;&#xA;तत्र ब्रह्मर्षयः सर्वे तथा राजर्षयोऽपरे ॥ ५१ ॥&lt;br&gt;&#xA;त्वन्मार्गप्रेक्षकाः सर्वे सन्तिष्ठन्ते समाकुलाः ॥&lt;br&gt;&#xA;अनन्तरं तु यत्कृत्यं तद्भवान्कर्तुमर्हति ॥ ५२ ॥&lt;br&gt;&#xA;॥ ॥ ईश्वर उवाच ॥ ॥&lt;br&gt;&#xA;इत्युक्तस्तु तदा चन्द्रः समुद्रस्य सुतेन वै ॥&lt;br&gt;&#xA;प्रहस्योवाच ब्रह्माणं चन्द्रमा लोकसाक्षिणम् ॥ ५३ ॥&lt;br&gt;&#xA;भगवन्सर्वदेवेश ममानुग्रहकाम्यया ॥&lt;br&gt;&#xA;प्रतिष्ठायज्ञकामस्य ममातिथ्यं कुरु प्रभो ॥ ५४ ॥&lt;br&gt;&#xA;अद्य मे सफलं जन्म सफलं च तपः प्रभो ॥&lt;br&gt;&#xA;देवत्वमद्य मे ब्रह्मंस्त्वत्प्रसादाद्भविष्यति ॥ ५५ ॥&lt;br&gt;&#xA;मया च तपसोग्रेण प्राप्तं लिङ्गमुमापतेः ॥&lt;br&gt;&#xA;तत्प्रतिष्ठाविधिं सर्वं तद्भवान्कर्त्तुमर्हति ॥ ५६ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अवश्यं तव कर्त्तास्मि प्रतिष्ठां शङ्करात्मिकाम् ॥&lt;br&gt;&#xA;त्वदाराधनलिङ्गे तु सोमेशेऽतिविशेषतः ॥ ५७ ॥&lt;br&gt;&#xA;ये केचिद्भवितारो वा अतीता ये निशाकराः ॥&lt;br&gt;&#xA;तेषां सोमान्वयानां च सर्वेषामाद्यदैवतम् ॥ ५८ ॥&lt;br&gt;&#xA;योऽसौ सोमेश्वरो देव आदौ भैरवनामभृत् ॥&lt;br&gt;&#xA;मन्वन्तरान्तरेऽतीते प्रतिष्ठेऽहं पुनःपुनः ॥५९॥&lt;br&gt;&#xA;यदा प्राभासिकं क्षेत्रे गतोऽहं चाष्टवार्षिकः ॥&lt;br&gt;&#xA;आहूतः पूर्वमिन्द्रेण भैरवस्य प्रतिष्ठिते ॥7.1.23.६०॥।&lt;br&gt;&#xA;तत्प्रभृत्येव मे नाम बालरूपी निगद्यते ॥&lt;br&gt;&#xA;अन्येषु सर्वतीर्थेषु वृद्धरूपी वसाम्यहम् ॥६१॥&lt;br&gt;&#xA;प्रभासे तु पुनश्चन्द्र बाल्याप्रभृति संवसे ॥&lt;br&gt;&#xA;ब्रह्माण्डे यानि तीर्थानि ब्राह्मणास्तेषु ये स्मृताः ॥६२॥&lt;br&gt;&#xA;तेषामाद्यो निशानाथ प्रभासेऽहं व्यवस्थितः ॥&lt;br&gt;&#xA;कल्पेकल्पे निशानाथ मम नामान्तरं भवेत्॥६३॥&lt;br&gt;&#xA;स्वयम्भूः प्रथमे नाम द्वितीये पद्मभूः स्मृतः॥&lt;br&gt;&#xA;तृतीये विश्वकर्त्तेति बालरूपी तुरीयके ॥६४॥&lt;br&gt;&#xA;एषामेव परीवर्तो नाम्नां भावि पुनःपुनः ॥&lt;br&gt;&#xA;परार्द्धद्वयपर्यन्तं प्रभासे संस्थितस्य मे ॥६५॥&lt;br&gt;&#xA;आदिसोमेन तत्रैव शम्भोर्नेत्रोद्भवेन वै ॥&lt;br&gt;&#xA;प्रभासे तु तपस्तप्त्वा प्रत्यक्षीकृतईश्वरः ॥६६॥&lt;br&gt;&#xA;ततो ददौ वरं तुष्टः पूर्वचन्द्रस्य शूलधृक् ॥&lt;br&gt;&#xA;यस्मादाराधितोऽहं ते सोम भक्त्या चिरन्तनम् ॥६७॥&lt;br&gt;&#xA;तस्मात्सोमेशनामैवमस्मिल्ँलिङ्गे भविष्यति ॥&lt;br&gt;&#xA;यावद्ब्रह्मा शतानन्दः प्रकृतौ न प्रलीयते ॥ ६८ ॥&lt;br&gt;&#xA;ये केचिद्भवितारो वै रात्रिनाथा निशाकराः ॥&lt;br&gt;&#xA;ते मदाराधनं चात्र करिष्यन्ति पुनःपुनः ॥६९॥&lt;br&gt;&#xA;इत्युक्त्वा भगवाञ्छम्भुस्तत्रैवान्तरधीयत ॥&lt;br&gt;&#xA;तस्मिन्काले मया सोम आद्यं लिङ्गं प्रतिष्ठितम् ॥7.1.23.७॥।&lt;br&gt;&#xA;तदाप्रभृति सोमानां लक्षाणां द्वितयं गतम् ॥&lt;br&gt;&#xA;सहस्रद्वितयं चैव शतं चैकं षडुत्तरम्॥७१॥&lt;br&gt;&#xA;सप्तमस्त्वं महावाहो वर्त्तसे सोम साम्प्रतम् ॥&lt;br&gt;&#xA;एतावन्त्येव लिङ्गानि प्रतिष्ठां प्रापितानि मे ॥ ७२ ॥&lt;br&gt;&#xA;एष एवाधुना सोऽहं तदाराधनजं फलम् ॥&lt;br&gt;&#xA;प्रतिष्ठातास्मि भद्रं ते सोम कृत्य ममैव तत्॥ ७३ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्त्वा भगवान्ब्रह्मा वेदविद्यासमन्वितः ॥&lt;br&gt;&#xA;सर्वदेवमयो देवैः सहितस्तीर्थसंयुतः ॥ ७४ ॥&lt;br&gt;&#xA;सनत्कुमारप्रमुखै र्योगीन्द्रैर्ऋषिभिः सह ॥&lt;br&gt;&#xA;बृहस्पतिं समाहूय पुरस्कृत्य पुरोधसम् ॥ ७५ ॥&lt;br&gt;&#xA;हंसयानं समारुह्य कोटिब्रह्मर्षिभिः सह ॥&lt;br&gt;&#xA;आगतः सोमराजेन तदा ब्रह्मा जगत्पतिः ॥ ७६ ॥&lt;br&gt;&#xA;प्राभासिके महातीर्थे यत्र दारुवनं स्मृतम् ॥&lt;br&gt;&#xA;ऋषितोया नदी यत्र महापातकनाशिनी ॥ ७७ ॥&lt;br&gt;&#xA;अस्मिंस्तीर्थे प्रभासे तु ब्रह्मभागः स उच्यते ॥&lt;br&gt;&#xA;त्रिदैवतमिदं क्षेत्रं मया ते कथितं प्रिये ॥ ७८ ॥&lt;br&gt;&#xA;तत्रागत्व चतुर्वक्त्रो ब्राह्मभागेऽतिनिर्मले ॥&lt;br&gt;&#xA;मुनीनाकारयामास उन्नत स्थानवासिनः ॥ ७९ ॥&lt;br&gt;&#xA;आयान्तं वेधसं दृष्ट्वा देवर्षिगुरुसंयुतम् ॥&lt;br&gt;&#xA;ते सर्वे पूजयामासुः संस्तवैर्वेदसम्मितैः ॥ 7.1.23.८० ॥&lt;br&gt;&#xA;अथोवाच द्विजान्सर्वान्ब्रह्मा लोकपितामहः ॥&lt;br&gt;&#xA;चिरमाराध्य सोमेन सोमेशं पापनाशनम् ॥ ८१ ॥&lt;br&gt;&#xA;तस्मिन्प्रसन्ने सोमेन लब्धं लिङ्गमनुत्तमम् ॥&lt;br&gt;&#xA;प्रतिष्ठार्थं तु देवस्य आयाता द्विजसत्तमाः ॥ ८२ ॥&lt;br&gt;&#xA;यथा मया सदा कार्या प्रतिष्ठा शङ्करात्मिका ॥&lt;br&gt;&#xA;भवद्भिः परिकार्या सा मम भागसमाश्रयैः ॥ ८३ ॥&lt;br&gt;&#xA;यतः कोपेन भवतां लिङ्गं प्रपतितं भुवि ॥&lt;br&gt;&#xA;प्रतिष्ठा तस्य कर्तव्या युष्माभिर्वै न संशयः ॥ ८४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;गृहीत्वाऽथ मुनीन्सर्वान्ब्रह्मा लोकपिता महः ॥&lt;br&gt;&#xA;आनीतः सोमराजेन तदा ब्रह्मा जगत्पतिः ॥ ८५ ॥&lt;br&gt;&#xA;प्राभासिके महातीर्थे सावित्र्या सहितः प्रभुः ॥&lt;br&gt;&#xA;कारयामास कुण्डानां मण्डपानां शतंशतम् ॥ ८६ ॥&lt;br&gt;&#xA;एकैके मण्डपे तत्र चक्रे सप्तदशर्त्विजः॥&lt;br&gt;&#xA;गुरुणा प्रेरितो ब्रह्मा तत्र देवपुरोधसा ॥ ८७ ॥&lt;br&gt;&#xA;पार्श्वे स्थितस्तदा ब्रह्मा विधानैर्वेद भाषितैः ॥&lt;br&gt;&#xA;दीक्षयामास सोमं तु रोहिण्या सहितं विभुम् ॥ ८८ ॥&lt;br&gt;&#xA;पत्नीं च रोहिणीं कृत्वा सर्वलक्षणसंयुताम् ॥&lt;br&gt;&#xA;मृगचर्मधरां देवीं क्षौमवस्त्रावगुण्ठिता म् ॥८९ ॥&lt;br&gt;&#xA;पत्नीशालां समानीता ऋत्विग्भिर्वेदपारगैः ॥&lt;br&gt;&#xA;चन्द्रमा दीक्षया युक्त ऋषिगन्धर्वसंस्तुतः ॥ 7.1.23.९० ॥&lt;br&gt;&#xA;औदुम्बरेण दण्डेन संवृतो मृगचर्मणा ॥&lt;br&gt;&#xA;अतीव तेजसा युक्तः शुशुभे सदसि स्थितः ॥ ९१ ॥&lt;br&gt;&#xA;ततो ब्रह्मा महादेवि सर्वलोकपितामहः ॥&lt;br&gt;&#xA;ऋत्विजां वरणं चक्रे वेदोक्तविधिना तदा ॥ ९२ ॥&lt;br&gt;&#xA;गुरुर्होता वृतस्तत्र वसिष्ठोऽध्वर्युरेव च ॥&lt;br&gt;&#xA;तत्रोद्गाता मरीचिस्तु ब्रह्मत्वे नारदः कृतः ॥ ९३ ॥&lt;br&gt;&#xA;सनत्कुमारसंयुक्ताः सदस्यास्तत्र वै कृताः ॥&lt;br&gt;&#xA;वस्त्रैराभरणैर्युक्ता मुकुटैरङ्गुलीयकैः ॥ ९४ ॥&lt;br&gt;&#xA;भूषिता भूषणौघेन तस्मिन्यज्ञे तदर्त्विजः ॥&lt;br&gt;&#xA;चतुर्षु तज्ज्ञाश्चत्वार एवं ते षोडशर्त्विजः ॥ ९५ ॥&lt;br&gt;&#xA;प्रस्तोता कश्यपस्तत्र प्रतिहर्ता तु गालवः ॥&lt;br&gt;&#xA;सुब्रह्मण्यस्तथा गर्गः सदस्यः पुलहः कृतः ॥ ९६ ॥&lt;br&gt;&#xA;होता शुक्रः समाख्यातो नेष्टा क्रथ उदाहृतः ॥&lt;br&gt;&#xA;मैत्रावरुणो दुर्वासा ब्राह्मणाच्छंसी कौशिकः ॥ ९७ ॥&lt;br&gt;&#xA;अच्छावाकश्च शाकल्यो ग्रावस्थः क्रतुरेव च ॥&lt;br&gt;&#xA;प्रस्थाता प्रतिपूर्वो यः शालङ्कायन एव च ॥ ॥ ९८ ॥&lt;br&gt;&#xA;अग्नीध्रश्च मनुस्तत्र उन्नेता त्वङ्गिराः कृतः ॥&lt;br&gt;&#xA;एवमाद्यान्मण्डपेषु कृत्वा तानृत्विजः प्रभुः ॥ ९९ ॥&lt;br&gt;&#xA;अन्येषु मण्डपेष्वेव प्रत्येकमृत्विजः कृताः ॥&lt;br&gt;&#xA;मण्डपानां शतेष्वेव कृत्वा कुण्डान्यकल्पयत् ॥ 7.1.23.१०० ॥&lt;br&gt;&#xA;एकैको मण्डपस्तत्र विंशहस्तप्रमाणतः ॥&lt;br&gt;&#xA;अस्त्रेणाशोध्य भूमिं तु पञ्चगव्येन प्रोक्ष्य च ॥ १०१ ॥&lt;br&gt;&#xA;चर्मणा चावगुण्ठ्यैव आलिख्यास्त्रेण पार्वति ॥&lt;br&gt;&#xA;उल्लिख्य प्रोक्षणं कृत्वा खातं कृत्वा विधानतः ॥ १०२ ॥&lt;br&gt;&#xA;अष्टौ कुण्डानि सङ्कल्प्य तथैकमण्डपे प्रिये ॥&lt;br&gt;&#xA;लेपनं मण्डपे कृत्वा वज्राकरणमेव च ॥ १०३॥&lt;br&gt;&#xA;चतुरस्रकार्मुकं च वर्तुलं कमलाकृति ॥&lt;br&gt;&#xA;पूर्वां दिशं समा रभ्य कृत्वा तानि प्रयत्नतः ॥ १०४ ॥&lt;br&gt;&#xA;चतुःकोणसमायुक्तं पूर्वे कुण्डं निवेश्य तु ॥&lt;br&gt;&#xA;भगाकृति तथाऽऽग्नेय्यां दक्षिणे धनुराकृति ॥ ॥ १०५ ॥&lt;br&gt;&#xA;नैर्ऋत्ये तु त्रिकोणं वै वर्तुलं पश्चिमेन तु ॥&lt;br&gt;&#xA;षट्कोणं चैव वायव्ये पद्माकारं तथोत्तरे ॥ १०६ ॥&lt;br&gt;&#xA;ऐशान्यामष्टकोणं तु मध्ये चैकं विधा नतः ॥&lt;br&gt;&#xA;प्रत्येकं मण्डपं शुभ्रं स्तम्भैः षोडशभिर्युतम् ॥ १०७ ॥&lt;br&gt;&#xA;ध्वजैः सतोरणैर्युक्तं चक्रे ब्रह्मा विधानतः ॥&lt;br&gt;&#xA;न्यग्रोधं पूर्वतो न्यस्य दक्षे चोदुम्बरं तथा ॥ १०८ ॥&lt;br&gt;&#xA;अश्वत्थं पश्चिमे चैव पलाशं चोत्तरे क्रमात् ॥&lt;br&gt;&#xA;बाहुदण्डप्रमाणेन ध्वजांस्तत्र निवेश्य वै ॥ १०९ ॥&lt;br&gt;&#xA;ऐन्द्र्यादौ पीतवर्णादि पताका परिकल्पिताः ॥&lt;br&gt;&#xA;ततो ब्रह्मा ह्यग्निकुण्डे चाग्निस्थापनमारभत् ॥ 7.1.23.११० ॥&lt;br&gt;&#xA;स्वस्थाने ब्राह्मणांश्चैव जाप्ये चैव न्ययोजयत् ॥&lt;br&gt;&#xA;श्रीसूक्तं पावमानं च सदा चैव च वाजिनम् ॥ १११ ॥&lt;br&gt;&#xA;वृषाकपिं तथैन्द्रं च बह्वृचः पूर्वतोऽजपन् ॥&lt;br&gt;&#xA;रुद्रान्पुरुषसूक्तं च क्रोकाध्यायं(?) च वैक्रियम् ॥११२॥&lt;br&gt;&#xA;ब्राह्मणं पैत्र्यमैन्द्रं च जपेरन्यजुषो यमे(?) ॥&lt;br&gt;&#xA;देवव्रतं वामदेव्यं ज्येष्ठं साम रथन्तरम् ॥ ११३ ॥&lt;br&gt;&#xA;भेरुण्डानि च सामानि च्छन्दोगः पश्चिमेऽजपत् ॥&lt;br&gt;&#xA;अथर्वाथर्वशिरसं स्कम्भस्तम्भमथर्वणम् ॥ ११४ ॥&lt;br&gt;&#xA;नीलरुद्रमथर्वाणमथर्वा चोत्तरेऽजपत् ॥&lt;br&gt;&#xA;गर्भाधानादिकं सर्वं ततोऽग्नेरकरोद्विभुः ॥ ११५ ॥&lt;br&gt;&#xA;पूर्णाहुतिं ततो दत्त्वा स्नानकर्म तथाऽरभत् ॥&lt;br&gt;&#xA;पञ्चपल्लवसंयुक्तं मृत्तिकाभिः समन्वितम् ॥ ११६ ॥&lt;br&gt;&#xA;कषायैः पञ्चगव्यैश्च पञ्चामृतफलैस्तथा ॥&lt;br&gt;&#xA;तीर्थोदकैः समेतं तु मन्त्रैः स्नानमथारभत् ॥ ११७ ॥&lt;br&gt;&#xA;नेत्राण्युत्पाद्य देवस्य कृत्वा च तिलकक्रियाम् ॥&lt;br&gt;&#xA;पृथिव्यां यानि तीर्थानि पाताले च विशेषतः ॥ ११८ ॥&lt;br&gt;&#xA;स्वर्ग लोके च यान्येव तत्र तान्याययुस्तदा ॥&lt;br&gt;&#xA;एतस्मिन्नन्तरे ब्रह्मा देवानां पश्यतां तदा ॥ ११९ ॥&lt;br&gt;&#xA;भूमिं भित्त्वा विवेशाथ तत्र लिङ्गमपश्यत ॥&lt;br&gt;&#xA;स्पर्शाख्यं तं तु सञ्छाद्य मधुना दर्भमूलकैः ॥ 7.1.23.१२० ॥&lt;br&gt;&#xA;तत्र ब्रह्मशिलां न्यस्य तस्या ऊर्ध्वं महाप्रभम् ॥&lt;br&gt;&#xA;लिङ्गं प्रतिष्ठयामास कृत्वा निश्चलमा त्मवान् ॥ १२१ ॥&lt;br&gt;&#xA;स्थित्वा च परमे तत्त्वे मन्त्रन्यासमथाकरोत् ॥&lt;br&gt;&#xA;एवं लिङ्गं प्रतिष्ठाप्य तत्र ब्रह्मा जगद्गुरुः ॥&lt;br&gt;&#xA;पूजयामास विधिना वेदोक्तैर्मन्त्र विस्तरैः ॥ १२२ ॥&lt;br&gt;&#xA;मन्त्रन्यासे कृते तत्र ब्रह्मणा लोककर्तॄणा ॥&lt;br&gt;&#xA;तत्र विप्रगणो हृष्टो जयशब्दादिमङ्गलैः ॥&lt;br&gt;&#xA;निर्धूमश्चाभवद्वह्निः सूर्यकोटिसमप्रभः ॥ १२३ ॥&lt;br&gt;&#xA;देवदुन्दुभयो नेदुः प्रसन्नाश्च दिगीश्वराः ॥&lt;br&gt;&#xA;पुष्पवृष्टिः पपातोच्चैस्तस्मिन्यज्ञमहोत्सवे ॥ १२४ ॥&lt;br&gt;&#xA;प्रतिष्ठाप्य ततो लिङ्गं श्रीसोमेशं पितामहः ॥&lt;br&gt;&#xA;दापयामास विप्रेभ्यो भूरिशो यज्ञदक्षिणाम् ॥ १२५ ॥&lt;br&gt;&#xA;सनत्कुमारप्रमुखैराद्यैर्ब्रह्मर्षिभिर्वृतः ॥&lt;br&gt;&#xA;दक्षिणामददात्सोमस्त्रील्ँलोकान्ब्रह्मणे पुरा॥१२६॥&lt;br&gt;&#xA;तेभ्यो ब्रह्मर्षिमुख्येभ्यः सदस्येभ्यस्तथैव च ॥&lt;br&gt;&#xA;ददौ हिरण्यं रत्नानि कोटिशो भूरिदक्षिणाः ॥ १२७ ॥&lt;br&gt;&#xA;सोभिषिक्तो महातेजाः सर्वैर्ब्रह्मर्षिभिस्ततः ॥&lt;br&gt;&#xA;त्रील्ँलोकान्भावयामास स्वभासा भासतां वरः ॥ १२८ ॥&lt;br&gt;&#xA;तं सिनी च कुहूश्चैव द्युतिः पुष्टिः प्रभा वसुः॥&lt;br&gt;&#xA;कीर्त्तिर्धृतिश्च लक्ष्मीश्च नव देव्यः सिषेविरे ॥ १२९ ॥&lt;br&gt;&#xA;प्राप्यावभृथमव्यग्रः कृत्वा माहेश्वरं मखम् ॥&lt;br&gt;&#xA;कृतार्थः परिपूर्णश्च सम्बभूव निशापतिः ॥ 7.1.23.१३० ॥&lt;br&gt;&#xA;ततस्तस्मै ददौ राज्यं प्राज्यं ब्रह्मा पितामहः ॥&lt;br&gt;&#xA;बीजौषधीनां विप्राणामवन्नानां च वरानने ॥ १३१ ॥&lt;br&gt;&#xA;तस्मिन्यज्ञे समाजग्मुर्ये केचित्पृथिवीश्वराः ॥&lt;br&gt;&#xA;तेषां राज्यं धनं भोगान्ददौ स्वर्गं तथाऽक्षयम् ॥ १३२ ॥&lt;br&gt;&#xA;ब्राह्मणान्भोजयामास स्वयमेवौषधीपतिः ॥&lt;br&gt;&#xA;ददौ सर्वं तदा तेषां प्रभासक्षेत्रवासिनाम् ॥। ॥। १३३ ॥&lt;br&gt;&#xA;हिरण्यादीन्यदाच्चैव महादानानि षोडश ॥&lt;br&gt;&#xA;यो यदर्थयते तत्र सामान्यः प्राकृतो जनः॥&lt;br&gt;&#xA;निजकर्मानुसारेण स लेभे च तदेव हि ॥१३४॥&lt;br&gt;&#xA;एवं समर्थिते यज्ञे सर्वे देवाः सवासवाः ॥&lt;br&gt;&#xA;स्थापयित्वा तु लिङ्गानि जग्मुः सर्वे यथागतम् ॥ १३६ ॥&lt;br&gt;&#xA;चन्द्रमास्तु पुनर्देवि ब्रह्मणा सहितो विभुः ॥&lt;br&gt;&#xA;लिङ्गमाराधयामास प्रभासे पापनाशने ॥ १३६ ॥&lt;br&gt;&#xA;त्रिकालं पूजयामास धूपमाल्यानुलेपनैः ॥&lt;br&gt;&#xA;तं प्रणम्य च देवेशि स्तौति नित्यं निशापतिः ॥ ॥ १३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सोमेश्वरप्रतिष्ठामाहात्म्यवर्णनं&lt;br&gt;&#xA;नाम त्रयोविंशोऽध्यायः ॥ २३ ॥ ॥ छ ॥&lt;/p&gt;</description>
    </item>
    <item>
      <title>०२४ सोमवारव्रतमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/024_somavAravratamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/024_somavAravratamAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;कस्मिन्काले जगन्नाथ तत्र लिङ्गं प्रतिष्ठितम् ॥&lt;br&gt;&#xA;कथमाराधनं चक्रे कृतार्थो रोहिणीपतिः ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;त्रेतायुगे च दशमे मनोर्वैवस्वतस्य हि ॥&lt;br&gt;&#xA;सञ्जातो रोहिणीनाथो युक्तो दुर्वाससा प्रिये ॥ २ ॥&lt;br&gt;&#xA;तस्मिन्काले तदा तत्र गते वर्षसहस्रके ॥&lt;br&gt;&#xA;ततः कृत्वा तपश्चायं प्रत्यक्षीकृतशङ्करः ॥ ३ ॥&lt;br&gt;&#xA;लिङ्गं प्रतिष्ठयामास ब्रह्मणा लोककर्तॄणा ॥&lt;br&gt;&#xA;पुनर्वर्षसहस्रं तु पूजयामास शङ्करम्॥ ४ ॥&lt;br&gt;&#xA;ततः सम्पूज्य विधिना निजकार्यार्थसिद्धये ॥&lt;br&gt;&#xA;स्तुतिं चक्रे निशानाथः प्रत्यक्षीकृतशङ्करः ॥ ५ ॥&lt;br&gt;&#xA;॥ चन्द्र उवाच ॥&lt;br&gt;&#xA;नास्ति शर्वसमो देवो नास्ति शर्वसमा गतिः ॥&lt;br&gt;&#xA;नास्ति शर्वसमो देवो नास्ति शर्वसमा गतिः ॥ ६ ॥&lt;br&gt;&#xA;यं पठन्ति सदा साङ्ख्याश्चितयन्ति च योगिनः ॥&lt;br&gt;&#xA;परं प्रधानं पुरुषं तस्मै ज्ञेयात्मने नमः ॥ ७ ॥&lt;br&gt;&#xA;उत्पत्तौ च विनाशे च कारणं यं विदुर्बुधाः ॥&lt;br&gt;&#xA;देवासुरमनुष्याणां तस्मै ज्ञानात्मने नमः ॥ ८ ॥&lt;br&gt;&#xA;यमव्ययमनाद्यन्तं यं नित्यं शाश्वतं ध्रुवम् ॥&lt;br&gt;&#xA;निष्कलं परमं ब्रह्म तस्मै योगात्मने नमः ॥ ९ ॥&lt;br&gt;&#xA;यः पवित्रं पवित्राणामादिदेवो महेश्वरः ॥&lt;br&gt;&#xA;पुनाति दर्शनादेव तस्मै तीर्थात्मने नमः ॥ 7.1.24.१० ॥&lt;br&gt;&#xA;यतः प्रवर्त्तते सर्वं यस्मिन्सर्वं विलीयते ॥&lt;br&gt;&#xA;पालयेद्यो जगत्सर्वं तस्मै सर्वात्मने नमः ॥ ११ ॥&lt;br&gt;&#xA;अनिष्टोमादिभिर्यज्ञैर्यं यजन्ति द्विजातयः ॥&lt;br&gt;&#xA;सम्पूर्णदक्षिणैरेव तस्मै यज्ञात्मने नमः ॥ १२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं स संस्तुते यावद्दिवारात्रौ निशाकरः ॥&lt;br&gt;&#xA;अब्रवीद्भगवान्प्रीतः प्रहसन्निव शङ्करः ॥ १३ ॥&lt;br&gt;&#xA;॥ शङ्कर उवाच ॥ ॥&lt;br&gt;&#xA;परितुष्टोऽस्मि ते वत्स स्तोत्रेणानेन शीतगो ॥&lt;br&gt;&#xA;वरं वरय भद्रं ते भूयो यत्ते मनोगतम् ॥ १४ ॥&lt;br&gt;&#xA;॥ चन्द्र उवाच ॥ ॥&lt;br&gt;&#xA;यदि देयो वरोऽस्माकं यदि तुष्टोऽसि मे प्रभो ॥&lt;br&gt;&#xA;सान्निध्यं कुरु देवेश लिङ्गेऽस्मिन्सर्वदा विभो ॥१५॥&lt;br&gt;&#xA;ये त्वां पश्यन्ति चात्रस्थं भक्त्या परमया युताः ॥&lt;br&gt;&#xA;तेषां तु परमा सिद्धिस्त्वत्प्रसादात्सुरेश्वर ॥ ॥ १६ ॥&lt;br&gt;&#xA;॥ शम्भुरुवाच ॥ ॥&lt;br&gt;&#xA;अग्रे तु मम सान्निध्यमस्मिल्ँलिङ्गे महाप्रभो ॥&lt;br&gt;&#xA;विशेषतोऽधुना चन्द्र तव भक्त्या निरन्तरम् ॥ १७ ॥&lt;br&gt;&#xA;स्थातव्यमद्यप्रभृति क्षेत्रेऽस्मिन्नुमया सह ॥&lt;br&gt;&#xA;यस्मात्त्वया प्रभा लब्धा क्षेत्रेऽस्मिन्मत्प्रसादतः ॥&lt;br&gt;&#xA;तस्मात्प्रभासमित्येवं नामास्य प्रभविष्यति ॥ १८ ॥&lt;br&gt;&#xA;यस्मात्प्रतिष्ठितं लिङ्गं त्वया सोम शुभं मम ॥&lt;br&gt;&#xA;सोमनाथेति मे नाम तस्मात्ख्यातिं गमिष्यति ॥ १९ ॥&lt;br&gt;&#xA;यन्ममाग्रेतनं नामख्यातं ब्रह्मावसानिकम्॥&lt;br&gt;&#xA;सोमनाथेति च पुनस्तदेव प्रचरिष्यति॥&lt;br&gt;&#xA;द्रक्ष्यन्ति हि नरा ये मामत्रस्थं भक्तितत्पराः ॥ 7.1.24.२० ॥&lt;br&gt;&#xA;शृणु तेषां फलं वत्स भविष्यति निशाकर ॥&lt;br&gt;&#xA;न तेषां जायते व्याधिर्न दारिद्र्यं न दुर्गतिः ॥&lt;br&gt;&#xA;न चेष्टेन वियोगश्च मम चन्द्र प्रभावतः ॥ २१ ॥&lt;br&gt;&#xA;यात्रां कुर्वन्ति ये भक्त्या मम दर्शनकाङ्क्षिणः ॥&lt;br&gt;&#xA;पदे पदेश्वमेधस्य तेषां फलमुदाहृतम्॥ २२ ॥&lt;br&gt;&#xA;किं कृतैर्बहुभिर्यज्ञैरुपवासैर्निशाकर ॥&lt;br&gt;&#xA;सकृत्पश्यन्ति मां येऽत्र ते सर्वे लेभिरे फलम् ॥। २३ ॥&lt;br&gt;&#xA;एकमासोपवासं तु कुरुते भक्तितत्परः ॥&lt;br&gt;&#xA;यावद्वर्षसहस्रं तु एकः पश्यन्ति मामिह ॥ २४ ॥&lt;br&gt;&#xA;द्वाभ्यामपि फलं तुल्यं नास्ति काचिद्विचारणा ॥ २५ ॥&lt;br&gt;&#xA;एको भवेद्ब्रह्मचारी यावज्जीवं निशाकर ॥&lt;br&gt;&#xA;सकृत्पश्यति मामत्र समं ताभ्यां फलं स्मृतम् ॥ २६ ॥&lt;br&gt;&#xA;एको दानानि सर्वाणि प्रयच्छति द्विजातये ॥&lt;br&gt;&#xA;एकः पश्यति मामत्र समं ताभ्यां फलं स्मृतम् ॥ २७ ॥&lt;br&gt;&#xA;एको व्रतानि सर्वाणि कुरुते मृगलाञ्छन ॥&lt;br&gt;&#xA;अन्यः पश्यति मामत्र समं ताभ्यां फलं स्मृतम्॥ २८॥&lt;br&gt;&#xA;एकस्तीर्थानि कुरुते जपजाप्यानि भूरिशः ॥&lt;br&gt;&#xA;अन्यः पश्यति मामत्र फलं ताभ्यां समं स्मृतम् ॥ २९ ॥&lt;br&gt;&#xA;एको ज्ञानादियोगेन मुमुक्षुर्जायते ध्रुवम्॥&lt;br&gt;&#xA;अन्यः पश्यति मामत्र फलं ताभ्यां समं स्मृतम्॥7.1.24.३॥।&lt;br&gt;&#xA;एकस्तु भृगुपातेन याति मृत्युं निशाकर॥&lt;br&gt;&#xA;अन्यः पश्यति मामत्र समं ताभ्यां फलं स्मृतम् ॥ ३१ ॥&lt;br&gt;&#xA;एकः स्नाति सदा माघं प्रयागे नरसत्तमः ॥&lt;br&gt;&#xA;अन्यः पश्यति मामत्र फलं ताभ्यां समं स्मृतम् ३२ ॥&lt;br&gt;&#xA;एकः पिण्डप्रदानं च पितृतीर्थे समाचरेत् ॥&lt;br&gt;&#xA;अन्यः पश्यति मामत्र फलं ताभ्यां समं स्मृतम् ॥ ३३ ॥&lt;br&gt;&#xA;गोसहस्रप्रदो ह्येको ब्राह्मणे वेदपारगे॥&lt;br&gt;&#xA;एकः पश्यति मामत्र फलं ताभ्यां समं स्मृतम् ॥ ३४ ॥&lt;br&gt;&#xA;पञ्चाग्निं साधयेदेको ग्रीष्मकाले सुदारुणे ॥&lt;br&gt;&#xA;एकः पश्यति मामत्र फलं ताभ्यां समं स्मृतम् ॥ ३५ ॥&lt;br&gt;&#xA;स्नातः सोमग्रहे चन्द्र सोमवारे च भक्तितः ॥&lt;br&gt;&#xA;यो मां पश्यति सर्वेषामेतेषां लभते फलम् ॥ ३६ ॥&lt;br&gt;&#xA;सरस्वती समुद्रश्च सोमः सोमग्रहस्तथा ॥&lt;br&gt;&#xA;दर्शनं सोमनाथस्य सकाराः पञ्च दुर्ल्लभाः ॥ ३७ ॥&lt;br&gt;&#xA;नैरन्तर्येण षण्मासान्विधिना यः प्रपूजयेत् ॥&lt;br&gt;&#xA;पुण्यं तदेव सफलं लभते विषुवार्चनात् ॥ ३८ ॥&lt;br&gt;&#xA;एतदेव तु विज्ञेयं ग्रहणे चोत्तरायणे ॥&lt;br&gt;&#xA;सङ्क्रान्तिदिनच्छिद्रेषु षडशीतिमुखेषु च ॥ ३९ ॥&lt;br&gt;&#xA;मासैश्चतुर्भिर्यत्पुण्यं विधिनाऽऽपूज्य शङ्करम् ॥&lt;br&gt;&#xA;कार्त्तिक्यां स लभेत्पुण्यं चैत्र्यां तद्द्विगुणं स्मृतम् ॥&lt;br&gt;&#xA;पुण्यमेतत्तु फाल्गुन्यामाषाढ्यामेवमेव तु ॥ 7.1.24.४० ॥&lt;br&gt;&#xA;एको दद्याद्गवां लक्षं दोग्ध्रीणां वेदपारगे ॥&lt;br&gt;&#xA;एको ममार्चयेल्लिङ्गं तस्य पुण्यं ततोऽधिकम् ॥ ४१ ॥&lt;br&gt;&#xA;मासेमासे च योऽश्नीयाद्यावज्जीवं सुरेश्वरि ॥&lt;br&gt;&#xA;यश्चार्च्चयेत्सकृल्लिङ्गं सममेतन्न संशयः ॥ ४२ ॥&lt;br&gt;&#xA;तपःशीलगुणोपेते पात्रे वेदस्य पारगे ॥&lt;br&gt;&#xA;सुवर्णकोटिं यद्दत्त्वा तत्फलं कुसुमेन तु ॥ ४३ ॥&lt;br&gt;&#xA;अर्कपुष्पेऽपि चैकस्मिञ्छिवाय विनिवेदिते ॥&lt;br&gt;&#xA;दश दत्त्वा सुवर्णानि यत्फलं तदवाप्नुयात् ॥ ४४ ॥&lt;br&gt;&#xA;अर्कपुष्पसहस्रेभ्यः करवीरं विशिष्यते ॥&lt;br&gt;&#xA;करवीर सहस्रेभ्यो द्रोणपुष्पं विशिष्यते ॥ ४५ ॥&lt;br&gt;&#xA;द्रोणपुष्पसहस्रेभ्यो ह्यपामार्गं विशिष्यते ॥&lt;br&gt;&#xA;अपामार्गसहस्रेभ्यः कुशपुष्पं विशिष्यते ॥&lt;br&gt;&#xA;कुशपुष्प सहस्रेभ्यः शमीपुष्पं विशिष्यते ॥ ४६ ॥&lt;br&gt;&#xA;शमीपुष्पं बृहत्याश्च कुसुमं तुल्यमुच्यते ॥&lt;br&gt;&#xA;करवीरसमा ज्ञेया जातीविजयपाटलाः ॥ ४७ ॥&lt;br&gt;&#xA;श्वेतमन्दार कुसुमं सितम्पद्मसमं भवेत् ॥&lt;br&gt;&#xA;नागचम्पकपुन्नागधत्तूरकुसुमं स्मृतम् ॥ ४८ ॥&lt;br&gt;&#xA;केतकीजातिमुक्तं च कन्दयूथीमदन्तिकाः ॥&lt;br&gt;&#xA;शिरीषसर्जजम्बूककुसुमानि विवर्ज्जयेत् ॥ ४९ ॥&lt;br&gt;&#xA;आकुलीकुसुमं पत्रं करञ्जेन्द्रसमुद्भवम् ॥&lt;br&gt;&#xA;बिभीतकानि पुष्पाणि कुसुमानि विवर्ज्जयेत् ॥ 7.1.24.५० ॥&lt;br&gt;&#xA;कनकानि कदम्बानि रात्रौ देयानि शङ्करे ॥&lt;br&gt;&#xA;देवशेषाणि पुष्पाणि दिवा रात्रौ च मल्लिका ॥ ५१ ॥&lt;br&gt;&#xA;प्रहरं तिष्ठते मल्ली करवीरमहर्निशम् ॥&lt;br&gt;&#xA;कीटकेशापविद्धानि रात्रौ पर्युषितानि च ॥ ५२ ॥&lt;br&gt;&#xA;स्वयं पतितपुष्पाणि त्यजेदुपहतानि च ॥&lt;br&gt;&#xA;तुलसी शतपत्रं च गन्धारी दमनस्तथा ॥ ५३ ॥&lt;br&gt;&#xA;सर्वासां पत्रजातीनां श्रेष्ठो मरुबकः स्मृतः ॥&lt;br&gt;&#xA;एतैः पुष्पविशेषैस्तु पूज्यः सोमेश्वरः सदा ॥ ५४ ॥&lt;br&gt;&#xA;यात्रायाः फलमाप्नोति स्वर्गलोके महीयते॥&lt;br&gt;&#xA;एतावदुक्त्वा वचनं तत्रैवान्तरधीयत ॥ ५५ ॥&lt;br&gt;&#xA;चन्द्रमा यक्ष्मणा मुक्तः स्वस्थाननिरतोऽभवत् ॥&lt;br&gt;&#xA;आहूय विश्वकर्माणं प्रासादं पर्यकल्पयत् ॥&lt;br&gt;&#xA;शुद्धस्फटिकसङ्काशं गोक्षीरधवलोज्ज्वलम् ॥ ५६ ॥&lt;br&gt;&#xA;प्रासादं मेरुनामानं हेमप्राकारतोरणम् ॥&lt;br&gt;&#xA;चतुर्दशान्ये परितः प्रासादाः परिकल्पिताः ॥&lt;br&gt;&#xA;तेषां नामानि वक्ष्यामि प्रत्येकं तानि मे शृणु ॥ ५७ ॥&lt;br&gt;&#xA;केसरी सर्वतोभद्रो नदनो नन्दिशालकः ॥&lt;br&gt;&#xA;नन्दीशो मन्दरश्चैव श्रीवृक्षो ह्यमृतोद्भवः ॥ ५८ ॥&lt;br&gt;&#xA;हिमवान्हेमकूटश्च कैलासः पृथिवीजयः ॥&lt;br&gt;&#xA;इन्द्रनीलो महानीलो भूधरो रत्नकूटकः ॥ ५९ ॥&lt;br&gt;&#xA;वैडूर्यः पद्मरागश्च वज्रको मुकुटोज्ज्वलः ॥&lt;br&gt;&#xA;ऐरावतो राजहंसो गरुडो वृषभस्तथा ॥ 7.1.24.६० ॥&lt;br&gt;&#xA;मेरुः प्रासादराजा च देवानामालयो हि सः ॥&lt;br&gt;&#xA;आदौ पञ्चाण्डको ज्ञेयः केसरीनामतः स्थितः ॥ ६१ ॥&lt;br&gt;&#xA;चतुर्थांशा च तद्वृद्धिर्यावन्मेरुः प्रकीर्तितः ॥ ६२ ॥&lt;br&gt;&#xA;एवं पृथक्कारयित्वा प्रासादांश्च चतुर्दश ॥&lt;br&gt;&#xA;ब्रह्मादीनां देवतानां समीपस्थानवासिनाम् ॥ ६३ ॥&lt;br&gt;&#xA;दश चान्यान्भूधरादीन्वृषभान्तान्वरानने ॥&lt;br&gt;&#xA;आदौ कपर्द्दिनं कृत्वा प्रासादान्पर्यकल्पयत् ॥ ६४ ॥&lt;br&gt;&#xA;मेरुः प्रासादराजो वै स तु सोमेश्वरे कृतः ॥&lt;br&gt;&#xA;त्रेतायुगे तु दशमे मनोवैर्वस्वतस्य च ॥ ६५ ॥&lt;br&gt;&#xA;कारयित्वा मण्डपांश्च प्रतिष्ठाप्य यथाविधि ॥&lt;br&gt;&#xA;नदानां तु शतं कृत्वा वापीकूप सहस्रकम् ॥ ६६ ॥&lt;br&gt;&#xA;गृहाणां तु सहस्राणि दीनानाथाश्रयाणि च ॥&lt;br&gt;&#xA;कारयित्वा विधानेन विप्रेभ्यः प्रददौ पृथक् ॥ ६७ ॥&lt;br&gt;&#xA;निवेश्य नगरं सोमः श्रीसोमेश्वरसन्निधौ ॥&lt;br&gt;&#xA;स्वकर्मणां प्रचारार्थमथाभ्यर्थयत द्विजान् ॥ ६८ ॥&lt;br&gt;&#xA;सोमोऽस्मि भवतां राजा प्रसादात्परमेष्ठिनः ॥&lt;br&gt;&#xA;तथापि विनयेनैव भक्त्यां विज्ञापयामि वः ॥ ६९ ॥&lt;br&gt;&#xA;धनं हिरण्यरत्नादि धान्यं व्रीहियवादिकम् ॥&lt;br&gt;&#xA;गोमहिष्यादिपशवो वस्त्राणि विविधानि च ॥ ॥ 7.1.24.७० ॥&lt;br&gt;&#xA;कदलीनालिकेराणि ताम्बूलीपूगमालिनः ॥&lt;br&gt;&#xA;मनोऽभिरामचरमा आरामाः परितः स्थिताः ॥ ७१ ॥&lt;br&gt;&#xA;जम्बूद्वीपाधिपाः सर्वे भवतामत्रवासि नाम्॥&lt;br&gt;&#xA;आदेशं च करिष्यन्ति शिरस्याधाय शोभनम् ॥७२॥&lt;br&gt;&#xA;द्वीपान्तरादागतैश्च कर्पूरागुरुचन्दनैः ॥&lt;br&gt;&#xA;अन्यैश्च विविधैर्द्रव्यैः सम्पूर्णा भवतां गृहाः ॥७३॥&lt;br&gt;&#xA;पण्यानां शतसङ्ख्यानां व्यवहारनिदर्शिनः ॥&lt;br&gt;&#xA;ब्रह्मोत्तराणि तन्वन्ति वणिजो लाभकाङ्क्षिणः ॥ ७४ ॥&lt;br&gt;&#xA;भवत्सु भृत्यभावेन वर्त्तमाना हितैषिणः ॥&lt;br&gt;&#xA;ते चान्ये च तथा पौरा नावसीदन्ति कर्हिचित् ॥ ७५ ॥&lt;br&gt;&#xA;एवं सम्पूर्णविभवैर्भवद्भिः श्रेयसे मम ॥&lt;br&gt;&#xA;क्रतुक्रिया वितन्यन्तां विधिवद्भूरिदक्षिणाः ॥ ७६ ॥&lt;br&gt;&#xA;ब्रह्मादीनि च सर्वाणि प्रवर्तन्तामहर्निशम् ॥&lt;br&gt;&#xA;दीनान्धकृपणादीनां क्रियतामार्तिनाशनम् ॥ ७७ ॥&lt;br&gt;&#xA;अभ्यागतानामौचित्यादातिथ्यं च विधीयताम्॥&lt;br&gt;&#xA;तीर्थयात्राप्रसङ्गेन समेतानां महात्मनाम् ॥ ७८ ॥&lt;br&gt;&#xA;ब्रह्मर्षीणामाश्रमेषु दीयतामाश्रयाः सदा ॥&lt;br&gt;&#xA;मयात्र स्थापितं लिङ्गं सर्वकालं दृढव्रताः ॥ ७९ ॥&lt;br&gt;&#xA;पवित्रैरुपचारैश्च पूजयन्तु द्विजोत्तमाः ॥&lt;br&gt;&#xA;अष्टौ प्रमाणपुरुषाः पौराणां कार्यदर्शिनः ॥ 7.1.24.८० ॥&lt;br&gt;&#xA;व्यवहारानवेक्षध्वं स्मृत्याचारविशारदाः ॥&lt;br&gt;&#xA;व्यवस्थां मत्कृतामेतां भवन्तोऽत्र द्विजोत्तमाः ॥ ८१॥&lt;br&gt;&#xA;धारयन्तु महात्मानो दिग्गजा इव मेदिनीम् ॥&lt;br&gt;&#xA;एवं प्रभुत्वमास्थाय स्थानेऽस्मिञ्छिवशालिनि ॥८२॥&lt;br&gt;&#xA;श्रुतिस्मृतिपुराणोक्तान्धर्मानाचरत द्विजाः ॥&lt;br&gt;&#xA;निशम्य सोमस्य वचो विनीतमिति ते द्विजाः ॥ ८३ ॥&lt;br&gt;&#xA;उवाच कौशिकस्तेषु गोत्राणां प्रथमो द्विजः ॥&lt;br&gt;&#xA;साधूपदिष्टमस्माकं द्विजराजेन सर्वथा ॥८४॥&lt;br&gt;&#xA;सर्वमेतत्करिष्यामः किन्तु किञ्चिन्निशामय ॥&lt;br&gt;&#xA;नियोगतः पूजयतां शिवनिर्माल्यसेविनाम् ॥ ॥ ८५ ॥&lt;br&gt;&#xA;पातित्यं जायतेऽस्माकं श्रुतिस्मृतिविगर्हितम् ॥&lt;br&gt;&#xA;श्रुतिस्मृती हि रुद्रस्य यस्मादाज्ञाद्वयं महत् ॥ ८६ ॥&lt;br&gt;&#xA;कस्तदुल्लङ्घयेन्मूढः प्राणैः कण्ठग तैरपि ॥ ८७ ॥&lt;br&gt;&#xA;अष्टमूर्तेः पुनर्मूर्त्तावग्नौ देवमुखे मखान् ॥&lt;br&gt;&#xA;कुर्वाणाः श्रुतिमार्गेण प्रीणयामोऽखिलं जगत् ॥ ८८ ॥&lt;br&gt;&#xA;जगद्भगवतो रूपं व्यक्तमेत त्पुरद्विषः ॥&lt;br&gt;&#xA;मिथो विभिन्नमित्येतदभिन्नं पुनरीश्वरात् ॥ ८९ ॥&lt;br&gt;&#xA;अग्नौ प्रास्ताहुतिः सम्यगादित्यमुपतिष्ठते ॥&lt;br&gt;&#xA;आदित्याज्जायते वृष्टिर्वृष्टेरन्नं ततः प्रजाः ॥ 7.1.24.९० ॥&lt;br&gt;&#xA;श्रुतिस्मृतिपुराणादिसदभ्यासप्रसङ्गिनाम् ॥&lt;br&gt;&#xA;तत्तदर्थेषु पुण्यार्थं प्रवृत्ताखिलकर्मणाम् ॥ ९१ ॥&lt;br&gt;&#xA;अस्माकमवकाशोऽपि विरलो लिङ्ग पूजने ॥&lt;br&gt;&#xA;रुद्रजाप्यैर्महायज्ञैर्यजानाश्चैवमीश्वरम् ॥ ९२ ॥&lt;br&gt;&#xA;यथाक्षणं यथाकालं लिङ्गं वेदमुपास्महे ॥&lt;br&gt;&#xA;यत्तु तेऽभिमतं सोम श्रीसोमेश्वरपूजनम् ॥&lt;br&gt;&#xA;तच्च सम्पादयिष्यामः सविशेषं महामते ॥ ९३ ॥&lt;br&gt;&#xA;येन त्वदीप्सितं सिध्येत्तमुपायं निशामय ॥&lt;br&gt;&#xA;गौरीशङ्करसंवादं श्रुत्वा भगवतो मुखात् ॥ ९४ ॥&lt;br&gt;&#xA;नारदः प्राह नः पूर्वं कथयामस्तमेव ते ॥&lt;br&gt;&#xA;ब्रह्मदेवद्विषः पूर्वं शतशो दैत्यदानवाः ॥&lt;br&gt;&#xA;तपोभिरुग्रैर्विविधैः शङ्करं प्रतिपेदिरे ॥ ९५ ॥&lt;br&gt;&#xA;तेषामत्युग्रतपसामनन्यासक्तचेतसाम् ॥&lt;br&gt;&#xA;प्रसादमीश्वरश्चक्रे कारुण्यामृतसागरः ॥ ९६ ॥&lt;br&gt;&#xA;स हि त्रिभुवनस्वामी देवदेवो महेश्वरः ॥&lt;br&gt;&#xA;अपेक्षते वरं दातुं भक्तिमेवानपायिनीम् ॥ ९७ ॥&lt;br&gt;&#xA;ददौ स भुवनैश्वर्य्यप्रायानभिमतान्वरान् ॥&lt;br&gt;&#xA;तेषां भक्त्यैव सन्तुष्टो देवब्रह्मद्विषामपि ॥ ९८ ॥&lt;br&gt;&#xA;ब्रह्मणा विष्णुना चापि यस्यान्तो नाधिगम्यते ॥&lt;br&gt;&#xA;तस्यातर्क्यप्रभावस्य को नु वेदाशयं प्रभोः ॥ ९९ ॥&lt;br&gt;&#xA;दुर्वृत्तेभ्योऽपि दैत्येभ्यस्तपोभिर्वरदायिनम् ॥&lt;br&gt;&#xA;पप्रच्छ स्वच्छ्हृदया पार्वती परमेश्वरम् ॥ 7.1.24.१०० ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;भगवन्प्रसादं ते प्राप्य धृष्यन्तो भुवनत्रयम् ॥&lt;br&gt;&#xA;उपद्रवन्तीन्द्रमुखान्देवान्सङ्क्षोभयन्ति च ॥ १०१ ॥&lt;br&gt;&#xA;वरं ददासि किं तेषां तादृशानां दुरात्मनाम् ॥&lt;br&gt;&#xA;जगतः स्वस्तये येषां न मनागपि चेष्टितम् ॥ १०२॥&lt;br&gt;&#xA;त्वया दत्तवरानेतान्दिव्यान्भोगोपभोगिनः ॥&lt;br&gt;&#xA;अवधीर्य तवैश्वर्यं कथं विष्णुर्निहन्ति च ॥ १०३ ॥&lt;br&gt;&#xA;हतानां च पुनस्तेषां का गतिः स्याद्वद प्रभो ॥ १०४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;सात्त्विका राजसाश्चैव तामसाश्चेति वै त्रिधा ॥&lt;br&gt;&#xA;भवन्ति लोकास्तेष्वेते तमःप्राया दुरासदाः ॥ १०५ ॥&lt;br&gt;&#xA;सुरैः सह स्पर्धमानास्तपोभिरपि तामसैः ॥&lt;br&gt;&#xA;मां भजन्ते मुहुर्मोहाज्जगदुत्सादनोद्यताः ॥ १०६ ॥&lt;br&gt;&#xA;वरं ददामि यत्तेषां भक्तिस्तत्र तु कारणम् ॥&lt;br&gt;&#xA;अहं हि भक्त्या सुग्राह्यो नात्र कार्या विचारणा ॥ ॥१०७॥&lt;br&gt;&#xA;तपोनुरूपानासाद्य वरांस्ते पापकारिणः ॥&lt;br&gt;&#xA;विष्णुना यन्निहन्यते तच्च देवि निबोध मे॥१०८॥&lt;br&gt;&#xA;अहं हरिश्च यद्भिन्नौ गुणभागोऽत्र कारणम् ॥&lt;br&gt;&#xA;परमार्थादभिन्नौ च रहस्यं परमं ह्यदः॥१०९॥&lt;br&gt;&#xA;आराध्याराधकादिश्च भेदः सामान्य एव नौ॥&lt;br&gt;&#xA;तथा ह्यहमिमां गङ्गां विष्णोः पादाग्रनिःसृताम्॥7.1.24.११॥।&lt;br&gt;&#xA;वहामि शिरसा भक्त्या त्वदीक्षाशङ्कितोऽपि सन् ॥&lt;br&gt;&#xA;अपि विष्णुस्त्रिभुवनं परित्रातुं व्यवस्थया ॥१११॥&lt;br&gt;&#xA;मामुपास्य चिरं लेभे चक्रं दुष्टनिबर्हणम्॥&lt;br&gt;&#xA;त्वां च तस्य महामायामप्रमेयात्मनो हरेः ॥ ११२॥&lt;br&gt;&#xA;आराधयामि तद्भक्त्या त्रिजगजन्मकारणम् ॥&lt;br&gt;&#xA;शिरस्याधाय चान्यां मे शक्तिरूपां तथा हरिः ॥११३॥&lt;br&gt;&#xA;अजोऽपि जन्मान्यासाद्य लोकरक्षां करोति वै ॥&lt;br&gt;&#xA;हन्तुं हिरण्यकशिपुं नरसिंहवपुश्च सः ॥११४॥&lt;br&gt;&#xA;जगज्जिघांसुः शमितो मया शरभ रूपिणा ॥&lt;br&gt;&#xA;मां च बाणपरित्राणे त्रिशूलोद्यमकारिणम् ॥ ११५ ॥&lt;br&gt;&#xA;मानुष्येऽप्यवतारेऽसौ स्तम्भयित्वा स लीलया ॥&lt;br&gt;&#xA;प्रभावं महिमानं च वर्द्धयन्मामकं हरिः ॥&lt;br&gt;&#xA;वरिवस्यति मां नित्यमन्तरात्मापि मे विभुः ॥ ११६ ॥&lt;br&gt;&#xA;अथाहं परमात्मानमेनमाद्यन्तवर्जितम् ॥&lt;br&gt;&#xA;ध्यानयोगैः समाधौ च भावयामि निरन्तरम् ॥ ११७ ॥&lt;br&gt;&#xA;तदेवं नावयोर्भेदो विद्यते पारमार्थिकः ॥&lt;br&gt;&#xA;भेदं च तारतम्यं च मूढा एव वितन्वते ॥ ११९ ॥&lt;br&gt;&#xA;वैष्णवं रूपमास्थाय दुर्वृत्तान्हन्मि तानहम् ॥&lt;br&gt;&#xA;गतिं च तेषामधुना महेश्वरि निशामय ॥ ११९ ॥&lt;br&gt;&#xA;मयि भक्त्यवसाने तु हरेः सन्दर्शनेन च ॥&lt;br&gt;&#xA;क्रोधदर्पाभिभूतत्वान्न मुक्तिं प्राप्नुवन्ति ते ॥ 7.1.24.१२० ॥&lt;br&gt;&#xA;आवयोस्तु प्रभावेन ते पुनर्द्धौतकल्मषाः ॥&lt;br&gt;&#xA;ब्रह्मर्षीणां कुले जन्म सम्प्राप्ता मुक्तिहेतुकम् ॥ १२१ ॥&lt;br&gt;&#xA;ब्रह्मचारिव्रता दूर्ध्वं योगं पाशुपतं श्रिताः ॥&lt;br&gt;&#xA;प्राचीनकर्मसंस्कारात्ते पुनर्मामुपासते ॥ १२२ ॥&lt;br&gt;&#xA;भक्तियोगेन चास्थाय व्रतं पाशुपतादिकम् ॥&lt;br&gt;&#xA;श्मशानवासिनो नग्ना अपरे चैकवाससः ॥ १२३ ॥&lt;br&gt;&#xA;भिक्षाभुजो भूतिभृतो मल्लिङ्गान्यर्च्चयन्ति ते ॥&lt;br&gt;&#xA;तथा मदेकाग्रधियो मद्ध्यानैकदृढव्रताः ॥ १२४ ॥&lt;br&gt;&#xA;ये त्वामपि नमस्यन्ति जगतां मम चेश्वरीम्॥&lt;br&gt;&#xA;देहावसानयोगेन मुक्तिं तेषां ददाम्यहम् ॥ १२५ ॥&lt;br&gt;&#xA;सारूप्यसालोक्यमयीं मय्यावेशितचेतसाम् ॥&lt;br&gt;&#xA;सायुज्यमुक्तये नायं योगः पाशुपतो यतः ॥&lt;br&gt;&#xA;स्मृत्याचारेण मुनिभिः स सद्भिस्तेन गर्हितः ॥ १२६ ॥&lt;br&gt;&#xA;॥ द्विजा ऊचुः ॥ ॥&lt;br&gt;&#xA;तीर्थयात्राप्रसङ्गेन तानि होपगतान्द्विजान् ॥&lt;br&gt;&#xA;स्वमानमुपनेष्यामो भक्त्यावर्ज्जितमानसान् ॥ १२७ ॥&lt;br&gt;&#xA;शुचिभिक्षान्नकौपीनकमण्डल्वादिसत्कृताः ॥&lt;br&gt;&#xA;अनन्यकार्य्याः सततमिहागत्य तपस्विनः ॥ १२८ ॥&lt;br&gt;&#xA;भवत्प्रदत्तैर्विविधैरुपहारैरतन्द्रिताः ॥&lt;br&gt;&#xA;तत्त्वतस्तत्त्वसङ्ख्यास्ते शिवधर्मैकतत्पराः ॥ १२९ ॥&lt;br&gt;&#xA;श्रीसोमेश्वरमभ्यर्च्य तव श्रेयोऽभिवर्द्धकाः ॥&lt;br&gt;&#xA;मुक्तिमन्ते गमिष्यन्ति देवस्यातिसुदुर्ल्लभाम्॥ 7.1.24.१३० ॥&lt;br&gt;&#xA;ततोऽन्येऽथ ततोऽप्यन्ये ततश्चान्ये तपोधना ॥&lt;br&gt;&#xA;परीक्षितास्तु तेऽस्माभिर्भवितारो निशापते ॥ १३१ ॥&lt;br&gt;&#xA;॥ द्विजा ऊचुः ॥ ॥&lt;br&gt;&#xA;इत्याह भगवान्देव्या पृष्टः स च त्रिलोचनः ॥&lt;br&gt;&#xA;तत्रैव नारदः सर्वं संवादं शिवयेरितम्(?)॥ १३२ ॥&lt;br&gt;&#xA;श्रुत्वा नः कथयामास कथां गोष्ठीषु पृच्छताम्॥&lt;br&gt;&#xA;तव चास्माभिरधुना सर्वमेतदुदीरितम् ॥ १३३ ॥&lt;br&gt;&#xA;एवमुक्तस्तु तैः प्रीतः सोमः स्वभवनं ययौ ॥&lt;br&gt;&#xA;तदाज्ञया च तत्सर्वं यथोक्तं तेऽपि कुर्वते ॥ १३४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;एवं प्रभावो देवेशः सोमेशः पापनाशनः ॥&lt;br&gt;&#xA;केनोपायेन तुष्येत व्रतेन नियमेन वा ॥ १३५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;कथयामि स्फुटं धर्म्मं मानुषाणां हिताय वै ॥&lt;br&gt;&#xA;स येन तुष्यते देवः शृणु त्वं सुरसुन्दरि ॥ १३६ ॥&lt;br&gt;&#xA;नित्योपवासनक्तानि व्रतानि विविधानि च ॥&lt;br&gt;&#xA;तीर्थे दानानि सर्वाणि पात्रे दत्तान्यशेषतः ॥ १३७ ॥&lt;br&gt;&#xA;तपश्च तप्तं तेनैव स्नातं तेनैव पुष्करे ॥&lt;br&gt;&#xA;केदारे तु जलं तेन गत्वा पीतं तु निश्चितम् ॥ १३८ ॥&lt;br&gt;&#xA;तेन दृष्टं वरारोहे ज्योतिर्लिङ्गं महाप्रभम् ॥&lt;br&gt;&#xA;सोमवारव्रतं दिव्यं येन चीर्णं तु संश्रये ॥ १३९ ॥&lt;br&gt;&#xA;किमन्यैर्बहुभिर्दानैर्दत्तैः पात्रेषु सुन्दरि ॥ 7.1.24.१४० ॥&lt;br&gt;&#xA;पूजितं येन भावेन सोमवारदिनाष्ट कम् ॥&lt;br&gt;&#xA;तेन सर्वं कृतं देवि चीर्णं तत्र महाव्रतम् ॥ १४१ ॥&lt;br&gt;&#xA;इतिहासमिमं पूर्वं कथयामि तव प्रिये ॥&lt;br&gt;&#xA;यथावृत्तं महादेवि सोमवारव्रतं प्रति ॥ १४२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;कैलासस्य महेशानि उत्तरे च व्यवस्थिता॥&lt;br&gt;&#xA;निषधोपरि विस्तीर्णा पुरी नाम स्वयम्प्रभा ॥ ॥ १४३ ॥&lt;br&gt;&#xA;नानारत्नसुशोभाढ्या नानागन्धर्वसङ्कुला ॥&lt;br&gt;&#xA;सर्वावयवसम्पूर्णा शक्रस्येवामरावती ॥ १४४ ॥&lt;br&gt;&#xA;घनवाहननामा च गन्धर्वस्तत्र तिष्ठति ॥&lt;br&gt;&#xA;भुङ्क्ते तत्र महाभोगान्देवैरपि सुदुर्लभान् ॥ १४५ ॥&lt;br&gt;&#xA;नवयौवनसंयुक्ता भार्या तस्य मनोहरा ॥&lt;br&gt;&#xA;प्रौढवाक्या सुशीला च पीनोन्नतपयोधरा ॥ १४६ ॥&lt;br&gt;&#xA;तया सार्द्धं तु सम्भोगान्भुङ्क्ते गन्धर्वनायकः ॥&lt;br&gt;&#xA;उत्पन्ना तस्य कालेन पुत्री पुत्राष्टकोपरि ॥ १४७ ॥&lt;br&gt;&#xA;सर्वावयवसम्पन्ना सर्वविज्ञानवेदिनी ॥&lt;br&gt;&#xA;गन्धर्वसेना विख्याता नाम्ना सा परमेश्वरि ॥ १४८ ॥&lt;br&gt;&#xA;कन्यानां तु सहस्रेषु प्रवरा रूपशालिनी ॥&lt;br&gt;&#xA;कौतूहलेन सा पित्रा प्रोक्ता क्रीडस्व भामिनि ॥ १४९ ॥&lt;br&gt;&#xA;उद्याने रमणीयेऽत्र नानाद्रुमलताकुले ॥&lt;br&gt;&#xA;वृक्षैरनेकैः सङ्कीर्णे फलपुष्पसमन्विते ॥ 7.1.24.१५० ॥&lt;br&gt;&#xA;एवं सा रमते नित्यं कन्यापरिवृता सदा ॥&lt;br&gt;&#xA;एवं दृष्ट्वा क्रीडमाना माता भर्तारमब्रवीत् ॥१५१ ॥&lt;br&gt;&#xA;जीवितं निष्फलं स्वामिन्मम ते सह बान्धवैः ॥&lt;br&gt;&#xA;यस्येदृशी गृहे कन्या तिष्ठते भर्तृवर्ज्जिता ॥ १५२ ॥&lt;br&gt;&#xA;इत्युक्तः स तु गन्धर्वो भार्यां वचनमब्रवीत् ॥&lt;br&gt;&#xA;अन्वेषयामि भर्त्तारं पुत्र्यर्थे तु मनोहरम् ॥ १५३ ॥&lt;br&gt;&#xA;इत्युक्त्वाऽऽह्वाप यामास पुत्रीं तां घनवाहनः ॥&lt;br&gt;&#xA;आहूता पितृमातृभ्यां त्वरिताऽऽगत्य सुन्दरि ॥ १५४ ॥&lt;br&gt;&#xA;अनुक्रमेण सर्वेषां पतिता पादयोः शुभा ॥&lt;br&gt;&#xA;आदेशं देहि मे तात कि नु कार्यं मयाऽऽधुना ॥ १५५ ॥&lt;br&gt;&#xA;उक्तं च घनवाहेन हर्षितेन वचस्ततः ॥&lt;br&gt;&#xA;हे पुत्रि तव यः कश्चिद्वरः सम्प्रति रोचते ॥&lt;br&gt;&#xA;दिव्यं द्रक्ष्ये त्वत्सदृशं गन्धर्वाणां शिरोमणिम् ॥ १५६ ॥&lt;br&gt;&#xA;इत्युक्ता क्रोधताम्राक्षी पितरं वाक्यमब्रवीत् ॥&lt;br&gt;&#xA;मम रूपस्य कोट्यंशे किं कोप्यस्ति जगत्त्रये ॥&lt;br&gt;&#xA;तच्छ्रुत्वा चाद्भुतं वाक्यं पिता माता च मोहितौ॥ १५७ ॥&lt;br&gt;&#xA;सर्वे विषादमापन्ना बान्धवाश्च परे जनाः ॥&lt;br&gt;&#xA;अशोभनमिदं वाक्यं कन्यया यत्प्रभाषितम् ॥&lt;br&gt;&#xA;इत्युक्त्वा तु गताः सर्वे जननीजनबान्धवाः ॥ १५८ ॥&lt;br&gt;&#xA;सा तत्रैव महोद्याने रमते सखिसंयुता ॥&lt;br&gt;&#xA;हिण्डोलके समारूढा वसन्ते मासि भामिनि॥ ॥ १५९ ॥&lt;br&gt;&#xA;तावद्दिव्यविमानस्थः शिखण्डी गणनायकः ॥&lt;br&gt;&#xA;गच्छन्खे ददृशे कन्यां रूपौदार्य्यसमाकुलाम् ॥ 7.1.24.१६० ॥&lt;br&gt;&#xA;गीतवाद्येन नृत्येन रमतीं दुदुभिस्वनैः ॥&lt;br&gt;&#xA;स माध्याह्निकसन्ध्यायामवतीर्य विमानतः ॥ १६१ ॥&lt;br&gt;&#xA;क्रीडमानोऽप्सरोभिस्तु तत्रोद्याने स्थितस्ततः ॥&lt;br&gt;&#xA;शुश्राव वाक्यं कन्याया गन्धर्वदुहितुस्तदा ॥ १६२ ॥&lt;br&gt;&#xA;न कोऽपि सदृशो लोके मम रूपेण दृश्यते ॥&lt;br&gt;&#xA;देवो वा दानवो वापि कोट्यंशे मम रूपतः ॥ १६३ ॥&lt;br&gt;&#xA;इति वाक्यं ततः श्रुत्वा गणः क्रोधसमन्वितः ॥&lt;br&gt;&#xA;शशाप तां सुचार्वङ्गीं साहङ्कारां गणेश्वरः ॥ १६४ ॥&lt;br&gt;&#xA;॥ गण उवाच ॥ ॥&lt;br&gt;&#xA;मां दृष्ट्वा यद्विशालाक्षि रूपसौभाग्यगर्विता ॥&lt;br&gt;&#xA;समाक्षिपसि गन्धर्वान्देवाद्यांश्चैव गर्विता ॥ १६५ ॥&lt;br&gt;&#xA;तस्मात्ते गर्वसंयुक्ते कुष्ठमङ्गे भविष्यति ॥&lt;br&gt;&#xA;श्रुत्वा शापं ततः कन्या भयभीता तपस्विनी ॥ १६६ ॥&lt;br&gt;&#xA;साष्टाङ्गं प्रणिपत्याथानुग्रहार्थमयाचत ॥&lt;br&gt;&#xA;भगवन्मम दीनायाः शापस्यानुग्रहं प्रभो ॥&lt;br&gt;&#xA;प्रयच्छ त्वं महा भाग नैवं कर्त्री पुनः क्वचित् ॥ १६७ ॥&lt;br&gt;&#xA;इत्युक्तस्तव कारुण्याच्छिखण्डी गणनायकः ॥&lt;br&gt;&#xA;अनुग्रहं ददौ तस्या गन्धर्वदुहितुस्तदा ॥ १६८ ॥। ॥&lt;br&gt;&#xA;॥ शिखण्ड्युवाच ॥ ॥&lt;br&gt;&#xA;जातिरूपेण संयुक्तो विद्याहङ्कारसम्पदा ॥&lt;br&gt;&#xA;यो येन गर्वितः प्राणी स तं प्राप्य विनश्यति ॥ १६९ ॥&lt;br&gt;&#xA;तस्माद्गर्वो नैव कार्यो गर्वस्यैतत्फलं स्मृतम् ॥&lt;br&gt;&#xA;शृणुष्वानुग्रहं बाले श्रुत्वा चैवावधारय ॥ 7.1.24.१७०॥&lt;br&gt;&#xA;हिमवद्वनमध्यस्थो गोशृङ्ग ऋषिपुङ्गवः ॥&lt;br&gt;&#xA;करिष्यत्युपकारं स एवमुक्त्वा गतः प्रिये ॥ १७१ ॥&lt;br&gt;&#xA;तावत्सन्ध्या समायाता तत्क्षणाद्भुवनान्तरे ॥ १७२ ॥&lt;br&gt;&#xA;ततो गन्धर्व्वतनया भग्नोत्साहा नतानना ॥&lt;br&gt;&#xA;परित्यज्य वनं रम्यमागता पितुरन्तिके ॥ १७३ ॥&lt;br&gt;&#xA;कथयामास तत्सर्वं कारणं कुष्ठसम्भवम् ॥&lt;br&gt;&#xA;तच्छ्रुत्वा शोकसन्तप्तौ पितरौ विगतप्रभौ ॥ १७४ ॥&lt;br&gt;&#xA;हिमवन्तं गिरिं प्राप्तौ त्वरितौ सुतया सह ॥&lt;br&gt;&#xA;गोशृङ्गस्य ऋषेस्तत्र ददृशाते तथाश्रमम् ॥ १७५ ॥&lt;br&gt;&#xA;तत्र मध्यस्थितं दृष्ट्वा गोशृङ्गमृषिपुङ्गवम् ॥&lt;br&gt;&#xA;प्रणम्य दण्डवद्भूमौ स्तुत्वा स्तोत्रैरनेकधा ॥ १७६ ॥&lt;br&gt;&#xA;उपविष्टोग्रतस्तस्य प्रणिपत्य पुनःपुनः ॥&lt;br&gt;&#xA;प्रोवाच वचनं तत्र पूर्ववृत्तं यथाऽभवत् ॥ १७७ ॥&lt;br&gt;&#xA;कथिते चैव वृत्तान्ते पुनः पप्रच्छ कारणम्॥&lt;br&gt;&#xA;पृष्टे तु कारणे तत्र गन्धर्वः प्रोक्तवांस्तदा ॥ १७८ ॥&lt;br&gt;&#xA;॥ गन्धर्व उवाच ॥ ॥&lt;br&gt;&#xA;दुहितुर्मे शरीरं तु व्याधिकुष्ठेनपीडितम् ॥&lt;br&gt;&#xA;येनोपशमनं याति तत्त्वं कर्त्तुमिहार्हसि ॥ १७९ ॥&lt;br&gt;&#xA;प्रसादं कुरु विप्रर्षे मम दीनस्य साम्प्रतम् ॥&lt;br&gt;&#xA;यथा कुष्ठं शमं याति मम पुत्र्यास्तु कारणम् ॥ ॥ 7.1.24.१८० ॥ ॥&lt;br&gt;&#xA;गोशृङ्ग उवाच ॥ ॥&lt;br&gt;&#xA;भारते तु महातेजास्तिष्ठत्युदधिसन्निधौ ॥&lt;br&gt;&#xA;देवः सोमेश्वरोनाम सर्वदेवनमस्कृतः ॥ १८१ ॥&lt;br&gt;&#xA;क्षणं कृत्वा हि सम्पूज्य एकाहारेण मानवैः ॥&lt;br&gt;&#xA;सर्वव्याधिविनाशाय सर्वकार्यार्थसिद्धये ॥ १८२ ॥&lt;br&gt;&#xA;सोमवारव्रतेनेशं समाराधय शङ्करम् ॥&lt;br&gt;&#xA;एवं कृते व्याधिनाशस्तव पुत्र्या भविष्यति ॥ १८३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इति तद्वचनं श्रुत्वा महर्षेर्भावितात्मनः ॥&lt;br&gt;&#xA;तत्र गन्तुं मनश्चक्रे सोमेशाराधनं प्रति ॥ १८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये श्रीसोमेश्वर वर्णने सोमवारव्रतमाहात्म्यवर्णनन्नाम चतुर्विंशोऽध्यायः ॥ २४ ॥&lt;/p&gt;</description>
    </item>
    <item>
      <title>०२५ गन्धर्वकन्यावृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/025_gandharvakanyAvRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/025_gandharvakanyAvRttAntavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;स गन्धर्वस्तदा देवि आरिराधयिषुर्भवम् ॥&lt;br&gt;&#xA;सोमवारव्रतन्नाम पप्रच्छ मुनिसत्तमम् ॥ १ ॥&lt;br&gt;&#xA;॥ गन्धर्व उवाच ॥ ॥&lt;br&gt;&#xA;कथं सोमव्रतं कार्यं विधानं तस्य कीदृशम् ॥&lt;br&gt;&#xA;कस्मिन्काले च तत्कार्यं सर्वं विस्तरतो वद ॥ २ ॥&lt;br&gt;&#xA;॥ गोशृङ्ग उवाच ॥ ॥&lt;br&gt;&#xA;साधुसाधु महाप्राज्ञ सर्वसत्त्वोपकारकम् ॥&lt;br&gt;&#xA;यन्न कस्यचिदाख्यातं तदद्य कथयामि ते ॥ ३ ॥&lt;br&gt;&#xA;सर्वरोगहरं दिव्यं सर्वसिद्धिप्रदायकम् ॥&lt;br&gt;&#xA;सोमवारव्रतन्नाम सर्वकामफलप्रदम् ॥ ४ ॥&lt;br&gt;&#xA;सर्वकालिकमादेयं वर्णानां शुभकारकम् ॥&lt;br&gt;&#xA;नारी नरैः सदा कार्यं दृष्ट्वादृष्ट्वा फलोदयम् ॥ ५ ॥&lt;br&gt;&#xA;ब्रह्मविष्ण्वादिभिर्देवैः कृतमेतन्महाव्रतम् ॥&lt;br&gt;&#xA;पुनस्तु सोमराजेन दक्षशापहतेन च ॥ ६ ॥&lt;br&gt;&#xA;आराधितोऽनेन शम्भुः शम्भुध्यानपरेण तु ॥&lt;br&gt;&#xA;ततस्तुष्टो महादेवः सोमराजस्य भक्तितः ॥७ ॥&lt;br&gt;&#xA;तेनोक्तं यदि तुष्टोऽसि प्रतिष्ठास्थो निरन्तरम् ॥ ८ ॥&lt;br&gt;&#xA;यावच्चन्द्रश्च सूर्यश्च यावत्तिष्ठन्ति भूधराः ॥&lt;br&gt;&#xA;तावन्मे स्थापितं लिङ्गमुमया सह तिष्ठतु ॥ ९ ॥&lt;br&gt;&#xA;स्थापितं तु तदा तेन प्रार्थयित्वा महेश्वरम् ॥&lt;br&gt;&#xA;आत्मनामाङ्कितं कृत्वा ततो रोगैर्व्यमुच्यत॥ 7.1.25.१० ॥&lt;br&gt;&#xA;ततः शुद्धशरीरोऽसौ गगनस्थो विराजते ॥ ११ ॥&lt;br&gt;&#xA;तदाप्रभृति ये केचित्कुर्वन्ति भुवि मानवाः ॥&lt;br&gt;&#xA;तेऽपि तत्पदमायान्ति विमलाङ्गाश्च सोमवत् ॥ १२ ॥&lt;br&gt;&#xA;अथ किं बहुनोक्तेन विधानं तस्य कीर्त्तये ॥&lt;br&gt;&#xA;यस्मिन्कस्मिंश्च मासे वा शुक्ले सोमस्य वासरे ॥ ॥ १३॥&lt;br&gt;&#xA;दन्तकाष्ठं पुरा ब्राह्मे कृत्वा स्नानं समाचरेत् ॥&lt;br&gt;&#xA;स्वधर्मविहितं कर्म कृत्वा स्थाने मनोरमे ॥ १४ ॥&lt;br&gt;&#xA;सुसमे भूतले शुद्धे न्यस्य कुम्भं सुशोभितम् ॥&lt;br&gt;&#xA;चूतपल्लवविन्यस्ते चन्दनेन सुचित्रिते ॥ १५ ॥&lt;br&gt;&#xA;श्वेतवस्त्रपरीधाने सर्वाभरणभूषिते ॥&lt;br&gt;&#xA;आदौ पात्रे तु सन्न्यस्य आधारसहितं शिवम् ॥ ॥ १६ ॥&lt;br&gt;&#xA;अष्टमूर्त्यष्टकं दिक्षु सोमनाथं सशक्तिकम् ॥&lt;br&gt;&#xA;उमया सहितं तत्र श्वेतपुष्पैश्च पूजयेत् ॥ १७ ॥&lt;br&gt;&#xA;विविधं भक्ष्यभोज्यं च फलं वै बीजपूर कम् ॥&lt;br&gt;&#xA;अनेनैव तु मन्त्रेण सर्वं तत्रैव कारयेत् ॥ १८ ॥&lt;br&gt;&#xA;ओं नमः पञ्चवक्त्राय दशबाहुत्रिनेत्रिणे ॥&lt;br&gt;&#xA;श्वेतं वृषभमारूढ श्वेताभरणभूषित ॥ १९ ॥&lt;br&gt;&#xA;उमादेहार्द्धसंयुक्त नमस्ते सर्वमूर्तये ॥&lt;br&gt;&#xA;अनेनैव तु मन्त्रेण पूजां होमं च कारयेत् ॥ 7.1.25.२० ॥&lt;br&gt;&#xA;कृत्वैवं च दिने रात्रौ पश्यंश्चैवं स्वपेन्नरः ॥&lt;br&gt;&#xA;दर्भशय्या समारूढो ध्यायन्सोमेश्वरं हरम् ॥ २१ ॥&lt;br&gt;&#xA;एवं कृतेऽष्टादशानां कुष्ठानां नाशनं भवेत् ॥&lt;br&gt;&#xA;द्वितीये सोमवारे तु करञ्जं दन्तधावनम् ॥ २२ ॥&lt;br&gt;&#xA;देवं सम्पूजयेत्सूक्ष्मं ज्येष्ठाशक्तिसमन्वितम् ॥&lt;br&gt;&#xA;शतपत्रैः पूजयित्वा मधु प्राश्य यथाविधि ॥ २३ ॥&lt;br&gt;&#xA;नारङ्गं तत्र दत्त्वा तु शेषं पूर्ववदाचरेत् ॥&lt;br&gt;&#xA;एवं कृते द्वितीये तु गोलक्षफलमाप्नुयात् ॥ २४ ॥&lt;br&gt;&#xA;सोमवारे तृतीये तु अपामार्गसमुद्भवम् ॥&lt;br&gt;&#xA;दन्तकाष्ठादिकं कृत्वा त्रिनेत्रं च प्रपूजयेत् ॥ २५ ॥&lt;br&gt;&#xA;फलं च दाडिमं दद्याज्जातीपुष्पैश्च पूजयेत् ॥&lt;br&gt;&#xA;रजन्यामङ्गुरं प्राश्य सिद्धियुक्तं तु पूजयेत् ॥ २६ ॥&lt;br&gt;&#xA;चतुर्थे सोमवारे तु काष्ठमौदुम्बरं स्मृतम् ॥&lt;br&gt;&#xA;पूजयेत्तत्र गौरीशं सूक्ष्मया सहितं तथा ॥ २७ ॥&lt;br&gt;&#xA;नारिकेलफलं दद्याद्दमनेन प्रपूजयेत् ॥&lt;br&gt;&#xA;शर्करां प्राशयेद्रात्रौ जागरं चैव कारयेत् ॥ २८ ॥&lt;br&gt;&#xA;पञ्चमे सोमवारे तु पूजयेच्च गणाधिपम् ॥&lt;br&gt;&#xA;विभूत्या सहितं देवं कुन्दपुष्पैः प्रपूजयेत्॥ २९ ॥&lt;br&gt;&#xA;आश्वत्थं दन्तकाष्ठं च अर्घ्यं वै द्राक्षया तथा ॥&lt;br&gt;&#xA;मोचं च प्राशयेद्रात्रावश्वमेधफलं लभेत् ॥ 7.1.25.३० ॥&lt;br&gt;&#xA;षष्ठे सोमस्य वारे तु सुरूपं नाम पूजयेत् ॥&lt;br&gt;&#xA;कर्पूरं प्राशयेत्तत्र भक्त्या परमया युतः ॥ ३१ ॥&lt;br&gt;&#xA;सप्तमे सोमवारे तु दन्तकाष्ठं च मल्लिका ॥&lt;br&gt;&#xA;सर्वज्ञं पूजयेत्तत्र दीप्तया सहितं तथा ॥ ३२ ॥&lt;br&gt;&#xA;जम्बीरं च फलं दद्याज्जातीपुष्पैश्च पूजयेत् ॥&lt;br&gt;&#xA;लवङ्गं प्राशयेत्तत्र तस्यानन्तफलं भवेत् ॥ ३३ ॥&lt;br&gt;&#xA;अष्टमे सोमवारे तु अमोघायुतमीश्वरम् ॥&lt;br&gt;&#xA;कदलीफलकेनार्घ्यं मरुबकेन पूजयेत् ॥&lt;br&gt;&#xA;रात्रौ तु प्राशयेद्दुग्धमग्निष्टोमफलं लभेत् ॥ ३४ ॥&lt;br&gt;&#xA;गङ्गास्नाने कृते सम्यक्कोटिधा यत्फलं स्मृतम् ॥&lt;br&gt;&#xA;दशहेमसहस्राणां कुरुक्षेत्रे रवेर्ग्रहे ॥ ३५ ॥&lt;br&gt;&#xA;ब्राह्मणे वेदविदुषे यद्दत्त्वा फल माप्नुयात् ॥&lt;br&gt;&#xA;तत्पुण्यं कोटिगुणितमस्मिन्नाचरिते व्रते ॥ ३६ ॥&lt;br&gt;&#xA;गजानां तु शते दत्ते लक्षे च रथवाजिनाम्॥&lt;br&gt;&#xA;तत्फलं कोटिगुणितं सोमवारव्रते कृते ॥ ३७ ॥&lt;br&gt;&#xA;गुग्गुलोर्धूपनं कृत्वा कोटिशो यत्फलं लभेत् ॥&lt;br&gt;&#xA;तत्पुण्यं तु भवेत्तस्य सोमवारव्रते कृते ॥ ३८ ॥&lt;br&gt;&#xA;सर्वैश्वर्यसमायुक्तः शिवतुल्यपराक्रमः ॥&lt;br&gt;&#xA;रुद्रलोके वसेत्तावद्ब्रह्मणः प्रलयावधि ॥ ३९ ॥&lt;br&gt;&#xA;सम्प्राप्ते नवमे वारे कुर्यादुद्यापनं शुभम् ॥&lt;br&gt;&#xA;यथा भवति गन्धर्व तथा वक्ष्यामि तेऽधुना ॥ 7.1.25.४० ॥&lt;br&gt;&#xA;मण्डलं मण्डपं कुण्डं पताकाध्वजशोभितम् ॥&lt;br&gt;&#xA;तोरणानि च चत्वारि कुण्डं कृत्वा विधानतः ॥ ४१ ॥&lt;br&gt;&#xA;मध्ये वेदिः प्रकर्त्तव्या चतुरस्रा सुशोभना ॥&lt;br&gt;&#xA;निष्पाद्य मण्डलं तत्र मध्ये पद्मं प्रकल्पयेत् ॥ ४२ ॥&lt;br&gt;&#xA;कलशानष्टदिग्भागे सहिरण्यान्पृथक्पृथक् ॥&lt;br&gt;&#xA;स्थापयित्वा तु शक्तिस्ता वामाद्याः पूर्वतः क्रमात्॥ ४३ ॥&lt;br&gt;&#xA;कर्णिकायां तु पद्मस्य श्रीसोमेशं महाप्रभम्॥&lt;br&gt;&#xA;प्रतिमारूपसम्पन्नं हेमजं शक्तिसंयुतम् ॥ ४४ ॥&lt;br&gt;&#xA;रुक्मशय्यासमारूढं मनोन्मन्या समन्वितम् ॥&lt;br&gt;&#xA;हेमपात्रादिके पात्रे मधुना परिपूरिते ॥ ४५ ॥&lt;br&gt;&#xA;रुक्मशय्यासमाच्छन्ने तत्रस्थं पूजयेत्क्रमात् ॥&lt;br&gt;&#xA;अनन्तादिशिखण्ड्यन्तैर्नामभिः क्रमशोऽर्चयेत् ॥ ४६ ॥&lt;br&gt;&#xA;गन्धस्रग्धूपदीपैश्च नैवेद्यैश्च पृथग्विधैः ॥&lt;br&gt;&#xA;वस्त्रालङ्कारताम्बूलच्छत्रचामरदर्प्पणम् ॥ ४७ ॥&lt;br&gt;&#xA;दीपघण्टावितानं च पर्यङ्कं च सतू लिकम् ॥&lt;br&gt;&#xA;सोमेश्वरं समुद्दिश्य देयं पौराणिके गुरौ ॥ ४८ ॥&lt;br&gt;&#xA;भूषयित्वा तथाऽऽचार्य्यं होमं तत्रैव कारयेत् ॥&lt;br&gt;&#xA;बलिकर्मावसाने च रात्रौ तत्रैव जागृयात् ॥ ४९ ॥&lt;br&gt;&#xA;पञ्चगव्यं ततः पीत्वा ध्यायेत्सोमेश्वरं हृदि ॥&lt;br&gt;&#xA;प्रभाते तु ततः स्नात्वा ध्यायेत्तं च विधानतः ॥ 7.1.25.५० ॥&lt;br&gt;&#xA;ततो भक्त्या च गन्धर्व क्षीरखण्डादिनिर्म्मितम् ॥&lt;br&gt;&#xA;भक्ष्यभोज्यैरनेकैश्च भोजयेद्ब्राह्मणानथ ॥ ५१ ॥&lt;br&gt;&#xA;वस्त्रयुग्मं ततो दत्त्वा गां च दत्त्वा विसर्जयेत् ॥ ५२ ॥&lt;br&gt;&#xA;एवं चीर्णव्रतः सम्यग्लभते पुण्यमक्षयम् ॥&lt;br&gt;&#xA;धनधान्यसमृद्धात्मा पुत्रदारसमन्वितः ॥ ५३ ॥&lt;br&gt;&#xA;न कुले जायते तस्य दरिद्रो दुःखितोऽपिवा ॥&lt;br&gt;&#xA;अपुत्रो लभते पुत्रान्वन्ध्या पुत्रवती भवेत् ॥ ५४ ॥&lt;br&gt;&#xA;काकवन्ध्या तु या नारी मृतवत्सा च दुर्भगा ॥&lt;br&gt;&#xA;कन्याप्रसूश्च या कार्यमाभिरेतद्विशेषतः ॥ ५५ ॥&lt;br&gt;&#xA;एवं कृते विधाने तु देहपाते शिवं व्रजेत् ॥&lt;br&gt;&#xA;कल्पकोटिसहस्राणि कल्पकोटिशतानि च ॥&lt;br&gt;&#xA;भुङ्क्तेऽसौ विपुलान्भो गान्यावदाभूतसम्प्लवम् ॥ ५६ ॥&lt;br&gt;&#xA;इति ते कथितं सर्वं सोमवारव्रतं क्रमात् ॥&lt;br&gt;&#xA;गच्छ शीघ्रं महाभाग यत्र सोमेश्वरः स्थितः ॥ ५७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्तः सच गन्धर्वः पुत्र्या सह वरानने ॥&lt;br&gt;&#xA;सर्वोपहारसंयुक्तः प्रभासक्षेत्रमाश्रितः ॥ ५८ ॥&lt;br&gt;&#xA;तत्र सोमेश्वरं दृष्ट्वा आनन्दाश्रुपरिप्लुतः ॥&lt;br&gt;&#xA;यात्राक्रमेण सम्पूज्य चक्रे सोमव्रतं क्रमात् ॥ ५९ ॥&lt;br&gt;&#xA;पुत्र्या सह महाभागस्तस्य तुष्टो महेश्वरः॥&lt;br&gt;&#xA;सर्वरोगविनाशं च सर्वकामसमृद्धिदम्॥&lt;br&gt;&#xA;ददौ गन्धर्वराज्यं च भक्तिं चैवात्मनस्तथा ॥ ६९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये सोमेश्वरमाहात्म्यवर्णने गन्धर्वकन्यावृत्तान्तवर्णनन्नाम पञ्चविंशोऽध्यायः ॥ २५ ॥&lt;/p&gt;</description>
    </item>
    <item>
      <title>०२६ गन्धर्वेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/026_gandharveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/026_gandharveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ लब्धवरस्तत्र कृतार्थो भक्तिसंयुतः॥&lt;br&gt;&#xA;स्थापयामास लिङ्गं स गन्धर्वो घनवाहनः॥&lt;br&gt;&#xA;सोमेशादुत्तरे भागे दण्डपाणिसमीपतः॥&lt;br&gt;&#xA;गन्धर्वेश्वरनामानं गान्धर्वफलदायकम्॥२॥&lt;br&gt;&#xA;वरदावारुणे भागे धनुषां पञ्चके स्थितम्॥&lt;br&gt;&#xA;पञ्चम्यां पूजयित्वा च न दुःखी जायते नरः॥&lt;br&gt;&#xA;इति श्री स्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गन्धर्वेश्वरमाहात्म्यवर्णनन्नाम षड्विंशतितमो ऽध्यायः ॥ २६ ॥&lt;/p&gt;</description>
    </item>
    <item>
      <title>०२७ गन्धर्वसेनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/027_gandharvaseneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/027_gandharvaseneshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ तत्रैव देवेशि लिङ्गं गन्धर्वसेनया ॥&lt;br&gt;&#xA;स्थापितं घनवाहस्य पुत्र्या गौरीसमीपतः ॥ १ ॥&lt;br&gt;&#xA;धनुषां त्रितये तत्र स्थितं पूर्वविभागतः ॥&lt;br&gt;&#xA;विमलेश्वरनामानं सर्वरोगविनाशनम् ॥ २ ॥&lt;br&gt;&#xA;पूजयित्वा तृतीयायां दौर्भाग्यैर्मुच्यतेऽङ्गना ॥&lt;br&gt;&#xA;सर्वान्कामानवाप्नोति पुत्रपौत्रप्रतिष्ठिता ॥ ३ ॥&lt;br&gt;&#xA;इति व्रतं महादेवि त्रेतासन्ध्यांशके गते ॥&lt;br&gt;&#xA;गन्धर्वस्यैवमाख्यातं श्रुतं पातकनाशनम्॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गन्धर्वसेनेश्वरमाहात्म्यवर्णनन्नाम सप्तविंशोऽध्यायः ॥ ॥ २७ ॥ ॥ ॥&lt;/p&gt;</description>
    </item>
    <item>
      <title>०२८ विधानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/028_vidhAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/028_vidhAnavarNanam/</guid>
      <description>&lt;p&gt;ग्रन्थचित्राण्य् &lt;a href=&#34;https://archive.org/details/skanda-maha-puarana-vol.-7-prabhasa-khandam-1910-khemraj-sanskrit-printed-jangamwadi-math-collection/page/n97/mode/1up&#34;&gt;अत्र&lt;/a&gt; । अनुवादश् &lt;a href=&#34;https://archive.org/details/dli.bengal.10689.13002/page/n179/mode/2up&#34;&gt;चात्र&lt;/a&gt; ।&lt;/p&gt;&#xA;&lt;h2 id=&#34;पररथन&#34;&gt;प्रार्थना&lt;/h2&gt;&#xA;&lt;p&gt;॥ देव्युवाच ॥ ॥&lt;br&gt;&#xA;इत्याश् चर्यमिदं देव त्वत्तः सर्वं मया श्रुतम् ॥&lt;br&gt;&#xA;महिमानं महेशस्य विस्तरेण समुद्भवम् ॥&lt;br&gt;&#xA;साम्प्रतं &lt;strong&gt;सोमनाथस्य&lt;/strong&gt; यथावद्वक्तुमर्हसि ॥ १ ॥&lt;br&gt;&#xA;विधिना केन दृश्योसौ यात्रा कार्या कथं नृभिः ॥&lt;br&gt;&#xA;कस्मिन्काले महादेव नियमाश् चैव कीदृशाः ॥ २ ॥ ॥&lt;/p&gt;&#xA;&lt;h2 id=&#34;यतरकल&#34;&gt;यात्राकालः&lt;/h2&gt;&#xA;&lt;p&gt;॥ ईश्वर उवाच ॥ ॥&lt;br&gt;&#xA;हेमन्ते शिशिरे वापि वसन्ते वाथ भामिनि ॥&lt;br&gt;&#xA;यदा च जायते चित्तं वित्तं वा पर्व वा भवेत् ॥ ३ ॥&lt;br&gt;&#xA;तदैव यात्रा कर्त्तव्या भावस्तत्रैव कारणम् ॥&lt;br&gt;&#xA;कृत्वा तु नियमं कञ्चित्स्वगृहे वरवर्णिनि ॥ ४ ॥&lt;/p&gt;</description>
    </item>
    <item>
      <title>०२९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/029_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/029_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अग्नितीर्थं ततो गच्छेत्सागरस्य तटे शुभे ॥&lt;br&gt;&#xA;यत्राऽसौ वाडवो मुक्तः सरस्वत्या वरानने ॥ १ ॥&lt;br&gt;&#xA;दक्षिणे सोमनाथस्य सर्वपापप्रणाशनम् ॥&lt;br&gt;&#xA;तीर्थं त्रैलोक्यविख्यातं पद्मकं नाम नामतः ॥ २ ॥&lt;br&gt;&#xA;धन्वन्तरशते प्रोक्तं सोमेशाज्जलमध्यगम्॥&lt;br&gt;&#xA;कुण्डं पापहरं प्रोक्तं शतहस्तप्रमाणतः ॥&lt;br&gt;&#xA;तत्र स्नानं प्रकुर्वीत विगाह्य निधिमम्भसाम् ॥ ३ ॥&lt;br&gt;&#xA;आदौ कृत्वा तु वपनं सोमे श्वरसमीपतः ॥&lt;br&gt;&#xA;शङ्करं मनसा ध्यायन्केशांस्तत्र परित्यजेत् ॥&lt;br&gt;&#xA;समुत्तार्य ततः केशान्भूयः स्नानं समाचरेत् ॥ ४ ॥&lt;br&gt;&#xA;यत्किञ्चित्कुरुते पापं मनुष्यो वृत्तिकर्शितः ॥&lt;br&gt;&#xA;तदेव पर्वतसुते सर्वं केशेषु तिष्ठति ॥ ५ ॥&lt;br&gt;&#xA;तस्मात्सर्वप्रयत्नेन केशांस्तत्र विनिक्षिपेत् ॥&lt;br&gt;&#xA;तदेव सोमनाथाग्रे कृत्वा तु द्विगुणं फलम्॥ ६ ॥&lt;br&gt;&#xA;अग्नितीर्थसमीपस्थं कपर्द्दिद्वारमध्यगम् ॥&lt;br&gt;&#xA;तत्रैव द्विगुणं ज्ञेयमन्यत्रैकगुणं स्मृतम् ॥ ७ ॥&lt;br&gt;&#xA;क्षुरकर्म न शस्तं स्याद्योषितां तु वरानने ॥&lt;br&gt;&#xA;सभर्तृकाणां तत्रैव विधिं तासां शृणुष्व मे ॥ ८ ॥&lt;br&gt;&#xA;सर्वान्केशान्समुद्धृत्य च्छेदयेदङ्गुलद्वयम् ॥&lt;br&gt;&#xA;ततो देवान्विधानेन तर्प्पयेत्पितृदेवताः॥९॥&lt;br&gt;&#xA;मुण्डनं चोपवासश्च सर्वतीर्थेष्वयं विधिः ॥ 7.1.29.१० ॥&lt;br&gt;&#xA;गङ्गायां भास्करे क्षेत्रे मातापित्रोर्गुरौ मृते ॥&lt;br&gt;&#xA;आधाने सोमपाने च वपनं सप्तसु स्मृतम् ॥ ११ ॥&lt;br&gt;&#xA;अश्वमेधसहस्राणां सहस्रं यः समाचरेत् ॥&lt;br&gt;&#xA;नासौ तत्फलमाप्नोति वपनाद्यच्च लभ्यते ॥ १२ ॥&lt;br&gt;&#xA;विना मन्त्रेण यस्तत्र देवि स्नानं समाचरेत् ॥&lt;br&gt;&#xA;समाप्नोति क्वचिच्छ्रेयो मुक्त्वैकं पर्ववासरम्॥ १३ ॥&lt;br&gt;&#xA;विना मन्त्रं विना पर्व क्षुरकर्म विना नरैः ॥&lt;br&gt;&#xA;कुशाग्रेणापि देवेशि न स्प्रष्टव्यो महोदधिः ॥ ॥ १४ ॥&lt;br&gt;&#xA;एवं स्नात्वा विधानेन दत्त्वाऽर्घ्यं च महोदधौ ॥&lt;br&gt;&#xA;सम्पूज्य पुष्पगन्धैश्च वस्त्रैः पुण्यानुलेपनैः ॥ १५ ॥&lt;br&gt;&#xA;हिरण्मयं यथाशक्त्या निक्षिपेत्तत्र कङ्कणम् ॥ १६ ॥&lt;br&gt;&#xA;एवं कृत्वा विधानं तु स्पर्शयेल्लवणोदधिम् ॥&lt;br&gt;&#xA;मन्त्रेणानेन देवेशि ततः सान्निध्यतां व्रजेत् ॥ १७ ॥&lt;br&gt;&#xA;ॐ नमो विष्णुगुप्ताय विष्णुरूपाय ते नमः ॥&lt;br&gt;&#xA;सान्निध्ये भव देवेश सागरे लवणाम्भसि ॥ १८ ॥&lt;br&gt;&#xA;अग्निश्च रेतो मृडया च देहो रेतोधा विष्णुरमृतस्य नाभिः ॥&lt;br&gt;&#xA;एतद्ब्रुवन्पार्वति सत्यवाक्यं ततोऽवगाहेत्तु पतिं नदीनाम् ॥ १९ ॥&lt;br&gt;&#xA;ॐ नमो रत्नगर्भाय मन्त्रेणानेन भामिनि ॥&lt;br&gt;&#xA;कङ्कणं प्रक्षिपेत्तत्र ततः स्नायाद्यदृच्छया ॥7.1.29.२०॥&lt;br&gt;&#xA;ततश्च तर्पयेद्देवान्मनुष्यांश्च पितामहान्॥&lt;br&gt;&#xA;तिलमिश्रेण तोयेन सम्यक्छ्रद्धासमन्वितः॥२१॥&lt;br&gt;&#xA;आजन्मशतसाहस्रं यत्पापं कुरुते नरः॥&lt;br&gt;&#xA;सकृत्स्नात्वा व्यपोहेत सागरे लवणाम्भसि॥२२॥&lt;br&gt;&#xA;वृषभस्तत्र दातव्यः प्रवृत्ते क्षुरकर्मणि॥&lt;br&gt;&#xA;आत्मप्रकृतिदानं च पीतवस्त्रं तथैव च॥२३॥&lt;br&gt;&#xA;अनेन विधिना तत्र सम्यक्स्नानं समाचरेत् ॥&lt;br&gt;&#xA;स्पर्शयेद्वाडवं तेजश्चान्यथा दोषभाग्भवेत् ॥ २४ ॥&lt;br&gt;&#xA;वरः शापश्च तस्यायं पुरा दत्तो यथा द्विजैः ॥। २५ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कुत्र कुत्र महादेव जलस्नानाद्विशुध्यति ॥&lt;br&gt;&#xA;किमर्थं सागरे दोषः प्राप्यते कौतुकं महत् ॥ २६ ॥&lt;br&gt;&#xA;यत्र गङ्गादयः सर्वा नद्यो विश्रान्तिमागताः ॥&lt;br&gt;&#xA;यत्र विष्णुः स्वयं शेते यत्र लक्ष्मीः स्वयं स्थिता ॥ २७ ॥&lt;br&gt;&#xA;किमर्थं वरशापं तु तस्य दत्तं द्विजैः पुरा ॥&lt;br&gt;&#xA;सर्वं विस्तरतो ब्रूहि महान्मे संशयोऽत्र वै ॥ २८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;दीर्घसत्रं पुरा देवि प्रारब्धं सुरसत्तमैः ॥&lt;br&gt;&#xA;प्रभासं तीर्थमासाद्य सम्यक्छ्रद्धा समन्वितैः ॥ २९ ॥&lt;br&gt;&#xA;ततः सत्रावसाने तु दत्त्वा दानमनेकधा ॥&lt;br&gt;&#xA;सर्वस्वं ब्राह्मणेन्द्राणां प्रभासक्षेत्रवासिनाम् ॥ 7.1.29.३० ॥&lt;br&gt;&#xA;तावदन्ये द्विजास्तत्र दक्षिणार्थं समागताः ॥&lt;br&gt;&#xA;देशीयास्तत्र वास्तव्याः शतशोऽथ सहस्रशः ॥ ३१ ॥&lt;br&gt;&#xA;प्रार्थनाभङ्गभीताश्च ततो देवाः सवासवाः ॥&lt;br&gt;&#xA;प्रणष्टास्तान्सुरान्दृष्ट्वा ब्राह्मणाश्चानुवव्रजुः ॥ ३२ ॥&lt;br&gt;&#xA;खेचरत्वं पुरा देवि ह्यासीदग्रभुवां महत् ॥&lt;br&gt;&#xA;तेन यान्ति द्रुतं सर्वे यत्र यत्र सुरालयाः ॥ ३३ ॥&lt;br&gt;&#xA;एवं सर्वत्रगामित्वं तेषां वीक्ष्य दिवौकसः ॥&lt;br&gt;&#xA;प्रविष्टाः सागरं भीता ऊचुर्वाक्यं च तं पुनः ॥ ३४ ॥&lt;br&gt;&#xA;शरणं ते वयं प्राप्ता ब्राह्मणेभ्यो भयं गताः ॥&lt;br&gt;&#xA;नास्ति वित्तं च दानार्थं तस्माद्रक्ष महोदधे ॥ ३५ ॥&lt;br&gt;&#xA;एकतः क्रतवः सर्वे समाप्तवरदक्षिणाः ॥&lt;br&gt;&#xA;एकतो भयभीतस्य प्राणिनः प्राणरक्षणम्॥&lt;br&gt;&#xA;विशेषतश्च देवानां रक्षणं बहुपुण्यदम्॥ ३६ ॥&lt;br&gt;&#xA;॥ समुद्र उवाच ॥ ॥&lt;br&gt;&#xA;ब्राह्मणेभ्यो न भीः कार्या कथञ्चित्सुरसत्तमाः ॥&lt;br&gt;&#xA;अहं वो रक्षयिष्यामि प्रविशध्वं ममोदरे ॥ ३७ ॥&lt;br&gt;&#xA;ततस्ते विबुधाः सर्वे तस्य वाक्येन हर्षिताः ॥&lt;br&gt;&#xA;प्रविष्टा गह्वरां कुक्षिं तस्यैव भय वर्ज्जिताः ॥ ३८ ॥&lt;br&gt;&#xA;समुद्रोऽपि महत्कृत्वा निजरूपं च भूरिशः ॥&lt;br&gt;&#xA;जलजाञ्जीवसङ्घातान्धृत्वा तीरसमीपतः ॥ ३९ ॥&lt;br&gt;&#xA;ततश्चक्र उपायं स ब्राह्मणानां निपातने ॥&lt;br&gt;&#xA;मत्स्यानामामिषं पक्त्वा महान्नेन च गोपितम् ॥ 7.1.29.४० ॥&lt;br&gt;&#xA;अथोवाच द्विजान्सर्वान्प्रणिपत्य कृताञ्जलिः ॥&lt;br&gt;&#xA;प्रसादः क्रियतां विप्रा मुहूर्त्तं मम साम्प्रतम्॥ ४१ ॥&lt;br&gt;&#xA;आतिथ्यग्रहणादेव दीनस्य प्रणतस्य च ॥&lt;br&gt;&#xA;युष्मदर्थं मया सम्यगेतत्पाकं समावृतम् ॥&lt;br&gt;&#xA;क्रियतां भोजनं भूयो गन्तव्यमनु नाकिनाम् ॥ ४२ ॥&lt;br&gt;&#xA;अथ ते ब्राह्मणा मत्वा समुद्रं श्रद्धयान्वितम् ॥&lt;br&gt;&#xA;बाढमित्येव तं प्रोच्य बुभुजुः स्वर्णभाजने ॥ ४३ ॥&lt;br&gt;&#xA;न व्यजानन्त तन्मांसं गुप्तं स्वादु क्षुधार्द्दिताः ॥ ४४ ॥&lt;br&gt;&#xA;ततस्तृप्ताश्च ते विप्रा ब्राह्मणा विगतक्षुधः ॥&lt;br&gt;&#xA;आशीर्वादं ददुः सर्वे ब्राह्मणाः शंसित व्रताः ॥ ४५ ॥&lt;br&gt;&#xA;भोजनान्तो ब्राह्मणानां प्राणान्तः क्षत्रजन्मनाम् ॥&lt;br&gt;&#xA;आशीविषाणां सर्पाणां कोपो ज्ञेयो मृतावधिः ॥&lt;br&gt;&#xA;प्रेरयामास देवान्वै गम्यतामित्युवाच तान् ॥४६॥&lt;br&gt;&#xA;ततो देवाः सगन्धर्वा गच्छन्तः शीघ्रगा वियत् ॥&lt;br&gt;&#xA;गच्छतस्तांस्ततो दृष्ट्वा ब्राह्मणास्तत्र वन्दिता ॥ ४७ ॥&lt;br&gt;&#xA;दक्षिणार्थं समुत्पेतुः सुरानुद्दिश्य पृष्ठतः ॥ ४८ ॥&lt;br&gt;&#xA;ततः प्रपतिता भूमौ द्विजास्ते सहसा पुनः ॥&lt;br&gt;&#xA;अभक्ष्यभक्षणात्ते वै ब्राह्मणा मांसभक्षणात्॥ ४९ ॥&lt;br&gt;&#xA;निष्कृतिं तां परिज्ञाय समुद्रस्य रुषान्विताः ॥&lt;br&gt;&#xA;ददुः शापं महादेवि रौद्रं रौद्रवपुर्द्धराः ॥ 7.1.29.५० ॥&lt;br&gt;&#xA;यस्मादभक्ष्यं मांसं वै ब्राह्मणानां परं स्मृतम् ॥&lt;br&gt;&#xA;त्वयोपहृतमस्माकं सुगुप्तं भक्ष्यसंयुतम् ॥ ५१ ॥&lt;br&gt;&#xA;एकतः सर्वमांसानि मत्स्यमांसं तथैकतः ॥&lt;br&gt;&#xA;एकतः सर्वपापानि परदारास्तथैकतः ॥ ५२ ॥&lt;br&gt;&#xA;एवं वयं विजानन्तो यदि मांसस्य दूषणम् ॥&lt;br&gt;&#xA;तथापि वञ्चिताः सर्वे अपरीक्षितकारिणः ॥ ५३ ॥&lt;br&gt;&#xA;यस्मात्पापमते क्रूरं त्वया वै वञ्चिता वयम् ॥&lt;br&gt;&#xA;मांसस्य भक्षणात्तस्मादपेयस्त्वं भविष्यसि ॥ ५४ ॥&lt;br&gt;&#xA;अस्पृश्यस्त्वं द्विजेन्द्राणामन्येषां च नृणां भुवि ॥&lt;br&gt;&#xA;तवोदकेन ये मर्त्त्याः करिष्यन्ति कुबुद्धयः ॥ ५५ ॥&lt;br&gt;&#xA;स्नानं ते नरकं घोरं प्रयास्यन्ति न संशयः ॥&lt;br&gt;&#xA;कृतघ्नानां च ये लोका ये लोकाः पापकर्मिणाम् ॥ ५६ ॥&lt;br&gt;&#xA;तांस्तवोदक संस्पर्शाल्लप्स्यन्ते मानवा भुवि ॥ ५७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं शप्तः समुद्रस्तैर्ब्राह्मणैर्वरवर्णिनि ॥&lt;br&gt;&#xA;ततो वर्षसहस्रं तु ह्यस्पृश्यः सम्बभूव ह ॥ ५८ ॥&lt;br&gt;&#xA;ततस्त्रासाकुलो भूत्वा सर्वांस्तानिदमब्रवीत् ॥&lt;br&gt;&#xA;देवकार्यमिदं विप्रा मया कृतमबुद्धिना ॥ ५९ ॥&lt;br&gt;&#xA;बुभूषता परं धर्मं शरणागतसम्भवम् ॥&lt;br&gt;&#xA;कामात्क्रोधाद्भयाल्लोभाद्यस्त्यजेच्छरणागतम् ॥ 7.1.29.६० ॥&lt;br&gt;&#xA;सत्याद्वापि स विज्ञेयो महापातककारकः ॥&lt;br&gt;&#xA;युष्मद्भीत्या समायाताः स्वर्गिणः शरणं मम ॥ ६१ ॥&lt;br&gt;&#xA;ते मया रक्षिताः सम्यग्यथाशक्त्या ह्युपायतः ॥&lt;br&gt;&#xA;शोषयिष्येऽहमात्मानं यस्माच्छप्तः प्रकोपतः ॥ ६२ ॥&lt;br&gt;&#xA;भवद्भिर्नोत्सहे स्थातुं जनस्पर्शविनाकृतः ॥&lt;br&gt;&#xA;एवमुक्त्वा ततो देवि समुद्रः सरिताम्पतिः ॥&lt;br&gt;&#xA;आत्मानं शोषयामास दुःखेन महता स्थितः ॥६३॥&lt;br&gt;&#xA;ततो देवगणाः सर्वे स्थलाकारं महार्णवम् ॥&lt;br&gt;&#xA;शनैःशनैः प्रपश्यन्तो भयेन महताऽन्विताः ॥ ६४ ॥&lt;br&gt;&#xA;ऊचुर्गत्वा तु लोकेशं देवदेवं पितामहम् ॥&lt;br&gt;&#xA;अस्मत्कृते द्विजैः शप्तः सागरो ब्राह्मणोत्तमैः ॥ ६५ ॥&lt;br&gt;&#xA;स शोषयति चात्मानं दुःखेन महतान्वितः ॥&lt;br&gt;&#xA;समुद्राज्जलमादाय प्रवर्षन्ति बलाहकाः ॥ ६६ ॥&lt;br&gt;&#xA;ततः सञ्जायते सस्यं सस्याद्यज्ञा भवन्ति च ॥&lt;br&gt;&#xA;यज्ञैः सञ्जायते तृप्तिः सर्वेषां त्रिदिवौकसाम् ॥ ६७ ॥&lt;br&gt;&#xA;एवं तस्य विनाशेन नाशोऽस्माकं भविष्यति ॥&lt;br&gt;&#xA;तस्मात्त्वं रक्ष तं गत्वा यथा शोषं न गच्छति ॥ ६८ ॥&lt;br&gt;&#xA;यथा तुष्यन्ति विप्रास्ते तथा नीतिर्विधीयताम् ॥ ६९ ॥&lt;br&gt;&#xA;देवानां वचनाद्ब्रह्मा गत्वा सागरसन्निधौ ॥&lt;br&gt;&#xA;समुद्रार्थे ययाचे तान्ब्राह्मणान्क्षेत्रवासिनः ॥ 7.1.29.७० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;प्रसादः क्रियतामस्य सागरस्य द्विजोत्तमाः ॥&lt;br&gt;&#xA;यथा पवित्रतां याति मद्वाक्यात्क्रियतां तथा ॥ ७१ ॥&lt;br&gt;&#xA;प्रदास्यति स युष्मभ्यं रत्नानि विविधानि च ॥ ७२ ॥&lt;br&gt;&#xA;यूयं भविष्यथात्यन्तं भूमिदेवा इति क्षितौ ॥&lt;br&gt;&#xA;नाम्ना मद्वचनान्नूनं सत्यमेतन्मयोदितम् ॥ ७३ ।&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;नान्यथा कर्तुमिच्छामस्तव वाक्यं जगत्पते ॥&lt;br&gt;&#xA;न च मिथ्याऽऽत्मनो वाक्यं प्रमाणं चात्र वै भवान् ॥ ७४ ॥&lt;br&gt;&#xA;तन्नो वाक्यात्सुरश्रेष्ठ हितं वा यदि वाहितम् ॥&lt;br&gt;&#xA;परं स्याज्जगतां श्रेयः सर्वेषां च दिवौकसाम् ॥&lt;br&gt;&#xA;तथा कुरु जगन्नाथ अस्माकं हितकारणम् ॥ ७६ ॥&lt;br&gt;&#xA;अथोवाच नदीनाथं ब्रह्मा लोकपितामहः॥&lt;br&gt;&#xA;मा शोषय त्वमात्मानं हितं वाक्यं शृणुष्व मे ॥ ७६ ॥&lt;br&gt;&#xA;नान्यथा शक्यते कर्त्तुं द्विजानां वचनं हि तत् ॥&lt;br&gt;&#xA;ब्राह्मणाः कुपिता नूनं भस्मीकुर्युः स्वतेजसा ॥ ७७ ॥&lt;br&gt;&#xA;देवान्कुर्युरदेवांश्च तस्मात्तान्नैव कोपयेत् ॥&lt;br&gt;&#xA;यस्मादेव तव स्पर्शस्त्रिधा मेध्यो भविष्यति ॥ ७८ ॥&lt;br&gt;&#xA;पर्वकाले च सम्प्राप्ते नदीनां च समागमे ॥&lt;br&gt;&#xA;सेतुबन्धे तथा सिन्धौ तीर्थेष्वन्येषु संयुतः ॥ ७९ ॥&lt;br&gt;&#xA;इत्येवमादिसर्वेषु मध्येऽन्यत्र न कर्मणि ॥&lt;br&gt;&#xA;यत्फलं सर्वतीर्थेषु सर्वयज्ञेषु यत्फलम् ॥&lt;br&gt;&#xA;तत्फलं तव तोयस्य स्पर्शादेव भविष्यति ॥7.1.29.८०॥&lt;br&gt;&#xA;गयाश्राद्धे तु यत्पुण्यं गोग्रहे मरणेन च ॥&lt;br&gt;&#xA;तत्फलं तव तोयस्य स्पर्शादेव भविष्यति ॥ ८१ ॥&lt;br&gt;&#xA;अपेयस्त्वं तथा भावि स्वादमात्रेण केवलम् ॥&lt;br&gt;&#xA;गण्डूषमपि पीतं च तोयस्याशुभनाशनम् ॥ ८२ ॥&lt;br&gt;&#xA;भविष्यति नृणां लोके तव सौख्यविवर्द्धनम् ॥&lt;br&gt;&#xA;पितॄणां तव तोयेन यः करिष्यति तर्पणम् ॥&lt;br&gt;&#xA;पूर्वोक्तेन विधानेन तस्य पुण्यफलं शृणु ॥ ९३ ॥&lt;br&gt;&#xA;यावत्त्वं तिष्ठसे लोके यावच्चद्रार्कतारकाः ॥&lt;br&gt;&#xA;तवोदकामृतैस्तृप्तास्तावत्स्थास्यन्ति पूर्वजाः ॥ ८४ ॥&lt;br&gt;&#xA;माघे मासि च यः स्नायान्नैरन्तर्येण भावितः ॥&lt;br&gt;&#xA;पौण्डरीकफलं तस्य दिवसेदिवसे भवेत् ॥ ८९ ॥&lt;br&gt;&#xA;यात्रायामथवान्यत्र पर्वकाले शशिग्रहे ॥&lt;br&gt;&#xA;अत्र स्नास्यति यः सम्यक्सागरे लवणाम्भसि ॥&lt;br&gt;&#xA;अश्वमेधसहस्रस्य फलं प्राप्स्यति मानवः ॥ ८६ ॥&lt;br&gt;&#xA;श्रीसोमेशसमुद्रस्य अन्तरे ये मृता नराः ॥&lt;br&gt;&#xA;पापिनोऽपि गमिष्यन्ति स्वर्गं निर्धूतकल्मषाः ॥ ८७ ॥&lt;br&gt;&#xA;एवं भविष्यति सदा तव मद्वचनाद्विभो ॥&lt;br&gt;&#xA;प्रयच्छस्व द्विजेन्द्राणां रत्नानि विविधानि च ॥ ८८ ॥&lt;br&gt;&#xA;तेन तुष्टा वरं भूयः प्रदास्यन्ति तवेप्सितम् ॥ ८९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पितामहवचः श्रुत्वा बाढमित्येव सागरः ॥&lt;br&gt;&#xA;ब्राह्मणेभ्यः सुरत्नानि ददौ श्रद्धा समन्वितः ॥7.1.29.९०॥&lt;br&gt;&#xA;ब्राह्मणैर्ब्रह्मणो वाक्यमशेषं समनुष्ठितम् ॥&lt;br&gt;&#xA;क्षुरकर्म तथा कृत्वा स्नानं सर्वेऽपि चक्रिरे ॥ ९१ ॥&lt;br&gt;&#xA;एवं पवित्रतां प्राप्तस्तीर्थत्वं लव णोदधिः ॥&lt;br&gt;&#xA;तस्य मध्ये महादेवि लिङ्गानां पञ्चकोटयः ॥ ९२ ॥&lt;br&gt;&#xA;अस्मिन्मन्वन्तरे देवि अदृश्याः सागरे कृताः ॥&lt;br&gt;&#xA;अग्निकुण्डं च तत्रैव तथान्यत्पद्मकं सरः ॥९३ ॥&lt;br&gt;&#xA;मध्ये तु प्रावृतं सर्वमस्मिन्मन्वन्तरे प्रिये ॥&lt;br&gt;&#xA;चक्रमैनाकयोर्मध्ये दिशि दक्षिणमुच्यते ॥ ९४ ॥&lt;br&gt;&#xA;शातकुम्भमये कुम्भे धनुषायुतविस्तृते ॥ ॥&lt;br&gt;&#xA;तत्र कुम्भस्य मध्यस्थो वडवानलसञ्ज्ञितः ॥ ९५ ॥&lt;br&gt;&#xA;सूचीवक्त्रो महाकायः स जलं पिबते सदा ॥&lt;br&gt;&#xA;एतदन्तरमासाद्य अग्नितीर्थं प्रचक्षते ॥ ९६ ॥&lt;br&gt;&#xA;तस्य मध्ये महासारं वाडवं यत्र वै मुखम् ॥&lt;br&gt;&#xA;श्रीसोमेशाद्दक्षिणतो धन्वन्तरशतावधि ॥&lt;br&gt;&#xA;उत्तरान्मानसात्पूर्वं यावदेव कृतस्मरम् ॥ ९७ ॥&lt;br&gt;&#xA;एतद्गोप्यं वरारोहे न देयं यस्य कस्यचित् ॥&lt;br&gt;&#xA;ब्रह्मघ्नोपि विशुध्येत श्रुत्वैतन्नात्र संशयः ॥ ९८ ॥&lt;br&gt;&#xA;एवं शापो वरो दत्तः सागरस्य यथा द्विजैः ॥&lt;br&gt;&#xA;पूर्वं रुष्टैस्ततस्तुष्टैस्तत्सर्वं कथितं मया ॥९९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये समुदस्यापेयताकारण वर्णनन्नामैकोनत्रिंशोऽध्यायः ॥२९॥&lt;/p&gt;</description>
    </item>
    <item>
      <title>०३० सोमेश्वरपूजामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/030_someshvarapUjAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/030_someshvarapUjAmAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;स्नात्वा तत्राग्नितीर्थेषु कं देवं पूर्वमर्च्चयेत् ॥&lt;br&gt;&#xA;निर्विघ्ना जायते येन यात्रा नृणां सुरेश्वर ॥&lt;br&gt;&#xA;तन्मे यात्राविधानं तु यथावद्वक्तुमर्हसि ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं स्नात्वा विधानेन दत्त्वार्घ्यं च महोदधौ ॥&lt;br&gt;&#xA;सम्पूज्य गन्धपुष्पैश्च वस्त्रैः पुष्पावलेपनैः ॥ २ ॥&lt;br&gt;&#xA;हिरण्मयं यथाशक्त्या प्रक्षिपेत्तत्र कङ्कणम् ॥&lt;br&gt;&#xA;ततः पितॄंस्तर्पयित्वा गच्छेद्देवं कपर्दिनम् ॥ ३ ॥&lt;br&gt;&#xA;पुष्पैर्धूपैस्तथा गन्धैर्वस्त्रैः सम्पूज्य भक्तितः ॥&lt;br&gt;&#xA;गणानां त्वेति मन्त्रेण अर्घ्यं चास्मै निवेदयेत् ॥ ४ ॥&lt;br&gt;&#xA;शूद्राणामथ देवेशि मन्त्रश्चाष्टाक्षरः स्मृतः ॥&lt;br&gt;&#xA;तत्र सोमेश्वरं गच्छेद्देवं पापहरं परम् ॥ ५ ॥&lt;br&gt;&#xA;स्नापयित्वा विधानेन जपेच्च शतरुद्रियम् ॥&lt;br&gt;&#xA;तथा रुद्रान्सपञ्चाङ्गास्तथान्या रुद्रसंहिताः ॥ ६ ॥&lt;br&gt;&#xA;स्नापयेत्पयसा चैव दध्ना घृतयुतेन च ॥&lt;br&gt;&#xA;मधुनेक्षुरसेनैव कुङ्कुमेन विलेपयेत् ॥ ७ ॥&lt;br&gt;&#xA;कर्पूरोशीरमिश्रेण मृगनाभियुतेन च ॥&lt;br&gt;&#xA;चन्दनेन सुगन्धेन पूज्यं सम्पूजयेत्ततः ॥ ८ ॥&lt;br&gt;&#xA;धूपैर्बहुविधैर्देवं धूपयित्वा यथाविधि ॥&lt;br&gt;&#xA;वस्त्रैः संवेष्टयेत्पश्चाद्दद्यान्नैवेद्यमुत्तमम् ॥ ९ ॥&lt;br&gt;&#xA;आरार्तिकं ततः कृत्वा नृत्यं कुर्याद्यथेच्छया ॥&lt;br&gt;&#xA;अष्टाङ्गं प्रणिपत्यैवं गीतवाद्यादिकं ततः ॥ 7.1.30.१० ॥&lt;br&gt;&#xA;धर्मश्रवणसंयुक्तं कार्यं प्रेक्षणकं विभोः ॥&lt;br&gt;&#xA;ततो दद्याद्द्विजातिभ्यस्तपस्विभ्यश्च शक्तितः ॥ ११ ॥&lt;br&gt;&#xA;दीनान्धकृपणेभ्यश्च दानं कार्पटिकेषु च ॥&lt;br&gt;&#xA;वृषभस्तत्र दातव्यः प्रवृत्ते क्रूरकर्मणि ॥&lt;br&gt;&#xA;उपवासं ततः कुर्यात्तस्मिन्नहनि भामिनि ॥ १२ ॥&lt;br&gt;&#xA;यस्मिन्नहनि पश्येत देवं सोमेश्वरं नरः ॥&lt;br&gt;&#xA;सा तिथिर्वर्षमेकं तु उपोष्या भक्तितत्परैः ॥ १३ ॥&lt;br&gt;&#xA;एवं कृत्वा नरो भक्त्या लभते जन्मनः फलम् ॥&lt;br&gt;&#xA;तथा च सर्वतीर्थानां सकलं लभते फलम् ॥ ॥१४॥&lt;br&gt;&#xA;उद्धरेत्पितृवर्गं च मातृवर्गं च भामिनि ॥&lt;br&gt;&#xA;बाल्ये वयसि यत्पापं वार्धक्ये यौवनेऽपि वा ॥ १५ ॥&lt;br&gt;&#xA;क्षालयेच्चैव तत्सर्वं दृष्ट्वा सोमेश्वरं नरः ॥&lt;br&gt;&#xA;न दुःखितो न दारिद्रो दुर्भगो वा न जायते ॥ १६ ॥&lt;br&gt;&#xA;सप्तजन्मान्तरेणैव दृष्टे सोमेश्वरे विभौ ॥&lt;br&gt;&#xA;धनधान्यसमायुक्ते स्फीते सञ्जायते कुले ॥ १७ ॥&lt;br&gt;&#xA;भक्तिर्भवति भूयोऽपि सोमनाथं प्रति प्रभुम् ॥&lt;br&gt;&#xA;क्षीरेण स्नपनं पूर्वं ततो धारासमुद्भवम् ॥ १८ ॥&lt;br&gt;&#xA;प्रथमे प्रथमे यामे महास्ना नमतः परम् ॥&lt;br&gt;&#xA;मध्याह्ने देवदेवस्य ये प्रपश्यन्ति मानवाः ॥&lt;br&gt;&#xA;सन्ध्यामारार्तिकं भूयो न जायन्ते च मानुषाः ॥ १९ ॥&lt;br&gt;&#xA;मत्वा कलियुगं रौद्रं बहुपापं वरानने ॥&lt;br&gt;&#xA;नान्येन तरते दुर्गां कर्मणा दुर्गतिं नरः ॥ 7.1.30.२० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये सोमेश्वरमाहात्म्ये सोमेश्वरपूजामाहात्म्यवर्णनन्नाम त्रिंशोध्यायः ॥ ३० ॥&lt;/p&gt;</description>
    </item>
    <item>
      <title>०३१ सर्वदेवकृतस्वस्वशस्त्रसमर्पणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/031_sarvadevakRtasvasvashastrasamarpaNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/031_sarvadevakRtasvasvashastrasamarpaNavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;सकारपञ्चकं प्रोक्तं यत्त्वया मम शङ्कर ॥&lt;br&gt;&#xA;कथं तदत्र संवृत्तमेतन्मे संशयं महत् ॥ १ ॥&lt;br&gt;&#xA;कथं वात्र समायाता कुतश्चापि सरस्वती ॥&lt;br&gt;&#xA;कथं स वाडवो जातः कस्मिन्काले कथं ह्यभूत् ॥&lt;br&gt;&#xA;तत्सर्वं विस्तरेणेदं यथावद्वक्तुमर्हसि ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि यथा जाता तस्मिन्क्षेत्रे सरस्वती ॥&lt;br&gt;&#xA;यतश्चैव समुद्भूता सर्वपापप्रणाशिनी ॥ ३ ॥&lt;br&gt;&#xA;हिरण्या वज्रिणी न्यङ्कुः कपिला च सरस्वती ॥ ४ ॥&lt;br&gt;&#xA;ऋषिभिः पञ्चभिश्चात्र समाहूता यथा पुरा ॥&lt;br&gt;&#xA;वाडवेनाग्निना युक्ता यथा जाता शृणुष्व तत् ॥ ५ ॥&lt;br&gt;&#xA;पुरा देवासुरे युद्धे निवृत्ते सोमकारणात् ॥&lt;br&gt;&#xA;पितामहस्य वचनात्तारां चन्द्रः समर्पयत् ॥ ६ ॥&lt;br&gt;&#xA;ततो याताः सुराः स्वर्गं पश्यन्तोऽधोमुखा महीम् ॥&lt;br&gt;&#xA;ददृशुस्ते ततो देवा भूम्यां स्वर्गमिवापरम् ॥ ७ ॥&lt;br&gt;&#xA;आश्रमं मुनिमुख्यस्य दधीचेर्लोक विश्रुतम् ॥&lt;br&gt;&#xA;सर्वर्त्तुकुसुमोपेतं पादपैरुपशोभितम् ॥&lt;br&gt;&#xA;केतकीकुटजोद्भूत बकुलामोदमोदितम् ॥ ८ ॥&lt;br&gt;&#xA;एवंविधं समासाद्य तदाश्रमपदं गुरु ॥&lt;br&gt;&#xA;कौतुकाद्द्रष्टुमारब्धाः सर्वे देवा मनोरमम् ॥ ९ ॥&lt;br&gt;&#xA;ते च तीर्थाश्रमे तस्मिन्यानान्युत्सृज्य संयताः ॥&lt;br&gt;&#xA;प्रवृत्तास्तमृषिं द्रष्टुं प्राकृताः पुरुषा यथा ॥ 7.1.31.१० ॥&lt;br&gt;&#xA;दृष्टवन्तः सुराः सर्वे पितामहमिवापरम् ॥&lt;br&gt;&#xA;ततस्त ऋषिणा सर्वे पाद्यार्घ्यादिभिरर्च्चिताः ॥ ११ ॥&lt;br&gt;&#xA;यथोक्तमासनं भेजुः सर्वे देवाः सवासवाः ॥&lt;br&gt;&#xA;तेषां मध्ये समुत्थाय शक्रः प्रोवाच तं मुनिम् ॥ १२ ॥&lt;br&gt;&#xA;आयुधानि विमुच्याग्रे भवान्गृह्णात्विमानि हि ॥&lt;br&gt;&#xA;तन्निशम्य वचः प्राह दधीचिः पाकशासनम् ॥ १३ ॥&lt;br&gt;&#xA;मुक्तास्त्राणि ममाभ्याशे यूयं यात त्रिविष्टपम् ॥&lt;br&gt;&#xA;तं शक्रः प्राह चैतानि कार्यकाले ह्युपस्थिते ॥ १४ ॥&lt;br&gt;&#xA;देयानि ते पुनः शत्रूनभिजेष्यामहे रणे ॥&lt;br&gt;&#xA;पुनःपुनस्ततः शक्रः सन्दिश्य मुनिसत्तमम् ॥ १५ ॥&lt;br&gt;&#xA;अस्माकमेव देयानि न चान्यस्य त्वया मुने॥&lt;br&gt;&#xA;बाढमित्युदिते शक्रमुक्तवान्मुनिसत्तमः॥१६॥&lt;br&gt;&#xA;दास्यामि ते समस्तानि युद्धकाले विशेषतः॥&lt;br&gt;&#xA;नास्य मिथ्या भवेद्वाक्यमिति मत्वा शचीपतिः॥&lt;br&gt;&#xA;मुक्त्वास्त्राणि तदभ्याशे पुनः स्वर्गं गतस्तदा॥१७॥&lt;br&gt;&#xA;अस्त्रार्पणं यः प्रयतः प्रयत्नाच्छृणोति राजा भुवि भावितातात्मा ॥&lt;br&gt;&#xA;सोऽभ्येति युद्धे विजयं परं हि सुतांश्च धर्मार्थयशोभिरामाः ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभा सखण्डे प्रथमे प्रभासक्षेत्रमाहात्म्ये वडवानलोत्पत्तिवृत्तान्ते दधीचिमहर्षये सर्वदेवकृतस्वस्वशस्त्रसमर्पणवर्णनन्नामैकत्रिंशोध्यायः॥ ३१ ॥&lt;/p&gt;</description>
    </item>
    <item>
      <title>०३२ वडवानलवञ्चनवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/032_vaDavAnalavanchanavRttAntavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/032_vaDavAnalavanchanavRttAntavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततस्तेषु प्रयातेषु देवदेवेष्वसौ मुनिः ॥&lt;br&gt;&#xA;शतवर्षाणि तत्रस्थस्तपसे प्रस्थितो द्विजः ॥ १ ॥&lt;br&gt;&#xA;आश्रमादुत्तरात्तस्माद्दिव्यां दिशमथो त्तराम्॥&lt;br&gt;&#xA;सुभद्रापि महाभागा तस्य या परिचारिका ॥ २ ॥&lt;br&gt;&#xA;अस्त्रादानेऽसमर्था सा ऋषिं प्रोवाच भामिनी ॥&lt;br&gt;&#xA;नाहं नेतुं समर्थास्मि शस्त्राण्यालभ्य पाणिना ॥३॥&lt;br&gt;&#xA;जलेन सह तद्वीर्यं पीतवान्स ऋषिस्ततः ॥&lt;br&gt;&#xA;आत्मसंस्थानि सर्वाणि दिव्यान्यस्त्राण्यसौ मुनिः ॥&lt;br&gt;&#xA;कारयित्वोत्तरामाशां जगाम तपसां निधिः ॥ ४ ॥&lt;br&gt;&#xA;गङ्गाधरं शुक्लतनुं सर्प्पैराकीर्णविग्रहम् ॥&lt;br&gt;&#xA;शिववत्सुखदं पुंसामपश्यत्स हिमाचलम् ॥ ५ ॥&lt;br&gt;&#xA;तथाश्रमं ददर्शोच्चैरश्वत्थैः परिपालितम् ॥&lt;br&gt;&#xA;चन्द्रभागोपकण्ठस्थं समित्पुष्पकुशान्वितम् ॥ ६ ॥&lt;br&gt;&#xA;स तस्मिन्मुनिशादूलो ह्यवसन्मुनिभिः सह ॥&lt;br&gt;&#xA;सुभद्रया च संयुक्तश्चन्द्रश्चन्द्रिकया यथा ॥ ७ ॥&lt;br&gt;&#xA;एकदा वसतस्तस्य सुभद्रा परिचारिका ॥&lt;br&gt;&#xA;स्नानार्थं यातुमारब्धा चतुर्थेऽह्नि रजस्वला ॥ ८ ॥&lt;br&gt;&#xA;व्रजन्त्या च तया दृष्टं कौपीनाच्छादनं पुनः ॥&lt;br&gt;&#xA;परि त्यक्तं विदित्वैवं दैवयोगाद्गृहाण सा ॥ ९ ॥&lt;br&gt;&#xA;परिधाय पुनः सा तु कौपीनं रेतसायुतम् ॥&lt;br&gt;&#xA;एकान्ते स्नातुमारब्धा जलाभ्याशे यथासुखम् ॥ 7.1.32.१० ॥&lt;br&gt;&#xA;ततो देवी यथाकाममकस्माद्वीक्षते हि सा ॥&lt;br&gt;&#xA;स्वोदरस्थं समुत्पन्नं गर्भं गुरुभरालसा ॥ ११ ॥&lt;br&gt;&#xA;शोचयित्वात्मनात्मानमगर्भाहमिहागता ॥&lt;br&gt;&#xA;तत्केन मन्दभागिन्या ममैवं दूषणं कृतम्॥ १२ ॥&lt;br&gt;&#xA;लज्जाभिभूता सा तत्र प्रविश्याश्वत्थवाटिकाम् ॥&lt;br&gt;&#xA;तत्र तं सुषुवे गर्भमविज्ञाय कुतो ह्ययम् ॥ १३ ॥&lt;br&gt;&#xA;पुनरेव हि सा स्नात्वा अविज्ञायात्मदुष्कृतम्॥&lt;br&gt;&#xA;शापं दातुं समारब्धा गर्भकर्त्तरि दुःसहम् ॥ १४ ॥&lt;br&gt;&#xA;ज्ञानाद्वा यदि वाज्ञानाद्येनेयं दूषणा कृता ॥&lt;br&gt;&#xA;सोऽद्यैव पञ्चतां यातु यद्यहं स्यां पतिव्रता ॥ १५ ॥&lt;br&gt;&#xA;यद्यहं मनसा वापि कामये नापरं पतिम् ॥&lt;br&gt;&#xA;एतेन सत्यवाक्येन यातु जारः स्वयं क्षयम् ॥ ॥ १६ ॥&lt;br&gt;&#xA;एवं शप्त्वा तु तं देवी ह्यज्ञात्वा गर्भकारिणम् ॥&lt;br&gt;&#xA;पुनर्यातुं समारब्धा तद्दधीचिनिकेतनम् ॥ १७ ॥&lt;br&gt;&#xA;तत्र चार्कप्रतीकाशं गर्भमुत्सृज्य सा तदा ॥&lt;br&gt;&#xA;प्राप्ता तपोवनं रम्यं यत्रासौ मुनिपुङ्गवः ॥ १८ ॥&lt;br&gt;&#xA;अत्रान्तरे सर्वदेवा लोकपाला महाबलाः ॥&lt;br&gt;&#xA;अस्त्राणां कारणार्थाय मुनेराश्रममागताः ॥ ॥ १९ ॥&lt;br&gt;&#xA;उवाच तं मुनिं शक्रो न्यासो यस्तव सुव्रत ॥&lt;br&gt;&#xA;दत्तोऽस्माभिस्तु शस्त्राणां तानि क्षिप्रं प्रयच्छ नः ॥ 7.1.32.२० ॥&lt;br&gt;&#xA;ऋषिराह पुरा यत्र स्थापि तानि ममाश्रमे ॥&lt;br&gt;&#xA;तत्रैव तानि तिष्ठन्ति न चानीतानि वासव ॥ २१ ॥&lt;br&gt;&#xA;यत्तु तेषां बलं वीर्यं सङ्ग्रामे शत्रुसूदन ॥&lt;br&gt;&#xA;तन्मया पीतमखिलं सह तोयेन वासव ॥ २२॥&lt;br&gt;&#xA;एवं स्थिते मयाऽस्त्राणि यदि देयानि तेऽनघ ॥&lt;br&gt;&#xA;ततोस्थीनि प्रयच्छामि तदाकाराणि सुव्रत ॥ २३ ॥&lt;br&gt;&#xA;एवमुक्तः सहस्राक्षस्तमाह मुनिसत्तमम् ॥&lt;br&gt;&#xA;नान्येषु तद्बलं रौद्रं यत्तु तेषु व्यवस्थितम् ॥ २४ ॥&lt;br&gt;&#xA;यस्मात्तेषु विनिक्षिप्य सहस्रांशं स्वतेजसाम् ॥&lt;br&gt;&#xA;अस्माकं दत्तवान्रुद्रो रक्षार्थं जगतां शिवः ॥ २५ ॥&lt;br&gt;&#xA;तद्वयं तानि सर्वाणि गृहीत्वा च व्यवस्थिताः ॥&lt;br&gt;&#xA;लोकस्य रक्षणार्थाय सञ्ज्ञेयं तेन लोकपाः ॥ २६ ॥&lt;br&gt;&#xA;अमीषामपि शस्त्राणा मुत्तमं वज्रमिष्यते ॥&lt;br&gt;&#xA;तद्धारणाद्यतोऽस्माकं देवराजत्वमिष्यते ॥ २७ ॥&lt;br&gt;&#xA;वज्रादप्युत्तमं चक्रं यत्तद्विष्णुपरिग्रहे ॥&lt;br&gt;&#xA;दैत्यदानवसङ्घानां तदायत्तो जयोऽभवत् ॥ २८ ॥&lt;br&gt;&#xA;तस्मात्तानि यथास्माभिः प्राप्यते मुनिसत्तम ॥&lt;br&gt;&#xA;तथा कुरुष्व सञ्चिन्त्य कार्यं कार्यविदां वर ॥ २९ ॥&lt;br&gt;&#xA;एवमुक्ते मुनिः प्राह तं शक्रं पुरतः स्थितम् ॥&lt;br&gt;&#xA;तत्प्राप्त्यर्थमुपायं तु कथयामि तवापरम् ॥ 7.1.32.३० ॥&lt;br&gt;&#xA;यान्येतानि ममास्थीनि यूयं तैस्तानि सर्वशः ॥&lt;br&gt;&#xA;निर्मापयध्वं शस्त्राणि तदाकाराणि सर्वशः ॥ ३१ ॥&lt;br&gt;&#xA;एतानि तत्समुत्थानि तेषामप्यधिकं बलम् ॥&lt;br&gt;&#xA;साधयिष्यति भवतां सङ्ग्रामे यन्ममेहितम् ॥ ॥ ३२ ॥&lt;br&gt;&#xA;तमुवाच ततः शक्रो दधीचिं तपसोनिधिम् ॥&lt;br&gt;&#xA;प्राणहारं प्रकर्तुं ते नाहं शक्तो यमिच्छसि ॥ ३३ ॥&lt;br&gt;&#xA;न चामृतस्य तेऽस्थीनि ग्रहीतुं शक्तिरस्ति नः ॥&lt;br&gt;&#xA;तस्मात्सर्वं समालोच्य यत्कर्तव्यं तदुच्यताम् ॥ ३४ ॥&lt;br&gt;&#xA;एवमुक्तो मुनिः प्राह एतदेव कलेवरम् ॥&lt;br&gt;&#xA;त्यजामि स्वयमेवाहं देव कार्यार्थसिद्धये ॥ ३५ ॥&lt;br&gt;&#xA;अध्रुवं सर्वदुःखानामाश्रयं सुजुगुप्सितम् ॥&lt;br&gt;&#xA;यदा ह्येतत्तदा युक्तः परित्यागोऽस्य साम्प्रतम् ॥ ३६ ॥&lt;br&gt;&#xA;अस्य त्यागेन मे दुःखं संसारोत्थं न जायते ॥&lt;br&gt;&#xA;यस्माज्जन्मान्तरे जातो मृतोपि हि भवेत्पुनः ॥ ३७ ॥&lt;br&gt;&#xA;भार्या भगिनी दुहिता स्वकर्मफलयोजनात् ॥&lt;br&gt;&#xA;जाता तेनैव संसारे रतिकार्ये जुगुप्सिता ॥ ३८ ॥&lt;br&gt;&#xA;यस्माच्च स्वयमेवैतद्वपुस्त्यजति वै ध्रुवम् ॥&lt;br&gt;&#xA;तस्मादस्य परित्यागो वरः कार्योऽचिरात्स्वयम् ॥ ३९ ॥।&lt;br&gt;&#xA;एवं पुरन्दरस्याग्रे सङ्कीर्त्य स महामुनिः ॥&lt;br&gt;&#xA;दधीचिः प्राणसंहारं कृतवान्सत्वरं तदा ॥ 7.1.32.४० ॥&lt;br&gt;&#xA;गतासुं तं विदित्वैवं विबुधास्तत्कलेवरम्॥ मां&lt;br&gt;&#xA;सशोणितनिर्मुक्तं कथं कार्यं व्यचिन्तयन् ॥ ४१ ॥&lt;br&gt;&#xA;ततस्तदस्थिशुद्ध्यर्थमुवाचेदं सुरेश्वरः ॥&lt;br&gt;&#xA;गौरीणां कर्कशा जिह्वा ता एतदुत्खिदन्त्विति ॥ ४२ ॥&lt;br&gt;&#xA;ततस्तैर्विबुधैर्नन्दा यदा लोकेषु संस्थिता॥&lt;br&gt;&#xA;ध्याता तदोपयाता सा सखीभिः परिवारिता॥४३॥&lt;br&gt;&#xA;नन्दा सुभद्रा सुरभिः सुशीला सुमनास्तथा॥&lt;br&gt;&#xA;इति गोमातरः पञ्च गोलोकाच्च समागताः॥४४॥&lt;br&gt;&#xA;ऊचुस्तान्विबुधान्सर्वानस्माभिर्यत्प्रयोजनम्॥&lt;br&gt;&#xA;कर्त्तव्यं तत्करिष्यामः कथ्यतां सुविचारितम्॥ ४५॥&lt;br&gt;&#xA;देवा ऊचुः॥&lt;br&gt;&#xA;यदेतदृषिणा त्यक्तं स्वयमेव कलेवरम्॥&lt;br&gt;&#xA;एतन्मांसादिनिर्मुक्तं क्रियतामस्थिपञ्जरम्॥४६॥&lt;br&gt;&#xA;तत्कृत्वा गर्हितं कर्म देवादेशात्सुदारुणम् ॥&lt;br&gt;&#xA;पुनः पितामहं द्रष्टुं गतास्ताः सुरसत्तमाः ॥ ४७ ॥&lt;br&gt;&#xA;ततस्तु दारुणं कर्म यच्च ताभिरनुष्ठितम् ॥&lt;br&gt;&#xA;पितामहस्य तत्सर्वं समाचख्युर्यथातथम् ॥ ४८ ॥&lt;br&gt;&#xA;तच्छ्रुत्वा विबुधान्सर्वान्समाहूय पितामहः ॥&lt;br&gt;&#xA;सर्वगात्रेष्वस्पृशत सुरभीः शुद्धिकाम्यया ॥ ४९ ॥&lt;br&gt;&#xA;तास्तु तैर्विबुधैः स्पृष्टाः सुपूताः समवस्थिताः ॥&lt;br&gt;&#xA;मुखमेकं परं तासां न स्पृष्टमशुचि स्मृतम् ॥ 7.1.32.५० ॥&lt;br&gt;&#xA;अपवित्रं भवेत्तासां मुखमेकं जुगुप्सितम् ॥&lt;br&gt;&#xA;शेषं शरीरं सर्वासां विशिष्टं तु सुरैः कृतम् ॥ ५१ ॥&lt;br&gt;&#xA;सरस्वत्या तु ताः प्रोक्ता भवन्त्यो ब्रह्मघातिकाः ॥&lt;br&gt;&#xA;अन्यथा कारणात्कस्मान्न स्पृष्टममरैर्मुखम् ॥ ५२ ॥&lt;br&gt;&#xA;ततस्ताभिस्तु सा प्रोक्ता देवी तत्र सरस्वती ॥&lt;br&gt;&#xA;नैतत्ते वचनं युक्तं वक्तुमेवंविधं मुखम् ॥ ५३ ॥&lt;br&gt;&#xA;अस्माकमेव हृदयमनेन वचसा त्वया ॥&lt;br&gt;&#xA;निर्दग्धं येन तस्मात्त्वमचिराद्दाहमाप्स्यसि ॥ ५४ ॥&lt;br&gt;&#xA;शापं दत्त्वा ततस्तस्याः सरस्वत्यास्तु तास्तदा ॥&lt;br&gt;&#xA;गोलोकं गतवत्यस्तु सुरभ्यः सुरपूजिताः ॥ ५५ ॥&lt;br&gt;&#xA;आहूय विश्वकर्माणं तक्षाणं सुरसत्तमाः ॥&lt;br&gt;&#xA;अस्माकं कुरु शस्त्राणि तमाहुर्युद्धकारणात् ॥ ५६ ॥&lt;br&gt;&#xA;एतद्वचनमाकर्ण्य तानि पूतैर्नवैर्दृढैः ॥।&lt;br&gt;&#xA;अस्त्राणि कारयामास दर्धोचेरस्थिसञ्चयैः ॥ ५७ ॥&lt;br&gt;&#xA;प्रमाणाकारयुक्तानि देवानां तानि संयुगे ॥&lt;br&gt;&#xA;अजेयानि यथा चासंस्तथा चासौ विनिर्ममे ॥। ॥ ५८ ॥&lt;br&gt;&#xA;वज्रमिन्द्रस्य शक्तिं च वह्नेर्दण्डं यमस्य च ॥&lt;br&gt;&#xA;खड्गं तु निऋतेः पाशं सम्यक्चक्रे प्रचेतसः ॥५९॥&lt;br&gt;&#xA;वायोर्ध्वजं कुबेरस्य गदां गुर्वीं च निर्ममे ॥&lt;br&gt;&#xA;विश्वकर्मा तथा शूलमीशानस्य च निर्ममे ॥ 7.1.32.६० ॥&lt;br&gt;&#xA;गृहीत्वैतानि वै देवाः शस्त्राण्यस्त्रबलं तदा ॥&lt;br&gt;&#xA;विजेतुं च ततो दैत्यान्दानवांश्च गतास्तदा ॥ ॥। ६१ ॥&lt;br&gt;&#xA;अत्रान्तरे सुभद्रापि दधीचेरौर्ध्वदैहिकम् ॥&lt;br&gt;&#xA;कृत्वा तैर्मुनिभिः सार्धमन्वेष्टुं सा गता सुतम् ॥ ६२ ॥&lt;br&gt;&#xA;अश्वत्थवाटिकायां च तमपश्य न्मनोरमम् ॥&lt;br&gt;&#xA;दृष्ट्वा रोदिति जीवन्तं मुक्त्वा बाष्पमथाचिरम् ॥ ६३ ॥&lt;br&gt;&#xA;अम्बेत्याभाष्य तेनोक्ता मा रोदीस्त्वं यशस्विनि ॥&lt;br&gt;&#xA;सर्वं पुराकृतस्यैतत्फलं तव ममापि हि ॥ ६४ ॥&lt;br&gt;&#xA;यद्यथा यत्र येनेह कर्म जन्मान्तरार्जितम् ॥&lt;br&gt;&#xA;तदवश्यं हि भोक्तव्यं त्यज शोकमतोऽखिलम् ॥ ६५ ॥&lt;br&gt;&#xA;मत्परित्यागलज्जा च न ते कार्येह सुन्दरि ॥&lt;br&gt;&#xA;फलं पुराकृतस्यैतद्भोक्तव्यं तन्मयापि हि ॥ ६६ ॥&lt;br&gt;&#xA;मातर्ममोपरि कुरु पुत्रस्नेहं यशस्विनि ॥&lt;br&gt;&#xA;बालस्य हि परित्यागा न्माता दोषेण लिप्यते ॥ ५७ ॥&lt;br&gt;&#xA;बालेनाभिहिता सा तु ध्यात्वा देवं जनार्द्दनम् ॥&lt;br&gt;&#xA;कृताञ्जलिरुवाचेदं कथ्यतां मे सुनिश्चितम् ॥ ६८ ॥&lt;br&gt;&#xA;न विजानाम्यहं तथ्यं कस्यायं वीर्यसम्भवः ॥&lt;br&gt;&#xA;तस्मात्कथय देवेश मम ते निश्चितं वचः ॥ ६९ ॥&lt;br&gt;&#xA;आहोक्ते मातरं कृष्णः सुभद्रां वै जनार्द्दनः ॥&lt;br&gt;&#xA;दधीचेस्तन यश्चायं भर्तुस्ते क्षेत्रसम्भवः ॥ 7.1.32.७० ॥&lt;br&gt;&#xA;तस्योत्पत्तिं विदित्वैवं सुभद्रा हृष्टमानसा ॥&lt;br&gt;&#xA;बालमङ्के समारोप्य अरोदीदार्तया गिरा ॥ ७१ ॥&lt;br&gt;&#xA;आह बालक उत्पन्नः शोकस्य वद कारणम्॥&lt;br&gt;&#xA;अथोक्तः स्तन्यरहितं कथं ते जीवितं धृतम् ॥ ७२ ॥&lt;br&gt;&#xA;यस्माच्चतुर्विधा सृष्टिर्जीवानां ब्रह्मणा कृता ॥&lt;br&gt;&#xA;जरायुजाण्डजोद्भिज्ज स्वेदजाश्च तथा स्मृताः ॥ ७३ ॥&lt;br&gt;&#xA;नरस्त्रीनपुंसकाख्याश्च जातिभेदा जरायुजाः ॥&lt;br&gt;&#xA;चतुष्पदाश्च पशवो ग्राम्याश्चारण्यजास्तथा ॥ ७४ ॥&lt;br&gt;&#xA;अण्डजाः पक्षिणः सर्वे मीनाः कूर्मसरीसृपाः ॥&lt;br&gt;&#xA;स्वेदजा मत्कुणा यूका दंशाश्च मशकास्तथा ॥ ७५ ॥&lt;br&gt;&#xA;उद्भिज्जाः स्थावराः प्रोक्तास्तृणगुल्मलता दयः ॥&lt;br&gt;&#xA;अन्येऽप्येवं यथायोगमन्तर्भूताः सहस्रशः ॥ ७६ ॥&lt;br&gt;&#xA;अण्डजाः पक्षपातेन जीवन्ति शिशवो भुवि ॥&lt;br&gt;&#xA;ऊष्मणा स्वेदजाः सर्वे उद्भिज्जाः सलिलेन हि ॥ ७७ ॥&lt;br&gt;&#xA;समुदायेन भूतानां पञ्चानामुद्भिजं भुवि ॥&lt;br&gt;&#xA;जरायुजाश्च स्तन्येन विना जीवितुमक्षमाः ॥ ७८ ॥&lt;br&gt;&#xA;विना तेन कथं पुत्र त्वया प्राणा विधारिताः ॥&lt;br&gt;&#xA;तां तथा जननीं प्राह स च बाष्पाविलेक्षणाम्॥७९॥&lt;br&gt;&#xA;अश्वत्थफलनिर्यासपानात्प्राणा मया धृताः ॥&lt;br&gt;&#xA;गौणं तदा तया तस्य पिप्पलादेति कल्पि तम् ॥7.1.32.८०॥&lt;br&gt;&#xA;नाम तेन जगत्यस्मिन्नित्यं ख्यातं महात्मनः ॥&lt;br&gt;&#xA;तत्रस्थैर्मुनिभिस्तस्य कृताः सर्वैर्यथाक्रमम् ॥८१॥&lt;br&gt;&#xA;संस्काराः पिप्पलादस्य वेदोक्ता वेद पारगैः॥&lt;br&gt;&#xA;षडङ्गोपाङ्गसंयुक्ता वेदास्तेन समुद्धृताः ॥&lt;br&gt;&#xA;तदाश्रमनिवासिभ्यो मुनिभ्यश्च सुपुष्कलाः ॥८२॥&lt;br&gt;&#xA;पुनस्तत्र स्थितश्चासौ दृष्ट्वा मुनिकुमारकान्॥&lt;br&gt;&#xA;स्वपित्रङ्कगतान्प्राह जननीं तां शुचिस्मिताम् ॥८३॥&lt;br&gt;&#xA;पिता मे कुत्र भद्रं ते सुभद्रे कथय स्फुटम् ॥&lt;br&gt;&#xA;तदेकान्तस्थितो येन बालक्रीडां करोम्यहम् ॥ ॥ ८४ ॥&lt;br&gt;&#xA;एवं सा जननी तेन यदा पृष्टा तपस्विनी ॥&lt;br&gt;&#xA;तदा रोदितुमारब्धा नोत्तरं किञ्चिदब्रवीत् ॥ ८५ ॥&lt;br&gt;&#xA;रुदन्तीं तां समालोक्य कुद्धोऽसौ मुनिदारकः ॥&lt;br&gt;&#xA;किमसौ कुत्सितः कश्चिद्येन नाख्यासि तं मम ॥ ८६ ॥&lt;br&gt;&#xA;इत्युक्ते सुतमाहैवं विबुधैस्ते पिता हतः ॥&lt;br&gt;&#xA;कोपं त्यजस्व भद्रं ते दधीचिः कथितो मया ॥८७॥&lt;br&gt;&#xA;कोपवह्निप्रदीप्तात्मा प्राह तां जननीं पुनः ॥&lt;br&gt;&#xA;किमपकृतं सुराणां मत्पित्रा कथयस्व तत् ॥८८॥&lt;br&gt;&#xA;॥ सुभद्रोवाच ॥ ॥&lt;br&gt;&#xA;शस्त्राणां कारणान्मूढैर्हतोऽसौ मुनिपुङ्गवः ॥ प्र&lt;br&gt;&#xA;यच्छन्नपि चान्यानि तदाकाराणि सुव्रत ॥ ८९ ॥&lt;br&gt;&#xA;श्रुत्वैतद्वचनं सोऽपि मुनिरुग्रतपास्तदा ॥&lt;br&gt;&#xA;पिता मे यो हतो देवैस्तेषां कृत्यां महाबलाम् ॥ 7.1.32.९० ॥&lt;br&gt;&#xA;उत्थाप्य पातयिष्यामि मूर्द्ध्नि प्राणापहारिकाम् ॥&lt;br&gt;&#xA;पितामहमहं मुक्त्वा नैव हन्यो भवेद्यदि ॥ ९१ ॥&lt;br&gt;&#xA;अन्यान्प्रमथयिष्यामि कृत्याशस्त्रेण सङ्गतान् ॥&lt;br&gt;&#xA;शरणं यदि यास्यन्ति गीर्वाणा मद्भयातुराः ॥&lt;br&gt;&#xA;तथापि पातयिष्यामि तेनैव सह सङ्गतान् ॥ ९२ ॥&lt;br&gt;&#xA;मत्वैवं तमृषिं कुद्धं सर्वे ते सुरसत्तमाः ॥&lt;br&gt;&#xA;ब्रह्माणं शरणं प्राप्ता भयेन महताऽर्द्दिताः ॥ ९३ ॥&lt;br&gt;&#xA;तांस्तस्य शरणं प्राप्ताञ्ज्ञात्वा देवः कृपान्वितः ॥।&lt;br&gt;&#xA;तत्रैव गत्वा त्वरितं प्राह देवाञ्जनार्द्दनः ॥ ९४ ॥&lt;br&gt;&#xA;भवतां रक्षणोपायश्चिन्तितोऽत्र मयाऽधुना ॥&lt;br&gt;&#xA;तेन तां मोहयिष्यामि कृत्यां हन्तुमुपस्थिताम् ॥९५॥।&lt;br&gt;&#xA;अत्रान्तरे पिप्पलादः पितुर्वैरमनुस्मरन् ॥&lt;br&gt;&#xA;हन्तुं सुरान्व्यवसितः प्रविवेश हिमाचलम् ॥ ९६ ॥&lt;br&gt;&#xA;श्रुत्वा तदप्रियं वाक्यं मातुर्वक्त्राद्विनिर्गतम् ॥&lt;br&gt;&#xA;पिप्पलादः पुनर्यातस्तस्मात्स्थानाद्धिमाचलम् ॥ ९७ ॥&lt;br&gt;&#xA;स्वर्गसोपानवत्पुंसां स्थलीभूतमिवाम्बरम् ॥&lt;br&gt;&#xA;शेषस्याभोगसङ्काशं प्राप्तोऽसौ तुहिनाच लम् ॥ ९८ ॥&lt;br&gt;&#xA;प्रतिज्ञां कुरुते यत्र स्थितः स्थाणुरिवाचलः ॥&lt;br&gt;&#xA;हन्तारो ये मम पितुस्तान्हनिष्यामि चारणात् ॥ ९९ ॥&lt;br&gt;&#xA;कृत्याशस्त्रेण सकलानमर त्वेन गर्वितान् ॥&lt;br&gt;&#xA;तस्मिन्स्थितः प्रकुपितः शिवायतनसंसदि ॥ 7.1.32.१०० ॥&lt;br&gt;&#xA;अत्रस्थः साधयिष्यामि तां कृत्यां चिन्तयन्हृदि ॥&lt;br&gt;&#xA;कृत्यां वा साधयिष्यामि यास्ये वा यमसादनम् ॥ १०१ ॥&lt;br&gt;&#xA;निर्द्वन्द्वो निर्भयो भूत्वा निराहारो ह्यहर्निशम् ॥&lt;br&gt;&#xA;सव्येन पाणिना सव्यं निर्मथ्योरुमहं पुनः ॥ १०२ ॥&lt;br&gt;&#xA;तस्मा दुत्पादयिष्यामि महाकृत्यामिति स्थितः ॥&lt;br&gt;&#xA;संवत्सरे तस्य गते ऊरुगात्राद्विनिःसृता ॥ १०३ ॥&lt;br&gt;&#xA;वडवा गुरुभारार्त्ता वाडवेनान्विता तदा ॥&lt;br&gt;&#xA;ऊरो र्निर्गत्य सा तस्मात्सुषुवे सुमहाबलम् ॥१०४॥&lt;br&gt;&#xA;वडवा स्वोदराद्गर्भं ज्वालामालासमाकुलम् ॥&lt;br&gt;&#xA;विमुच्य तमृषेस्तस्य पुरो गर्भं समुज्जवलम् ॥१०५॥&lt;br&gt;&#xA;पुनर्गता क्वापि तदा न ज्ञाता मुनिना हि सा ॥&lt;br&gt;&#xA;वडवानलो नरस्तस्याः स गर्भो निःसृतस्तदा ॥१०६॥&lt;br&gt;&#xA;कल्पान्त इव भूतानां कालाग्निरिव वर्चसा ॥&lt;br&gt;&#xA;विद्युत्पुञ्जप्रतीकाशं तं दृष्ट्वा पुरतः स्थितम् ॥ १०७ ॥&lt;br&gt;&#xA;स चापि विस्मितोऽत्यन्तं किमेतदिति चिन्तयन् ॥&lt;br&gt;&#xA;ततस्तेन पुरःस्थेन वाडवेन च वह्निना ॥ ॥ १०८ ॥&lt;br&gt;&#xA;ऋषिः प्रोक्तः पिप्पलादः साधितोऽहं त्वया बलात् ॥&lt;br&gt;&#xA;इदानीं ते मया कार्यं कर्त्तव्यं यत्समाहितम् ॥ १०९ ॥&lt;br&gt;&#xA;करिष्यामीह तत्सर्वम साध्यमपि साध्यताम् ॥&lt;br&gt;&#xA;स्वोरुं निर्मथ्य जनितो येन संवत्सरादहम् ॥&lt;br&gt;&#xA;तातोरुणा विहीनोऽपि करिष्ये त्वत्समीहितम् ॥ 7.1.32.११० ॥&lt;br&gt;&#xA;तच्छ्रुत्वा वचनं तस्य मुनिः कोपसमन्वितः ॥&lt;br&gt;&#xA;प्रोवाच विबुधान्सर्वान्मद्दत्तान्भक्षय स्वयम् ॥ १११ ॥&lt;br&gt;&#xA;पितुर्वधात्क्रोधकृतावधानं मत्वा सुरा रौद्रमतीव घोरम् ॥&lt;br&gt;&#xA;समेत्य सर्वे पुरुषं पुराणं समाश्रितास्ते सहसा सभार्याः ॥ ११२ ॥&lt;br&gt;&#xA;स तान्समाश्वास्य सुरान्वरिष्ठं कोपानलं तत्र ययौ प्रहृष्टः ॥&lt;br&gt;&#xA;दृष्ट्वा च तं वै रविपुञ्जकाशमुवाच विष्णुर्वचनं वरिष्ठम् ॥ ११३ ॥&lt;br&gt;&#xA;अहं सुरेशान तवैव पार्श्वं विसर्जितो जातभयैश्च देवैः ॥&lt;br&gt;&#xA;मत्तः शृणु त्वं वचनं हि पथ्यं यच्चारणानां भवतोऽपि पथ्यम् ॥ ११४ ॥&lt;br&gt;&#xA;ज्ञातं बलं ते विबुधैरचिन्त्यं विनाशनं चात्मवतां ह्यवश्यम् ॥&lt;br&gt;&#xA;एवं स्थिते कुरु वाक्यं सुराणामेकैकमद्धि प्रतिवासरं त्वम् ॥ ११५ ॥&lt;br&gt;&#xA;मुख्यानां कोटयस्त्रिंशत्सुराणां बलशालिनाम् ॥&lt;br&gt;&#xA;कथं तु भक्षणं तेषां युगपत्त्वं करिष्यसि ॥ ११६ ॥&lt;br&gt;&#xA;तस्मादेकैकशस्तेषां कर्त्तव्यं भक्षणं त्वया ॥&lt;br&gt;&#xA;नैकेन भवता शक्या विधातुं भक्षणक्रिया ॥ ११७ ॥&lt;br&gt;&#xA;तथा च पाण्डुरोगित्वं हुतभुक्प्राप्तवान्पुरा ॥&lt;br&gt;&#xA;अतिभक्षणं न युक्तं तस्मात्कुरु मतिं मम ॥ ११८ ॥&lt;br&gt;&#xA;तथा च युगपत्तेषु भक्षितेषु पुनस्त्वया ॥&lt;br&gt;&#xA;प्रत्यहं भक्षणोपायश्चिन्तितव्यो बुभुक्षया ॥ ११९ ॥&lt;br&gt;&#xA;सफलैव प्रतिज्ञा ते नानृतं मुनिभाषितम् ॥&lt;br&gt;&#xA;एवं कृतेऽपि ते सर्वं भविष्यति समीहितम् ॥7.1.32.१२॥॥&lt;br&gt;&#xA;तत्करिष्यायहं सर्वमाहैवं स जनार्दनः ॥&lt;br&gt;&#xA;एकैकशः स विबुधान्भक्षयिष्यति वाडवः ॥ १२१ ॥&lt;br&gt;&#xA;ततः सुराः सुरेशानं तं विष्णुममितौजसम् ॥&lt;br&gt;&#xA;प्रणम्याहुर्यथायुक्तं शोभनं भवता कृतम् ॥ १२२ ॥&lt;br&gt;&#xA;भूयोऽद्य पुनरेवास्य दोषस्योपशमक्रियाम् ॥&lt;br&gt;&#xA;कर्तुं त्वमेव शक्तोऽसि नान्यस्त्राता दिवौक साम्॥ १२३ ॥&lt;br&gt;&#xA;ततः पीताम्बरधरः शङ्खचक्रगदाधरः ॥&lt;br&gt;&#xA;युष्मद्भयं हरिष्यामि तत्सुरानाह माधवः ॥ १२४ ॥&lt;br&gt;&#xA;श्रुत्वैतद्विबुधाः सर्वे हर्षेणोत्फुल्ल लोचनाः ॥ १२५ ॥&lt;br&gt;&#xA;ततस्तान्विबुधान्दृष्ट्वा प्रोवाच स तु वाडवः ॥&lt;br&gt;&#xA;किमिदानीं मया कार्यं भवतां कथ्यतां हि तत् ॥ १२६ ॥&lt;br&gt;&#xA;अत्रान्तरे विश्व तनुर्महौजा विमोहयंस्तं ज्वलनं स्वबुद्ध्या ॥&lt;br&gt;&#xA;प्रोवाच पूर्वं विहिता यदापस्ता भक्षयस्वेति महानुभावः ॥ १२७ ॥&lt;br&gt;&#xA;एतद्व्यवसितं विष्णोर्यः शृणोति समाहितः ॥&lt;br&gt;&#xA;सोऽतिचारभयान्मुक्तो ज्ञानं मुक्तिमवाप्नुयात् ॥ १२८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वडवानलवञ्चनवृत्तान्तवर्णनन्नाम द्वात्रिंशोऽध्यायः ॥ ३२ ॥ ॥ ॥&lt;/p&gt;</description>
    </item>
    <item>
      <title>०३३ स्वतीवृत्तान्तवडवानलवचनवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/033_svatIvRttAntavaDavAnalavachanavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/033_svatIvRttAntavaDavAnalavachanavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;पितुर्वधामर्षसुजात मन्युना यद्यत्कृतं कर्म पुरा महर्षिणा ॥&lt;br&gt;&#xA;दधीचिपुत्रेण सुरप्रसाधिना सर्वं श्रुतं तद्धि मया समाधिना ॥ १ ॥&lt;br&gt;&#xA;पुनःपुनर्वै विबुधैः समानं यद्वृत्तमासी त्किमपि प्रधानम् ॥&lt;br&gt;&#xA;कार्यं हि तत्सर्वमनुक्रमेण विज्ञातुमिच्छामि कुतूहलेन ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;उक्तो यदासौ विबुधैः समस्तैरापः पुरा त्वं भुवि भक्षयस्व ॥&lt;br&gt;&#xA;यतोऽमराणां प्रथमं हि जाता आपोऽग्रजाः सर्वसुरासुरेभ्यः ॥ ३ ॥&lt;br&gt;&#xA;तेनैवमुक्तस्तु महात्मना तदा प्रदर्शयध्वं मम ता यतः स्थिताः ॥&lt;br&gt;&#xA;पीत्वा सुराः सर्वमहं पुरस्तात्कृत्यं करिष्ये सुरभक्षणं हि ॥ ४ ॥&lt;br&gt;&#xA;तत्रापि नेतुं यदि मां समर्था यत्रासते वारिचयाः समेताः ॥&lt;br&gt;&#xA;अतोऽन्यथा नाहमलीकवादी प्राणे प्रयाते मुनिवाक्यकारी ॥ ५ ॥&lt;br&gt;&#xA;आहोक्ते पुण्डरीकाक्ष और्वं हि वाडवं तदा ॥&lt;br&gt;&#xA;त्वां प्रापयिष्ये यत्रापः केन यानेन वाडव ॥ ६ ॥&lt;br&gt;&#xA;॥ वाडव उवाच ॥ ॥&lt;br&gt;&#xA;नाहं हयादिभिर्यानैर्गन्तुं तत्र समुत्सहे ॥&lt;br&gt;&#xA;कुमारीकरसम्पर्कमेकं मुक्त्वा मतं हि मे ॥ ७ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;एतत्ते सुलभं यानं तां कन्यामानयाम्यहम् ॥&lt;br&gt;&#xA;या त्वां नेतुं समर्था स्यादपां स्थानं सुनिश्चितम् ॥ ८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;सुरभीशापसन्तप्ता प्रागुपात्तदशाफला ॥&lt;br&gt;&#xA;सरस्वती यानभूता तस्य सा विष्णुना कृता ॥ ९ ॥&lt;br&gt;&#xA;ततोऽब्रवीद्विभुर्गङ्गां पार्श्वतः समुपस्थिताम् ॥&lt;br&gt;&#xA;एनं वह्निं महाभागे वेगान्नय महोदधिम्॥&lt;br&gt;&#xA;नान्या शक्ता समानेतुं त्वां विना लोकपावनि ॥ 7.1.33.१० ॥&lt;br&gt;&#xA;॥ गङ्गोवाच ॥ ॥&lt;br&gt;&#xA;नास्ति मे भगवञ्छक्ति रौर्वं वोढुं जगत्पते॥&lt;br&gt;&#xA;रौद्ररूपी महानेष दहत्येवानलो भृशम् ॥ ११ ॥&lt;br&gt;&#xA;ततस्तु यमुनां प्राह सिन्धुं तस्या ह्यनन्तरम् ॥&lt;br&gt;&#xA;अन्या नदीश्च विविधाः पृथक्पृथगुदारधीः ॥ १२ ॥&lt;br&gt;&#xA;अशक्तास्ताः समानेतुं पृष्टाश्च सुरसत्तमैः ॥&lt;br&gt;&#xA;ततः सरस्वतीं प्राह देवदेवो जनार्द्दनः ॥&lt;br&gt;&#xA;त्वमेव वज कल्याणि प्रतीच्यां लवणोदधौ ॥ १३ ॥&lt;br&gt;&#xA;एवं कृते सुराः सर्वे भविष्यन्ति भयोज्झिताः ॥&lt;br&gt;&#xA;अन्यथा वाडवेनैते दह्यन्ते स्वेन तेजसा ॥ १४ ॥&lt;br&gt;&#xA;तस्मात्त्वं रक्ष विबुधाने तस्मात्तुमुलाद्भयात् ॥&lt;br&gt;&#xA;मातेव भव सुश्रोणि सुराणामभयप्रदा ॥ १५ ॥&lt;br&gt;&#xA;एवमुक्ता हि सा तेन विष्णुना प्रभविष्णुना ॥&lt;br&gt;&#xA;आह नाहं स्वतन्त्रास्मि पिता मे ध्रियते चिरात् ॥ १६ ॥&lt;br&gt;&#xA;तस्याहं कारिणी नित्यं कुमारी च धृतव्रता ॥&lt;br&gt;&#xA;कालत्रयेप्यस्वतन्त्रा श्रूयते विबुधैः सुता ॥ १७ ॥&lt;br&gt;&#xA;पित्रादेशं विना नाहं पदमेकमपि क्वचित् ॥&lt;br&gt;&#xA;गच्छामि तस्मात्कोऽप्यन्य उपायश्चिन्त्यतां हरे ॥ १८ ॥&lt;br&gt;&#xA;तत्स्वरूपं विदित्वैवं समभ्येत्य पितामहम् ॥&lt;br&gt;&#xA;तमब्रवीद्वासुदेवो देवकार्यमिदं कुरु ॥ १९ ॥&lt;br&gt;&#xA;नान्यथा शक्यते नेतुं वाडवोऽग्निर्महाबलः ॥&lt;br&gt;&#xA;अदृष्टदोषां मुक्त्वेमां कुमारीं तनयां तव ॥ 7.1.33.२० ॥&lt;br&gt;&#xA;तच्छ्रुत्वा विष्णुना प्रोक्तं कुमारीं तनयां तदा ॥&lt;br&gt;&#xA;शिरस्याधाय सस्नेहमुवाच प्रपितामहः ॥ २१ ॥&lt;br&gt;&#xA;याहि देवि सुरान्सर्वान्रक्ष त्वं भयमागतान् ॥&lt;br&gt;&#xA;विनिक्षिप त्वं नीत्वैनं वाडवं लवणाम्भसि ॥&lt;br&gt;&#xA;पितुर्वाक्यं हि सा श्रुत्वा प्रोवाच श्रुतिलक्षणा ॥२२॥&lt;br&gt;&#xA;॥ सरस्वत्युवाच ॥ ॥&lt;br&gt;&#xA;एषास्मि प्रस्थिता तात तव वाक्या दसंशयम्॥&lt;br&gt;&#xA;रौद्रोऽयं वाडवो वह्निस्तनुं मे भक्षयिष्यति ॥ २३ ॥&lt;br&gt;&#xA;प्राप्तं कलियुगं रौद्रं साम्प्रतं पृथिवीतले ॥&lt;br&gt;&#xA;लोकः पापसमाचारः स्पर्शयिष्यति मां प्रभो ॥२४॥&lt;br&gt;&#xA;ततो दुःखतरं किं स्याद्यत्पापैः सह सङ्गमः॥२५॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यदि पापजनाकीर्णं न वाञ्छसि धरातलम् ॥&lt;br&gt;&#xA;पातालतलसंस्था त्वं नय वह्निं महोदधौ॥२६॥&lt;br&gt;&#xA;यदातिश्रमसंयुक्ता वह्निना दह्यसे भृशम्॥&lt;br&gt;&#xA;तदा विभिद्य वसुधां प्रत्यक्षा भव पुत्रिके॥२७॥&lt;br&gt;&#xA;कृत्वा वक्त्रं विशालाक्षि प्राची भव सुमध्यमे॥&lt;br&gt;&#xA;ततो यास्यन्ति तीर्थानि त्वां श्रान्तां चारुहासिनीम्॥२८॥&lt;br&gt;&#xA;तानि सर्वाणि चागत्य साहाय्यं ते वरानने॥&lt;br&gt;&#xA;करिष्यन्ति त्रयस्त्रिंशत्कोट्यो वै मम शासनात्॥२९॥&lt;br&gt;&#xA;गच्छ पुत्रि न सन्तापस्त्वया कार्यः कथञ्चन॥&lt;br&gt;&#xA;अरिष्टं व्रज पन्थानं मा सन्तु परिपन्थिनः॥7.1.33.३०।&lt;br&gt;&#xA;॥ ईश्वर उवाच॥&lt;br&gt;&#xA;एवमुक्ता तदा तेन ब्रह्मणाथ सरस्वती॥&lt;br&gt;&#xA;त्यक्त्वा भयं हृष्टमनाः प्रयातुं समुपस्थिता॥३१॥&lt;br&gt;&#xA;तस्याः प्रयाणसमये शङ्खदुन्दुभिनिःस्वनैः ॥&lt;br&gt;&#xA;मङ्गलानां च निर्घोषैर्जगदापूरितं शुभैः ॥ ३२ ॥&lt;br&gt;&#xA;सिताम्बरधरा देवी सितचन्दनगुण्ठिता ॥&lt;br&gt;&#xA;शारदाम्बुदसङ्काशा तारहारविभूषिता ॥ ३३ ॥&lt;br&gt;&#xA;सम्पूर्णचन्द्रवदना पद्मपत्रायतेक्षणा ॥&lt;br&gt;&#xA;कीर्तिर्यथा महेन्द्रस्य पूरयन्ती दिशो दश ॥ ३४ ॥&lt;br&gt;&#xA;स्वतेजसा द्योतयन्ती सर्वमाभासयज्जगत् ॥&lt;br&gt;&#xA;अनुव्रजन्ती गङ्गा वै तयोक्ता वरवर्णिनि ॥ ३५ ॥&lt;br&gt;&#xA;द्रक्ष्यामि त्वां पुनरहं कुत्र वै वसतीं सखि ॥&lt;br&gt;&#xA;एवमुक्ता तया गङ्गा प्रोवाच स्निग्धया गिरा ॥ ३६ ॥&lt;br&gt;&#xA;यदैव वीक्षसे प्राचीदिशि प्राप्स्यसि मां तदा ॥&lt;br&gt;&#xA;सुरैः परिवृता सर्वैस्तत्राहं तव सुवृते ॥ ३७ ॥&lt;br&gt;&#xA;दर्शनं सम्प्रदास्यामि त्यज शोकं शुचिस्मिते ॥&lt;br&gt;&#xA;तामापृच्छ्य ततो गङ्गां पुनर्दर्शनमस्तु ते ॥ ३८ ॥&lt;br&gt;&#xA;गच्छ स्वमालयं भद्रे स्मर्त्तव्याऽहं त्वयाऽनघे ॥&lt;br&gt;&#xA;यमुनापि तथा चैवं गायत्री सुमनोरमा ॥ ३९ ॥&lt;br&gt;&#xA;सावित्रीसहिताः सर्वाः सख्यः सम्प्रेषितास्तदा ॥&lt;br&gt;&#xA;ततो विसृज्य तां देवी नदी भूत्वा सरस्वती ॥ 7.1.33.४० ॥&lt;br&gt;&#xA;हिमवन्तं गिरिं प्राप्य प्लक्षात्तत्र विनिर्गता ॥&lt;br&gt;&#xA;अवतीर्णा धरापृष्ठे मत्स्यकच्छपसङ्कुला ॥ ४१ ॥&lt;br&gt;&#xA;ग्राहडिण्डिमसम्पूर्णा तिमिनक्रगणैर्युता ॥&lt;br&gt;&#xA;हसन्ती च महादेवी फेनौघैः सर्वतो दिशम्॥४२॥&lt;br&gt;&#xA;पुण्यतो यवहा देवीस्तूयमाना द्विजातिभिः ॥&lt;br&gt;&#xA;वाडवं वह्निमादाय हयवेगेन निःसृता ॥ ४३ ॥&lt;br&gt;&#xA;भित्त्वा वेगाद्धरापृष्ठं प्रविष्टाथ महीतलम्॥&lt;br&gt;&#xA;यदायदाभवच्छ्रान्ता दह्यते वाडवाग्निना ॥&lt;br&gt;&#xA;तदातदा मर्त्यलोके याति प्रत्यक्षतां नदी ॥ ४४ ॥&lt;br&gt;&#xA;ततस्तु जायते प्राची सन्तप्ता वाडवेन तु ॥&lt;br&gt;&#xA;ततो वै यानि तीर्थानि कीर्त्तितानि पुरातनैः ॥ ४५ ॥&lt;br&gt;&#xA;दिव्यान्तरिक्षभौमानि सान्निध्यं यान्ति भामिनि ॥&lt;br&gt;&#xA;ततश्चाश्वासिता तैः सा सरस्वती पुनर्नदी ॥&lt;br&gt;&#xA;पातालतलमा साद्य जगाम मकरालयम् ॥ ४६ ॥&lt;br&gt;&#xA;खदिरामोदमासाद्य तत्र सा वीक्ष्य सागरम् ॥&lt;br&gt;&#xA;गन्तुं प्रवृत्ता तं वह्निमादाय सुरसुन्दरि ॥४७॥&lt;br&gt;&#xA;निरूढभारमात्मानं देवादेशाद्विचिन्त्य सा ॥&lt;br&gt;&#xA;प्रहृष्टा सुमनास्तस्मात्प्रवृत्ता दक्षिणामुखी ॥ ४८ ॥&lt;br&gt;&#xA;एतस्मिन्नेव काले तु ऋषयो वेदपारगाः ॥&lt;br&gt;&#xA;चत्वारश्च महादेवि प्रभासं क्षेत्रमाश्रिताः ॥ ४९ ॥&lt;br&gt;&#xA;हरिणश्चाथ वज्रश्च न्यङ्कुः कपिल एव च ॥&lt;br&gt;&#xA;तपस्तप्यन्ति तत्रस्थाः स्वाध्यायासक्तमानसाः ॥ 7.1.33.५० ॥&lt;br&gt;&#xA;पृथक्पृथक्समाहूताः स्नानार्थं तैः सरस्वती ॥&lt;br&gt;&#xA;सागरः सम्मुखस्तस्याः सहसा सम्मुपस्थितः ॥ ५१ ॥&lt;br&gt;&#xA;ततः सा चिन्तयामास कथं मे सुकृतं भवेत् ॥&lt;br&gt;&#xA;शापभीता च सा साध्वी पञ्चस्रोतास्तदाऽभवत् ॥ ५२ ॥&lt;br&gt;&#xA;एकैकं तोषयामास तमृषिं वरवर्णिनि ॥&lt;br&gt;&#xA;ततोऽस्याः पञ्च नामानि जातानि पृथिवीतले ॥ ५३ ॥&lt;br&gt;&#xA;हरिणी वज्रिणी न्यङ्कुः कपिला च सरस्वती ॥&lt;br&gt;&#xA;पानावगाहनान्नृणां पञ्चस्रोताः सरस्वती ॥ ५४ ॥&lt;br&gt;&#xA;ब्रह्महत्या सुरापानं स्तेयं गुर्वङ्गनागमः ॥&lt;br&gt;&#xA;एषां संयोगजं चान्यन्नराणां पञ्चमं हि यत् ॥ ५५ ॥&lt;br&gt;&#xA;एतत्पञ्चविधं पुंसां पञ्चधाऽवस्थिता सती ॥&lt;br&gt;&#xA;नाशयेत्पातकं घोरं सखीभिः सहिता नदी॥५६॥&lt;br&gt;&#xA;ब्रह्महत्यां महाघोरां प्रतिलोमा सरस्वती ॥&lt;br&gt;&#xA;पानावगाहनान्नृणां नाशयत्यखिलं हि सा ॥ ५७ ॥&lt;br&gt;&#xA;प्रमादान्मदिरापानदोषेणोपहतात्मनाम् ॥&lt;br&gt;&#xA;तद्व्यपोहाय कपिला द्विजानां वहते नदी ॥ ५८ ॥&lt;br&gt;&#xA;उपवासाज्जपाद्धोमात्स्नानात्पानाद्द्विजन्मनाम् ॥&lt;br&gt;&#xA;सप्ताहान्नाशयेत्पापं तत्तद्भावेन चेतसा॥५९॥&lt;br&gt;&#xA;स्वयं तेऽपि विशुध्यन्ति यथोक्तविधिकारिणः ॥&lt;br&gt;&#xA;न्यङ्कुं नदीं समासाद्य महतः पातकात्कृतात् ॥ 7.1.33.६० ॥&lt;br&gt;&#xA;स्नानोपासनपानेन वज्रिणी गुरुतल्पगम् ॥&lt;br&gt;&#xA;नाशयत्यखिलं पुंसां पापं भूरिभयङ्करम् ॥ ६१ ॥&lt;br&gt;&#xA;संयोगजस्य पापस्य हरणाद्धरिणी स्मृता ॥&lt;br&gt;&#xA;नदी पुण्यजलोपेता सप्ताहमवगाहनात् ॥ ६२ ॥&lt;br&gt;&#xA;एवमेतानि पापानि सर्वाणि सुरसुन्दरि ॥&lt;br&gt;&#xA;नदी नाशयते तथ्यं पञ्चस्रोता सरस्वती ॥ ६३ ॥&lt;br&gt;&#xA;ततोऽपश्यत्पुनश्चारु सा देवी पथि संस्थितम् ॥&lt;br&gt;&#xA;पर्वतं सागरस्यान्ते रोद्धुं मार्गमिव स्थितम् ॥ ६४ ॥&lt;br&gt;&#xA;ब्रह्माण्डमानदण्डोऽयं पुरतो गिरिसत्तमः ॥&lt;br&gt;&#xA;व्रजन्त्याः सुरकार्येण मम विघ्नकरः स्थितः ॥ ॥ ६५ ॥&lt;br&gt;&#xA;उच्चैस्तरं महाशैलमवलोक्य सरस्वती ॥&lt;br&gt;&#xA;अथ वेगेन रुद्धेन गिरिणा विस्मिता सती ॥ ६६ ॥&lt;br&gt;&#xA;एवं सञ्चिन्तयेद्यावन्मनसा तन्म हाद्भुतम् ॥&lt;br&gt;&#xA;तावन्मङ्गलशब्देन प्रतिबुद्धः कृतस्मरः ॥ ६७ ॥&lt;br&gt;&#xA;गिरिशृङ्गद्वन्द्वचरं ददर्श पुरुषं च सा ॥&lt;br&gt;&#xA;तामाह देवीं स नगो मार्गो नास्तीह सुव्रते ॥ ६८ ॥&lt;br&gt;&#xA;अन्यत्र क्वापि गच्छ त्वं यत्र तेऽभिमतं शुभे ॥&lt;br&gt;&#xA;आहैवमुक्ते सा देवी नरं नगशिरःस्थितम् ॥ ६९ ॥&lt;br&gt;&#xA;देवादेशात्समायाता न निरोध्या गिरे त्वया ॥&lt;br&gt;&#xA;एवमुक्ते गिरिः प्राह तां देवीं सुमनोरमाम् ॥ 7.1.33.७० ॥&lt;br&gt;&#xA;पर्वतोऽहं त्वया भद्रे किं न ज्ञातः कृतस्मरः ॥&lt;br&gt;&#xA;त्वत्स्पर्शनान्न दोषोस्ति कुमारी त्वं यतोऽनघे ॥ ७१ ॥&lt;br&gt;&#xA;अतस्त्वां वरये देवि भार्या मे भव सुव्रते ॥ ७२ ॥&lt;br&gt;&#xA;॥ सरस्वत्युवाच ॥ ॥&lt;br&gt;&#xA;पिता मे ध्रियते यस्मात्तेन नाहं स्वयंवरा ॥&lt;br&gt;&#xA;तव भार्या भविष्यामि मार्गं यच्छ ममाधुना ॥ ७३ ॥&lt;br&gt;&#xA;एवमुक्तो गिरिः प्राह अनिच्छन्तीं महाबलात् ॥&lt;br&gt;&#xA;उद्वाहयिष्ये त्वां भद्रे कस्त्राता स्ति तवाधुना ॥ ७४ ॥&lt;br&gt;&#xA;सा तं मनोभवाक्रान्तं मत्वा दिव्येन चक्षुषा ॥&lt;br&gt;&#xA;आह नास्ति मम त्राता त्वामेव शरणं गता ॥ ७५ ॥&lt;br&gt;&#xA;त्वयोद्वाह्या यद्य वश्यमहमेवं महाबल ॥&lt;br&gt;&#xA;अस्नातां नोद्वह विभो स्नानं कर्त्तुं च देहि मे ॥ ७६ ॥&lt;br&gt;&#xA;तामुवाच ततः शैलः स्वसम्पदभिमानवान् ॥&lt;br&gt;&#xA;सौख्यदं पश्य सुभगे मयि सम्पूर्णवैभवम् ॥ ७७ ॥&lt;br&gt;&#xA;द्वन्द्वानि यत्र गायन्ति किन्नराणां मनोरमम् ॥&lt;br&gt;&#xA;श्रूयते च सुनिध्वानं तन्त्रीवाद्यमथापरम् ॥ ७८ ॥&lt;br&gt;&#xA;तत्र तालास्तमालाश्च पिप्पलाः पनसास्तथा ॥&lt;br&gt;&#xA;सदैव फलपुष्पाश्चा दृश्यन्ते सुमनोरमाः ॥७९॥&lt;br&gt;&#xA;कुटजैः कोविदारैश्च कदम्बैः कुरबैस्तथा ॥&lt;br&gt;&#xA;मत्तालिकुलघुष्टैश्च भूधरो भाति सर्वतः ॥ 7.1.33.८० ॥&lt;br&gt;&#xA;हराङ्गरागवद्भाति क्वचित्कुटजकुड्मलैः ॥&lt;br&gt;&#xA;क्वचित्तु कर्णिकारैश्च विष्णोर्वासःसमप्रभः ॥ ८१ ॥&lt;br&gt;&#xA;तमालदलसञ्छन्नः क्वचिद्वैवस्वतद्युतिः॥&lt;br&gt;&#xA;क्वचिद्धातुविलिप्ताङ्गो गणाध्यक्षवपुर्नगः ॥ ८२ ॥&lt;br&gt;&#xA;चतुर्मुख इवाभाति हरितालवपुः क्वचित् ॥&lt;br&gt;&#xA;क्वचित्सप्तच्छदैर्विष्णोर्वपुषा भात्ययं गिरिः॥ ८३ ॥&lt;br&gt;&#xA;क्वचित्कात्यायनीप्रख्यः प्रियङ्गुसुसमाकुलः ॥&lt;br&gt;&#xA;क्वचित्केसरसंयुक्तैरनलाभो विभात्यसौ ॥ ८४ ॥&lt;br&gt;&#xA;वृत्तैः सपुलकैः स्निग्धैः स्त्रीणामिव पयोधरैः ॥&lt;br&gt;&#xA;दुष्प्राप्यैरल्पपुण्यानां क्वचिदाभाति बिल्वकैः ॥ ८५ ॥&lt;br&gt;&#xA;सिंहैर्व्याघ्रैर्मृगैर्नागैर्वराहैर्वानरैस्तथा ॥&lt;br&gt;&#xA;क्वचित्क्वचिदसौ भाति परस्परमनुव्रतैः ॥ ८६ ॥&lt;br&gt;&#xA;शूलिकोद्भिन्नमाकाशमिव कुर्वद्भिरुच्चकैः ॥&lt;br&gt;&#xA;एवमुक्ते प्रत्युवाच शारदा तं नगोत्तमम् ॥ ८७ ॥&lt;br&gt;&#xA;यदि मां त्वं परिणये रुदन्तीमेकिकां तथा ॥&lt;br&gt;&#xA;गृहाण वाडवं हस्ते यावत्स्नानं करोम्यहम् ॥ ८८ ॥&lt;br&gt;&#xA;एवमुक्ते स जग्राह त नगेद्रोऽपवर्जिम् ॥&lt;br&gt;&#xA;कृतस्मरस्तत्संस्पर्शात्क्षणाद्भस्मत्वमागतः ॥ ८९ ॥&lt;br&gt;&#xA;ततः प्रभृति ते तस्य पाषाणा मृदुतां गताः ॥&lt;br&gt;&#xA;गृहदेवकुलार्थाय गृह्यन्ते शिल्पिभिः सह ॥ 7.1.33.९० ॥&lt;br&gt;&#xA;दग्ध्वा कृतस्मरं देवी पुनरादाय वाडवम् ॥&lt;br&gt;&#xA;समुद्रस्य समीपे सा स्थिता हृष्टतनूरुहा ॥ ९१ ॥&lt;br&gt;&#xA;तत्रस्था सा महादेवी तमाह वडवानलम् ॥&lt;br&gt;&#xA;पश्य वाडव गर्जन्तं सागरं पुरतः स्थितम् ॥ ९२ ॥&lt;br&gt;&#xA;गर्जन्तं सोऽपि तं दृष्ट्वा प्रसर्पन्तं च वीचिभिः ॥&lt;br&gt;&#xA;तामाह किमिदं भद्रे भीतो मे लवणोदधिः ॥ ९३ ॥&lt;br&gt;&#xA;प्रहस्योवाच सा बाला को न भीतस्तवानल ॥&lt;br&gt;&#xA;भक्ष्यस्ते विहितो यस्मात्तव देवैर्महाबल ॥ ९४ ॥&lt;br&gt;&#xA;स तस्यास्तद्वचः श्रुत्वा सम्प्रहृष्टस्तु पावकः ॥&lt;br&gt;&#xA;दास्यामि ते वरं भद्रे यथेष्टं प्रार्थयस्व नः ॥९५॥&lt;br&gt;&#xA;तेनैवमुक्ता सा देवी वाडवेनाग्निना तदा ॥&lt;br&gt;&#xA;सस्मार कारणात्मानं विष्णुं कमललोचनम् ॥ ९६ ॥&lt;br&gt;&#xA;दृष्टोसावात्महृत्संस्थस्तया देवो जनार्द्दनः ॥&lt;br&gt;&#xA;स्मृतमात्रः सरस्वत्या परस्त्रिभुवनेश्वरः ॥९७॥&lt;br&gt;&#xA;मनोदृष्ट्या विलोक्याह सा तमन्तःस्थमच्युतम् ॥&lt;br&gt;&#xA;वाडवो यच्छति वरमहं तं प्रार्थयामि किम्॥९८॥&lt;br&gt;&#xA;ततस्तेन हृदिस्थेन प्रोक्ता देवी सरस्वती ॥&lt;br&gt;&#xA;प्रार्थनीयो वरो भद्रे सूचीवक्त्रत्वमादरात् ॥ ९९ ॥&lt;br&gt;&#xA;ततस्त्वभिहितो देव्या यदि मे त्वं वरप्रदः ॥&lt;br&gt;&#xA;ततः सूचीमुखो भूत्वा त्वं पिबापो महाबल ॥ 7.1.33.१०० ॥&lt;br&gt;&#xA;एवमुक्तेन तत्तेन सूचीवेधसमं कृतम् ॥&lt;br&gt;&#xA;घटिकापूरणं यद्वत्पपौ तद्वदनं जलम् ॥ १०१ ॥&lt;br&gt;&#xA;एवं स वाडवो वह्निः सुराणां भक्षणोद्यतः ॥&lt;br&gt;&#xA;वञ्चितो विष्णुना याति मेधामाधाय यत्नतः ॥ १०२ ॥&lt;br&gt;&#xA;सर्गमेतं नरः पुण्यं वाच्यमानं शृणोति यः ॥&lt;br&gt;&#xA;स विष्णु लोकमासाद्य तेनैव सह मोदते ॥१०३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सर स्वतीवृत्तान्तवडवानलवचनवर्णनन्नाम त्रयस्त्रिंशोऽध्यायः ॥ ३३ ॥ छ ॥&lt;/p&gt;</description>
    </item>
    <item>
      <title>०३४ सरस्वत्यवतारमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/034_sarasvatyavatAramahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/034_sarasvatyavatAramahimavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;सरस्वती वरं प्राप्य वरिष्ठं वडवानलात् ॥&lt;br&gt;&#xA;पुनस्तं सागरे क्षेप्तुमुद्यता सा मनस्विनी ॥ १ ॥&lt;br&gt;&#xA;देवादेशात्प्रभासस्य पुरतः संस्थिता तदा ॥&lt;br&gt;&#xA;समुद्रमाहूय तदा वाडवार्पणकाङ्क्षिणी ॥ २ ॥&lt;br&gt;&#xA;त्वमादिः सर्वदेवानां त्वं प्राणः प्राणिनां सदा ॥&lt;br&gt;&#xA;देवादेशाद्गृहाण त्वमागत्यार्णव वाडवम् ॥ ३ ॥&lt;br&gt;&#xA;एवं सञ्चिन्तितो देव्या यदासावम्भसाम्पतिः ॥&lt;br&gt;&#xA;तथा जलात्समुत्तीर्य समायातो महाद्युतिः ॥ ४ ॥&lt;br&gt;&#xA;तं दृष्ट्वा विस्मिता देवी दिव्यं विष्णुमिवापरम् ॥&lt;br&gt;&#xA;श्यामं कमलपत्राक्षं सागरं सुमनोरमम् ॥ ५ ॥&lt;br&gt;&#xA;विचित्रमाल्याभरणं चित्रवस्त्रानुलेपनम्॥&lt;br&gt;&#xA;आपगाभिः सरूपाभिः स्त्रीरूपाभिः समावृतम् ॥ ६ ॥&lt;br&gt;&#xA;एवंविधं समालोक्य सा देवी ब्रह्मणः सुता ॥&lt;br&gt;&#xA;सरस्वती जलनिधिमुवाचेदं शुचिस्मिता ॥ ७ ॥&lt;br&gt;&#xA;त्वमग्रजः सर्वभवोद्भवानां त्वं जीवितं जन्मवतां नराणाम् ॥&lt;br&gt;&#xA;तस्मात्सुराणां कुरु कार्यमिष्टं वह्निं गृहाण त्वमिहोपनीतम् ॥ ८ ॥&lt;br&gt;&#xA;अत्रान्तरे सोऽपि विमृश्य सर्वं कार्यं स्वबुद्ध्या किमिहोपपन्नम् ॥&lt;br&gt;&#xA;कृत्वाऽनलस्य ग्रहणं मयेदं कार्यं सुराणां विहितं भवेच्च ॥ ९ ॥&lt;br&gt;&#xA;एवं चिन्तयतस्तस्य ग्रहणं रुचितं ततः ॥&lt;br&gt;&#xA;वाडवाग्नेः समुद्रस्य सुरपीडाकृते यदा ॥ 7.1.34.१० ॥&lt;br&gt;&#xA;तदा तेन पुरःस्थेन देवी साभिहिता भृशम् ॥&lt;br&gt;&#xA;वाडवं सम्प्रयच्छैनं सुरशत्रुं सरस्वति ॥ ११ ॥&lt;br&gt;&#xA;ततस्तया प्रणम्याशु पितामहपुरःसरान् ॥&lt;br&gt;&#xA;चारणांश्चारुचित्राङ्ग्या सरस्वत्या दिवि स्थितान् ॥ १२ ॥&lt;br&gt;&#xA;पुनश्च करसंस्थोऽसौ वाडवोऽभिहितस्तया ॥&lt;br&gt;&#xA;त्वमपो भक्षयस्वेति सुरैरुक्त इमा इति ॥ १३ ॥&lt;br&gt;&#xA;एवमुक्त्वा समुद्रस्य तदा देव्या समर्प्पितः ॥&lt;br&gt;&#xA;वाडवोऽग्निः सरस्वत्या सुरादेशान्महाबलः ॥ १४ ॥&lt;br&gt;&#xA;तं समर्प्य ततस्तस्मि न्नदी भूत्वा सरस्वती ॥&lt;br&gt;&#xA;प्रविष्टा सागरं देवी नारदेश्वरमार्गतः ॥ १५ ॥&lt;br&gt;&#xA;दैत्यसूदनसान्निध्ये दत्त्वार्घ्यं लवणाम्भसि ॥&lt;br&gt;&#xA;अर्घ्येश्वरं प्रतिष्ठाप्य दैत्यसूदन पश्चिमे ॥ १६ ॥&lt;br&gt;&#xA;ततोऽब्धिं सम्प्रविष्टा सा पञ्चस्रोता महानदी ॥&lt;br&gt;&#xA;स्वरूपेणैव सा पुण्या पुनः पुण्यतमाऽभवत् ॥ १७ ॥&lt;br&gt;&#xA;प्रभासक्षेत्रसम्पर्कात्समुद्रस्य च सङ्गमात् ॥&lt;br&gt;&#xA;सागरोऽपि समासाद्य सरस्वत्यास्तु वाडवम् ॥&lt;br&gt;&#xA;निर्धनो वै धनं प्राप्याचिन्तयत्क्व क्षिपाम्यहम् ॥ १८ ॥&lt;br&gt;&#xA;स तेनैव करस्थेन दीप्य मानेन सागरः ॥&lt;br&gt;&#xA;वह्निना शिखरस्थेन भाति मेरुरिवापरः ॥ १९ ॥&lt;br&gt;&#xA;तं तथाविधमालोक्य तत्र ये जलचारिणः ॥&lt;br&gt;&#xA;यादोगणास्ते मुमुचुर्दाहभीता महास्वनम् ॥ 7.1.34.२० ॥&lt;br&gt;&#xA;तं श्रुत्वा भैरवं शब्दमायातो दैत्यसूदनः ॥&lt;br&gt;&#xA;आह यादोगणान्सर्वान्मा भैष्ट सुमहाबलाः ॥ २१ ॥&lt;br&gt;&#xA;यस्मादनेन प्रथमा आपो भक्ष्या न तत्रगाः ॥&lt;br&gt;&#xA;प्राणिनस्तन्न भेतव्यं भवद्भिस्तु ममाज्ञया ॥ २२ ॥&lt;br&gt;&#xA;एवमुक्तस्तु कृष्णेन तूष्णीम्भूता जलेचराः ॥ २३ ॥&lt;br&gt;&#xA;तूष्णीम्भूतेषु सर्वेषु जलजेषु जलेश्वरम् ॥&lt;br&gt;&#xA;प्राहाच्युतः प्रक्षिप त्वमपां मध्ये तु वाडवम् ॥ २४ ॥&lt;br&gt;&#xA;अगाधेम्भसि तेनासौ निक्षिप्तो वाडवोऽनलः ॥&lt;br&gt;&#xA;वरुणेन पिबन्नास्ते तज्जलं सुमहाबलः ॥ २५ ॥&lt;br&gt;&#xA;तस्योच्छ्वासानिलोद्धूतं तत्तोयं सागराद्बहिः ॥&lt;br&gt;&#xA;निर्मर्यादेव युवतिरितश्चेतश्चधावति ॥ २६ ॥&lt;br&gt;&#xA;अथ काले गते देवि शुष्यत्यम्बु शनैःशनैः ॥&lt;br&gt;&#xA;विदित्वा क्षीयमाणास्ता अपो जलनिधिस्ततः ॥ २७ ॥&lt;br&gt;&#xA;आहैवं पुण्डरीकाक्षमपः कुरु त्वमक्षयाः ॥&lt;br&gt;&#xA;अन्यथा सर्वनाशेन जलानां मामिहाग्रतः ॥&lt;br&gt;&#xA;भक्षयिष्यत्यसौ वह्निर्वाडवो हि जनार्द्दन ॥ २८ ॥&lt;br&gt;&#xA;एतच्छ्रुत्वा वचस्तस्य समुद्रस्य तु भीषणम् ॥&lt;br&gt;&#xA;कृतं तदक्षयं तोयमा त्मनो भयनाशनम् ॥ २९ ॥&lt;br&gt;&#xA;ज्ञात्वा सुराः सर्वमिदं विचेष्टितं कृत्यानलस्यास्य निबन्धनं तथा ॥&lt;br&gt;&#xA;प्रलोभनं तोयपुरःसरा द्विषः पुपूजिरे केशवमत्र चारिणम्॥ 7.1.34.३० ॥&lt;br&gt;&#xA;एवं सरस्वती प्राप्ता प्रभासं क्षेत्रमुत्तमम् ॥&lt;br&gt;&#xA;ब्रह्मलोकान्महादेवि सर्वपापप्रणाशिनी ॥ ३१ ॥&lt;br&gt;&#xA;सोमेशाद्दक्षिणाग्नेये सागरस्य समी पतः ॥&lt;br&gt;&#xA;संस्थिता तु महादेवी वडवानलधारिणी ॥ ३२ ॥&lt;br&gt;&#xA;स्नात्वाऽग्नितीर्थे पूर्वं तां पूजयेद्विधिना नरः ॥&lt;br&gt;&#xA;दम्पत्योर्भोजनं तत्र परिधानं सकञ्चु कम् ॥ ३३ ॥&lt;br&gt;&#xA;दत्त्वा ततो महादेवं पूजयेच्च कपर्द्दिनम् ॥&lt;br&gt;&#xA;इति वृत्तं पुरा देवि चाक्षुषस्यान्तरेऽभवत् ॥ ३४ ॥&lt;br&gt;&#xA;दधीच्यन्वयजातस्य वाडवस्य महा त्मनः ॥&lt;br&gt;&#xA;अस्मिन्पुनर्महादेवि प्राप्ते वैवस्वतेंऽतरे ॥&lt;br&gt;&#xA;और्वस्तु भार्गवे वंशे समुत्पन्नो महाद्विजः ॥ ३५॥&lt;br&gt;&#xA;सङ्क्षिप्तोऽसौ सरस्वत्या देवमात्रा महाप्रभः॥&lt;br&gt;&#xA;तावत्स्थास्यत्यपां गर्भे यावन्मन्वतरावधिः ॥ ३६ ॥&lt;br&gt;&#xA;इति ते कथितं देवि सरस्वत्याः समुद्भवम् ॥&lt;br&gt;&#xA;श्रुतं पापहरं नृणां कीर्त्तिदं पुण्यवर्द्धनम्॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सरस्वत्यवतारमहिमवर्णनन्नाम चतुस्त्रिंशोऽध्यायः ॥ ३४ ॥ ॥ छ ॥&lt;/p&gt;</description>
    </item>
    <item>
      <title>०३५ सरस्वत्यब्धिसमागमाग्नितीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/035_sarasvatyabdhisamAgamAgnitIrthamAhAtmyavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/035_sarasvatyabdhisamAgamAgnitIrthamAhAtmyavarNana/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;भगवन्भार्गवे वंशे यस्त्वौर्वः कथितस्त्वया ॥&lt;br&gt;&#xA;वैवस्वतेंऽतरे चास्मिंस्तस्योत्पत्तिं वद प्रभो ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ब्राह्मणा निहता ये तु क्षत्रियैर्वित्तकारणात् ॥&lt;br&gt;&#xA;क्षयं नीतास्तु ते सर्वे सपुत्राश्च सगर्भतः ॥ २ ॥&lt;br&gt;&#xA;म्रियमाणेषु सर्वेषु एका स्त्री समतिष्ठत ॥&lt;br&gt;&#xA;तया तु रक्षितो गर्भ ऊर्वोर्देशे निधाय च ॥ ३ ॥&lt;br&gt;&#xA;अन्यासां चैव नारीणां सर्वासामपि भामिनि ॥&lt;br&gt;&#xA;गर्भानि पातितास्तैस्तु द्रव्यार्थं क्षत्रियाधमैः ॥ ४ ॥&lt;br&gt;&#xA;कालान्तरे ततो भित्त्वा कुरुदेशं महाप्रभः ॥&lt;br&gt;&#xA;निर्गतोत्तम्भितशिरा ज्वलदास्योतिभीषणः ॥ ५ ॥&lt;br&gt;&#xA;तद्वैरं हृदि चाधाय ददाह वसुधातलम् ॥&lt;br&gt;&#xA;उत्पाद्य वह्निं तपसा रौद्रमौर्वं जलाशनम् ॥ ६ ॥&lt;br&gt;&#xA;तमिन्द्रः प्लावयामास वृष्ट्यौघैर्वरवर्णिनि ॥&lt;br&gt;&#xA;न शशाक यदा नेतुं तदा स यतवाक्स्थितः ॥ ७ ॥&lt;br&gt;&#xA;ततो देवाः सगन्धर्वा ब्रह्माणं शरणं गताः ॥&lt;br&gt;&#xA;अभवन्भयसन्त्रस्ताः सर्वे प्राञ्जलयः स्थिताः ॥ ८ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;भगवन्भार्गवे वंशे जातः कोऽपि महाद्युतिः ॥&lt;br&gt;&#xA;अग्निरूपेण सर्वं स ददाह वसुधातलम् ॥ ॥&lt;br&gt;&#xA;कृतो यत्नः पुराऽस्माभिस्तद्विनाशाय सत्तम ॥&lt;br&gt;&#xA;जलेन वृद्धिमायाति ततो नो भयमागतम् ॥ 7.1.35.१० ॥&lt;br&gt;&#xA;विनष्टे भूतले देव अग्निष्टोमादिकाः क्रियाः॥&lt;br&gt;&#xA;उच्छिद्यते ततोऽस्माकं नाशो नूनं भविष्यति ॥ ११ ॥&lt;br&gt;&#xA;तस्माद्यत्नं कुरु विभो त्रैलोक्यहितकाम्यया ॥ १२ ॥&lt;br&gt;&#xA;ततो ब्रह्मा सुरैः सार्द्धं भार्गवैश्च मह र्षिभिः ॥&lt;br&gt;&#xA;आगत्य चाब्रवीदौर्वं किमर्थं दहसि क्षितिम् ॥ १३ ॥&lt;br&gt;&#xA;विरामः क्रियतां सद्यो ममार्थं च द्विजोत्तम॥ १४ ॥&lt;br&gt;&#xA;॥ और्व उवाच ॥ ॥&lt;br&gt;&#xA;एष एव निवृत्तोऽहं तव वाक्येन सत्तम ॥&lt;br&gt;&#xA;एष वह्निर्मयोत्सृष्टः स विभो तव शासनात् ॥ १५ ॥&lt;br&gt;&#xA;यथा गच्छेत्समुद्रान्तं तथा नीतिर्विधीय ताम् ॥ १६ ॥&lt;br&gt;&#xA;समाहूय ततो देवीं स्वां सुतां पद्मसम्भवः ॥&lt;br&gt;&#xA;उवाच पुत्रि गच्छ त्वं गृहीत्वाग्निं महोदधिम् ॥&lt;br&gt;&#xA;मद्वाक्यं नान्यथा कार्यं गच्छ शीघ्रं महाप्रभे ॥ १७ ॥&lt;br&gt;&#xA;॥ सरस्वत्युवाच ॥ ॥&lt;br&gt;&#xA;एषास्मि प्रस्थिता देव तव वाक्यादसंशयम् ॥&lt;br&gt;&#xA;इत्युक्ते साधु साध्वीति ब्रह्मणा समुदाहृता ॥ ॥ १८ ॥&lt;br&gt;&#xA;ततोभिमन्त्रितं वह्निं क्षिप्त्वा कुम्भे हिरण्मये ॥&lt;br&gt;&#xA;प्रायच्छत सरस्वत्यै स्वयं ब्रह्मा पितामहः ॥&lt;br&gt;&#xA;आशिषो विविधा दत्त्वा प्रोवाचेदं पुनः पुनः ॥ १९ ॥&lt;br&gt;&#xA;गच्छ पुत्रि न सन्तापस्त्वया कार्यः कथञ्चन ॥&lt;br&gt;&#xA;अरिष्टं व्रज पन्थानं मा सन्तु परिपन्थिनः ॥ 7.1.35.२० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमुक्ता तदा तेन ब्रह्मणा च सरस्वती ॥&lt;br&gt;&#xA;हिमवन्तं गिरिं प्राप्य पिप्पलादाश्रमात्तदा ॥ २१ ॥&lt;br&gt;&#xA;उद्भूता सा तदा देवी अधस्ताद्वृक्षमूलतः ॥&lt;br&gt;&#xA;तत्कोटर कुटीकोटिप्रविष्टानां द्विजन्मनाम् ॥ २२ ॥&lt;br&gt;&#xA;श्रूयन्ते वेदनिर्घोषा सरसारक्तचेतसाम् ॥&lt;br&gt;&#xA;विष्णुरास्ते तत्र देवो देवानां प्रवरो गुरुः ॥ २३ ॥&lt;br&gt;&#xA;तस्मात्स्थानात्ततो देवी प्रतीच्यभिमुखं ययौ ॥&lt;br&gt;&#xA;अन्तर्द्धानेन सा प्राप्ता केदारं हिममध्यगम् ॥ २४ ॥&lt;br&gt;&#xA;तत्सम्प्लाव्य गिरेः शृङ्गं केदारस्य पुरः स्थिता ॥&lt;br&gt;&#xA;तेनाग्निना करस्थेन दह्यमाना सरस्वती ॥ २५ ॥&lt;br&gt;&#xA;भूमिं विदार्य तस्याधः प्रविष्टा गजगामिनी ॥&lt;br&gt;&#xA;तदन्तर्द्धानमार्गेण प्रवृत्ता पश्चिमामुखी ॥ २६ ॥&lt;br&gt;&#xA;पापभूमिमतिक्रम्य भूमिं भित्त्वा विनि(?)गता ॥&lt;br&gt;&#xA;तत्र कूपः समभवन्नाम्ना गन्धर्वसञ्ज्ञितः ॥ २७ ॥&lt;br&gt;&#xA;तस्मात्कूपात्पुनर्दृश्या सा बभूव महानदी ॥&lt;br&gt;&#xA;मतिः स्मृतिस्तथा प्रज्ञा मेधा बुद्धिर्गिराधरा ॥ २८ ॥&lt;br&gt;&#xA;उपासिकाः सरस्वत्याः षडेताः प्रस्थितास्तदा ॥&lt;br&gt;&#xA;पुनः प्रवृत्ता सा तस्मादुद्भेदात्पश्चिमामुखी ॥२९॥&lt;br&gt;&#xA;भूतीश्वरं समायाता सिद्धो यत्र महामुनिः ॥&lt;br&gt;&#xA;भूतीश्वरे समीपस्थं तत्र प्राप्ता मनोरमम् ॥7.1.35.३०॥&lt;br&gt;&#xA;तस्य दक्षिणदिक्संस्थं रुद्रकोट्युपलक्षितम् ॥&lt;br&gt;&#xA;श्रीकण्ठ देशं विख्यातं गता सर्वौषधीयुतम् ॥ ३१ ॥&lt;br&gt;&#xA;तस्मात्पुण्यतमाद्देशाच्छ्रीकण्ठात्सा मनस्विनी ॥&lt;br&gt;&#xA;सम्प्राप्ता वह्निना सार्द्धं कुरुक्षेत्रं सरस्वती ॥ ३२ ॥&lt;br&gt;&#xA;पुनस्तस्मात्कुरुक्षेत्राद्विराटनगरस्य सा ॥&lt;br&gt;&#xA;समुद्भूता समीपस्था अन्तर्द्धानान्मनोरमा ॥&lt;br&gt;&#xA;गोपायनो गिरिर्यत्र तत्र सा पुनरुद्गता ॥ ३३ ॥&lt;br&gt;&#xA;गोपायिता केशवेन यत्र ते पाण्डुनन्दनाः ॥&lt;br&gt;&#xA;कुर्वन्तः स्वानि कर्माणि न कैश्चिदुपलक्षिता ॥ ३४ ॥&lt;br&gt;&#xA;तत्र कुण्डे स्थिता देवी महापातकनाशिनी ॥&lt;br&gt;&#xA;पुन र्गोपायनाद्देवी क्षेत्रं प्राप्तातिशोभनम् ॥ ३५ ॥&lt;br&gt;&#xA;खर्जुरीवनमापन्ना नन्दानाम्नीति तत्र सा ॥&lt;br&gt;&#xA;सरस्वती पुनस्तस्माद्वनात्खर्जूरसञ्ज्ञितात् ॥ ३६ ॥&lt;br&gt;&#xA;मेरुपादं समासाद्य मार्कण्डाश्रममागता ॥&lt;br&gt;&#xA;यत्र मार्कण्डकं तीर्थं मेरुपादे समाश्रितम् ॥ ३७ ॥&lt;br&gt;&#xA;सरस्वती पुनस्तस्मादर्बुदारण्यमाश्रिता ॥&lt;br&gt;&#xA;गता वटवनं रम्यं मार्कण्डेयाश्रमाच्छुभात् ॥३८॥&lt;br&gt;&#xA;तपस्तप्तं पुरा यत्र वसिष्ठेन समाश्रितात् ॥&lt;br&gt;&#xA;तस्माद्वटवनात्पुण्यादुदुम्बरवनं गता ॥&lt;br&gt;&#xA;मेरुपादे च तत्रैव तण्डिर्यत्रा तपत्तपः ॥ ३९ ॥&lt;br&gt;&#xA;ऊदुम्बरवनात्तस्मात्पुनर्देवी सरस्वती ॥&lt;br&gt;&#xA;अन्तर्द्धानेन शिखरमन्यत्प्राप्ता महानदी ॥ 7.1.35.४० ॥&lt;br&gt;&#xA;मेरुपादं तु सुमहत्सुरसिद्धनिषेवितम् ॥&lt;br&gt;&#xA;भिन्नाञ्जनचयाकारं गोलाङ्गूलमिति स्मृतम् ॥ ४१ ॥&lt;br&gt;&#xA;स्थानं मनोरमं तस्मादुद्गता सा सुमध्यमा ॥&lt;br&gt;&#xA;वंशस्तम्बात्सुविपुला प्रवृत्ता दक्षिणामुखी ॥ ४२ ॥&lt;br&gt;&#xA;तत्रोद्गमवटस्तस्यास्तत्समाख्यो व्यवस्थितः ॥&lt;br&gt;&#xA;ततः प्रभृति सा देवी सुप्रभं प्रकटा स्थिता ॥ ४३ ॥&lt;br&gt;&#xA;अन्तर्द्धानं परित्यज्य प्राणिनामनुकम्पया ॥&lt;br&gt;&#xA;तस्यास्तटेषु रम्येषु सन्ति तीर्थानि कोटिशः ॥ ४४ ॥&lt;br&gt;&#xA;तेषु तीर्थेषु सर्वेषु धर्महेतुः सरस्वती ॥&lt;br&gt;&#xA;रुद्रावतार मार्गेऽस्मिन्प्रवरं प्रथमं स्मृतम् ॥ ४५ ॥&lt;br&gt;&#xA;तरत्तरङ्गनामाढ्यं काकतीर्थं महाप्रभम् ॥&lt;br&gt;&#xA;तत्र तीर्थं पुनस्त्वन्यत्तीर्थं धारेश्वरं स्मृतम् ॥ ४६ ॥&lt;br&gt;&#xA;धारेश्वरात्पुनश्चान्यद्गङ्गोद्भेदमिति स्मृतम् ॥&lt;br&gt;&#xA;सारस्वतं तथा गाङ्गं यत्रैकं संस्थितं जलम् ॥&lt;br&gt;&#xA;तस्मादन्यत्परं तीर्थं पुण्डरीकं ततः परम् ॥ ॥ ४७ ॥&lt;br&gt;&#xA;मातृतीर्थं महापुण्यं सर्वातङ्कहरं परम् ॥&lt;br&gt;&#xA;मातृतीर्थात्पुनस्तस्मान्नातिदूरे व्यवस्थितम् ॥ ४८ ॥&lt;br&gt;&#xA;तीर्थं त्वनरकन्नाम नरकार्ति भयापहम् ॥&lt;br&gt;&#xA;ततस्तस्मादनरकात्तीर्थमन्यत्पुनः स्थितम् ॥ ४९ ॥&lt;br&gt;&#xA;सङ्गमेश्वरनामाढ्यं प्रसिद्धं तन्महीतले ॥&lt;br&gt;&#xA;ततस्तस्मात्पुनश्चान्यत्तीर्थं कोटीश्वराह्वयम् ॥ 7.1.35.५० ॥&lt;br&gt;&#xA;ततस्तस्मान्महादेवि शम्भुकुण्डेश्वरं स्मृतम् ॥&lt;br&gt;&#xA;तीर्थे सरस्वतीतीरे तस्मिन्सिद्धेश्वरं स्मृतम् ॥ ५१ ॥&lt;br&gt;&#xA;सिद्धेश्वरात्पुनस्तस्मात्प्रवृत्ता पश्चिमामुखी ॥&lt;br&gt;&#xA;पश्चिमं सागरं गन्तुं सखीं स्मृत्वा रुरोद सा ॥५२॥&lt;br&gt;&#xA;स्थित्वा पूर्वमुखा देवी हा गङ्गेति विना त्वया॥&lt;br&gt;&#xA;एकाकिनी मन्दभाग्या क्व गमिष्याम्यबान्धवा ॥ ५३ ॥&lt;br&gt;&#xA;तां विज्ञाय ततो गङ्गा रुदतीं शोककर्शिताम् ॥&lt;br&gt;&#xA;शीघ्रं स्वर्गात्समायाता तीर्थानां कोटिभिः सह ॥ ५४ ॥&lt;br&gt;&#xA;ततो दुःखं परित्यज्य तत्र प्राची सरस्वती ॥&lt;br&gt;&#xA;सर्वदेवगुणैयुक्ता एवं तत्र स्थिताऽभवत् ॥ ५५ ॥&lt;br&gt;&#xA;तत्र सिद्धवटन्नाम तीर्थं पैतामहं स्मृतम् ॥&lt;br&gt;&#xA;वटेश्वरस्य पुरतः सर्वपापक्षयङ्करम् ॥ ५६ ॥&lt;br&gt;&#xA;त्रिकालं यत्र रुद्रस्तु समागत्य व्यवस्थितः ॥&lt;br&gt;&#xA;तन्महालयमित्युक्तं स्थानं तस्य महात्मनः ॥ ॥ ५७ ॥&lt;br&gt;&#xA;पिण्डतारकमित्येतत्प्राचीनं तीर्थमुत्तमम् ॥&lt;br&gt;&#xA;कुम्भकुक्षिगिरिस्थं तत्पित्र्ये कर्मणि सिद्धिदम् ॥ ५८ ॥&lt;br&gt;&#xA;प्राचीनेश्वरदेवस्य पुरोभूतं प्रति ष्ठितम्॥&lt;br&gt;&#xA;प्राची सरस्वती यत्र तत्र किं मृग्यते परम् ॥ ५९ ॥&lt;br&gt;&#xA;निवृत्ते भारते युद्धे तत्र तीर्थे किरीटिना ॥&lt;br&gt;&#xA;प्रायश्चित्तं पुरा चीर्णं विष्णुना प्रेरिता त्मना ॥ 7.1.35.६० ॥&lt;br&gt;&#xA;तेन तस्माद्विनिर्मुक्तः पातकात्पूर्वसञ्चितात् ॥&lt;br&gt;&#xA;नरतीर्थं ततः ख्यातं तत्र पापभयापहम् ॥ ६१ ॥&lt;br&gt;&#xA;नरतीर्थादन्यतीर्थं पुण्डरीकमिति स्मृतम् ॥&lt;br&gt;&#xA;अर्जुनेन सहागत्य यत्र स्नातो हरिः प्रिये ॥ ६२ ॥&lt;br&gt;&#xA;प्राचीनेशात्परं तीर्थं वालखिल्येश्वरं महत् ॥&lt;br&gt;&#xA;तत्र तस्मान्महातीर्थात्तीर्थमन्यन्महो दयम्॥ ६३ ॥&lt;br&gt;&#xA;गङ्गासमागमन्नाम तीर्थमन्यन्महोदयम् ॥&lt;br&gt;&#xA;तत्रालोक्य पुनर्देवीं दीनास्यां दीनमानसाम् ॥ ६४ ॥&lt;br&gt;&#xA;ब्रह्मासृजत्सखीं तस्याः कपिलां विपुलेक्षणाम् ॥&lt;br&gt;&#xA;हरिणीं हरिरप्याशु वज्रिणीमपि देवराट् ॥&lt;br&gt;&#xA;न्यङ्कुं विनोदनार्थं च सरस्वत्या ददौ हरः ॥ ६५ ॥&lt;br&gt;&#xA;ततः प्रहृष्टा सा देवी देवादेशात्सरस्वती ॥&lt;br&gt;&#xA;तस्माद्गन्तुं समारब्धा प्राचीना पापनाशिनी ॥ ६६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;दक्षिणां दिशमास्थाय पुनः पश्चान्मुखी तदा ॥&lt;br&gt;&#xA;सरस्वती महादेवी वडवानलधारिणी ॥&lt;br&gt;&#xA;तदुत्तरे तटे तीर्थमेकद्वारमिति स्मृतम् ॥ ६७ ॥&lt;br&gt;&#xA;एकद्वारेण यत्सेना स्वर्गं प्राप्ता ततो वरात् ॥&lt;br&gt;&#xA;तस्मात्तीर्थात्पुनश्चान्यत्तीर्थं यत्र गुहेश्वरः ॥ ६८ ॥&lt;br&gt;&#xA;गुहेन स्थापितः पूर्वं यत्र देवो महेश्वरः ॥&lt;br&gt;&#xA;गुहेश्वरान्नातिदूरे वटेश्वरमिति स्मृतम् ॥ ६९ ॥&lt;br&gt;&#xA;दिव्यं सरस्वतीतीरे व्यासेनाराधितं पुरा ॥&lt;br&gt;&#xA;आमर्द्दकी नदी यत्र सरस्वत्या सहैकताम् ॥ 7.1.35.७० ॥&lt;br&gt;&#xA;सम्प्राप्ता तन्महातीर्थं फलदं सर्वदेहिनाम् ॥&lt;br&gt;&#xA;आमर्दकी सङ्गमं तं नापुण्यो वेद कश्चन ॥&lt;br&gt;&#xA;सङ्गमेश्वरनामेति तत्र लिङ्गं प्रतिष्ठितम् ॥ ७१ ॥&lt;br&gt;&#xA;मुण्डीश्वरेति च तथा प्रसिद्धिमगमत्क्षितौ ॥&lt;br&gt;&#xA;मुण्डीश्वरसमीपस्थं सरस्वत्यां महोदयम् ॥ ७२ ॥&lt;br&gt;&#xA;नाम्ना यत्प्राङ्मुखं तीर्थं सरस्वत्यास्तटे स्थितम् ॥&lt;br&gt;&#xA;माण्डव्येश्वरनाम्ना वै यत्रेशः सम्प्रतिष्ठितः ॥ ७३ ॥&lt;br&gt;&#xA;पीलुकर्णिकसञ्ज्ञं तु तीर्थमन्यत्पुनस्ततः ॥&lt;br&gt;&#xA;सरस्वतीतीरगतमृषिणा सेवितं महत् ॥ ७४ ॥&lt;br&gt;&#xA;तस्मादन्यत्सरस्वत्यां तीर्थं द्वारवती स्मृतम् ॥&lt;br&gt;&#xA;तीर्थानां प्रवरं देवि यत्र सन्निहितो हरिः ॥ ७५ ॥&lt;br&gt;&#xA;ततस्तस्य समीपस्थं तीर्थं गोवत्ससञ्ज्ञितम् ॥&lt;br&gt;&#xA;यत्रावतीर्य गोवत्सस्वरूपेणाम्बिकापतिः ॥ ७६ ॥&lt;br&gt;&#xA;स्वयं भूलिङ्गरूपेण संस्थितस्तेजसां निधिः ॥&lt;br&gt;&#xA;गोवत्सान्नैर्ऋते भागे दृश्यते लोहयष्टिका ॥ ७७ ॥&lt;br&gt;&#xA;स्वयम्भूलिङ्गरूपेण रुद्रस्तत्र स्वयं स्थितः ॥&lt;br&gt;&#xA;एकविंशति वारस्य भक्त्या पिण्डस्य यत्फलम् ॥ ७८ ॥&lt;br&gt;&#xA;गङ्गायां प्राप्यते पुंसां श्राद्धेनैकेन तत्र तत् ॥&lt;br&gt;&#xA;ततस्तस्मान्महातीर्थाद्बालक्रीडनकी यथा ॥ ७९ ॥&lt;br&gt;&#xA;सखीभिः सहिता तत्र क्रीडताऽसौ यथेच्छया ॥&lt;br&gt;&#xA;आनुलोम्यविलोम्येन दक्षिणेनोत्तरेण च ॥ 7.1.35.८० ॥&lt;br&gt;&#xA;रुल्लं प्राप्य पुनर्देवी समुद्भूता मनोरमा ॥&lt;br&gt;&#xA;रुल्लं नाम पुरं यत्र सृष्टं देवेन शम्भुना ॥ ८१ ॥&lt;br&gt;&#xA;सह देवैस्तु पार्वत्या धारायन्त्रप्रयोगकैः ॥&lt;br&gt;&#xA;एकं वर्षसहस्रं तु शम्भुना तत्र रुल्लितम् ॥ ८२ ॥&lt;br&gt;&#xA;रुल्लं तत्र ह्रदं नाम सरस्वत्यां महोदयम् ॥&lt;br&gt;&#xA;साक्षात्तत्र महादेव आनन्देश्वरसञ्ज्ञितः ॥ ८३ ॥&lt;br&gt;&#xA;पश्चिमेन स्थितं तत्र शम्भोरायतनस्य तु ॥&lt;br&gt;&#xA;स मेरोर्दक्षिणे पादे नखस्तु परिकीर्तितः ॥ ८४ ॥&lt;br&gt;&#xA;पश्यन्ति ये नराः सम्यक्तेऽपि पापविवर्जिताः ॥&lt;br&gt;&#xA;अश्वमेधसहस्रस्य प्राप्नुवन्ति फलं ध्रुवम् ॥ ८५ ॥&lt;br&gt;&#xA;परतस्तस्य कूष्माण्डमुनेस्तत्राश्रमं महत् ॥&lt;br&gt;&#xA;कूष्माण्डेश्वरसञ्ज्ञं तु तीर्थं त्रैलोक्यविश्रुतम् ॥ ८६ ॥&lt;br&gt;&#xA;कोल्लादेवी स्थिता तत्र सर्वपापभयापहा ॥&lt;br&gt;&#xA;अन्तर्द्धानेन तां कोल्लां सम्प्राप्ता सा महानदी ॥ ८७ ॥&lt;br&gt;&#xA;ततोऽप्यन्तर्हिता भूत्वा सम्प्राप्ता तु मनोरमम् ॥&lt;br&gt;&#xA;सानुं मदनसञ्ज्ञं तु क्षेत्रं सिद्धनिषेवितम् ॥ ८८ ॥&lt;br&gt;&#xA;ततोऽप्यन्तर्हिता भूत्वा पुनः प्राप्ता हिमाचलम् ॥&lt;br&gt;&#xA;खादिरामोदनामानं सर्वर्तुकुसुमोज्ज्वलम् ॥ ८९ ॥&lt;br&gt;&#xA;तत्रारुह्य विलोक्याथ ददर्श सुमनोरमम ॥&lt;br&gt;&#xA;क्षारोदं पश्चिमाशास्थं घनवृन्दमिवोन्नतम् ॥ 7.1.35.९० ॥&lt;br&gt;&#xA;एवंविधं च तं तत्र सा विलोक्य महाप्रभा ॥&lt;br&gt;&#xA;हर्षात्पञ्चानना भूत्वा देवकार्यार्थमुद्यता ॥ ९१ ॥&lt;br&gt;&#xA;हरिणी वज्रिणी न्यङ्कुः कपिला च सरस्वती ॥&lt;br&gt;&#xA;पञ्चस्रोताः स्थिता तत्र मुनिनोक्ता सरस्वती ॥ ९२ ॥&lt;br&gt;&#xA;श्रमापनोदं कुर्वाणा मुनीनां यत्र संस्थिता ॥&lt;br&gt;&#xA;तत्तत्पादकमित्युक्तं तीर्थं तीर्थार्थिनां नृणाम् ॥&lt;br&gt;&#xA;सर्वेषां पातकानां च शोधनं तद्वरानने ॥ ९३ ॥&lt;br&gt;&#xA;खादिरामोदमासाद्य तत्रस्था वीक्ष्य सागरम् ॥&lt;br&gt;&#xA;गन्तुं प्रवृत्ता तं वह्निमादाय सुरसुन्दरि ॥ ९४ ॥&lt;br&gt;&#xA;दग्ध्वा कृतस्मरं देवी पुनरादाय वाडवम् ॥&lt;br&gt;&#xA;समुद्रस्य समीपस्था स्थिता हृष्टत नूरुहा ॥ ९५ ॥&lt;br&gt;&#xA;ततः प्रविष्टा सा देवी अगाधे लवणाम्भसि ॥&lt;br&gt;&#xA;वाडवं वह्निमादाय जलमध्ये व्यसर्जयत् ॥ ९६ ॥&lt;br&gt;&#xA;ततस्तस्याः पुनः प्रीतः स्वय मेव हुताशनः ॥&lt;br&gt;&#xA;तद्दृष्ट्वा दुष्करं कर्म वचनं चेदमब्रवीत् ॥ ९७ ॥&lt;br&gt;&#xA;परितुष्टोऽस्मि ते भद्रे वरं वरय सुव्रते ॥&lt;br&gt;&#xA;तत्ते दास्याम्यहं प्रीतो यद्यपि स्यात्सु दुर्लभम् ॥ ९८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;प्रगृह्य वलयं हस्तादिदं वचनमब्रवीत् ॥&lt;br&gt;&#xA;इदं मे वलयं वह्ने वक्त्रे धार्यं सदा त्वया ॥ ९९ ॥&lt;br&gt;&#xA;अनेन शक्यते यावत्तावत्तोयं समाहर ॥&lt;br&gt;&#xA;न त्वया शोषणीयोऽयं समुदः सरिताम्पतिः ॥ 7.1.35.१०० ॥&lt;br&gt;&#xA;बाढमित्येव चोक्त्वा स प्रविष्टो निधिमम्भसाम्॥&lt;br&gt;&#xA;एवमेषा महादेवि प्रभासे तु सरस्वती ॥&lt;br&gt;&#xA;गृहीत्वा वाडवं प्राप्ता तुष्ट्यर्थं च मनीषिणाम्॥ १०१ ॥&lt;br&gt;&#xA;सा विश्रान्ता कुरुक्षेत्रे भद्रावर्ते च भामिनि ॥&lt;br&gt;&#xA;पुष्करे श्रीकला देवी प्रभासे च महानदी ॥ १०२ ॥&lt;br&gt;&#xA;देवमातेति सा तत्र संस्थिता लवणोदधौ ॥&lt;br&gt;&#xA;अस्मिन्मन्वन्तरे देवि आदौ त्रेतायुगे पुरा॥१०३॥&lt;br&gt;&#xA;इति वृत्तं सरस्वत्या वाडवाग्नेस्तथाभवत् ॥&lt;br&gt;&#xA;मन्वन्तरे व्यतीतेऽस्मिन्भविताऽन्यस्तु वाडवः ॥ १०४ ॥&lt;br&gt;&#xA;ज्वालामुखेति नाम्ना वै रुद्रक्रोधाद्भविष्यति ॥&lt;br&gt;&#xA;सरस्वत्यास्तथा नाम ख्यातिं ब्राह्मीति यास्यति ॥ १०५ ॥&lt;br&gt;&#xA;सरस्वतीति वै लोके वर्तते नाम साम्प्रतम् ॥&lt;br&gt;&#xA;अतीतं नाम यत्तस्याः कमण्डलुभवेति च ॥&lt;br&gt;&#xA;रत्नाकरेति सामुद्रं सत्यं नामान्तरं पुरा ॥ १०६ ॥&lt;br&gt;&#xA;अस्मिन्मन्वन्तरे देवि सागरेति प्रकीर्तितम् ॥&lt;br&gt;&#xA;क्षांरोदेति भविष्यं तु नाम देवि प्रकीर्ति तम् ॥ १०७ ॥&lt;br&gt;&#xA;एवं जानाति यः कश्चित्स तीर्थफलमश्नुते ॥&lt;br&gt;&#xA;स्वर्गनिःश्रेणिसम्भूता प्रभासे तु सरस्वती ॥ १०८ ॥&lt;br&gt;&#xA;नापुण्यवद्भिः सम्प्राप्तुं पुम्भिः शक्या महानदी ॥&lt;br&gt;&#xA;प्राची सरस्वती देवि सर्वत्र च सुदुर्लभा ॥&lt;br&gt;&#xA;विशेषेण कुरुक्षेत्रे प्रभासे पुष्करे तथा ॥ १०९ ॥&lt;br&gt;&#xA;एवम्प्रभावा सा देवी वडवानल धारिणी॥&lt;br&gt;&#xA;अग्नितीर्थसमीपस्था स्थिता देवी सरस्वती ॥ 7.1.35.११० ॥&lt;br&gt;&#xA;तामादौ पूजयेद्यस्तु स तीर्थफलमश्नुते ॥&lt;br&gt;&#xA;सागरं यच्च तत्तीर्थं पापघ्नं पुण्य वर्द्धनम् ॥ १११ ॥&lt;br&gt;&#xA;दर्शनादेव तस्यैव महाक्रतुफलं लभेत् ॥&lt;br&gt;&#xA;अग्निचित्कपिला सत्री राजा भिक्षुर्महोदधिः ॥ ११२ ॥&lt;br&gt;&#xA;दृष्टमात्राः पुनन्त्येते तस्मा त्पश्येद्धि भावितः ॥&lt;br&gt;&#xA;अग्नितीर्थे नरः स्नात्वा पावके प्रक्षिपेत्ततः ॥&lt;br&gt;&#xA;गुग्गुलं भारसहितं सोग्निलोके महीयते ॥ ११३ ॥&lt;br&gt;&#xA;एवं सङ्क्षेपतः प्रोक्तो ह्यग्नि तीर्थमहोदयः ॥&lt;br&gt;&#xA;सरस्वत्याश्च माहात्म्यं सर्वपातकनाशनम् ॥११४॥&lt;br&gt;&#xA;स्नात्वाग्नितीर्थे विधिवत्कङ्कणं प्रक्षिपेततः ॥&lt;br&gt;&#xA;सुवर्णस्य महादेवि यथावित्तानु सारतः ॥ ११५ ॥&lt;br&gt;&#xA;ततः सरस्वतीं पूज्य कपर्दिनमथार्चयेत् ॥ ११६ ॥&lt;br&gt;&#xA;ततः केदारनामानं भीमेश्वरमतःपरम् ॥&lt;br&gt;&#xA;भैरवेश्वरनामानं चण्डीश्वरमतः परम्॥ ११७ ॥&lt;br&gt;&#xA;ततः सोमेश्वरं देवं पूजयेद्विधिवन्नरः ॥&lt;br&gt;&#xA;नवग्रहेश्वरानिष्ट्वा रुद्रैकादशकं तथा ॥ ११८ ॥&lt;br&gt;&#xA;ततः सम्पूजयेद्देवं ब्रह्माणं बालरूपिणम् ॥&lt;br&gt;&#xA;एवं रौद्री समाख्याता यात्रा पातकनाशिनी॥११९॥&lt;br&gt;&#xA;माहात्म्यमखिलं तस्या यो जानाति नरोत्तमः॥&lt;br&gt;&#xA;निवसन्क्षेत्रमध्ये तु स तीर्थफलमश्नुते॥7.1.35.१२॥।&lt;br&gt;&#xA;एवं कृत्वा ततो गच्छेन्महादेवीं सरस्वतीम्॥१२१॥&lt;br&gt;&#xA;सरस्वतीवससमा कुतो गुणाः सरस्वतीवाससमा कुतो रतिः॥&lt;br&gt;&#xA;सरस्वतीं प्राप्य दिवं गता नराः पुनः स्मरिष्यन्ति नदीं सरस्वतीम्॥ १२२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभास क्षेत्र माहात्म्ये सरस्वत्यब्धिसमागमाग्नितीर्थमाहात्म्यवर्णनन्नाम पञ्चत्रिंशोऽध्यायः॥३५॥&lt;/p&gt;</description>
    </item>
    <item>
      <title>०३६ प्राचीसरस्वतीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/036_prAchIsarasvatImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/036_prAchIsarasvatImAhAtmyavarNanam/</guid>
      <description>&lt;p&gt;॥ देव्युवाच ॥&lt;br&gt;&#xA;यदेतद्भवता प्रोक्तं प्राची सर्वत्र दुर्ल्लभा ॥&lt;br&gt;&#xA;विशेषेण कुरुक्षेत्रे प्रभासे पुष्करे तथा ॥ १ ॥&lt;br&gt;&#xA;कथं प्रभासमासाद्य संस्थिता पापनाशिनी ॥&lt;br&gt;&#xA;माहात्म्यमखिलं तस्याः प्राच्याः पातकनाशनम् ॥&lt;br&gt;&#xA;कथयस्व महेशान यद्यहं ते प्रिया विभो ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधु प्रोक्तं त्वया भद्रे प्राची सर्वत्र दुर्लभा ॥&lt;br&gt;&#xA;कुरुक्षेत्रे पुष्करे च तस्मात्प्राभासिकेऽधिका ॥ ३ ॥&lt;br&gt;&#xA;प्रभासे तु महादेवी प्राचीं पापप्रणाशिनीम् ॥&lt;br&gt;&#xA;नापुण्यो वेद देवेशि कर्मनिर्मूलनक्षमाम् ॥ ४ ॥&lt;br&gt;&#xA;ये पिबन्ति नराः पुण्यां प्राचीं देवीं सरस्वतीम् ॥&lt;br&gt;&#xA;न ते मनुष्या विज्ञेयाः सत्यंसत्यं वरानने ॥ ५ ॥&lt;br&gt;&#xA;धन्यास्ते मुनयस्ते च पुण्यास्ते च तपस्विनः ॥&lt;br&gt;&#xA;ये च सारस्वतं तोयं पिबन्त्यहरहः सदा ॥ ६ ॥&lt;br&gt;&#xA;देवास्ते न मनुष्यास्ते नदीस्तिस्र पिबन्ति ये ॥&lt;br&gt;&#xA;चन्द्रभागां च गङ्गां च तथा देवीं सस्स्वतीम् ॥ ७ ॥&lt;br&gt;&#xA;भुक्त्वा वा यदि वाऽभुक्त्वा दिवा वा यदि वा निशि ॥&lt;br&gt;&#xA;न कालनियमस्तत्र यत्र प्राची सरस्वती ॥ ८ ॥&lt;br&gt;&#xA;प्राचीं सरस्वतीं ये तु पिबन्ति सततं मृगाः ॥&lt;br&gt;&#xA;तेऽपि स्वर्गं गमिष्यन्ति यज्ञैर्द्विजवरा यथा ॥ ९ ॥&lt;br&gt;&#xA;सर्वकामप्रपूर्त्यर्थं नृणां तत्क्षेत्रमुत्तमम् ॥&lt;br&gt;&#xA;चिन्तामणिसमा देवी यत्र प्राची सरस्वती ॥ 7.1.36.१० ॥&lt;br&gt;&#xA;यथा कामदुघा गावः सर्वकामफलप्रदाः ॥&lt;br&gt;&#xA;तथा स्वर्गापवर्गाभ्यां प्राची देवी सरस्वती ॥ ११ ॥&lt;br&gt;&#xA;अष्टाशीतिसहस्राणि मुनीनामूर्ध्वरेतसाम् ॥&lt;br&gt;&#xA;यत्र स्थितानि सन्न्यासं तस्मात्किमधिकं स्मृतम् ॥ १२ ॥&lt;br&gt;&#xA;यत्र मङ्कणकः सिद्धः प्राचीने नियतात्मवान् ॥&lt;br&gt;&#xA;ब्रह्महत्याव्रतं चीर्णं मया यत्र वरानने ॥ १३ ॥&lt;br&gt;&#xA;वृषतीर्थे महापुण्ये प्राचीकूलसमाश्रिते ॥&lt;br&gt;&#xA;निवृत्ते भारते युद्धे तस्मिंस्तीर्थे किरीटिना ॥&lt;br&gt;&#xA;प्रायश्चित्तं पुरा चीर्णं विष्णुना प्रेरितात्मना ॥१४॥&lt;br&gt;&#xA;त्रैलोक्ये सर्वतीर्थानां तत्तीर्थं प्रवरं स्मृतम् ॥&lt;br&gt;&#xA;पापघ्नं पुण्यजननं प्राणिनां पुण्यकीर्त्तिद ॥ १५ ॥&lt;br&gt;&#xA;॥ सूत उवाच ॥ ॥&lt;br&gt;&#xA;आहैवमुक्ते सा देवी शङ्करं लोक शङ्करम्॥&lt;br&gt;&#xA;प्रायश्चित्तं कथं प्राप्तः पार्थः परपुरञ्जयः ॥&lt;br&gt;&#xA;ज्ञातिक्षयोद्भवं पापं कथं नाशमगात्प्रभो ॥१६॥&lt;br&gt;&#xA;एवमुक्तः पुनः प्राह विश्वेशो नीललोहितः ॥&lt;br&gt;&#xA;प्रायश्चित्तस्य सम्प्राप्तः कारणं तद्यथा स्थितम् ॥१७॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणुष्वावहिता भद्रे कथां पातकनाशिनीम् ॥&lt;br&gt;&#xA;यां श्रुत्वा मानवो भक्त्या पवित्रात्मा प्रजायते ॥१८॥&lt;br&gt;&#xA;योऽसौ देवि समाख्यातः किरीटी श्वेतवाहनः॥&lt;br&gt;&#xA;स जित्वा कौरवान्सर्वान्संहृत्य हयकुञ्जरान् ॥ १९ ॥&lt;br&gt;&#xA;पश्चात्सुयोधनं हत्वा भीमेन प्रययौ गृहान्॥&lt;br&gt;&#xA;नारायणेन सहितो नरोऽसौ प्रस्थितो रणात्॥ 7.1.36.२० ॥&lt;br&gt;&#xA;द्रष्टुं धर्मसुतं दृष्टः प्रणतः प्राञ्जलिः स्थितः॥&lt;br&gt;&#xA;स विज्ञाय तदाऽऽयान्तौ नरनारायणावुभौ ॥ २१ ॥&lt;br&gt;&#xA;राजा युधिष्ठिरः प्राह द्वारस्थान्द्वारपालकान् ॥&lt;br&gt;&#xA;भवद्भिरेतावायान्तौ निषेध्यौ द्वारसंस्थितौ ॥ २२ ॥&lt;br&gt;&#xA;नर नारायणौ क्रूरौ पापपङ्कानुलेपिनौ ॥&lt;br&gt;&#xA;एवमेतदिति प्रोक्तौ तौ तदा द्वारमागतौ ॥ २३ ॥&lt;br&gt;&#xA;भवन्तौ नेच्छति द्रष्टुं राजा दुर्नयकारिणौ ॥&lt;br&gt;&#xA;तत्रस्थः पृष्टवान्भूयः प्रतीहारं नरः स्वयम् ॥ २४ ॥&lt;br&gt;&#xA;आवां किं कारणं राजा नेक्षते वशवर्तिनौ ॥&lt;br&gt;&#xA;प्रोवाच प्रणतो राजा ततो द्वाःस्थं पुरःस्थितम् ॥ २५ ॥&lt;br&gt;&#xA;नारायणेन सहितं नरं नरकनिर्भयम् ॥&lt;br&gt;&#xA;दुर्योधनेन सहिता बान्धवास्ते यतो हताः ॥&lt;br&gt;&#xA;पितृतुल्याश्च राजानस्तेन वै पापभाजनम् ॥ २६ ॥&lt;br&gt;&#xA;एवमुक्ते तु तेनाथ मुखमालोकितं हरेः ॥&lt;br&gt;&#xA;तेन प्रोक्तमिदं तथ्यं यत्ते राज्ञा प्रभाषितम् ॥ २७ ॥&lt;br&gt;&#xA;एवमुक्ते नरः प्राह पुनरेव जनार्द्दनम् ॥&lt;br&gt;&#xA;कथयस्व कथं पापात्कृष्ण शुद्ध्यामहे वयम् ॥ २८ ॥&lt;br&gt;&#xA;तीर्थस्नानेन मे शुद्धिर्यथा स्यात्तद्वद स्फुटम् ॥&lt;br&gt;&#xA;तच्च गङ्गादिकं कृष्ण यथाऽस्याघस्य नाशनम् ॥ २९ ॥ ॥&lt;br&gt;&#xA;॥ कृष्ण उवाच ॥ ॥&lt;br&gt;&#xA;मा गयां गच्छ कौन्तेय मा गङ्गां मा च पुष्करम् ॥&lt;br&gt;&#xA;तत्र गच्छ कुरुश्रेष्ठ यत्र प्राची सरस्वती ॥ 7.1.36.३० ॥&lt;br&gt;&#xA;ब्रह्मघ्नाश्च सुरा पाश्च ये चान्ये पापकारिणः ॥&lt;br&gt;&#xA;तत्र स्नात्वा विमुच्यन्ते यत्र प्राची सरस्वती ॥ ३१ ॥&lt;br&gt;&#xA;नारायणेन प्रोक्तोऽसौ नरस्तद्वचनाद्द्रुतम् ॥&lt;br&gt;&#xA;सहितस्तेन सम्प्राप्तः प्राचीनं तीर्थमुत्तमम् ॥ ३२ ॥&lt;br&gt;&#xA;त्रिरात्रोपोषितः स्नातस्त्रिकालं नियतात्मवान् ॥&lt;br&gt;&#xA;तेन तस्माद्विनिर्मुक्तः पातकात्पूर्वसञ्चितात् ॥ ३३ ॥।&lt;br&gt;&#xA;विज्ञाय शुद्धमेनं तु राजा धर्मसुतो द्रुतम् ॥&lt;br&gt;&#xA;भ्रातृभिः सहितः प्राप्तस्तं द्रष्टुं नरपुङ्गवम् ॥ ३४ ॥&lt;br&gt;&#xA;ततस्तं प्रणतं दृष्ट्वा धर्मपुत्रः पुरःस्थितम् ॥&lt;br&gt;&#xA;आलिलिङ्ग प्रहृष्टात्मा पृष्टवांश्चाप्यनामयम् ॥ ३५ ॥&lt;br&gt;&#xA;भीमादिभिर्भ्रातृभिश्च तदा गुरुगणैर्वृतः ॥&lt;br&gt;&#xA;आलिङ्गितः प्रहृष्टैस्तु नरो गुणगणैर्वृतः ॥ ३६ ॥&lt;br&gt;&#xA;एतद्धि तन्महातीर्थं प्राचीनेति च शब्दितम् ॥&lt;br&gt;&#xA;स्नानक्रमेण मर्त्त्यानामन्येषामपि पावकम् ॥ ३७ ॥&lt;br&gt;&#xA;त्रिरात्रोपोषितः स्नातस्तीर्थेऽस्मिन्ब्रह्महाऽपि यः ॥&lt;br&gt;&#xA;विमुक्तः पातकात्तस्मान्मोदते दिवि रुद्रवत् ॥ ३८ ॥&lt;br&gt;&#xA;प्राचीने देव्यहं नित्यं वसामि सहितस्त्वया ॥&lt;br&gt;&#xA;प्रभासे तु महाक्षेत्रे विशेषात्तत्र भामिनि ॥ ॥ ३९ ॥&lt;br&gt;&#xA;सरस्वत्युत्तरे तीरे यस्त्यजेदात्मनस्तनुम् ॥&lt;br&gt;&#xA;प्राचीने तु वरारोहे न चेहागच्छते पुनः ॥ 7.1.36.४० ॥&lt;br&gt;&#xA;आप्लुतो वाजिमेधस्य फलं प्राप्स्यति पुष्कलम् ॥&lt;br&gt;&#xA;नियमैश्चोपवासैश्च शोषयेद्देहमात्मनः ॥ ४१ ॥&lt;br&gt;&#xA;जलाहारा वायुभक्षाः पर्णाहाराश्च तापसाः ॥&lt;br&gt;&#xA;यथा स्थण्डिलगा नित्यं ये चान्यनियमाः पृथक् ॥ ४२ ॥&lt;br&gt;&#xA;एवं मङ्क्याश्रमे येषां वसतां मृत्युरागतः ॥&lt;br&gt;&#xA;न ते मनुष्या देवास्ते सत्यमेतद्ब्रवीमि ते ॥ ४३ ॥&lt;br&gt;&#xA;अस्मिंस्तीर्थे तु यो दद्यात्त्रुटिमात्रं तु काञ्चनम्॥&lt;br&gt;&#xA;श्रद्धया द्विजमुख्याय मेरुतुल्यं फलं लभेत् ॥ ४४ ॥&lt;br&gt;&#xA;अस्मिंस्तीर्थे तु ये श्राद्धं करिष्यन्ति च मानवाः ॥&lt;br&gt;&#xA;एकविंशत्कुलोपेताः स्वर्गं यास्यन्ति ते ध्रुवम् ॥ ४५ ॥&lt;br&gt;&#xA;पितॄणां वल्लभे तीर्थे पिण्डेनैकेन तर्प्पिताः ॥&lt;br&gt;&#xA;ब्रह्मलोकं गमिष्यन्ति गयाश्राद्धकृतो यथा ॥ ॥ ४६ ॥&lt;br&gt;&#xA;कृष्णपक्षे चतुर्द्दश्यां स्नानं च विहितं सदा ॥&lt;br&gt;&#xA;पिण्याकैङ्गुदकेनापि पिण्डं तत्र ददाति यः ॥&lt;br&gt;&#xA;पितॄणामक्षया तृप्तिः पितृलोकं स गच्छति ॥ ४७ ॥&lt;br&gt;&#xA;भूयश्चान्नं प्रयच्छन्ति मोक्षमार्गं व्रजन्ति ते ॥ ४८ ॥&lt;br&gt;&#xA;दधि दद्याद्योऽपि तत्र ब्राह्मणाय मनोरमम् ॥&lt;br&gt;&#xA;सोऽग्निलोकं समासाद्य भुङ्क्ते भोगान्सुशोभनान्॥ ४९ ॥&lt;br&gt;&#xA;ऊर्णां प्रावरणं योऽपि भक्त्या दद्याद्द्विजोत्तमे ॥&lt;br&gt;&#xA;सोऽपि याति परां सिद्धिं मर्त्यैरन्यैः सुदुर्ल्लभाम् ॥ 7.1.36.५० ॥&lt;br&gt;&#xA;ये चात्र मलनाशाय विशेयुर्मानवा जलम्॥&lt;br&gt;&#xA;गोप्रदानसमं तेषां सुखेन फलमादिशेत् ॥ ५१ ॥&lt;br&gt;&#xA;भावेन यो नरस्तत्र कश्चित्स्नानं समाचरेत् ॥&lt;br&gt;&#xA;सर्वपापविनिर्मुक्तो ब्रह्मलोके महीयते ॥ ५२ ॥&lt;br&gt;&#xA;तर्पणात्पिण्डदानाच्च नरकेष्वपि संस्थिताः ॥&lt;br&gt;&#xA;स्वर्गं प्रयान्ति पितरः सुपुत्रेण हि तारिताः ॥ ५३ ॥&lt;br&gt;&#xA;प्राचीं सरस्वतीं प्राप्य याति तीर्थं हिमालयम्॥&lt;br&gt;&#xA;स करस्थं समुत्सृज्य कूर्परेण समालिहेत् ॥ ५४ ॥&lt;br&gt;&#xA;यंयं काममभिध्याय तस्मिन्प्राणान्परित्यजेत् ॥&lt;br&gt;&#xA;तन्तं सकलमाप्नोति तीर्थमाहात्म्ययोगतः ॥ ५५ ॥&lt;br&gt;&#xA;अन्यद्देवि पुरा गीतं गाङ्गेयेन युधिष्ठिरे ॥&lt;br&gt;&#xA;सत्यमेव हि गङ्गायां वयं जाता युधिष्ठिर ॥ ५६ ॥&lt;br&gt;&#xA;याः काश्चित्सरितो लोके तासां पुण्या सरस्वती ॥ ९७ ॥&lt;br&gt;&#xA;सरस्वती सर्वनदीषु पुण्या सरस्वती लोकसुखावहा सदा ॥&lt;br&gt;&#xA;सरस्वतीं प्राप्य सुदुःखिता नराः सदा न शोचन्ति परत्र चेह च ॥५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्राचीसरस्वतीमाहात्म्यवर्णनन्नाम षट्त्रिंशोऽध्यायः ॥ ३६ ॥&lt;/p&gt;</description>
    </item>
    <item>
      <title>०३७ कङ्कणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/037_kankaNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/037_kankaNamAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;किमर्थं कङ्कणं देव क्षिप्यते लवणाम्भसि ॥&lt;br&gt;&#xA;तस्या पुण्यं न पूर्वोक्तं यथावद्वक्तुमर्हसि ॥ १ ॥&lt;br&gt;&#xA;के मन्त्राः किं विधानं तत्कस्मिन्काले महत्फलम् ॥&lt;br&gt;&#xA;किं पुराभूच्च तद्वृत्तं भगवन्कङ्कणाश्रितम् ॥ २ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आसीत्पुरा महीपालो बृहद्रथ इति श्रुतः ॥&lt;br&gt;&#xA;तस्य भार्याऽभवत्साध्वी नाम्ना चेन्दुमती प्रिया ॥ ३ ॥&lt;br&gt;&#xA;न देवी न च गन्धर्वी नासुरी न च किन्नरी ॥&lt;br&gt;&#xA;तादृग्रूपा महादेवि यादृशी सा सुमध्यमा ॥ ४ ॥&lt;br&gt;&#xA;शीलरूपगुणोपेता नित्यं सा तु पतिवता ॥&lt;br&gt;&#xA;सर्वयोषिद्गुणैर्युक्ता यथा साध्वी ह्यरुन्धती ॥ ५ ॥&lt;br&gt;&#xA;प्रधान (?)हस्रस्य सौभाग्यमदगर्विता ॥&lt;br&gt;&#xA;न विना स तया रेमे मुहूर्त्तमपि पार्थिवः ॥ ६ ॥&lt;br&gt;&#xA;एकदा तस्यराजर्षेरर्द्धासनगता सती॥&lt;br&gt;&#xA;यावत्तिष्ठति राजेन्द्रमृषिस्तावदुपागतः॥&lt;br&gt;&#xA;कण्वो नाम महातेजास्तपस्वी वेदपारगः॥७॥&lt;br&gt;&#xA;तमागतमथो दृष्ट्वा सहसोत्थाय पार्थिवः॥&lt;br&gt;&#xA;पूजां कृत्वा यथान्यायं दत्त्वा चार्घ्यमनुत्तमम्॥८॥&lt;br&gt;&#xA;सुखासीनं ततो मत्वा विश्रान्तं मुनिपुङ्गवम्॥&lt;br&gt;&#xA;आपृच्छत्कुशलं राजा स सर्वं चान्वमोदयत् ॥ ९ ॥&lt;br&gt;&#xA;ततो धर्मकथां चक्रे स ऋषिर्नृपसन्निधौ ॥ 7.1.37.१० ॥&lt;br&gt;&#xA;ततः कथावसाने सा भार्या तस्य महीपतेः ॥&lt;br&gt;&#xA;अब्रवीदमृतं वाक्यं कृताञ्जलिपुटा सती ॥ ११ ॥&lt;br&gt;&#xA;॥ इन्दुमत्युवाच ॥ ॥&lt;br&gt;&#xA;त्वं वेत्सि भगवन्सर्वमतीतानागतं विभो ॥&lt;br&gt;&#xA;पृच्छे त्वां कौतुकाविष्टा तस्मात्त्वं क्षन्तुमर्हसि ॥ ॥ १२ ॥&lt;br&gt;&#xA;अन्यदेहोद्भवं कर्म मम सर्वं प्रकीर्त्तय ॥&lt;br&gt;&#xA;ईदृशं मम सौभाग्यं पतिर्देवसुतोपमः ॥ १३ ॥&lt;br&gt;&#xA;सौभाग्यं पतिदेवत्वं शीलं त्रैलोक्यविश्रुतम्॥&lt;br&gt;&#xA;किं प्रभावो व्रतस्यैष उताहोपोषितस्य वा ॥ १४ ॥&lt;br&gt;&#xA;दानस्य वा मुनिश्रेष्ठ यन्मे सौभाग्यमुत्तमम्॥&lt;br&gt;&#xA;वशो राजा महाबाहुर्मम वाक्यानुगः सदा ॥ ॥ १५ ॥&lt;br&gt;&#xA;एतन्मे सर्वमाचक्ष्व परं कौतूहलं हि मे ॥ १६ ॥&lt;br&gt;&#xA;॥ सूत उवाच ॥ ॥&lt;br&gt;&#xA;तस्यास्तद्वचनं श्रुत्वा ध्यात्वा च सुचिरं मुनिः ॥&lt;br&gt;&#xA;अब्रवीत्प्रहसन्वाक्यं कण्वो वेदविदां वरः ॥ १७ ॥&lt;br&gt;&#xA;॥ कण्व उवाच ॥ ॥&lt;br&gt;&#xA;शृणु राज्ञि प्रवक्ष्यामि अन्यदेहोद्भवं तव ॥&lt;br&gt;&#xA;न रोषश्च त्वया कार्यो लज्जा वापि सुमध्यमे ॥ १८ ॥&lt;br&gt;&#xA;त्वमासीदन्यदेहे तु आभीरी पञ्चभर्तृका ॥&lt;br&gt;&#xA;सौराष्ट्रविषये हीना देवं सोमेश्वरं गता ॥ १९ ॥&lt;br&gt;&#xA;ततः स्नातुं प्रविष्टा च सागरे लवणाम्भसि ॥&lt;br&gt;&#xA;हता कल्लोलमालाभिर्विह्वलत्वमुपागता ॥ 7.1.37.२० ॥&lt;br&gt;&#xA;तव हस्ताच्च्युतं तत्र हैमं कङ्कणमेव च ॥&lt;br&gt;&#xA;नष्टं समुद्रसलिले पश्चात्तापस्तु ते स्थितः ॥ २१ ॥&lt;br&gt;&#xA;अथ कालेन महता पञ्चत्वं त्वमुपागता ॥&lt;br&gt;&#xA;दशार्णाधिपतेर्गेहे ततो जातासि सुन्दरि ॥ २२ ॥&lt;br&gt;&#xA;बृहद्रथेन चोढासि कङ्कणस्य प्रभा वतः॥&lt;br&gt;&#xA;न व्रतं न तपो दानं त्वया चीर्णं पुरा शुभे ॥ २३ ॥&lt;br&gt;&#xA;एतत्ते सर्वमाख्यातं यन्मां त्वं परिपृच्छसि ॥&lt;br&gt;&#xA;तच्छ्रुत्वा सा विशालाक्षी त्रपयाऽधो मुखी तथा ॥&lt;br&gt;&#xA;आसीत्तूष्णीं तदा देवी श्रुत्वा वाक्यं च तादृशम् ॥ २४ ॥&lt;br&gt;&#xA;एवं निवेद्य स मुनी राजपत्नीं वरानने ॥&lt;br&gt;&#xA;जगाम भवनं स्वं च आमन्त्र्य वसुधाधिपम् ॥ २५ ॥&lt;br&gt;&#xA;ज्ञात्वा फलं कङ्कणस्य मुनेस्तस्य प्रभावतः ॥&lt;br&gt;&#xA;गत्वा सोमेश्वरं देवं स्नात्वा च लवणाम्भसि ॥ २६ ॥&lt;br&gt;&#xA;प्राक्षिपत्कङ्कणं तत्र प्रतिवर्षं(?) महाप्रभे ॥&lt;br&gt;&#xA;ततो देवत्वमापन्ना प्रभावात्तस्य भामिनि ॥ २७ ॥&lt;br&gt;&#xA;ईश्वर उवाच ॥ ॥&lt;br&gt;&#xA;एष प्रभावः सुमहान्कङ्कणस्य प्रकीर्तितः ॥&lt;br&gt;&#xA;सर्वकामप्रदो देवि सर्वपापप्रणाशनः ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये सोमेश्वरमाहात्म्ये कङ्कणमाहात्म्यवर्णनन्नाम सप्तत्रिंशोऽध्यायः ॥ ३७ ॥ ॥ ॥&lt;/p&gt;</description>
    </item>
    <item>
      <title>०३८ कपर्दिविनायकमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/038_kapardivinAyakamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/038_kapardivinAyakamAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;यदेतद्भवता प्रोक्तं पश्येत्पूर्वं कपर्द्दिनम् ॥&lt;br&gt;&#xA;भगवन्संशयं ह्येनं यथावद्वक्तुमर्हसि ॥ १ ॥&lt;br&gt;&#xA;स भृत्यः किल देवेश तव शम्भो महाप्रभः ॥&lt;br&gt;&#xA;प्रभोरनन्तरं भृत्य एष धर्मः सनातनः ॥ २ ॥&lt;br&gt;&#xA;ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि यथा पूज्यतमो हि सः ॥&lt;br&gt;&#xA;कपर्द्दी सर्वदेवानामाद्यो विघ्नेश्वरः प्रभुः ॥ ३ ॥&lt;br&gt;&#xA;योऽसावतीन्द्रियग्राह्यः प्रभासक्षेत्रसंस्थितः ॥&lt;br&gt;&#xA;सोमेश्वरो महादेवि लिङ्गरूपी सदाशिवः ॥ ४ ॥।&lt;br&gt;&#xA;तस्य वामे स्थितो विष्णुर्वराह इति यः स्मृतः ॥&lt;br&gt;&#xA;तस्य दक्षिणभागे तु स्थितो ब्रह्मा प्रजापतिः ॥&lt;br&gt;&#xA;कपर्द्दिरूपमास्थाय सावित्र्याः कोपकारणात् ॥ ५ ॥&lt;br&gt;&#xA;कृते हेरम्बनामा तु त्रेतायां विघ्नमर्द्दनः ॥&lt;br&gt;&#xA;लम्बोदरो द्वापरे तु कपर्द्दी तु कलौ स्मृतः ॥ ६ ॥&lt;br&gt;&#xA;एवं युगेयुगे तस्य अवतारः पृथक्पृथक् ॥&lt;br&gt;&#xA;यथाकार्यानुरूपेण जायते च पुनःपुनः ॥ ७ ॥&lt;br&gt;&#xA;अष्टाविंशतिमे तत्र देवि प्राप्ते चतुर्युगे ॥&lt;br&gt;&#xA;कारणात्मा यथोत्पन्नः कपर्द्दी तत्र मे शृणु ॥ ८ ॥&lt;br&gt;&#xA;पुरा द्वापरसन्धौ तु सम्प्राप्ते च कलौ युगे ॥&lt;br&gt;&#xA;स्त्रियो म्लेच्छाश्च शूद्राश्च ये चान्ये पापकारिणः ॥&lt;br&gt;&#xA;प्रयान्ति स्वर्गमेवाशु दृष्ट्वा सोमेश्वरं प्रभुम् ॥ ९ ॥&lt;br&gt;&#xA;न यज्ञा न तपो दानं न स्वाध्पायो व्रतं न च ॥&lt;br&gt;&#xA;कुर्वतोपि नरा देवि सर्वे यान्ति शिवालयम् ॥ 7.1.38.१० ॥&lt;br&gt;&#xA;तं प्रभावं विदित्वैवं सोमेश्वरसमुद्भवम् ॥&lt;br&gt;&#xA;अग्निष्टोमादिकाः सर्वाः क्रिया नष्टाः सुरेश्वरि ॥ ११ ॥&lt;br&gt;&#xA;ततो बालाश्च वृद्धाश्च ऋषयो वेदपारगाः ॥&lt;br&gt;&#xA;शूद्राः स्त्रियोऽपि तं दृष्ट्वा प्रयान्ति परमां गतिम् ॥ १२ ॥&lt;br&gt;&#xA;नष्टयज्ञोत्सवे काले शून्ये च वसुधातले ॥&lt;br&gt;&#xA;ऊर्द्ध्वबाहुभिराक्रान्तं परिपूर्णं त्रिविष्टपम् ॥ १३ ॥&lt;br&gt;&#xA;ततो देवा महेन्द्राद्या दुःखेनैव समन्विताः ॥&lt;br&gt;&#xA;परिभूता मनुष्यैस्ते शङ्करं शरणं गताः ॥ १४ ॥&lt;br&gt;&#xA;ऊचुः प्राञ्जलयः सर्व इन्द्राद्याः सुरसत्तमाः ॥&lt;br&gt;&#xA;व्याप्तोयं मानुषैः स्वर्गः प्रसादात्तव शङ्कर ॥ १५ ॥&lt;br&gt;&#xA;निवासाय प्रभोऽस्माकं स्थानं किञ्चित्समादिश ॥&lt;br&gt;&#xA;अहं श्रेष्ठो ह्यहं श्रेष्ठ इत्येवं ते परस्परम्॥&lt;br&gt;&#xA;जल्पन्तः सर्वतो देव पर्यटन्ति यथेच्छया ॥ १६ ॥&lt;br&gt;&#xA;धर्मराजः सुधर्मात्मा तेषां कर्म शुभाशुभम्॥&lt;br&gt;&#xA;स्वयं लिखितमालोक्य तूष्णीमास्ते सुविस्मितः ॥१७॥&lt;br&gt;&#xA;येषामथ कृतं सज्जं कुम्भीपाकं सुदारुणम् ॥&lt;br&gt;&#xA;रौरवः शाल्मलिर्देव दृष्ट्वा तान्दिवि संस्थितान् ॥&lt;br&gt;&#xA;वैलक्ष्यं परमं गत्वा व्यापारं त्यक्तवानसौ ॥ ॥ १८ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;प्रतिज्ञातं मया सर्वं भक्त्या तुष्टेन वै सुराः ॥&lt;br&gt;&#xA;सोमाय मम सान्निध्यमस्मिन्क्षेत्रे भविष्यति ॥ १९ ॥&lt;br&gt;&#xA;न शक्यमन्यथाकर्तुमात्मनो यदुदीरितम्॥&lt;br&gt;&#xA;एवं यास्यन्ति ते स्वर्गं ये मां द्रक्ष्यन्ति तत्र वै ॥ 7.1.38.२० ॥&lt;br&gt;&#xA;भयोद्विग्नास्ततो देवाः पार्वतीं प्रेक्ष्य विश्वतः ॥&lt;br&gt;&#xA;ऊचुः प्राञ्जलयः सर्वे त्वमस्माकं गतिर्भव ॥ २१ ॥&lt;br&gt;&#xA;एवमुक्त्वाऽस्तुवन्देवाः स्तोत्रेणानेन सत्तम ॥&lt;br&gt;&#xA;जानुभ्यां धरणीं गत्वा शिरस्याधाय चाञ्जलिम् ॥ ॥ २२ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;नमस्ते देवदेवेशि नमस्ते विश्वधात्रिके ॥&lt;br&gt;&#xA;नमस्ते पद्मपत्राक्षि नमस्ते काञ्चनद्युते ॥२३ ॥&lt;br&gt;&#xA;नमस्ते संहर्त्रि कर्त्रि नमस्ते शङ्करप्रिये ॥&lt;br&gt;&#xA;कालरात्रि नमस्तुभ्यं नमस्ते गिरिपुत्रिके॥२४॥&lt;br&gt;&#xA;आर्ये भद्रे विशालाक्षि नमस्ते लोकसुन्दरि॥&lt;br&gt;&#xA;त्वं रतिस्त्वं धृतिस्त्वं श्रीस्त्वं स्वाहा त्वं सुधा सती ॥ २५ ॥&lt;br&gt;&#xA;त्वं दुर्गा त्वं मनिर्मेधा त्वं सर्वं त्वं वसुन्धरा ॥&lt;br&gt;&#xA;त्वया सर्वमिदं व्याप्तं त्रैलोक्यं सचराचरम् ॥ २६ ॥&lt;br&gt;&#xA;नदीषु पर्वताग्रेषु सागरेषु गुहासु च ॥&lt;br&gt;&#xA;अरण्येषु च चैत्येषु सङ्ग्रामेष्वाश्रमेषु च ॥ २७ ॥&lt;br&gt;&#xA;त्रैलोक्ये तत्र पश्यामो यत्र त्वं देवि न स्थिता ॥&lt;br&gt;&#xA;एतज्ज्ञात्वा विशालाक्षि त्राहि नो महतो भयात् ॥२८॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमुक्ता तु सा देवी देवैरिन्द्रपुरोगमैः ॥&lt;br&gt;&#xA;कारुण्यान्निजदेहं त्वं तदा मर्द्दितवत्यसि ॥ २९ ॥&lt;br&gt;&#xA;मर्दयन्त्यास्तव तदा सञ्जातं च महन्मलम् ॥&lt;br&gt;&#xA;तत्र जज्ञे गजेन्द्रास्यश्चतुर्बाहुर्मनोहरः ॥ 7.1.38.३० ॥&lt;br&gt;&#xA;ततोब्रवीत्सुरान्सर्वान्भवती करुणात्मिका ॥&lt;br&gt;&#xA;एष एव मया सृष्टो युष्माकं हितकाम्यया ॥ ३१ ॥&lt;br&gt;&#xA;एष विघ्नानि सर्वाणि प्राणिनां संविधास्यति ॥३२ ॥&lt;br&gt;&#xA;मोहेन महताऽऽविष्टाः कामोपहतबुद्धयः ॥&lt;br&gt;&#xA;सोमनाथमपश्यन्तो यास्यन्ति नरकं नराः ॥३३॥&lt;br&gt;&#xA;एवं ते वचनं श्रुत्वा सर्वे ते हृष्टमानसाः ॥&lt;br&gt;&#xA;स्वस्थानं भेजिरे देवास्त्यक्त्वा मानुषजं भयम् ॥३४॥&lt;br&gt;&#xA;अथे भवदनः प्राह त्वां देवि विनयान्वितः ॥&lt;br&gt;&#xA;किं करोमि विशालाक्षि आदेशो दीयतां मम ॥ ३५ ॥&lt;br&gt;&#xA;॥ श्रीभगवत्युवाच ॥ ॥&lt;br&gt;&#xA;गच्छ प्राभासिकं क्षेत्रं यत्र सन्निहितो हरः ॥&lt;br&gt;&#xA;तद्रक्ष मानुषाणां च यथा नायाति गोचरम् ॥३६॥&lt;br&gt;&#xA;लिङ्गं तु देवदेवस्य स्थापितं शशिना स्वयम् ॥&lt;br&gt;&#xA;भवत्याऽऽदेशितो नित्यं नृणां विघ्नं करोति यः ॥ ३७ ॥&lt;br&gt;&#xA;प्रस्थितं पुरुषं दृष्ट्वा सोमनाथं प्रति प्रभुम्॥&lt;br&gt;&#xA;स करोति महाविघ्नं कपर्दी लोकपूजितः ॥ ३८ ॥&lt;br&gt;&#xA;पुत्रदारगृहक्षेत्र धनधान्यसमुद्भवम् ॥&lt;br&gt;&#xA;जनयेत्स महामोहं ततः पश्यति नो हरम् ॥ ३९ ॥&lt;br&gt;&#xA;अथवा गडुगण्डादि व्याधिं चैव समुत्सृजेत् ॥&lt;br&gt;&#xA;तैर्ग्रस्तः पुरुषो मोहान्न पश्यति ततो हरम्॥ 7.1.38.४० ॥&lt;br&gt;&#xA;तस्मात्सर्वप्रयत्नेन सोमेश्वरपरीप्सया ॥&lt;br&gt;&#xA;स नित्यं पूजनीयस्तु स्मर्तव्यस्तु दिवानिशम् ॥ ४१ ॥&lt;br&gt;&#xA;स्तोत्रेणानेन देवेशि सर्वविघ्नान्तकेन वै॥&lt;br&gt;&#xA;समाराध्य गणाध्यक्षः प्रभासक्षेत्ररक्षकः ॥४२॥&lt;br&gt;&#xA;तत्तेऽहं सम्प्रवक्ष्यामि स्तोत्रं तद्विघ्रमर्दनम्॥&lt;br&gt;&#xA;कपर्दिनो महादेवि सावधानावधारय ॥ ॥४३॥&lt;br&gt;&#xA;ॐ नमो विघ्नराजाय नमस्तेऽस्तु कपर्दिने॥&lt;br&gt;&#xA;नमो महोग्रदंष्ट्राय प्रभासक्षेत्रवासिने॥४४॥&lt;br&gt;&#xA;कपर्दिनं नमस्कृत्य यात्रानिर्विघ्रहेतवे॥&lt;br&gt;&#xA;स्तोष्येऽहं विघ्नराजानं सिद्धिबुद्धिप्रियं शुभम् ॥४५॥&lt;br&gt;&#xA;महागणपतिं शूरमजितं जयवर्द्धनम्॥&lt;br&gt;&#xA;एकदन्तं च द्विदन्तं चतुर्दन्तं चतुर्भुजम्॥४६॥&lt;br&gt;&#xA;त्र्यक्षं च शूलहस्तं च रक्त नेत्रं वरप्रदम् ॥&lt;br&gt;&#xA;अजेयं शङ्कुकर्णं च प्रचण्डं दण्डनायकम्॥&lt;br&gt;&#xA;आयस्कदण्डिनं चैव हुतवक्त्रं हुतप्रियम् ॥ ४७॥&lt;br&gt;&#xA;अनर्चितो विघ्नकरः सर्वकार्येषु यो नृणाम् ॥&lt;br&gt;&#xA;तं नमामि गणाध्यक्षं भीममुग्रमुमासुतम् ॥ ४८ ॥&lt;br&gt;&#xA;मदवतं विरूपाक्षमिभवक्त्रसमप्रभम् ॥&lt;br&gt;&#xA;ध्रुवं च निश्चलं शान्तं तं नमामि विनायकम् ॥४९॥&lt;br&gt;&#xA;त्वया पूर्वेण वपुषा देवानां कार्यसिद्धये ॥&lt;br&gt;&#xA;गजरूपं समास्थाय त्रासिताः सर्वदानवाः ॥ 7.1.38.५० ॥&lt;br&gt;&#xA;ऋषीणां देवतानां च नायकत्वं प्रकाशितम् ॥ ५१ ॥&lt;br&gt;&#xA;इति स्तुतः सुरैरग्रे पूज्यसे त्वं भवात्मज ॥&lt;br&gt;&#xA;त्वामाराध्य गणाध्यक्षमिभवक्त्रसमप्रभम्॥ ५२ ॥&lt;br&gt;&#xA;ध्रुवं च निश्चलं शान्तं परीतं वि जयश्रिया ॥&lt;br&gt;&#xA;कार्यार्थं रक्तकुसुमै रक्तचन्दनवारिभिः ॥ ५३ ॥&lt;br&gt;&#xA;रक्ताम्बरधरो भूत्वा चतुर्थ्यामर्चयेत्तु यः ॥&lt;br&gt;&#xA;एककालं द्विकालं वा नियतो नियताशनः ॥ ५४ ॥&lt;br&gt;&#xA;राजानं राजपुत्रं वा राजमन्त्रिणमेव च ॥&lt;br&gt;&#xA;राज्यं वा सर्वविघ्नेशो वशीकुर्यात्सराष्ट्रकम् ॥ ५५ ॥&lt;br&gt;&#xA;यत्फलं सर्वतीर्थेषु सर्वयज्ञेषु यत्फलम्॥&lt;br&gt;&#xA;स तत्फलमवाप्नोति स्मृत्वा देवं विनायकम् ॥ ५६ ॥&lt;br&gt;&#xA;विषमं न भवेत्तस्य न स गच्छेत्पराभवम् ॥&lt;br&gt;&#xA;न च विघ्नं भवेत्तस्य जनो जातिस्मरो भवेत् ॥ ५७ ॥&lt;br&gt;&#xA;य इदं पठति स्तोत्रं षड्भिर्मासैर्वरं लभेत् ॥&lt;br&gt;&#xA;संवत्सरेण सिद्धिं च लभते नात्र संशयः ॥ ५८ ॥&lt;br&gt;&#xA;प्रसादाद्दर्शनं याति तस्य सोमेश्वरः प्रभुः॥&lt;br&gt;&#xA;कपर्दाकारमुदरं यतोऽस्य समुदाहृतम्॥&lt;br&gt;&#xA;ततोऽस्य नाम जानीहि कपर्द्दीति महात्मनः ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कपर्दिविनायकमाहात्म्यवर्णनन्नामाष्टात्रिंशोध्यायः ॥ ३८ ॥&lt;/p&gt;</description>
    </item>
    <item>
      <title>०३९ (रुद्रेश्वर)लिङ्गमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/039_rudreshvaralingamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/039_rudreshvaralingamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ सम्पूज्य विधिना देवदेवं कपर्द्दिनम् ॥&lt;br&gt;&#xA;ततो गच्छेन्महादेवि लिगं केदारसंस्थितम् ॥ १ ॥&lt;br&gt;&#xA;तस्यैवाग्नेयभागस्थं भीमेश्वरसमीपगम्॥&lt;br&gt;&#xA;स्वयम्भूतं महादेवि कल्पलिङ्गं मम प्रियम् ॥ २ ॥&lt;br&gt;&#xA;मया सम्पूजितं देवि वृद्धिलिङ्ग महाप्रभम्॥&lt;br&gt;&#xA;निराहारस्तु यस्तत्र करोत्येकं प्रजागरम् ॥ ३ ॥&lt;br&gt;&#xA;चतुर्दश्यां विशेषेण तस्य लोकाः सनातनाः ॥&lt;br&gt;&#xA;रुद्रेश्वरेति देवस्य त्वासीन्नाम पुरा युगे ॥ ४ ॥&lt;br&gt;&#xA;तिष्येस्मिंस्तु पुनः प्राप्ते म्लेच्छस्पर्शभयातुरः ॥&lt;br&gt;&#xA;अस्मिल्ँलिङ्गे लयं यातः केदारश्चाब्धिसन्निधौ ॥ ५ ॥&lt;br&gt;&#xA;तेन केदारनामेति तस्य ख्यातं धरातले ॥&lt;br&gt;&#xA;माघे मासि यताहारः स्नात्वा तु लवणोदधौ ॥६॥&lt;br&gt;&#xA;पद्मके तु महाकुण्डे मध्येस्य लवणाम्भसः ॥&lt;br&gt;&#xA;रुद्रेशाद्दक्षिणे भागे धनुषां दशके स्थिते ॥ ७ ॥&lt;br&gt;&#xA;स्नात्वा विधानतो देवि रुद्रेशं चार्चयिष्यति ॥&lt;br&gt;&#xA;सम्यक्केदारया त्रायाः फलं तस्य भविष्यति ॥ ८ ॥&lt;br&gt;&#xA;ब्रह्महत्यादिपापानां पूजनान्नाशनं महत् ॥&lt;br&gt;&#xA;अथ तस्यैव देवस्य इतिहासं पुरातनम् ॥ ९ ॥&lt;br&gt;&#xA;सर्वकामप्रदं नृणां कथ्यते ते सुरप्रिये ॥&lt;br&gt;&#xA;आसीद्राजा पुरा देवि शशबिन्दुरिति श्रुतः ॥ 7.1.39.१० ॥&lt;br&gt;&#xA;सार्वभौमो महीपालो विपक्षगणसूदनः ॥&lt;br&gt;&#xA;कलिद्वापरयोः सन्धौ सभूतः पृथिवीपतिः ॥ ११ ॥&lt;br&gt;&#xA;तस्य भार्याऽभवत्साध्वी प्राणेभ्योऽपि गरीयसी ॥&lt;br&gt;&#xA;न देवी न च गन्धर्वी नासुरी न च पन्नगी ॥ १२ ॥&lt;br&gt;&#xA;तादृग्रूपा वरारोहे यथाऽस्य शुभलोचना॥&lt;br&gt;&#xA;तस्य हेममयं पद्मं शतपत्रं मनोरमम्॥१३॥&lt;br&gt;&#xA;खेचरं वेगि नित्यं च तस्य राज्ञो महात्मनः॥&lt;br&gt;&#xA;स तेन पर्यटल्ँलोकान्सर्वान्देवि स्वकामतः॥१४॥&lt;br&gt;&#xA;एकदा फाल्गुने मासि शुक्लपक्षे वरानने ॥&lt;br&gt;&#xA;चतुर्द्दश्यां तु सम्प्राप्तः प्रभासक्षेत्रमुत्तमम्॥१५॥&lt;br&gt;&#xA;अथापश्यदृषीन्सर्वाञ्छ्रीसोमेशपुरःस्थितान् ॥&lt;br&gt;&#xA;रात्रौ जागरणार्थाय जपहोमपरायणान्॥ १६ ॥&lt;br&gt;&#xA;स दृष्ट्वा सोमनाथं तु प्रणिपत्य विधानतः ॥&lt;br&gt;&#xA;पूजयामास सर्वां स्तान्यथार्हं भक्तिसंयुतः ॥ १७ ॥&lt;br&gt;&#xA;ततः केदारमासाद्य संस्नाप्य विधिवत्प्रिये ॥&lt;br&gt;&#xA;पूजयित्वा विचित्राभिः पुष्पमालाभिरीश्वरम् ॥ १८ ॥&lt;br&gt;&#xA;नैवेद्यैर्विविधैर्वस्त्रैर्भूषणैश्च मनोहरैः ॥&lt;br&gt;&#xA;ततोऽत्र कारयामास जागरं सुसमाहितः ॥ १९ ॥&lt;br&gt;&#xA;ततस्ते मुनयः सर्वे कुतूहलसमन्विताः ॥&lt;br&gt;&#xA;च्यवनो याज्ञवल्क्यश्च शाण्डिल्यः शाकटायनः ॥ 7.1.39.२० ॥&lt;br&gt;&#xA;रैभ्योऽथ जैमिनिः क्रौञ्चो नारदः पर्वतः शिलः ॥&lt;br&gt;&#xA;मार्कण्डं पुरतः कृत्वा जग्मुस्तस्य समीपतः ॥ २१ ॥&lt;br&gt;&#xA;चक्रुः कथाः सुविचित्रा इतिहासानि भूरिशः ॥&lt;br&gt;&#xA;कीर्त्तयन्तः स्थितास्तत्र पप्रच्छू राजसत्तमम् ॥ २२ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कस्मात्सोमेश्वरं देवं परित्यज्य नराधिप ॥&lt;br&gt;&#xA;केदारस्य पुरोऽकार्षीर्जागरं तद्ब्रवीहि नः ॥&lt;br&gt;&#xA;नूनं वेत्सि फलं चास्य लिङ्गस्य त्वं महोदयम् ॥ २३ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;शृण्वन्तु ब्राह्मणाः सर्वे अन्यदेहोद्भवं मम ॥&lt;br&gt;&#xA;पुराऽहं शूद्रजातीय आसं ब्राह्मणपूजकः ॥ २४ ॥&lt;br&gt;&#xA;सौराष्ट्रविषये शुभ्रे धनधान्यसमाकुले ॥&lt;br&gt;&#xA;अथ कालान्तरे तत्र अनावृष्टिरभूद्द्विजाः ॥ २५ ॥&lt;br&gt;&#xA;ततोऽहं क्षुधयाविष्टः प्रभासं क्षेत्रमास्थितः ॥&lt;br&gt;&#xA;अथापश्यं सरः शुभ्रं हरिणीमूलसंस्थितम् ॥ २६ ॥&lt;br&gt;&#xA;तच्च रामसरोनाम पद्मिनीषण्डमण्डितम् ॥&lt;br&gt;&#xA;क्षीरोदाम्बुधिसङ्काशं दृष्ट्वा स्नातः क्लमान्वितः ॥ २७ ॥&lt;br&gt;&#xA;सन्तर्प्य च पितॄन्देवान्पीत्वा स्वच्छमथोदकम् ॥&lt;br&gt;&#xA;ततोऽहं भार्यया प्रोक्तो गृहाणेमान्सरोरुहान् ॥ २८ ॥&lt;br&gt;&#xA;एतत्समीपतो रम्यं दृश्यते स्थानमुत्तमम् ॥&lt;br&gt;&#xA;विक्रीणीमोऽत्र गत्वा तु येन स्याद्भोजनं विभो ॥ २९ ॥&lt;br&gt;&#xA;अथावतीर्य सलिलं गृहीतानि मया द्विजाः ॥&lt;br&gt;&#xA;कमलानि सुभू रीणि प्रस्थितश्च पुरं प्रति ॥ 7.1.39.३० ॥&lt;br&gt;&#xA;तत्र गत्वा च रथ्यासु चत्वरेषु त्रिकेषु च ॥&lt;br&gt;&#xA;प्रफुल्लकमलान्येव क्रेतुं वै मुनिसत्तमाः ॥ ३१ ॥&lt;br&gt;&#xA;न कश्चित्प्रति गृह्णाति अस्तं प्राप्तो दिवाकरः ॥&lt;br&gt;&#xA;प्रासादं कञ्चिदासाद्य सुप्तोहं सह भार्यया ॥३२॥&lt;br&gt;&#xA;तत्र सुप्तस्य मे बुद्धिः श्रुत्वा गीतध्वनिं तदा ॥&lt;br&gt;&#xA;समुत्पन्ना सभा र्यस्य क्षुधार्तस्य विशेषतः ॥&lt;br&gt;&#xA;नूनं जागरणं ह्येतत्कस्मिंश्चिद्विबुधालये ॥ ३३ ॥&lt;br&gt;&#xA;सरोरुहाणि चादाय व्रजाम्यत्र सुरालये ॥&lt;br&gt;&#xA;यदि कश्चित्प्रगृह्णाति प्राणयात्रा ततो भवेत् ॥ ३४ ॥&lt;br&gt;&#xA;अथोत्थाय समायातो ह्यत्राहं मुनिपुङ्गवाः ॥&lt;br&gt;&#xA;अपश्यं लिङ्गमेतत्तु पूजितं कुसुमैः शुभैः ॥ ३५ ॥&lt;br&gt;&#xA;रुद्रेश्वराभिधमिदं वृद्धलिङ्गं स्वयम्भुवम् ॥&lt;br&gt;&#xA;वेश्यानङ्गवतीनाम्नी शिवरात्रिपरायणा ॥ ३६ ॥&lt;br&gt;&#xA;जागर्त्ति पुरतस्तस्य गीतनृत्योत्सवादिना ॥&lt;br&gt;&#xA;ततः कश्चिन्मया दृष्टः किमेतद्रात्रिजागरम् ॥३७॥&lt;br&gt;&#xA;केयं स्त्री दृश्यतेऽत्यर्थं गीतनृत्योत्सवे रता ॥&lt;br&gt;&#xA;सोऽब्रवीच्छिवधर्मोक्ता शिवरात्रिः सुधर्मदा ॥३८॥&lt;br&gt;&#xA;तां चानङ्गवतीनाम्नी वेश्येयं धर्मसंयुता ॥&lt;br&gt;&#xA;जागर्त्ति परमं श्रेयः शिवरात्रिव्रतं शुभम्॥ ३९ ॥&lt;br&gt;&#xA;शिवरात्रिव्रतं ह्येतद्यः सम्यक्कुरुते नरः ॥&lt;br&gt;&#xA;न स दुःखमवाप्नोति न दारि द्र्यं न बन्धनम्॥ 7.1.39.४० ॥&lt;br&gt;&#xA;दुष्टं चारिष्टयोगं वा न रोगं न भयं क्वचित् ॥&lt;br&gt;&#xA;सुखसौभाग्यसम्पन्नो जायते सत्कुले नरः ॥ ४१ ॥&lt;br&gt;&#xA;तेजस्वी च यशस्वी च सर्वकल्याणभाजनम् ॥&lt;br&gt;&#xA;भवेदस्य प्रसादेन एवमाहुर्मनीषिणः ॥ ४२ ॥&lt;br&gt;&#xA;॥ राजोवाच ॥ ॥&lt;br&gt;&#xA;अथ मे बुद्धिरुत्पन्ना तद्व्रतं प्रति निश्चला ॥&lt;br&gt;&#xA;चिन्तितं मनसा ह्येतन्मयाब्राह्मणसत्तमाः ॥ ४३ ॥&lt;br&gt;&#xA;अन्नाभावान्ममोत्पन्न उपवासो बलाद्यतः ॥&lt;br&gt;&#xA;तदहं पद्मके तीर्थेस्नात्वा च लवणाम्भसि ॥ ४४ ॥&lt;br&gt;&#xA;एतैः सरोरुहैर्देवं पूजयामि महेश्वरम्॥&lt;br&gt;&#xA;ततो मया सभार्येण रुद्रेशः सम्प्रपूजितः ॥ ४५ ॥&lt;br&gt;&#xA;पद्मैश्च भक्तियुक्तेन सभार्येण विशेषतः ॥&lt;br&gt;&#xA;जाग्रत्स्थितस्तु देवाग्रे तां रात्रिं सह भार्यया ॥ ४६ ॥&lt;br&gt;&#xA;ततः प्रभातसमय उदिते सूर्यमण्डले ॥&lt;br&gt;&#xA;सा वेश्या मामुवाचेदं कलधौतपलत्रयम् ॥ ४७ ॥&lt;br&gt;&#xA;गृहाणमूल्यं पद्मानां न गृहीतं मया हि तत् ॥&lt;br&gt;&#xA;सात्त्विकं भावमास्थाय सभार्येण द्विजोत्तमाः ॥ ४८ ॥&lt;br&gt;&#xA;ततो भिक्षां समाहृत्य प्राणयात्रा मया कृता ॥&lt;br&gt;&#xA;कालेन महता प्राप्तः कालधर्मं मुनीश्वराः ॥ ४९ ॥&lt;br&gt;&#xA;इयं मे दयिता साध्वी प्राणेभ्योऽपि गरीयसी ॥&lt;br&gt;&#xA;मम देहं समादाय प्रविष्टा हव्यवाहनम्॥ ॥ 7.1.39.५० ॥&lt;br&gt;&#xA;तत्प्रभावादहं जातः सर्वभौमो महीपतिः ॥&lt;br&gt;&#xA;जातिस्मरः सभार्यस्तु सत्यमेतद्द्विजोत्तमाः ॥ ५१ ॥&lt;br&gt;&#xA;एतस्मात्कारणादस्य भक्तिर्लिङ्गस्य चोपरि ॥&lt;br&gt;&#xA;मम नित्यं सभार्यस्य सत्यमेतद्ब्रवीमि वः ॥ ५२ ॥&lt;br&gt;&#xA;मया क्रियाविहीनेन भक्तिबाह्येन सत्तमाः ॥&lt;br&gt;&#xA;व्रतमेतत्समाचीर्णं तस्येदं सुमहत्फ लम्॥ ५३ ॥&lt;br&gt;&#xA;अधुना भक्तियुक्तस्य यथोपकरणान्मम ॥&lt;br&gt;&#xA;भविष्ये यत्फलं किञ्चिन्नो वेद्मि च मुनीश्वराः ॥&lt;br&gt;&#xA;येन सोमेशमुत्सृज्य अत्राहं भक्ति तत्परः ॥ ५४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं श्रुत्वा तु ते विप्रा विस्मयोत्फुल्ललोचनाः ॥&lt;br&gt;&#xA;साधुसाध्विति जल्पन्तो राजानं सम्प्रशंसिरे ॥ ५५ ॥&lt;br&gt;&#xA;पूजयामासुरनिशं लिङ्गं तत्र स्वयम्भुवम् ॥&lt;br&gt;&#xA;ततोऽसौ पार्थिवश्रेष्ठो लिङ्गस्यास्यप्रसादतः ॥&lt;br&gt;&#xA;संसिद्धिं परमां प्राप्तो दुर्ल्लभां त्रिदशैरपि ॥ ५६ ॥&lt;br&gt;&#xA;सा च वेश्या भगवती शिवरात्रिप्रभावतः ॥&lt;br&gt;&#xA;तस्य लिङ्गस्य माहात्म्याद्रम्भानामाप्सराऽभवत् ॥ ५७ ॥&lt;br&gt;&#xA;तस्मात्सर्वप्रयत्नेन तल्लिङ्गं पूजयेद्बुधः ॥&lt;br&gt;&#xA;धर्मकामार्थमोक्षं च यो वाञ्छत्यखिलप्रदम् ॥ ५८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभास क्षेत्रमाहात्म्ये केदारेश्वर (रुद्रेश्वर)लिङ्गमाहात्म्यवर्णनं नामैकोनचत्वारिंशोऽध्यायः॥३९॥&lt;/p&gt;</description>
    </item>
    <item>
      <title>०४० भीमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/040_bhImeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/040_bhImeshvaramAhAtmyavarNanam/</guid>
      <description>&lt;p&gt;ईश्वर उवाच॥&lt;br&gt;&#xA;ततो गच्छेन्महादेवि श्वेतकेतुप्रतिष्ठितम्॥&lt;br&gt;&#xA;लिङ्गं महाप्रभावं तु भीमेनाराधितं पुरा॥१॥&lt;br&gt;&#xA;केदारेश्वरसान्निध्ये नातिदूरे व्यवस्थितम्॥&lt;br&gt;&#xA;पूजयते त्तद्विधानेन क्षीरस्नानादिभिः क्रमात् ॥&lt;br&gt;&#xA;यात्राफलमभिप्रेप्सुः प्रेत्य स्वर्गफलाय वै ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;श्वेतकेतोस्तु यद्देव लिङ्गं प्रोक्तं त्वया मम ॥&lt;br&gt;&#xA;तस्य जातं कथं देव नाम भीमेश्वरेति च ॥ ३ ॥&lt;br&gt;&#xA;कथं विनिर्मितं पूर्वं तस्मिन्दृष्टे तु किं फलम् ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आसीत्त्रेतायुगे पूर्वं राजा स्वायम्भुवेन्तरे ॥&lt;br&gt;&#xA;श्वेतकेतुरिति ख्यातो राजर्षिः सुमहातपाः ॥ ५ ॥&lt;br&gt;&#xA;स प्रभासं समागत्य प्रतिष्ठाप्य महे श्वरम् ॥&lt;br&gt;&#xA;तपस्तेपे सुविपुलं सागरस्य तटे शुभे ॥ ६ ॥&lt;br&gt;&#xA;पञ्चाग्निसाधको ग्रीष्मे वर्षास्वाकाशगस्तथा ॥&lt;br&gt;&#xA;हेमन्ते जलमध्यस्थो नव वर्षाणि पञ्च च ॥ ७ ॥&lt;br&gt;&#xA;ततश्चतुर्द्दशे देवि तपसा नियमेन च ॥&lt;br&gt;&#xA;तुष्टेनोक्तो मया देवि वरं वरय सुव्रत ॥ ८ ॥&lt;br&gt;&#xA;श्वेतकेतुरथोवाच भक्तिं देहि सुनिश्चलाम् ॥&lt;br&gt;&#xA;स्थानेऽस्मिन्स्थीयतां देव यदि तुष्टोऽसि मे प्रभो ॥ ९ ॥&lt;br&gt;&#xA;एवमस्त्वित्यथोक्त्वाऽहं तस्यान्तर्द्धानमागतः ॥&lt;br&gt;&#xA;ततः कालान्तरेऽतीते श्वेतकेतुर्महाप्रभः ॥ 7.1.40.१० ॥&lt;br&gt;&#xA;समाराध्य त्विदं लिङ्गं प्राप्तः स्थानं महोदयम् ॥&lt;br&gt;&#xA;ततो जातं नाम तस्य श्वेतकेत्वीश्वरं श्रुतम् ॥ ११ ॥&lt;br&gt;&#xA;अग्नितीर्थे महापुण्ये सर्वपातकनाशने ॥&lt;br&gt;&#xA;ततः कलियुगे प्राप्ते भ्रातृभिश्च समन्वितः ॥ १२ ॥&lt;br&gt;&#xA;तीर्थयात्राप्रसङ्गेन यदा प्रभासमागतः ॥&lt;br&gt;&#xA;भीमसेनो महाबाहुर्वायुपुत्रो ममांशजः ॥ १३ ॥&lt;br&gt;&#xA;तल्लिङ्गं पूजयामास कृत्वा जागेश्वरं निजम् ॥&lt;br&gt;&#xA;मत्वा तीर्थं महापुण्यं सागरस्य समीपतः ॥ १४ ॥&lt;br&gt;&#xA;तदा प्रभृति भीमेशं पुनर्नामाऽभवच्छुभम् ॥&lt;br&gt;&#xA;दृष्टमात्रेण तेनैव सकृल्लिङ्गेन भामिनि ॥ १५ ॥&lt;br&gt;&#xA;अन्यजन्मकृतान्येव पापानि सुबहून्यपि ॥&lt;br&gt;&#xA;नाशमायान्ति सर्वाणि तथैवामुष्मिकाणि तु ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भीमेश्वरमाहात्म्यवर्णनन्नाम चत्वारिंशोऽध्यायः ॥ ४० ॥&lt;/p&gt;</description>
    </item>
    <item>
      <title>०४१ भैरवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/041_bhairaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/041_bhairaveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पूर्वदिग्भागे सरस्वत्या प्रतिष्ठितम् ॥&lt;br&gt;&#xA;लिङ्गं महाप्रभावं तु सोमेशादग्निगोचरे ॥ १ ॥&lt;br&gt;&#xA;भैरवेश्वररूपस्तु वाडवः कुम्भसंस्थितः ॥&lt;br&gt;&#xA;यत्र देव्या समानीतः सागरस्य समीपतः ॥ २ ॥&lt;br&gt;&#xA;विश्रामार्थं क्षणं मुक्त्वा देव्या लिङ्गं प्रतिष्ठितम् ॥&lt;br&gt;&#xA;समभ्यर्च्य विधानेन गृहीत्वा वडवानलम्॥&lt;br&gt;&#xA;समुद्रमध्ये चिक्षेप देवानां हितकाम्यया ॥ ३ ॥&lt;br&gt;&#xA;ततो हृष्टतरा देवाः शङ्खदुन्दुभिनिःस्वनैः ॥&lt;br&gt;&#xA;पूरयन्तोंऽबरं देवीमीडिरे पुष्पवृष्टिभिः ॥ ४ ॥&lt;br&gt;&#xA;देवमातेति ते नाम कृत्वोचुस्तां तदा सुराः ॥&lt;br&gt;&#xA;कृत्वा तु भैरवं कार्यमसाध्यं देवदानवैः ॥ ५ ॥&lt;br&gt;&#xA;प्रतिष्ठितवती चात्र यस्माल्लिङ्गं महोदयम् ॥&lt;br&gt;&#xA;त्वं सर्वसरितां श्रेष्ठा सर्वपातकनाशिनी ॥&lt;br&gt;&#xA;तस्माद्भैरवनामेति लिङ्गं ख्यातिं गमिष्यति ॥ ६ ॥&lt;br&gt;&#xA;इत्युक्ता तु तदा देवी भैरवेश्वरनैर्ऋते ॥&lt;br&gt;&#xA;सागरस्य स्थिता रम्ये तत्र मूर्त्तिमती सती ॥ ७ ॥&lt;br&gt;&#xA;पूजयेत्तां विधानेन तं तथा भैरवेश्वरम् ॥&lt;br&gt;&#xA;महानवम्यां यत्नेन कृत्वा स्नानं विधानतः ॥&lt;br&gt;&#xA;सरस्वतीं पूजयित्वा वाग्दोषान्मुच्यतेऽखिलात् ॥ ८ ॥&lt;br&gt;&#xA;तस्या लिङ्गं तु सम्पूज्य संस्नाप्य पयसा पृथक् ॥&lt;br&gt;&#xA;अघोरेणैव विधिवत्सम्यग्यात्राफलं लभेत् ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भैरवेश्वरमाहात्म्यवर्णनन्नामैकचत्वारिंशोऽध्यायः ॥ ४१ ॥ ॥ ॥&lt;/p&gt;</description>
    </item>
    <item>
      <title>०४२ चण्डीशमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/042_chaNDIshamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/042_chaNDIshamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि चण्डीशं देवमुत्तमम् ॥&lt;br&gt;&#xA;सोमेशादीशदिग्भागे धनुषां सप्तके स्थितम् ॥ १ ॥&lt;br&gt;&#xA;दण्डपाणेस्तु भवनाद्दक्षिणे नातिदूरगम् ॥&lt;br&gt;&#xA;चण्ड्या प्रतिष्ठितं पूर्वं चण्डेनाराधितं ततः ॥ २ ॥&lt;br&gt;&#xA;गणेन मम देवेशि तत्कृत्वा दुष्करं तपः ॥&lt;br&gt;&#xA;तेन चण्डेश्वरं लिङ्गं प्रख्यातं धरणीतले ॥ ३ ॥&lt;br&gt;&#xA;स्नापयेत्पयसा पूर्वं दध्ना घृतयुतेन च ॥&lt;br&gt;&#xA;मधुनेक्षुरसेनैव कुङ्कुमेन विलेपयेत् ॥ ४ ॥&lt;br&gt;&#xA;कर्पूरोशीरमिश्रेण मृगनाभिरसेन च ॥&lt;br&gt;&#xA;चन्दनेन सुगन्धेन पुष्पैः सम्पूजयेत्ततः ॥ ५ ॥&lt;br&gt;&#xA;दग्ध्वा धूपं पुरो देवि ततो देवस्य चागुरुम् ॥&lt;br&gt;&#xA;वस्त्रैः सम्पूजयेत्पश्चादात्मवित्तानुसारतः ॥ ६ ॥&lt;br&gt;&#xA;नैवेद्यं परमान्नं च दत्त्वा दीपसम न्वितम् ॥&lt;br&gt;&#xA;ततो दद्याद्द्विजातिभ्यो यथाशक्त्या तु दक्षिणाम्॥ ७ ॥&lt;br&gt;&#xA;दक्षिणां दिशमास्थाय यत्किञ्चित्तत्र दीयते॥&lt;br&gt;&#xA;चण्डीशस्य वरारोहे तत्सर्वं चाक्षयं भवेत् ॥ ८ ॥&lt;br&gt;&#xA;यः श्राद्धं कुरुते तत्र चण्डीशस्य तु दक्षिणे ॥&lt;br&gt;&#xA;आकल्पं तृप्तिमायान्ति पितरस्तस्य भामिनि ॥ ९ ॥&lt;br&gt;&#xA;अयने चोत्तरे प्राप्ते यः कुर्याद्घृत कम्बलम् ॥&lt;br&gt;&#xA;न स भूयोऽत्र संसारे जन्म प्राप्नोति दारुणम्॥ 7.1.42.१० ॥&lt;br&gt;&#xA;एवं कृत्वा नरो भक्त्या यात्रां देवस्य शूलिनः ॥&lt;br&gt;&#xA;निर्माल्यातिक्रमोद्भूतैरज्ञानाद्भक्षणोद्भवैः ॥&lt;br&gt;&#xA;पापैः प्रमुच्यते जन्तुस्तथाऽन्यैः कर्मसम्भवैः ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमेप्रभासक्षेत्रमाहात्म्ये चण्डीशमाहात्म्यवर्णनन्नामद्विचत्वारिंशोऽध्यायः ॥ ४२ ॥&lt;/p&gt;</description>
    </item>
    <item>
      <title>०४३ आदित्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/043_AdityeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/043_AdityeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेद्वरारोहे लिङ्गं सूर्यप्रतिष्ठितम् ॥&lt;br&gt;&#xA;सोमेशात्पश्चिमे भागे धनुषां सप्तके स्थितम्॥&lt;br&gt;&#xA;आदित्येश्वरनामानं सर्वपातकनाशनम् ॥ १ ॥&lt;br&gt;&#xA;त्रेतायुगे महादेवि समुद्रेण महात्मना ॥&lt;br&gt;&#xA;रत्नैः सम्पूजितं लिङ्गं वर्षाणामयुतं प्रिये ॥ २ ॥&lt;br&gt;&#xA;तेन रत्नेश्वरन्नाम साम्प्रतं प्रथितं क्षितौ ॥&lt;br&gt;&#xA;पञ्चामृतेन संस्नाप्य पञ्चरत्नैः प्रपूजयेत् ॥३॥&lt;br&gt;&#xA;ततो राजोपचारेण पूजयेद्विधिवन्नरः ॥&lt;br&gt;&#xA;एवं कृते महादेवि मेरुदानफलं लभेत् ॥४॥&lt;br&gt;&#xA;सर्वेषां चैव यज्ञानां दानानां नात्र संशयः ॥५॥&lt;br&gt;&#xA;तीर्थानां चापि सर्वेषां यच्चान्यत्सुकृतं भुवि ॥&lt;br&gt;&#xA;उद्धरेत्पितृवर्गं च मातृवर्गं च मानवः ॥ ६ ॥&lt;br&gt;&#xA;बाल्ये वयसि यत्पापं वार्द्धके यौवनेऽपि वा ॥&lt;br&gt;&#xA;क्षालयेच्चैव तत्सर्वं दृष्ट्वा रत्नेश्वरं नरः ॥ ७ ॥&lt;br&gt;&#xA;धेनुदानं प्रशंसन्ति तस्मिन्स्थाने महर्षयः ॥&lt;br&gt;&#xA;धेनुदस्तारयेन्नूनं दश पूर्वान्दशापरान् ॥ ८ ॥&lt;br&gt;&#xA;देवस्य दक्षिणे भागे यो जपेच्छतरुद्रियम् ॥&lt;br&gt;&#xA;सम्पूज्य विधिवल्लिङ्गं न स भूयः प्रजायते ॥९॥&lt;br&gt;&#xA;एवं सङ्क्षेपतः प्रोक्तमादित्येशमहोदयम् ॥&lt;br&gt;&#xA;श्रुत्वाऽवधार्य यत्नेन मुच्यते कर्मबन्धनैः ॥ 7.1.43.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य आदित्येश्वरमाहात्म्यवर्णनन्नाम त्रिचत्वारिंशोऽध्यायः ॥ ४३ ॥&lt;/p&gt;</description>
    </item>
    <item>
      <title>०४४ सोमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/044_someshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/044_someshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;आदित्येशं समभ्यर्च्य पुनः सोमेश्वरं व्रजेत् ॥&lt;br&gt;&#xA;तं सम्पूज्य विधानेन पञ्चाङ्गेन विशेषतः ॥ १ ॥&lt;br&gt;&#xA;दृष्ट्वा सोमेश्वरं चैव साष्टाङ्गं प्रणिपत्य च ॥&lt;br&gt;&#xA;प्रदक्षिणादिकं कुर्यात्सम्पश्येच्च पुनःपुनः ॥ २ ॥&lt;br&gt;&#xA;सूर्याचन्द्रमसोर्लिङ्गं त्रिःकृत्वा प्रयतः शुचिः ॥&lt;br&gt;&#xA;अग्नीषोमात्मकं कर्म तेन सर्वं कृतं भवेत् ॥ ३ ॥&lt;br&gt;&#xA;उमादेवीं ततो गच्छेत्सोमेश्वरसमीपतः ॥&lt;br&gt;&#xA;द्वितीयां तु ततो गच्छेद्दैत्यसूदनसन्निधौ ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रमासक्षेत्रमाहात्म्ये सोमेश्वरमाहात्म्यवर्णनन्नाम चतुश्चत्वारिंशोऽध्यायः ॥ ४४ ॥&lt;/p&gt;</description>
    </item>
    <item>
      <title>०४५ प्रभासक्षेत्रमाहात्म्येंऽगारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/045_prabhAsaxetramAhAtmyeM-gAreshvaramAhAtmyavarNa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/045_prabhAsaxetramAhAtmyeM-gAreshvaramAhAtmyavarNa/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि अङ्गारेश्वरमुत्तमम् ॥&lt;br&gt;&#xA;स्थापितं भूमिपुत्रेण सोमेशादीश गोचरे ॥ १ ॥&lt;br&gt;&#xA;त्रिपुरं दग्धुकामस्य पुरा मम वरानने ॥&lt;br&gt;&#xA;क्रोधादश्रु विनिष्क्रान्तं लोचनत्रितयेन तु ॥२॥&lt;br&gt;&#xA;तच्च भूमौ निपतितं ततो भूभिसुतोऽभवत् ॥&lt;br&gt;&#xA;स प्रभासं ततो गत्वा बाल्यात्प्रभृति शङ्करम् ॥ ३ ॥&lt;br&gt;&#xA;तपसाऽऽराधयामास बहून्वर्षगणान्प्रिये ॥&lt;br&gt;&#xA;तस्य तुष्टो महादेवः सुप्रीतात्मा वरं ददौ ॥ ४ ॥&lt;br&gt;&#xA;सोऽब्रवीद्यदि मे देव तुष्टोसि वृषभध्वज ॥&lt;br&gt;&#xA;ग्रहत्वं देहि सर्वेश न चान्यं वरमुत्सहे ॥ ५ ॥&lt;br&gt;&#xA;स तथेति प्रतिज्ञाय पुनस्तं वाक्यमब्रवीत् ॥&lt;br&gt;&#xA;इहागत्य नरो यो मां पूजयिष्यति भक्तितः ॥ ६ ॥&lt;br&gt;&#xA;न भविष्यति वै पीडा तावकी तस्य कुत्रचित् ॥&lt;br&gt;&#xA;पुष्पाणि रक्तवर्णानि मध्वाज्याक्तानि भूरिशः ॥ ७ ॥&lt;br&gt;&#xA;होमयिष्यति यो भक्त्या लक्षमेकं तदग्रतः ॥&lt;br&gt;&#xA;पञ्चोपचारविधिना त्वां तु सम्पूज्य यत्नतः ॥ ८ ॥&lt;br&gt;&#xA;तस्य जन्मावधिर्नैव तव पीडा भविष्यति ॥।&lt;br&gt;&#xA;तथा विद्रुमदानेन लप्स्यते फलमीप्सितम् ॥ ९ ॥&lt;br&gt;&#xA;एवमुक्त्वा स भगवानत्रैवान्तरधीयन ॥&lt;br&gt;&#xA;भौमोऽपि ग्रहमध्यस्थो विमानेन विराजते ॥7.1.45.१०॥&lt;br&gt;&#xA;एवं सङ्क्षेपतः प्रोक्तं भौममाहात्म्यमुत्तमम्॥&lt;br&gt;&#xA;श्रुतं हरति पापानि तथारोग्यं प्रयच्छति ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येंऽगारेश्वरमाहात्म्यवर्णनन्नाम पञ्चचत्वारिंशोध्यायः ॥ ४५ ॥&lt;/p&gt;</description>
    </item>
    <item>
      <title>०४६ बुधेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/046_budheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/046_budheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्यैवोत्तरतः स्थितम् ॥&lt;br&gt;&#xA;लिङ्गं महाप्रभावं तु बुधेश्वरमिति श्रुतम् ॥ १ ॥&lt;br&gt;&#xA;धनुषां द्वितये चैव नातिदूरे व्यवस्थितम् ॥&lt;br&gt;&#xA;सर्वपाप हरं लिङ्गं दर्शनादेव भामिनि ॥ २ ॥&lt;br&gt;&#xA;बुधेन चैव देवेशि तत्र तप्तं महातपः ॥&lt;br&gt;&#xA;स्थापितं विमलं लिङ्गं समाराध्य सदाशिवम् ॥ ३ ॥&lt;br&gt;&#xA;वर्षायुतानि चत्वारि सम्पूज्य तु विधानतः ॥&lt;br&gt;&#xA;अनन्यचेताः शान्तात्मा प्रत्यक्षीकृतवान्भवम्॥ ४ ॥&lt;br&gt;&#xA;ततस्तुष्टमना देवो ग्रहत्वं तस्य तद्ददौ ॥&lt;br&gt;&#xA;तं सम्पूज्य विधानेन सोमपुत्रप्रतिष्ठितम्॥&lt;br&gt;&#xA;सौम्याष्टम्यां विशेषेण राजसूयफलं लभेत् ॥ ५ ॥&lt;br&gt;&#xA;न दौर्भाग्यं कुले तस्य न चैवेष्टवियोजनम् ॥&lt;br&gt;&#xA;शत्रुतो न भयं तस्य भवेत्तस्यप्रसादतः ॥ ६ ॥&lt;br&gt;&#xA;इति सङ्क्षेपतः प्रोक्तं माहात्म्यं बुधदैवतम्॥&lt;br&gt;&#xA;श्रुत्वाऽभिनन्द्य प्रयतः प्राप्नोति परमं पदम् ॥ ७ ॥&lt;br&gt;&#xA;इति श्रीस्कान्दे महापु राण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये बुधेश्वरमाहात्म्यवर्णनन्नामषट्चत्वारिंशोऽध्यायः ॥ ४६ ॥&lt;/p&gt;</description>
    </item>
    <item>
      <title>०४७ वृहस्पतीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/047_vRhaspatIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/047_vRhaspatIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं गुरुनिषेवितम्॥&lt;br&gt;&#xA;उमायाः पूर्वदिग्भागे सिद्धेशाग्नेयगोचरे ॥ १ ॥&lt;br&gt;&#xA;संस्थितं तु महल्लिङ्गं देवाचार्य प्रतिष्ठितम् ॥&lt;br&gt;&#xA;आराध्य परया भक्त्या लिङ्गं वर्षसहस्रकम् ॥ २ ॥&lt;br&gt;&#xA;तोषयामास देवेशं भवं शर्वमुमापतिम् ॥&lt;br&gt;&#xA;प्राप्तवानखिलान्कामानप्राप्यानकृतात्मभिः ॥ ३ ॥&lt;br&gt;&#xA;देवानां चैव पूज्यत्वं प्राप्य ज्ञानमथैश्वरम्॥&lt;br&gt;&#xA;ग्रहत्वं च तथा प्राप्य मोदते दिवि साम्प्रतम् ॥ ४ ॥&lt;br&gt;&#xA;तं दृष्ट्वा मानवो भक्त्या न दुर्गति मवाप्नुयात्॥&lt;br&gt;&#xA;बृहस्पतिकृतं लिङ्गं ये पश्यन्ति नरोत्तमाः ॥ ५ ॥&lt;br&gt;&#xA;बृहस्पतिकृता पीडा नैव तेषां हि जायते ॥&lt;br&gt;&#xA;तत्र शुक्लचतुर्दश्यां गुरुवारे तथा प्रिये ॥ ॥ ६ ॥&lt;br&gt;&#xA;सम्पूज्य विधिवल्लिङ्गं सम्यग्राजोपचारतः ॥&lt;br&gt;&#xA;अथवा भक्तिभावेन प्राप्नुयात्परमं पदम् ॥ ७ ॥&lt;br&gt;&#xA;स्नानं पलसहस्रेण पञ्चामृतरसेन यः ॥&lt;br&gt;&#xA;करोति भक्त्या मर्त्यो वै मुच्यते स ऋणत्रयात् ॥८॥&lt;br&gt;&#xA;मातृकात्पैतृकाद्देवि तथा गुरुसमुद्भवात् ॥&lt;br&gt;&#xA;सर्वपापविशुद्धात्मा निर्द्वन्द्वो मुक्तिमाप्नुयात् ॥ ९ ॥&lt;br&gt;&#xA;एवं सङ्क्षेपतः प्रोक्तं माहात्म्यं गुरुदैवतम् ॥&lt;br&gt;&#xA;शृणुयाद्यस्तु भावेन तस्य प्रीतो गुरुर्भवेत् ॥ 7.1.47.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वृहस्पतीश्वरमाहात्म्यवर्णनन्नाम सप्तचत्वारिंशोऽध्यायः ॥ ४७ ॥॥ ॥&lt;/p&gt;</description>
    </item>
    <item>
      <title>०४८ शुक्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/048_shukreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/048_shukreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं शुक्रप्रतिष्ठितम्॥&lt;br&gt;&#xA;सर्वपापहरं देवि विभूतीश्वरपश्चिमे॥१॥&lt;br&gt;&#xA;नातिदूरे स्थितं तत्र स्वयं शुक्रेण निर्मितम्॥&lt;br&gt;&#xA;यत्र सञ्जीवनीं प्राप्तो विद्यां रुद्रप्रभावतः ॥२॥&lt;br&gt;&#xA;सन्तप्य तु महाघोरं तपोवर्षसहस्रकम् ॥&lt;br&gt;&#xA;सम्प्रसाद्य विरूपाक्षं योऽवाप ग्रहतां सुधीः ॥३॥&lt;br&gt;&#xA;ग्रस्तेन शम्भुना येन देवकार्यार्थसिद्धये ॥&lt;br&gt;&#xA;तत्रोदरगतेनैव तपस्तप्तं सुदुष्करम्॥ ४॥&lt;br&gt;&#xA;वर्षाणामयुतं साग्रं तुष्टिं नीतो महेश्वरः ॥&lt;br&gt;&#xA;निष्कासितस्ततः शीघ्रं शुक्र मार्गेण शम्भुना ॥५॥&lt;br&gt;&#xA;ततः शुक्रेति नामाभूद्भार्गवस्य महात्मनः ॥&lt;br&gt;&#xA;तदाराधयते लिङ्गं यः कृत्वा निश्चलं मनः ॥६॥&lt;br&gt;&#xA;मृत्युञ्जयं जपेल्लक्षं स समीहितमाप्नुयात्॥७॥&lt;br&gt;&#xA;तं दृष्ट्वा त्वथवा स्पृष्ट्वा जन्मादिमरणान्तकात्॥&lt;br&gt;&#xA;मुच्यते पातकान्मृत्योः प्रसादात्तस्य भामिनि॥८॥&lt;br&gt;&#xA;मृतसञ्जीवनार्थं यदैश्वर्यमणिमादिकम्॥&lt;br&gt;&#xA;प्राप्नुयान्नात्र सन्देहो यस्य भक्तिः सुनिश्चला ॥९॥&lt;br&gt;&#xA;पञ्चामृतेन संस्नाप्य देवं शुकप्रतिष्ठितम्॥&lt;br&gt;&#xA;सुगन्धपुष्पैः सम्पूज्य शौक्रीं पीडां स नाप्नुयात् ॥7.1.48.१०॥&lt;br&gt;&#xA;इति सर्वं समासेन माहात्म्यं शुक्रदैवतम् ॥&lt;br&gt;&#xA;कथितं तव सुश्रोणि श्रुतं पापभयापहम् ॥११॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शुक्रेश्वरमाहात्म्यवर्णनन्नामाष्टचत्वारिंशोध्यायः ॥ ४८ ॥&lt;/p&gt;</description>
    </item>
    <item>
      <title>०४९ शनैश्चरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/049_shanaishchareshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/049_shanaishchareshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माच्छुक्रेश्वराद्गच्छेद्देवि लिङ्गं महाप्रभम्॥&lt;br&gt;&#xA;शनैश्चरैश्वरन्नाम महापातकनाशनम् ॥ १ ॥&lt;br&gt;&#xA;बुधेश्वरात्पश्चिमतो ह्यजादेव्यग्निगोचरे ॥&lt;br&gt;&#xA;तस्या धनुः पञ्चकेन नातिदूरे व्यवस्थितम् ॥ २ ॥&lt;br&gt;&#xA;कल्पलिङ्गं महादेवि पूजितं देवदानवैः ॥&lt;br&gt;&#xA;छायापुत्रेण सन्तप्तं तपः परमदुष्करम् ॥ ३ ॥&lt;br&gt;&#xA;अनादि निधनो देवो येन लिङ्गेऽवतारितः ॥&lt;br&gt;&#xA;प्राप्तवान्यो ग्रहेशत्वं भक्त्या शम्भोः प्रसादतः ॥ ४ ॥&lt;br&gt;&#xA;यस्य दृष्ट्या बिभेति स्म देवासुरगणो महान् ॥&lt;br&gt;&#xA;न स कोऽप्यस्ति वै प्राणी ब्रह्माण्डे सचराचरे ॥ ५ ॥&lt;br&gt;&#xA;देवो वा दानवो वापि सौरिणा पीडितो न यः ॥&lt;br&gt;&#xA;शनिवारेण सम्पूज्य भक्त्या सौरीश्वरं शिवम् ॥ ॥ ६ ॥&lt;br&gt;&#xA;शमीपत्रैर्महादेवि तिलमाषगुडौदनैः ॥&lt;br&gt;&#xA;सन्तर्प्य तु विधानेन दद्यात्कृष्णं वृषं द्विजे ॥ ७ ॥&lt;br&gt;&#xA;स्तुत्वा स्तोत्रैश्च विविधैः पुराणश्रुतिसम्भवैः ॥&lt;br&gt;&#xA;अथ वैकेन देवेशः स्तोत्रेण परितोषितः ॥ ८ ॥&lt;br&gt;&#xA;राज्ञा दशरथेनैव कृतेन तु बलीयसा ॥&lt;br&gt;&#xA;स्तुत्यः सौरीश्वरो देवः सर्वपीडोपशान्तये॥ ९ ॥&lt;br&gt;&#xA;॥ देव्यु वाच ॥ ॥&lt;br&gt;&#xA;कथं दशरथो राजा चक्रे शानैश्चरीं स्तुतिम् ॥&lt;br&gt;&#xA;कथं सन्तुष्टिमगमत्तस्य देवः शनैश्चरः ॥ 7.1.49.१० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;रघुवंशेऽति विख्यातो राजा दशरथो बली ॥&lt;br&gt;&#xA;चक्रवर्ती स विज्ञेयः सप्तद्वीपाधिपः पुरा ॥ ११ ॥&lt;br&gt;&#xA;कृत्तिकान्ते शनिं कृत्वा दैवज्ञैर्ज्ञापितो हि सः ॥&lt;br&gt;&#xA;रोहिणीं भेद यित्वा तु शनिर्यास्यति साम्प्रतम् ॥ १२ ॥&lt;br&gt;&#xA;उक्तं शकटभेदं तु सुरासुरभयङ्करम् ॥&lt;br&gt;&#xA;द्वादशाब्दं तु दुर्भिक्षं भविष्यति सुदारुणम् ॥ १३ ॥&lt;br&gt;&#xA;एतच्छ्रुत्वा मुनेर्वाक्यं मन्त्रिभिः सहितो नृपः ॥&lt;br&gt;&#xA;आकुलं तु जगद्दृष्ट्वा पौरजानपदादिकम् ॥ १४ ॥&lt;br&gt;&#xA;वदन्ति सततं लोका नियमेन समागताः ॥&lt;br&gt;&#xA;देशाश्च नगर ग्रामा भयाक्रान्ताः समन्ततः ॥&lt;br&gt;&#xA;मुनीन्वसिष्ठप्रमुखान्पप्रच्छ च स्वयं नृपः ॥ १५ ॥&lt;br&gt;&#xA;॥ दशरथ उवाच ॥ ॥&lt;br&gt;&#xA;समाधानं किमत्रास्ते ब्रूहि मे द्विज सत्तम ॥ १६ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;प्राजापत्ये च नक्षत्रे तस्मिन्भिन्ने कुतः प्रजाः ॥&lt;br&gt;&#xA;अयं योगो ह्यसाध्यस्तु ब्रह्मादीन्द्रादिभिः सुरैः॥ ॥ १७ ॥&lt;br&gt;&#xA;तदा सञ्चिन्त्य मनसा साहसं परमं महत् ॥&lt;br&gt;&#xA;समादाय धनुर्दिव्यं दिव्यैरस्त्रैः समन्वितम् ॥ १८ ॥&lt;br&gt;&#xA;रथमारुह्य वेगेन गतो नक्षत्रमण्डलम् ॥।&lt;br&gt;&#xA;रथं तु काञ्चनं दिव्यं मणिरत्नविभूषितम् ॥ १९ ॥&lt;br&gt;&#xA;ध्वजैश्च चामरैश्छत्रैः किङ्किणैरथ शोभितम्॥&lt;br&gt;&#xA;हंसवर्णहयैर्युक्तं महाकेतुसमन्वितम् ॥ 7.1.49.२० ॥&lt;br&gt;&#xA;दीप्यमानो महारत्नैः किरीटमुकुटोज्ज्वलः ॥&lt;br&gt;&#xA;बभ्राज स तदाकाशे द्वितीय इव भास्करः ॥ २१ ॥&lt;br&gt;&#xA;आकर्णं चापमापूर्य संहारास्त्रं नियोज्य च ॥&lt;br&gt;&#xA;कृत्तिकान्ते शनिं ज्ञात्वा प्रविश्य किल रोहिणीम् ॥ २२ ॥&lt;br&gt;&#xA;दृष्ट्वा दशरथोऽस्याग्रे तस्थौ सभ्रुकुटीमुखः ॥&lt;br&gt;&#xA;संहारास्त्रं शनिर्दृष्ट्वा सुरासुरविमर्द्दनम्॥ ॥ २३ ॥&lt;br&gt;&#xA;हसित्वा तद्रयात्सौरिरिदं वचनमब्रवीत् ॥&lt;br&gt;&#xA;पौरुषं तव राजेन्द्र परं रिपुभयङ्करम् ॥ २४ ॥&lt;br&gt;&#xA;देवासुरमनुष्याश्च सिद्धविद्याधरोरगाः ॥&lt;br&gt;&#xA;मया विलोकिताः सर्वे भयं चाशु व्रजन्ति ते ॥ २५ ॥&lt;br&gt;&#xA;तुष्टोहं तव राजेन्द्र तपसा पौरुषेण च ॥&lt;br&gt;&#xA;वरं ब्रूहि प्रदास्यामि मनसा यदभीप्सितम् ॥ २६ ॥ ॥&lt;br&gt;&#xA;॥ दशरथ उवाच ॥ ॥&lt;br&gt;&#xA;रोहिणीं भेदयित्वा तु न गन्तव्यं त्वया शने ॥&lt;br&gt;&#xA;सरितः सागरा यावद्यावच्चद्रार्कमेदिनी ॥ २७ ॥&lt;br&gt;&#xA;याचितं ते मया सौरे नान्य मिच्छामि ते वरम् ॥&lt;br&gt;&#xA;एवमुक्तः शनिः प्रादाद्वरं तस्मै तु शाश्वतम् ॥ २८ ॥&lt;br&gt;&#xA;प्राप्यैवं तु वरं राजा कृतकृत्योऽभवत्तदा ॥&lt;br&gt;&#xA;पुनरेवाब्रवीत्सौरिर्वरं वरय सुव्रत ॥ २९ ॥&lt;br&gt;&#xA;प्रार्थयामास हृष्टात्मा वरमेवं शनेस्तदा ॥&lt;br&gt;&#xA;न भेत्तव्यं च शकटं त्वया भास्करनन्दन ॥ 7.1.49.३० ॥&lt;br&gt;&#xA;द्वादशाब्दं तु दुर्भिक्षं न कर्तव्यं कदाचन ॥&lt;br&gt;&#xA;कीर्तिरेषा मदीया च त्रैलोक्ये विचरिष्यति ॥ ३१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वरद्वयं ततः प्राप्य हृष्टरोमा स पार्थिवः ॥&lt;br&gt;&#xA;रथोपरि धनुर्मुक्त्वा भूत्वा चैव कृताञ्जलिः ॥ ३२ ॥&lt;br&gt;&#xA;ध्यात्वा सरस्वतीं देवीं गणनाथं विनायकम् ॥&lt;br&gt;&#xA;राजा दशरथः स्तोत्रं सौरेरिदमथाकरोत् ॥ ३३ ॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;नमो नीलमयूखाय नीलोत्पलनिभाय च ॥&lt;br&gt;&#xA;नमो निर्मांसदेहाय दीर्घश्मश्रुजटाय च ॥३४॥&lt;br&gt;&#xA;नमो विशालनेत्राय शुष्कोदरभयान क ॥&lt;br&gt;&#xA;नमः परुषगात्राय स्थूलरोमाय वै नमः ॥ ३५ ॥&lt;br&gt;&#xA;नमो नित्यं क्षुधार्त्ताय नित्यतप्ताय वै नमः ॥&lt;br&gt;&#xA;नमः कालाग्निरूपाय कृतान्तक नमोस्तु ते ॥ ३६ ॥&lt;br&gt;&#xA;नमो दीर्घाय शुष्काय कालदृष्टे नमोऽस्तु ते ॥&lt;br&gt;&#xA;नमस्ते कोटराक्षाय दुर्निरीक्ष्याय वै नमः ॥३७॥&lt;br&gt;&#xA;नमो घोराय रौद्राय भीषणाय करा लिने ॥&lt;br&gt;&#xA;नमस्ते सर्वभक्षाय वलीमुख नमोऽस्तु ते ॥ ३८ ॥&lt;br&gt;&#xA;सूर्यपुत्र नमस्तेऽस्तु भास्करे भयदायक ॥&lt;br&gt;&#xA;अधोदृष्टे नमस्तुभ्यं वपुःश्याम नमोऽस्तु ते ॥ ३९ ॥&lt;br&gt;&#xA;नमो मन्दगते तुभ्यं निस्त्रिंशाय नमोनमः ॥&lt;br&gt;&#xA;नमस्त उग्ररूपाय चण्डतेजाय ते नमः ॥ 7.1.49.४० ॥&lt;br&gt;&#xA;तपसा दग्धदेहाय नित्यं योगरताय च ॥&lt;br&gt;&#xA;नमस्ते ज्ञाननेत्राय कश्यपात्मजसूनवे ॥ ४१ ॥&lt;br&gt;&#xA;तुष्टो ददासि वै राज्यं रुष्टो हरसि तत्क्षणात् ॥&lt;br&gt;&#xA;देवासुरमनुष्याश्च पशुपक्षिसरीसृपाः ॥४२॥&lt;br&gt;&#xA;त्वया विलोकिताः सौरे दैन्यमाशु व्रजन्ति च ॥&lt;br&gt;&#xA;ब्रह्मा शक्रो यमश्चैव ऋषयः सप्ततारकाः ॥ ४३ ॥&lt;br&gt;&#xA;राज्यभ्रष्टाश्च ते सर्वे तव दृष्ट्या विलोकिताः ॥&lt;br&gt;&#xA;देशाश्च नगरग्रामा द्वीपाश्चैवाद्रयस्तथा ॥ ४४ ॥&lt;br&gt;&#xA;रौद्रदृष्ट्या तु ये दृष्टाः क्षयं गच्छन्ति तत्क्षणात् ॥ ४५ ॥&lt;br&gt;&#xA;प्रसादं कुरु मे सौरे वरार्थेऽहं तवाश्रितः&lt;br&gt;&#xA;सौरे क्षमस्वापराधं सर्वभूतहिताय च ॥ ४६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं स्तुतस्तदा सौरी राज्ञा दशरथेन च ॥&lt;br&gt;&#xA;महराजः शनिर्वाक्यं हृष्टरो माऽब्रवीदिदम् ॥ ४७ ॥&lt;br&gt;&#xA;॥ शनिरुवाच ॥ ॥&lt;br&gt;&#xA;तुष्टोऽहं तव राजेन्द्र स्तवेनानेन सुव्रत ॥&lt;br&gt;&#xA;वरं ब्रूहि प्रदास्यामि स्वेच्छया रघुनन्दन ॥ ४८ ॥ ॥&lt;br&gt;&#xA;॥ दशरथ उवाच ॥ ॥&lt;br&gt;&#xA;अद्यप्रभृति पिङ्गाक्ष पीडा कार्या न कस्यचित् ॥&lt;br&gt;&#xA;देवासुरमनुष्याणां पशुपक्षिसरीसृपाम् ॥ ४९ ॥&lt;br&gt;&#xA;॥ शनिरुवाच ॥ ॥&lt;br&gt;&#xA;ग्रहाणां दुर्ग्रहो ज्ञेयो ग्रहपीडां करोम्यहम् ॥&lt;br&gt;&#xA;अदेयं प्रार्थितं राजन्किञ्चिद्युक्तं ददाम्यहम् ॥ 7.1.49.५० ॥&lt;br&gt;&#xA;त्वया प्रोक्तं मम स्तोत्रं ये पठि ष्यन्ति मानवाः ॥&lt;br&gt;&#xA;पुरुषाश्च स्त्रियो वापि मद्भयेनोपपीडिताः ॥ ५१ ॥&lt;br&gt;&#xA;देवासुरमनुष्यास्तु सिद्धविद्याधरोरगाः ॥&lt;br&gt;&#xA;मृत्युस्थाने स्थितो वापि जन्मप्रान्तगतस्तथा ॥ ५२ ॥&lt;br&gt;&#xA;एककालं द्विकालं वा तेषां श्रेयो ददाम्यहम् ॥&lt;br&gt;&#xA;पूजयित्वा जपेत्स्तोत्रं भूत्वा चैव कृताञ्जलिः ॥ ५३ ॥&lt;br&gt;&#xA;तस्य पीडां न चैवाहमिह कुर्यां कदाचन ॥&lt;br&gt;&#xA;जन्मस्थाने स्थितो वापि मृत्युस्थाने स्थितोऽपि च ॥ ५४ ॥&lt;br&gt;&#xA;जन्मऋक्षे च लग्ने च दशास्वन्तर्दशासु च ॥&lt;br&gt;&#xA;रक्षामि सततं तस्य पीडां चान्यग्रहस्य च ॥ ५५ ॥&lt;br&gt;&#xA;अनेनैव प्रकारेण र्पाडामुक्तस्त्वसौ भवेत् ॥&lt;br&gt;&#xA;एतत्प्रोक्तं मया दत्तं वरं च रघुनन्दन ॥ ५६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वरद्वयं च सम्प्राप्य राजा दशरथः पुरा ॥&lt;br&gt;&#xA;मेने कृतार्थमात्मानं नमस्कृत्य शनैश्चरम् ॥ ५७ ॥&lt;br&gt;&#xA;शनिं स्तुत्वाऽभ्यनुज्ञातो रथमारुह्य वीर्यवान् ॥&lt;br&gt;&#xA;स्वस्थानं गतवान्राजा पूज्यमानो दिवौकसैः ॥ ५८ ॥&lt;br&gt;&#xA;य इदं प्रातरुत्थाय सौरिवारे पठेन्नरः ॥&lt;br&gt;&#xA;सर्वग्रहोद्भवा पीडा न भवेद्भुवि तस्य तु ॥ ५९ ॥&lt;br&gt;&#xA;शनैश्चरं स्मरेद्देवं नित्यं भक्तिसमन्वितः ॥&lt;br&gt;&#xA;पूजयित्वा पठेत्स्तोत्रं तस्य तुष्यति भास्करिः ॥ 7.1.49.६० ॥&lt;br&gt;&#xA;इति ते कथितं देवि माहात्म्यं शनिदैवतम् ॥&lt;br&gt;&#xA;सर्वपापोपशमनं सर्वकामफलप्रदम् ॥ ६१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमं प्रभासक्षेत्रमाहात्म्ये शनैश्चरेश्वरमाहात्म्यवर्णनन्नामैकोनपञ्चाशोऽध्यायः ॥ ४९ ॥ ॥ छ ॥&lt;/p&gt;</description>
    </item>
    <item>
      <title>०५० राह्वीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/050_rAhvIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/050_rAhvIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं राहुप्रतिष्ठितम् ॥&lt;br&gt;&#xA;शनैश्चरेश्वराद्देवि वायव्ये सम्प्रतिष्ठितम् ॥ १ ॥&lt;br&gt;&#xA;अजादेव्याश्चोत्तरतो धनुषां सप्तके स्थितम् ॥&lt;br&gt;&#xA;मङ्गलायाः समीपस्थं नातिदूरे व्यवस्थितम् ॥ २ ॥&lt;br&gt;&#xA;लिङ्गं महाप्रभावं तु सैंहिकेयप्रतिष्ठितम् ॥&lt;br&gt;&#xA;तत्र वर्षसहस्रं तु वैप्रचित्तिस्तपोऽकरोत् ॥ ३ ॥&lt;br&gt;&#xA;स्वर्भानुः स महावीर्यो वक्त्रयोधी महासुराः ॥&lt;br&gt;&#xA;समाराध्य महादेवं दिव्येन तपसा प्रभुम् ॥ ४ ॥&lt;br&gt;&#xA;लिङ्गेऽवतारयामास जगद्दीपं महेश्वरम् ॥&lt;br&gt;&#xA;यश्चैनं पूजयेद्भक्त्या नरः सम्यक्च पश्यति ॥&lt;br&gt;&#xA;तस्य पापं क्षयं याति अपि ब्रह्मवधोद्भवम् ॥ ५ ॥&lt;br&gt;&#xA;नान्धो न बधिरो मूको न रोगी न च निर्द्धनः ॥&lt;br&gt;&#xA;कदाचिज्जायते मर्त्यस्तेन दृष्टेन भूतले ॥ ६ ॥&lt;br&gt;&#xA;सुखसौभाग्यसम्पन्नस्तदा भवति रूपवान् ॥&lt;br&gt;&#xA;सर्वकामसमृद्धात्मा मोदते दिवि देववत् ॥ ७ ॥&lt;br&gt;&#xA;इति ते कथितं देवि माहात्म्यं राहुदैवतम् ॥&lt;br&gt;&#xA;श्रुत्वा तु मोहनिर्यातो नरो निष्कल्मषो भवेत् ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये राह्वीश्वरमाहात्म्यवर्णनन्नाम पञ्चाशोऽध्यायः ॥ ५० ॥&lt;/p&gt;</description>
    </item>
    <item>
      <title>०५१ केत्वीश्वरमाहात्म्यवर्णन</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/051_ketvIshvaramAhAtmyavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/051_ketvIshvaramAhAtmyavarNana/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि केतुलिङ्गं महाप्रभम् ॥&lt;br&gt;&#xA;राह्वीशानादुत्तरे च मङ्गलायाश्च दक्षिणे ॥ १ ॥&lt;br&gt;&#xA;धनुषोन्तरमानेन नातिदूरे व्यवस्थितम् ॥&lt;br&gt;&#xA;लिङ्गं महाप्रभावं हि सर्वपातकनाशनम् ॥ २ ॥&lt;br&gt;&#xA;केतुर्नाम ग्रहोत्युग्रः शिवसद्भावभावितः ॥&lt;br&gt;&#xA;वर्तुलोऽतीव विस्तीर्णो लोचनाभ्यां सुभीषणः ॥ ३ ॥&lt;br&gt;&#xA;पलालधूमसङ्काशो ग्रहपीडापहारकः ॥&lt;br&gt;&#xA;तत्राकरोत्तपश्चोग्रं दिव्याब्दानां शतं प्रिये ॥ ४ ॥&lt;br&gt;&#xA;तस्य तुष्टो महादेवो ग्रह त्वं प्रददौ प्रिये ॥&lt;br&gt;&#xA;एकादशशतानां च ग्रहाणामाधिपत्यताम् ॥ ५ ॥&lt;br&gt;&#xA;तत्रस्थं पूजयेद्भक्त्या केतुलिङ्गं महाप्रभम् ॥&lt;br&gt;&#xA;केतूदये महाघोरे तस्मिन्दृष्टे विशेषतः ॥ ६ ॥&lt;br&gt;&#xA;ग्रहपीडासु चोग्रासु पूजयेत्तं विधानतः ॥&lt;br&gt;&#xA;पुष्पैर्गन्धैस्तथा धूपैर्नैवेद्यैर्विविधैः शुभैः ॥ ७ ॥&lt;br&gt;&#xA;तोषयेद्विधिवद्देवं केतुं कल्मषनाशनम् ॥ ८ ॥&lt;br&gt;&#xA;इति सङ्क्षेपतः प्रोक्तं केतुलिङ्गं महोदयम् ॥&lt;br&gt;&#xA;ग्रहपीडोपशमनं सर्वपातकनाशनम् ॥ ९ ॥&lt;br&gt;&#xA;एतानि नव लिङ्गानि ग्रहाणां कथितानि ते ॥&lt;br&gt;&#xA;यः पश्यति नरो नित्यं तस्य पीडाभयं कुतः ॥ 7.1.51.१० ॥&lt;br&gt;&#xA;न दौर्भाग्यं कुले तस्य न रोगी नैव दुःखितः ॥&lt;br&gt;&#xA;जायते पुत्रवद्देवि तं रक्षन्ति महाग्रहाः ॥ ११ ॥&lt;br&gt;&#xA;इति ते कथितं सम्यक्चतुर्दशायतनं प्रिये ॥&lt;br&gt;&#xA;विघ्नेश्वरं समारभ्य यावत्केतुप्रतिष्ठितम् ॥ १२ ॥&lt;br&gt;&#xA;नवग्रहेश्वराणां तु माहात्म्यं पापनाशनम् ॥&lt;br&gt;&#xA;तथैव पञ्चलिङ्गानां श्रुत्वा पापैः प्रमुच्यते ॥ १३ ॥&lt;br&gt;&#xA;कपर्द्दिनं समारभ्य चण्डनाथान्तकानि च ॥&lt;br&gt;&#xA;पञ्चैव मुद्रालिङ्गानि नापुण्यो वेद मानवः ॥ १४ ॥&lt;br&gt;&#xA;सूर्येश्वरं समारभ्य केतुलिङ्गान्तकानि वै ॥&lt;br&gt;&#xA;नवग्रहाणां लिङ्गानि नान्यो जानाति कश्चन ॥ १५ ॥&lt;br&gt;&#xA;चतुर्दशविधा त्वेवं प्रोक्ताऽऽयतनसङ्गतिः ॥&lt;br&gt;&#xA;यश्चैनां वेद भावेन स क्षेत्रफलमश्नुते ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये केत्वीश्वरमाहात्म्यवर्णननामैकपञ्चाशोऽध्यायः ॥ ५१ ॥&lt;/p&gt;</description>
    </item>
    <item>
      <title>०५२ सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/052_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/052_siddheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;पञ्चाथ सिद्धलिङ्गानि कथयामि यशस्विनि ॥&lt;br&gt;&#xA;येषां दर्शनतो देवि सिद्धा यात्रा भवेन्नृणाम् ॥ १ ॥&lt;br&gt;&#xA;सोमेशादीशदिग्भागे वरारोहेति या स्मृता ॥&lt;br&gt;&#xA;तस्याश्च पूर्वदिग्भागे देवं सिद्धेश्वरं परम् ॥&lt;br&gt;&#xA;अभिगम्य नरो भक्त्या अणिमादिकमाप्नुयात् ॥ २ ॥&lt;br&gt;&#xA;सिद्धैः प्रतिष्ठितं लिङ्गं दृष्ट्वा भक्त्या तु मानवः ॥&lt;br&gt;&#xA;मुच्यते पातकैः सर्वैः सिद्धलोकं स गच्छति ॥ ३ ॥&lt;br&gt;&#xA;विघ्नानि नाशमायान्ति तत्र क्षेत्रनिवासिनाम् ॥&lt;br&gt;&#xA;कामः क्रोधो भय लोभो रागो मत्सर एव च ॥ ४ ॥&lt;br&gt;&#xA;ईर्ष्या दम्भस्तथाऽऽलस्यं निद्रा मोहस्त्वहङ्कृतिः ॥&lt;br&gt;&#xA;एतानि विघ्नरूपाणि सिद्धेर्विघ्नकराणि तु ॥ ५ ॥&lt;br&gt;&#xA;तानि नाशं समायान्ति तत्र सिद्धे श्वरार्चनात् ॥&lt;br&gt;&#xA;एवं ज्ञात्वा तु यत्नेन तत्र यात्रां समाचरेत् ॥ ६ ॥&lt;br&gt;&#xA;इत्येवं कथितं देवि सिद्धेश्वरमहोदयम्॥&lt;br&gt;&#xA;सर्वकामप्रदं नृणां श्रुतं पातकनाशनम् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सिद्धेश्वरमाहात्म्यवर्णनन्नाम द्विपञ्चाशत्तमोऽध्यायः ॥ ५२ ॥&lt;/p&gt;</description>
    </item>
    <item>
      <title>०५३ कपिलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/053_kapileshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/053_kapileshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कपिलेश्वरमुत्तमम्॥&lt;br&gt;&#xA;तस्यैव पूर्वदिग्भागे नातिदूरे व्यव स्थितम् ॥ १ ॥&lt;br&gt;&#xA;लिङ्गं महाप्रभावं तु दर्शनात्पापनाशनम् ॥&lt;br&gt;&#xA;कपिलोनाम राजर्षिर्यत्र तप्त्वा महातपः ॥ २ ॥&lt;br&gt;&#xA;सम्प्राप्तः परमां सिद्धिं प्रतिष्ठाप्य महेश्वरम् ॥&lt;br&gt;&#xA;देवसान्निध्यमीशानं तस्मिल्ँलिङ्गे सदा हरिः ॥ ३ ॥&lt;br&gt;&#xA;शुक्लपक्षे चतुर्दश्यां सर्वलोकहितार्थतः ॥&lt;br&gt;&#xA;सप्तकृत्वो महादेवं सोमेशं कपिलेश्वरम्॥&lt;br&gt;&#xA;यः पश्येत्प्रयतो भूत्वा स गोदानफलं लभेत् ॥ ४ ॥&lt;br&gt;&#xA;तिलधेनुं च यो दद्यात्तस्मिंस्तीर्थे समाहितः ॥&lt;br&gt;&#xA;तिलसङ्ख्यायुगान्येव स स्वर्गे वसति प्रिये ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कपिलेश्वरमाहात्म्यवर्णनं नाम त्रिपञ्चाशोऽध्यायः ॥ ५३ ॥&lt;/p&gt;</description>
    </item>
    <item>
      <title>०५४ गन्धर्वेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/054_gandharveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/054_gandharveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गन्धर्वेश्वरमुत्तमम् ॥&lt;br&gt;&#xA;दण्डपाणेस्तु भवनादुत्तरे निकटे स्थितम्॥१॥&lt;br&gt;&#xA;यत्र गन्धर्वराजो वै घनवाहेति विश्रुतः॥&lt;br&gt;&#xA;तस्य गन्धर्वसेनेति ख्याता पुत्री महाप्रभा॥२॥&lt;br&gt;&#xA;शिखण्डिना गणेनैव सा शप्ता रूपगर्विता॥&lt;br&gt;&#xA;ततो गोशृङ्गऋषिणा दत्तस्तस्या अनुग्रहः॥३॥&lt;br&gt;&#xA;सोमवारव्रतेनैव सोमेशाराधनं प्रति॥&lt;br&gt;&#xA;ततः क्षेत्रं समागत्य तपः कृत्वा सुदुश्चरम्॥४॥&lt;br&gt;&#xA;लिङ्गं प्रतिष्ठयामास तत्र गन्धर्वराट् स्वयम्॥&lt;br&gt;&#xA;तथैव पुत्र्या तस्यैव तत्र लिङ्गं प्रतिष्ठितम्॥५॥&lt;br&gt;&#xA;अथ तत्रैव देवेशि दण्डपाणेः समीपतः ॥&lt;br&gt;&#xA;घनवाहेश्वरं नाम यो लिङ्गं यत्नतोऽर्चयेत् ॥ ६ ॥&lt;br&gt;&#xA;गन्धर्वलोकमाप्नोति दृष्ट्वा स प्रयतः शुचिः ॥&lt;br&gt;&#xA;इति ते कथितं देवि गान्धर्वं लिङ्गमुत्तमम् ॥ ७ ॥&lt;br&gt;&#xA;तृतीयं सर्वपापानां नाशनं पुण्यवर्द्धनम् ॥&lt;br&gt;&#xA;अग्नितीर्थे नरः स्नात्वा पूज्य गन्धर्वपूजितम् ॥ ८ ॥&lt;br&gt;&#xA;अयने चोत्तरे प्राप्ते निर्वाणमधिगच्छति ॥&lt;br&gt;&#xA;श्रुत्वा ऽभिनन्द्य माहात्म्यं मुच्यते महतो भयात् ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये गन्धर्वेश्वरमाहात्म्यवर्णनन्नाम चतुःपञ्चाशोऽध्यायः॥५४॥&lt;/p&gt;</description>
    </item>
    <item>
      <title>०५५ विमलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/055_vimaleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/055_vimaleshvaramAhAtmyavarNanam/</guid>
      <description>&lt;p&gt;ईश्वर उवाच॥&lt;br&gt;&#xA;ततो गच्छेन्महादेवि तत्पूर्वे विमलेश्वरम्॥&lt;br&gt;&#xA;गौर्याः पूर्वं समीपस्थं नातिदूरे व्यवस्थितम्॥१॥&lt;br&gt;&#xA;गुरोर्नैर्ऋत्यदिग्भागे स्थितं पापप्रणाशनम्॥&lt;br&gt;&#xA;अपि कृत्वा महापापं नारी वा पुरुषोऽपि वा ॥ २ ॥&lt;br&gt;&#xA;क्षयाभिभूतदेहो वा तं समभ्यर्च्य भक्तितः ॥&lt;br&gt;&#xA;सर्वदुःखान्तगो भूत्वा निर्मलं पदमाप्नुयात् ॥ ३ ॥&lt;br&gt;&#xA;गन्धर्वसेना यत्रैव विमलाऽभूत्क्षया न्विता ॥&lt;br&gt;&#xA;विमलेश्वरनाम्ना वै तल्लिङ्गं प्रथितं क्षितौ ॥ ४ ॥&lt;br&gt;&#xA;इति ते कथितं सर्वं विमलेश्वरसूचकम् ॥&lt;br&gt;&#xA;माहात्म्यं सर्वपापघ्नं तुरीयं भवसुन्दरि ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये विमलेश्वरमाहात्म्यवर्णनन्नाम पञ्चपञ्चाशोऽध्यायः ॥ ५५ ॥&lt;/p&gt;</description>
    </item>
    <item>
      <title>०५६ धनदेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/056_dhanadeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/056_dhanadeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ ते पञ्चमं वच्मि सिद्धलिगं महाप्रभम् ॥&lt;br&gt;&#xA;ब्रह्मणो नैर्ऋते भागे धनुषां षोडशे स्थितम् ॥ १ ॥&lt;br&gt;&#xA;राहुलिङ्गस्य चाभ्याशे लिङ्गं धनदनिर्मितम् ॥&lt;br&gt;&#xA;धनदत्वं च सम्प्राप्तो यत्र तप्त्वा महत्तपः ॥ २ ॥&lt;br&gt;&#xA;संस्थाप्य विधिवत्पूज्य लिङ्गं वर्षसहस्रकम् ॥&lt;br&gt;&#xA;अलकाधिपतिर्जातस्तत्र शम्भोः प्रसादतः ॥ ३ ॥&lt;br&gt;&#xA;जातिं स्मृत्वा पूर्विकां तु ज्ञात्वा दीपदशाफलम् ॥&lt;br&gt;&#xA;शिवरात्रे प्रभावं तु प्रभासं पुनरागतः ॥ ४ ॥&lt;br&gt;&#xA;प्रभावातिशयं ज्ञात्वा स्थापयामास शङ्करम् ॥&lt;br&gt;&#xA;तत्र प्रत्यक्षतां नीतस्तपसा येन शङ्करः ॥ ५ ॥&lt;br&gt;&#xA;महाभक्त्या महादेवि तस्मिल्ँलिङ्गेऽवतारितः ॥&lt;br&gt;&#xA;तं दृष्ट्वा मानवो भक्त्या पूजयित्वा यथाविधि ॥ ६ ॥&lt;br&gt;&#xA;पञ्चोपचारैः सद्भक्त्या गन्धधूपानुलेपनैः ॥&lt;br&gt;&#xA;तस्यान्वये दरिद्रश्च कदापि न भविष्यति ॥ ७ ॥&lt;br&gt;&#xA;ये चैतत्पूजयिष्यन्ति लिङ्गं भक्तियुता नराः ॥&lt;br&gt;&#xA;अजेयास्ते भविष्यन्ति शत्रूणां दर्पनाशनाः ॥ ८ ॥&lt;br&gt;&#xA;इति ते कथितं सर्वं धनदेशमहोदयम् ॥&lt;br&gt;&#xA;श्रुत्वानुमोद्य यत्नेन दरिद्रो नैव जायते ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये धनदेश्वरमाहात्म्यवर्णनन्नाम षट्पञ्चाशोऽध्यायः ॥ ५६ ॥&lt;/p&gt;</description>
    </item>
    <item>
      <title>०५७ वरारोहामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/057_varArohAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/057_varArohAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;पञ्चैवं सिद्धलिङ्गानि कथितानि तव प्रिये ॥&lt;br&gt;&#xA;यश्चैनं वेद सङ्केतं क्षेत्रवासी स उच्यते ॥ १ ॥&lt;br&gt;&#xA;अथ शक्तित्रयाणां ते रौद्रीणां वच्मि विस्तरम् ॥&lt;br&gt;&#xA;इच्छा क्रियाज्ञानशक्त्यस्तिस्रस्ताः परिकीर्त्तिताः ॥ २ ॥&lt;br&gt;&#xA;पुनस्तासां पूजनायानुक्रमं क्रमतः शृणु ॥&lt;br&gt;&#xA;चतुर्दश तथा पञ्च पूर्वमुक्तानि यानि तु ॥ ३ ॥॥&lt;br&gt;&#xA;चत्वारि त्रीणि चैकं वा यथाशक्त्याभिपूज्य च ॥&lt;br&gt;&#xA;लिङ्गानि तानि सम्पूज्य शक्तीस्तिस्रस्ततोऽर्चयेत् ॥ ४ ॥&lt;br&gt;&#xA;सोमेशादीशदिग्भागे वरारोहेति या स्मृता ॥&lt;br&gt;&#xA;अमा कला सा सोमस्य उमा पश्चात्प्रकीर्त्तिता ॥५॥&lt;br&gt;&#xA;इच्छाशक्तिस्तु सा ज्ञेयाप्रभासक्षेत्रसंस्थिता ॥&lt;br&gt;&#xA;तत्र देवि हितार्थाय सर्वेषां प्राणिनां भुवि ॥ ६ ॥&lt;br&gt;&#xA;तस्या माहात्म्यमखिलं कथयामि तवाधुना ॥&lt;br&gt;&#xA;पुरा सोमेन त्यक्ताभिर्भार्याभिस्तु वरानने ॥ ७ ॥&lt;br&gt;&#xA;षड्विंशद्भिस्तपस्तप्तं क्षेत्रे प्राभासिके शुभे ॥&lt;br&gt;&#xA;गौरी साऽऽराध्यमानाथ दिव्यवर्षगणान्बहून् ॥ ८ ॥&lt;br&gt;&#xA;तासां प्रत्यक्षतां प्राप्ता पार्वती परमेश्वरी ॥&lt;br&gt;&#xA;उवाच वरदा ब्रूत यद्वो मनसि संस्थितम् ॥ ९ ॥&lt;br&gt;&#xA;अथ ताश्चाब्रुवन्देवि यदि तुष्टासि पार्वति ॥&lt;br&gt;&#xA;सौभाग्यं देहि नो भूरि लावण्यं परमं तथा ॥ 7.1.57.१० ॥&lt;br&gt;&#xA;त्यक्ताः सर्वा वयं देवि निर्दोषाः स्वामिना शुभे ॥&lt;br&gt;&#xA;दौर्भाग्यदोषसन्दग्धा दौर्भाग्येण तु पीडिताः ॥ ११ ॥&lt;br&gt;&#xA;॥ गौर्युवाच ॥ ॥&lt;br&gt;&#xA;अद्यप्रभृति सर्वा वः समं द्रक्ष्यति रात्रिपः ॥&lt;br&gt;&#xA;प्रसादान्मम चार्वङ्ग्यो नैतन्मिथ्या भविष्यति ॥ १२ ॥&lt;br&gt;&#xA;वरदा चेति मन्नाम वरदानाद्भविष्यति ॥&lt;br&gt;&#xA;इहागत्य तु या नारी पूजयिष्यति मां शुभाम् ॥ १३ ॥&lt;br&gt;&#xA;न दौर्भाग्यं कुले तस्याः क्वचित्प्राप्स्यन्ति योषितः ॥&lt;br&gt;&#xA;माघमासे तृतीयायामुपवासपरायणा ॥ १४ ॥&lt;br&gt;&#xA;या मां द्रक्ष्यति सुश्रोणी मत्तुल्या सा भवि ष्यति ॥&lt;br&gt;&#xA;दम्पती षोडशैवात्र परिधाप्य प्रयत्नतः ॥ १५ ॥&lt;br&gt;&#xA;फलानि भक्ष्यभोज्यं च पक्वान्नानि च षोडश ॥&lt;br&gt;&#xA;या प्रदास्यति वै नारी सा तूमैव भविष्यति ॥ १६ ॥&lt;br&gt;&#xA;एतद्गौरीव्रतन्नाम तृतीयायां तु कारयेत् ॥&lt;br&gt;&#xA;अप्रसूता च या नारी या नारी दुर्भगा भवेत् ॥ १७ ॥&lt;br&gt;&#xA;पुमानसकृदप्यैवं कृत्वा प्राप्स्यत्यभीप्सितम् ॥&lt;br&gt;&#xA;एवमुक्त्वा स्थिता तत्र सा देवी चारुलोचना ॥ १८ ॥&lt;br&gt;&#xA;पश्यते रात्रिनाथश्च सर्वास्ता रोहिणीं यथा ॥&lt;br&gt;&#xA;अन्यापि दुःखसन्दग्धा दौर्भाग्येण तु पीडिता ॥ १९ ॥&lt;br&gt;&#xA;अपूजयदुमां देवीं सुभगा साऽभवत्ततः ॥&lt;br&gt;&#xA;इति सङ्क्षेपतः प्रोक्तं माहात्म्यं शक्तिसम्भवम् ॥ 7.1.57.२० ॥&lt;br&gt;&#xA;सोमेश्वरे वरारोहा नामेति कथितं तव ॥&lt;br&gt;&#xA;सर्वपापक्षयकरं सर्वदारिद्र्यनाशनम् ॥ २१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वरारोहामाहात्म्यवर्णनन्नाम सप्तपञ्चाशोऽध्यायः ॥ ५७ ॥&lt;/p&gt;</description>
    </item>
    <item>
      <title>०५८ प्रभासक्षेत्रमाहात्म्येऽजापालेश्वरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/058_prabhAsaxetramAhAtmye-jApAleshvarImAhAtmyavarN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/058_prabhAsaxetramAhAtmye-jApAleshvarImAhAtmyavarN/</guid>
      <description>&lt;p&gt;ईश्वर उवाच ॥ ॥&lt;br&gt;&#xA;अथ द्वितीयां ते वच्मि शक्तिं देवि क्रियात्मिकाम् ॥&lt;br&gt;&#xA;प्रभासस्थां महादेवीं देवानां प्रीतिदायिनीम् ॥ १ ॥&lt;br&gt;&#xA;सोमेशाद्वायवे भागे षष्टिधन्वतरे स्थिता ॥&lt;br&gt;&#xA;तत्र पीठं महादेवि योगिनीगणवन्दितम् ॥ २ ॥&lt;br&gt;&#xA;तस्मिन्स्थाने स्थितं देवि पातालविवरं महत् ॥&lt;br&gt;&#xA;तस्मिन्महाप्रभे स्थाने रक्षारूपेण संस्थिताम् ॥ ३ ॥&lt;br&gt;&#xA;पातालनिधि निक्षेपदिव्यौषधिरसायनम् ॥&lt;br&gt;&#xA;क्षेत्रमध्ये स्थितं सर्वं तदर्चनरतो लभेत् ॥ ४ ॥&lt;br&gt;&#xA;भैरवीति च तद्देव्याः पूर्वं नाम प्रकीर्त्तितम् ॥&lt;br&gt;&#xA;अस्मिन्पुनश्चान्तरे तु अष्टाविंशे चतुर्युगे ॥&lt;br&gt;&#xA;त्रेतायुगमुखे राजा अजापालो बभूव ह ॥ ५ ॥&lt;br&gt;&#xA;तेन चागत्य क्षेत्रेस्मिन्पञ्चवर्षशतानि च ॥&lt;br&gt;&#xA;भैरवी पूजिता देवी व्याधिग्रस्तेन भामिनि ॥ ६ ॥&lt;br&gt;&#xA;ततः प्रोवाच तं देवी सन्तुष्टा राजसत्तमम् ॥&lt;br&gt;&#xA;अलं क्लेशेन राजर्षे तुष्टाहं तव भक्तितः ॥ ७ ॥&lt;br&gt;&#xA;इत्युक्तः स तदा राजा कृताञ्जलिपुटः सुधीः ॥&lt;br&gt;&#xA;प्रणम्योवाच तां देवीमानन्दास्राविलेक्षणः ॥ ८ ॥&lt;br&gt;&#xA;यदि तुष्टासि मे देवि वरार्हो यदि वाप्यहम् ॥&lt;br&gt;&#xA;सर्वे रोगाः शरीरान्मे नाशं यान्तु बहिः कृताः ॥ ९ ॥&lt;br&gt;&#xA;एवमुक्ता तु सा देवी पुनः प्रोवाच तं नृपम् ॥&lt;br&gt;&#xA;सर्वमेव महाराज यथोक्तं ते भविष्यति ॥ 7.1.58.१० ॥&lt;br&gt;&#xA;इत्युक्ते तु तदा देव्या तस्य राज्ञः कलेवरात् ॥&lt;br&gt;&#xA;निर्गता व्याधयस्तत्र अजारूपेण वै पृथक् ॥ ११ ॥&lt;br&gt;&#xA;सहस्राणां तु पञ्चैव नियतं सार्द्धमेव च ॥&lt;br&gt;&#xA;इति वृत्ते महादेव्या पुनः प्रोक्तो नराधिपः ॥१२ ॥&lt;br&gt;&#xA;राजन्नेतानजारूपान्व्याधीन्पालय कृत्स्नशः ॥&lt;br&gt;&#xA;किङ्कुर्वाणा भविष्यन्ति तवैवादेशकारिणः ॥ १३ ॥।&lt;br&gt;&#xA;अजापालेति ते नाम ख्यातं लोके भविष्यति ॥&lt;br&gt;&#xA;तव नाम्ना मम नाम अजापालेश्वरीति च ॥&lt;br&gt;&#xA;भविष्यति धरापृष्ठे तच्च यावच्चतुर्युगम् ॥ ॥ १४ ॥&lt;br&gt;&#xA;अष्टम्यां च चतुर्द्दश्यां योऽत्र मां पूजयिष्यति ॥&lt;br&gt;&#xA;तस्याष्टगुणमैश्वर्यं दास्ये तुष्टा न संशयः ॥ १५ ॥&lt;br&gt;&#xA;अश्वयुक्छुक्लाष्टम्यां च त्रिः कृत्वा तु प्रदक्षिणाम् ॥&lt;br&gt;&#xA;सोमेशं मध्यतः कृत्वा संस्नाप्याभ्यर्च्य मां पृथक् ॥&lt;br&gt;&#xA;तस्य वर्षत्रयं राजन्न भीः शोको भविष्यति ॥ १६ ॥&lt;br&gt;&#xA;या तु वन्ध्या भवेन्नारी रोगिणी दुर्भगा तथा ॥&lt;br&gt;&#xA;तयोक्ता नवमी कार्या ममाग्रे तुष्टिवर्द्धिनी ॥ १७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्त्वा तु तदा देवी तत्रैवान्तर्हिताऽभवत् ॥&lt;br&gt;&#xA;प्रभासक्षेत्रमध्यस्थः स राजातुलविक्रमः ॥ १८ ॥&lt;br&gt;&#xA;पालयामास धर्मात्मा तानजान्व्याधिरूपिणः ॥&lt;br&gt;&#xA;औषधीर्विविधाकारास्तेषां याः पुष्टिहेतवः ॥ १९ ॥&lt;br&gt;&#xA;तत्र वर्षशतं साग्रं पुष्टिं नीता अजाः पृथक् ॥&lt;br&gt;&#xA;महानिधानसंस्थानमजापालेन निर्मिन्तम्॥ 7.1.58.२० ॥&lt;br&gt;&#xA;अथ तस्याः प्रसादेन स राजा पृथुविक्रमः ॥&lt;br&gt;&#xA;सप्तद्वीपाधिपो जातः सूर्यवंशविभूषणः ॥ २१ ॥&lt;br&gt;&#xA;॥ देव्युवाच ॥ ॥&lt;br&gt;&#xA;अत्याश्चर्यमिदं देव अजा देव्याः समुद्भवम् ॥&lt;br&gt;&#xA;पुनश्च श्रोतुमिच्छामि तस्य राज्ञोद्भुतं महत् ॥ २२ ॥&lt;br&gt;&#xA;कथं राजा स देवेश सप्तद्वीपां वसुन्धराम्॥&lt;br&gt;&#xA;शशास एक एवासौ कथं ते व्याधयः कृताः ॥ २३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पुरा बभूव राजर्षिर्दिलीप इति विश्रुतः ॥&lt;br&gt;&#xA;दीर्घो नाम सुतस्तस्य रघुस्तस्मादजायत ॥ २४ ॥&lt;br&gt;&#xA;अजःपुत्रो रघोश्चापि तस्माद्यश्चातिवीर्यवान् ॥&lt;br&gt;&#xA;स भैरवीं समाराध्य कृत्वा व्याधीनजागणान् ॥२५॥&lt;br&gt;&#xA;पालयामास संहृष्टो ह्यजापालस्ततोऽभवत्॥&lt;br&gt;&#xA;तस्मिन्काले बभूवाथ रावणो राक्षसेश्वरः॥२६॥&lt;br&gt;&#xA;लङ्कास्थितः सुरगणान्नियुयोज स्वकर्मसु॥&lt;br&gt;&#xA;अखण्डमण्डलं चन्द्रमातपत्रं चकार ह॥२७॥&lt;br&gt;&#xA;इन्द्रं सेनापतिं चक्रे वायुं पांसुप्रमार्जकम्॥&lt;br&gt;&#xA;वरुणं दूतकर्मस्थं धनदं धनरक्षकम्॥२८॥&lt;br&gt;&#xA;यमं संयमनेऽरीणां युयुजे मन्त्रणे मनुम्॥&lt;br&gt;&#xA;मेघाश्छर्दन्ति लिम्पन्ति द्रुमाः पुष्पाणि चिक्षिपुः॥२९॥&lt;br&gt;&#xA;सप्तर्षयः शान्तिपरा ब्राह्मणाः शंसिनः प्रियः॥&lt;br&gt;&#xA;नागा यामककक्षायां गन्धर्वा गीततत्पराः॥7.1.58.३॥।&lt;br&gt;&#xA;प्रेक्षणीयेऽप्सरोवृन्दं वाद्ये विद्याधरा वृताः॥&lt;br&gt;&#xA;गङ्गाद्याः सरितः पाने गार्हपत्ये हुताशनः॥३१॥&lt;br&gt;&#xA;विश्वकर्माङ्गसंस्कारे तेन शिल्पी नियोजितः॥&lt;br&gt;&#xA;तिष्ठन्ति पार्थिवाः सर्वे पुरः सेवाविधायिनः॥३२॥&lt;br&gt;&#xA;दृश्यन्ते भास्वरै रत्नैः प्रस्खलन्तो विभूषणैः॥&lt;br&gt;&#xA;तान्दृष्ट्वा रावणः प्राह प्रहस्तं प्रतिहारकम्॥३३॥&lt;br&gt;&#xA;सेवां कर्त्तुं मम स्थाने ब्रूहि केऽत्र समागताः ॥&lt;br&gt;&#xA;उवाच स प्रणम्याग्रे दण्डपाणिर्निशाचरः ॥ ३४ ॥&lt;br&gt;&#xA;एष काकुत्स्थो मान्धाता धुन्धुमारो नलोऽर्जुनः ॥&lt;br&gt;&#xA;ययातिर्नहुषो भीमो राघवोऽयं विदूरथः ॥ ३५ ॥&lt;br&gt;&#xA;एते चान्ये च बहवो राजान इह चागताः ॥&lt;br&gt;&#xA;सेवाकरास्तव स्थाने नाजापाल इहो गतः ॥ ३६ ॥&lt;br&gt;&#xA;रावणः कुपितः प्राह शीघ्रं दूत विसर्जय ॥&lt;br&gt;&#xA;इत्युक्त्वा प्रहितो दूतो धूम्राक्षो नाम राक्षसः॥ ३७ ॥&lt;br&gt;&#xA;धूम्राक्ष गच्छ ब्रूहि त्वमजापालं ममा ज्ञया ॥&lt;br&gt;&#xA;सेवां कर्त्तुं ममागच्छ करं वा यच्छ पार्थिव ॥ ३८ ॥&lt;br&gt;&#xA;अथवा चन्द्रहासेन त्वां करिष्ये विकन्धरम् ॥&lt;br&gt;&#xA;रावणेनैवमुक्तस्तु धूम्राक्षो गरुडो यथा ॥ ॥ ३९ ॥&lt;br&gt;&#xA;सम्प्राप्तस्तां पुरीं रम्यां तव राजकुलं गतः ॥&lt;br&gt;&#xA;ददर्शायान्तमेकं स अजापालमजावृतम् ॥ 7.1.58.४० ॥&lt;br&gt;&#xA;मुक्तकेशं मुक्तकच्छं स्वर्णकम्बलधारिणम् ॥&lt;br&gt;&#xA;यष्टिस्कन्धं रेणुवृतं व्याधिभिः परिवारितम् ॥ ४१ ॥&lt;br&gt;&#xA;निघ्नन्तमिव शार्दूलं सर्वोपद्रवनाशनम् ॥&lt;br&gt;&#xA;मह्यामालिख्य नामानि विनिघ्नन्तं द्विषां गणम्॥ ४२ ॥&lt;br&gt;&#xA;स्नातं भुक्तं निजस्थाने कृतकृत्यं मनुं यथा ॥&lt;br&gt;&#xA;दृष्ट्वा हृष्टमनाः प्राह धूम्राक्षो रावणोदितम् ॥ ४३ ॥&lt;br&gt;&#xA;अजापालोऽपि साक्षेपं प्रत्यु क्त्वा कारणोत्तरम् ॥&lt;br&gt;&#xA;प्रेषयामास धूम्राक्षं ततः कृत्यं समादधे ॥ ४४ ॥&lt;br&gt;&#xA;ज्वरमाकारयित्वा तु प्रोवाचेदं महीपतिः॥&lt;br&gt;&#xA;गच्छ लङ्काधिपस्थानमाचर त्वं यथोदितम् ॥ ४५ ॥&lt;br&gt;&#xA;नियुक्तस्त्वजपालेन ज्वरो दिवि जगाम ह ॥&lt;br&gt;&#xA;गत्वा च कम्पयामास रावणं राक्षसेश्वरम् ॥ ४६ ॥&lt;br&gt;&#xA;रावणस्तं विदित्वा तु ज्वरं परमदारुणम् ॥&lt;br&gt;&#xA;प्रोवाच तिष्ठतु नृपस्तेन मे न प्रयोजनम् ॥ ४७ ॥&lt;br&gt;&#xA;ततः स विज्वरो राजा बभूव धनदानुजः ॥&lt;br&gt;&#xA;एवं तस्य चरित्राणि सन्ति चान्यानि कोटिशः ॥ ४८ ॥&lt;br&gt;&#xA;अजापालस्य देवेशि सूर्यवत्त्विट्किरीटिनः ॥&lt;br&gt;&#xA;तेनैषाऽऽराधिता देवी अजापालेन धीमता ॥&lt;br&gt;&#xA;सर्वरोगप्रशमनी सर्वो पद्रवनाशिनी ॥ ४९ ॥&lt;br&gt;&#xA;पूजयेत्तां विधानेन भोगेप्सुर्यदि मानवः ॥&lt;br&gt;&#xA;गन्धैर्धूपैरलङ्कारैर्वस्त्रैरन्यैश्च भक्तितः ॥ 7.1.58.५० ॥&lt;br&gt;&#xA;इति ते कथितं सर्वमजादेव्याः समुद्भवम् ॥&lt;br&gt;&#xA;सर्वदुःखोपशमनं सर्वपातकनाशनम् ॥ ५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहिताया सप्तमे प्रभासखण्डे प्रथमे प्रभासक्षेत्रमाहात्म्येऽजापालेश्वरीमाहात्म्यवर्णनन्नामाष्टपञ्चाशोऽध्यायः ॥ ५८ ॥&lt;/p&gt;</description>
    </item>
    <item>
      <title>०५९ प्रभासक्षेत्रमाहात्म्येऽजादेवीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/059_prabhAsaxetramAhAtmye-jAdevImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/059_prabhAsaxetramAhAtmye-jAdevImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ वच्मि तृतीयां ते ज्ञानशक्तिं शिवात्मिकाम् ॥&lt;br&gt;&#xA;प्रभासक्षेत्रमध्यस्थां दारिद्र्यौघविनाशिनीम् ॥ १ ॥&lt;br&gt;&#xA;अजेति नाम्नीं तां देवीं राह्वीशाद्दक्षिणे स्थिताम् ॥&lt;br&gt;&#xA;मम वक्त्राद्विनिष्क्रान्ता षष्ठाद्वै विष्णुपूजितात् ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;पञ्चवक्त्राणि देवेश प्रसिद्धानि तव प्रभौ ॥&lt;br&gt;&#xA;षष्ठं यद्वदनं देव तस्य किं नाम संस्मृतम् ॥&lt;br&gt;&#xA;समुत्पन्ना कथं तस्मादजादेवीति या श्रुता ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधु पृष्टं त्वया देवि यद्गोप्यं स्वसुतेष्वपि ॥&lt;br&gt;&#xA;तत्तेऽहं सम्प्रवक्ष्यामि अप्रसिद्धागमोदितम् ॥ ४ ॥&lt;br&gt;&#xA;वक्त्राणि मम देवेशि सप्तासन्पूर्वमेव हि ॥&lt;br&gt;&#xA;सद्योजातादिपञ्चैव षष्ठं स्मृतमजेति च ॥ ५ ॥&lt;br&gt;&#xA;सप्तमं पिचुनामेति सप्तैवं वदनानि मे ॥&lt;br&gt;&#xA;तेभ्योऽजं ब्रह्मणे दत्तं पिचुवक्त्रं तु विष्णवे ॥ ६ ॥&lt;br&gt;&#xA;तस्मादहं महादेवि पञ्चवक्त्रोऽधुनाऽभवम् ॥&lt;br&gt;&#xA;अजस्तु ब्रह्मा सञ्जज्ञे पिचुर्विष्णुरजायत ॥ ७ ॥&lt;br&gt;&#xA;अजवक्त्रान्महादेवि अजा जाता महाप्रभा ॥&lt;br&gt;&#xA;अन्धासुररणे घोरे मम क्रोधेन भामिनि ॥ ८ ॥&lt;br&gt;&#xA;खड्गचर्मधरादेवी सुरूपा सिंहवाहिनी ॥&lt;br&gt;&#xA;मर्द्दयन्ती महादैत्यान्देवीकोटिसमन्विता ॥ ९ ॥&lt;br&gt;&#xA;तस्या भयेन ये दैत्या विद्रुता दक्षिणार्णवम् ॥&lt;br&gt;&#xA;पृष्ठतोऽनुययौ तान्वै सा देवी सिंहवाहिनी ॥ 7.1.59.१० ॥&lt;br&gt;&#xA;इतस्ततस्ते धावन्तो मार्यमाणाश्च तद्गणैः ॥&lt;br&gt;&#xA;प्रभास क्षेत्रसम्प्राप्ता नश्यमाना महार्णवम् ॥ ११ ॥&lt;br&gt;&#xA;केचित्तत्र हता दैत्याः केचित्पातालमाययुः ॥&lt;br&gt;&#xA;निःशेषान्निहतान्दृष्ट्वा सा देवी सिंहवाहिनी ॥ १२ ॥&lt;br&gt;&#xA;क्षेत्रं पवित्रमाज्ञाय तत्र स्थाने स्थिता शुभा ॥&lt;br&gt;&#xA;सोमेशादीशकोणस्था सौरीशादुत्तरे स्थिता ॥ १३ ॥&lt;br&gt;&#xA;यस्तां तत्र स्थितां पश्येद्योषिद्वाथ नरोऽपि वा ॥&lt;br&gt;&#xA;स भूयात्सत्त्वसौभाग्यैः सप्तजन्मानि संयुतः ॥१४॥&lt;br&gt;&#xA;गीतवाद्यादिकं नृत्यं यस्तत्र कुरुते नरः ॥&lt;br&gt;&#xA;तस्यान्वये न दौर्भाग्यं भूयात्तस्याः प्रसादतः॥ ॥१५॥&lt;br&gt;&#xA;घृतेन दीपकं तत्र या नारी सम्प्रयच्छति॥&lt;br&gt;&#xA;रक्तवर्त्या महादेवि यावन्तस्तत्र तन्तवः ॥&lt;br&gt;&#xA;तावज्जन्मान्तराण्येव सा सौभाग्यमवाप्नुयात्॥१६॥&lt;br&gt;&#xA;यश्चैतत्तु पठेन्नित्यं तृतीयायां विशेषतः ॥&lt;br&gt;&#xA;शृणुयाद्वाऽपि यो भक्त्या स कामानखिलाल्लँभेत् ॥ १७ ॥&lt;br&gt;&#xA;इति सङ्क्षेपतः प्रोक्तो रुद्रशक्तित्रयक्रमः ॥ १८॥&lt;br&gt;&#xA;एताः शक्तीः पूजयित्वा सोमेशं पूजयेत्ततः ॥&lt;br&gt;&#xA;सम्यग्यात्राफलापेक्षी एकां वा वरदामथ ॥ १९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽजादेवीमाहात्म्यवर्णनन्नामैकोनषष्टितमोऽध्यायः ॥ ५९ ॥&lt;/p&gt;</description>
    </item>
    <item>
      <title>०६० मङ्गलामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/060_mangalAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/060_mangalAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;प्रभासक्षेत्रदूतीनां त्रितयं वरवर्णिनि ॥&lt;br&gt;&#xA;अथ ते सम्प्रवक्ष्यामि शृणु ह्येकमनाः प्रिये ॥ १ ॥&lt;br&gt;&#xA;प्रथमा मङ्गला देवी विशालाक्षी द्वितीयिका ॥&lt;br&gt;&#xA;तथा चत्वरदेवी तु तृतीया परिकीर्तिता ॥ २ ॥&lt;br&gt;&#xA;यथानुक्रमतः पूज्याः शक्तयस्ता वरानने ॥&lt;br&gt;&#xA;प्रभासक्षेत्रयात्रायाः फलप्रेप्सुर्नरो यदि ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कस्मिन्स्थाने स्थिता देव दूत्यस्ताः क्षेत्ररक्षिकाः ॥&lt;br&gt;&#xA;कस्य ताः कथमाराध्याः कथं पूज्या जगत्पते ॥४॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ब्राह्मी तु मङ्गला प्रोक्ता विशालाक्षी तु वैष्णवी ॥&lt;br&gt;&#xA;रौद्रीशक्तिः समाख्याता देवी सा चत्वरप्रिया ॥ ५ ॥&lt;br&gt;&#xA;मङ्गला प्रथमं पूज्या अजादेव्युत्तरे स्थिता ॥&lt;br&gt;&#xA;राह्वीशाद्दक्षिणेभागे नातिदूरे वरानने ॥ ६ ॥&lt;br&gt;&#xA;सोमेश्वरप्रतिष्ठाप्य प्रारब्धे यज्ञकर्मणि ॥&lt;br&gt;&#xA;सोमेन तत्र देवानामागता सा दिदृक्षया ॥ ७ ॥&lt;br&gt;&#xA;ब्रह्मादीनां च सा यस्मान्माङ्गल्यं कृतवत्युमे ॥&lt;br&gt;&#xA;तस्मात्सा मङ्गला प्रोक्ता सर्वमाङ्गल्यदायिनी ॥ ८ ॥&lt;br&gt;&#xA;तृतीयायां तु या नारी नरो वा पूजयिष्यति ॥&lt;br&gt;&#xA;तस्याऽमङ्गल्यदुःखानि नाशं यास्यन्ति कृत्स्नशः ॥ ९ ॥&lt;br&gt;&#xA;दम्पतीभोजनं तत्र फलदानं सकञ्चुकम् ॥&lt;br&gt;&#xA;प्रशस्तं पृषदाज्यस्य प्राशनं पापनाशनम् ॥ 7.1.60.१० ॥&lt;br&gt;&#xA;इति सङ्क्षेपतः प्रोक्तं महाभाग्यं महोदयम् ॥&lt;br&gt;&#xA;मङ्गलायाश्च माहात्म्यं सर्वपातकनाशनम् ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मङ्गलामाहात्म्यवर्णनन्नाम षष्टितमोऽध्यायः ॥ ६० ॥&lt;/p&gt;</description>
    </item>
    <item>
      <title>०६१ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/061_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/061_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवीं क्षेत्रदूतीं तु वैष्णवीम् ॥&lt;br&gt;&#xA;श्रीदैत्यसूदनाद्देवि पूर्वभागे व्यवस्थिताम् ॥१॥&lt;br&gt;&#xA;योगेश्वर्यास्तथैशान्यां धनुषां सप्तके स्थिताम् ॥&lt;br&gt;&#xA;महादौर्भाग्यदग्धानां स्थितां भेषजरूपिणीम् ॥ २॥&lt;br&gt;&#xA;चाक्षुषस्यान्तरे देवि यदा दैत्या बलोत्कटाः ॥&lt;br&gt;&#xA;हन्यमाना विष्णुनाऽथ दक्षिणां दिशमाविशन् ॥ ३ ॥&lt;br&gt;&#xA;तत्र वर्षशतं साग्रं दैत्याश्चक्रुर्महाहवम् ॥&lt;br&gt;&#xA;विष्णुना सह देवेशि दिव्यास्त्रैश्च पृथग्विधैः ॥ ४ ॥&lt;br&gt;&#xA;दुःखवध्यांस्ततो ज्ञात्वा विष्णुः कमललोचनः ॥&lt;br&gt;&#xA;सस्मार भैरवीं शक्तिं महामायां महाप्रभाम् ॥५॥&lt;br&gt;&#xA;सा स्मृता क्षणमात्रेण विष्णुना प्रभविष्णुना॥&lt;br&gt;&#xA;तत्रागता महादेवी आनन्दस्फुरितेक्षणा ॥ ६ ॥&lt;br&gt;&#xA;विशाले तु कृते देव्या लोचने विष्णुदर्शनात् ॥&lt;br&gt;&#xA;विशालाक्षी ततो जाता तत्रस्था दैत्यनाशिनी ॥७॥&lt;br&gt;&#xA;अस्मिन्कल्पेसमाख्याता ललितोमा वरानने ॥&lt;br&gt;&#xA;उमाद्वयं समाख्यातं सोमेशे दैत्यसूदने ॥ ८ ॥&lt;br&gt;&#xA;पूर्वं सोमेश्वरे पश्येत्पश्चाच्छ्रीदैत्यसूदने ॥&lt;br&gt;&#xA;उमा द्वयं पूजयित्वा तीर्थयात्राफलं लभेत् ॥९॥&lt;br&gt;&#xA;माघे मासि तृतीयायां विधिना योऽर्चयेत्तु ताम्॥&lt;br&gt;&#xA;न सन्ततिविहीनः स्यात्तस्यकोट्यन्वये नरः ॥7.1.61.१०॥&lt;br&gt;&#xA;यो नित्यमीक्षते तत्र भक्त्या परमया युतः ॥&lt;br&gt;&#xA;आरोग्यसुखसौभाग्यसंयुक्तोऽसौ भवेच्चिरम् ॥ ११ ॥&lt;br&gt;&#xA;इति सङ्क्षेपतः प्रोक्तं माहात्म्यं ललितोद्भवम्॥&lt;br&gt;&#xA;श्रुतं यत्पापनाशाय जायते धर्मवृद्धये ॥ १२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभास क्षेत्रमाहात्म्ये ललितोमाविशालाक्षी माहात्म्यवर्णनन्नामैकषष्टितमोऽध्यायः ॥ ६१ ॥&lt;/p&gt;</description>
    </item>
    <item>
      <title>०६२ चत्वरादेवीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/062_chatvarAdevImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/062_chatvarAdevImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तृतीयां चत्वरप्रियाम् ॥&lt;br&gt;&#xA;ललितापूर्वदिग्भागे दशधन्वन्तरे स्थिताम् ॥ १ ॥&lt;br&gt;&#xA;क्षेत्रदूतीं महारौद्रीं रुद्रशक्तिं महाप्रभाम् ॥&lt;br&gt;&#xA;क्षेत्ररक्षाविधौ तत्र मया मुक्तां तु मध्यतः ॥ २ ॥&lt;br&gt;&#xA;कोटिभूतसमायुक्ता महाकाया महाप्रभा ॥&lt;br&gt;&#xA;जीर्णे गृहे तथोद्याने प्रासादाट्टालके पथि ॥ ३ ॥&lt;br&gt;&#xA;चत्वरेषु च सर्वेषु क्षेत्र मध्यस्थिता सती ॥&lt;br&gt;&#xA;रात्रौ पर्यटते देवी भूतानां कोटिभिर्वृता ॥ ४ ॥&lt;br&gt;&#xA;महानवम्यां यस्तत्र नारी वाथ नरोपि वा ॥&lt;br&gt;&#xA;नानापूजोपचारैश्च पूजयेद्विधिवच्छुभाम् ॥ ५ ॥&lt;br&gt;&#xA;तस्य तुष्टाऽखिलान्कामान्सादेवी सम्प्रदास्यति ॥&lt;br&gt;&#xA;दम्पत्योर्भोजनं तत्र देयं यात्राफलेप्सुभिः ॥९॥&lt;br&gt;&#xA;इति सङ्क्षेपतः प्रोक्तं माहा त्म्यं पापनाशनम् ॥&lt;br&gt;&#xA;क्षेत्रदूत्यास्तृतीयायाः श्रुतमैश्वर्यकारकम् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चत्वरादेवीमाहात्म्यवर्णनन्नाम द्विषष्टितमोऽध्यायः ॥ ६२ ॥&lt;/p&gt;</description>
    </item>
    <item>
      <title>०६३</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/063/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि भैरवेश्वरमुत्तमम् ॥&lt;br&gt;&#xA;योगेश्वर्या दक्षिणतो नातिदूरे व्यवस्थितम् ॥ १ ॥&lt;br&gt;&#xA;सर्वपापप्रशमनं दिब्यैश्वर्यप्रदायकम्॥&lt;br&gt;&#xA;पुरा दैत्यविनाशार्थं यदा देवी कृतोद्यमा ॥ ॥ २ ॥&lt;br&gt;&#xA;तदा भैरवमाहूय दूतत्वे नियुयोज ह ॥&lt;br&gt;&#xA;शिवदूती तदा ख्याता पश्चाद्योगेश्वरीति च ॥ ३ ॥&lt;br&gt;&#xA;भैरवो यत्र वै देव्या दूतत्वे विनियोजितः ॥&lt;br&gt;&#xA;तेन लिङ्गं समाख्यातं भैरवेश्वरनामकम् ॥ ४ ॥&lt;br&gt;&#xA;पूजितं देवदैत्यैश्च भैरवेण प्रतिष्ठितम् ॥&lt;br&gt;&#xA;यस्तत्पूजयते भक्त्या कार्तिक्यां विधिना नरः ॥&lt;br&gt;&#xA;निरन्तरं वा षण्मासं सोऽभीष्टं लभते फलम् ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भैरवेश्वरमाहात्म्यवर्णनन्नाम त्रिषष्टितमोऽध्याय ॥ ६३ ॥ ॥ ॥&lt;/p&gt;</description>
    </item>
    <item>
      <title>०६४ लक्ष्मीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/064_laxmIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/064_laxmIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पूर्वदिग्भागे धनुषां पञ्चके स्थितम् ॥&lt;br&gt;&#xA;लक्ष्मीश्वरेति विख्यातं दारिद्र्यौघविनाशनम् ॥ १ ॥&lt;br&gt;&#xA;यत्र देव्या समानीता लक्ष्मीर्देत्यान्निहत्य च ॥&lt;br&gt;&#xA;तेन लक्ष्मीश्वरं नाम स्वयं देव्या प्रतिष्ठितम् ॥ २ ॥&lt;br&gt;&#xA;यस्तं पूजयते भक्त्या श्रीपञ्चम्यां विधानतः ॥&lt;br&gt;&#xA;न विमुक्तो भवेल्लक्ष्म्या यावन्मन्वतरं प्रिये ॥३॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये लक्ष्मीश्वरमाहात्म्यवर्णनन्नाम चतुःषष्टितमोऽध्यायः ॥ ६४ ॥॥&lt;/p&gt;</description>
    </item>
    <item>
      <title>०६५ वाडवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/065_vADaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/065_vADaveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं वै वाडवेश्वरम् ॥&lt;br&gt;&#xA;लक्ष्मीशादुत्तरे भागे विशालाक्ष्याश्च दक्षिणे ॥ १ ॥&lt;br&gt;&#xA;स्थितं महाप्रभावं हि वाडवेन प्रतिष्ठितम्॥&lt;br&gt;&#xA;कृतस्मरो यदा दग्धः पर्वतो वाडवाग्निना ॥ २ ॥&lt;br&gt;&#xA;समीकृत्याखिलं स्थानं तेन लिङ्गं प्रतिष्ठितम् ॥&lt;br&gt;&#xA;पूजयेत्तं विधानेन दश संस्नाप्य शङ्करम् ॥ ३ ॥&lt;br&gt;&#xA;दधि दद्याच्च वै तत्र ब्राह्मणे वेदपारगे।&lt;br&gt;&#xA;सोऽग्निलोकमवाप्नोति सम्यग्यात्राफलं लभेत् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वाडवेश्वरमाहात्म्यवर्णनन्नाम पञ्चषष्टितमोऽध्यायः ॥६५ ॥&lt;/p&gt;</description>
    </item>
    <item>
      <title>०६६ प्रभासक्षेत्रमाहात्म्येऽर्घ्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/066_prabhAsaxetramAhAtmye-rghyeshvaramAhAtmyavarNa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/066_prabhAsaxetramAhAtmye-rghyeshvaramAhAtmyavarNa/</guid>
      <description>&lt;p&gt;॥ ॥ ईश्वर उवाच ॥ ॥&lt;br&gt;&#xA;ततो गच्छेन्महालिङ्गमर्घ्येश्वरमिति श्रुतम् ॥&lt;br&gt;&#xA;उत्तरे तु विशालाक्ष्या नातिदूरे व्यवस्थितम् ॥ १ ॥&lt;br&gt;&#xA;लिङ्गं महाप्रभावं हि सुरगन्धर्वपूजितम् ॥&lt;br&gt;&#xA;यदा देवी समायाता वडवानलधारिणी ॥ २ ॥&lt;br&gt;&#xA;प्रभासक्षेत्रमासाद्य दृष्ट्वा तत्र महोदधिम् ॥&lt;br&gt;&#xA;अर्घ्यं दत्तवती तत्र विधिना तन्महोदधेः ॥ ३ ॥&lt;br&gt;&#xA;प्रतिष्ठाप्य महल्लिङ्गं सम्पूज्य विधिना ततः ॥&lt;br&gt;&#xA;प्रविवेशाथ देवेशि स्नानार्थं च महोदधौ ॥ ४ ॥&lt;br&gt;&#xA;यस्मादर्घ्यं पुरा दत्त्वा पश्चा दीशः प्रतिष्ठितः ॥&lt;br&gt;&#xA;तेनार्घ्येशेति विख्यातं लिङ्गं पापप्रणाशनम् ॥ ५ ॥&lt;br&gt;&#xA;पञ्चामृतेन संस्नाप्य विधिना यस्तमर्चयेत् ॥&lt;br&gt;&#xA;सप्तजन्मानि देवेशि स विद्यामधिगच्छति ॥&lt;br&gt;&#xA;सम्यक्छास्त्रप्रवक्ता च सर्वसन्देहवित्तमः ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽर्घ्येश्वरमाहात्म्यवर्णनन्नाम षट्षष्टितमोऽध्यायः ॥ ६६ ॥&lt;/p&gt;</description>
    </item>
    <item>
      <title>०६७ कामेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/067_kAmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/067_kAmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गछेन्महालिङ्गं कामेश्वरमिति श्रुतम् ॥&lt;br&gt;&#xA;कामेनाराधितं पूर्वं दैत्यसूदनपश्चिमे ॥ १ ॥&lt;br&gt;&#xA;धनुषां सप्तके तत्र स्थितं देवि महाप्रभम् ॥&lt;br&gt;&#xA;निर्दग्धस्तु यदा काम स्तृतीयेनाग्निना मम ॥ २ ॥&lt;br&gt;&#xA;तदा वर्षसहस्रं तु समाराध्य महेश्वरम् ॥&lt;br&gt;&#xA;प्रपेदे कामनासर्गं यत्रानङ्गः पुरा किल ॥ ३ ॥&lt;br&gt;&#xA;तेन कामेश्वरन्नाम ख्यातं लिङ्गं धरातले ॥&lt;br&gt;&#xA;सर्वपापहरं देवि सर्वकामफलप्रदम् ॥ ४ ॥&lt;br&gt;&#xA;त्रयोदश्यां विधानेन शुक्लायां मासि माधवे ॥&lt;br&gt;&#xA;सम्पूज्य तं विधानेन स स्त्रीणां कामवद्भवेत्॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्या संहितायां सप्तमे प्रभासखण्डे प्रथमे प्रभासक्षेत्रमाहात्म्ये कामेश्वरमाहात्म्यवर्णनं नाम सप्तषष्टितमोऽध्यायः ॥६७॥&lt;/p&gt;</description>
    </item>
    <item>
      <title>०६८ गौरीतपोवनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/068_gaurItapovanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/068_gaurItapovanamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;इति प्रोक्तानि ते देवि वक्त्रलिङ्गानि पञ्च वै ॥&lt;br&gt;&#xA;अथ ते सम्प्रवक्ष्यामि यत्र गौर्यास्तपो वनम्॥&lt;br&gt;&#xA;स्थानं महाप्रभावं हि सुरसिद्धनिषेवितम्॥ १ ॥&lt;br&gt;&#xA;सोमेशात्पूर्वदिग्भागे षष्टिधन्वन्तरे स्थितम् ॥&lt;br&gt;&#xA;यत्र देव्या तपस्तप्तं सत्या वै पूर्वजन्मनि ॥ ॥ २ ॥&lt;br&gt;&#xA;कृत्वा च प्रणयात्कोपं मया सार्द्धं वरानने ॥&lt;br&gt;&#xA;प्रभासक्षेत्रमासाद्य संस्थिता सा तपस्विनी ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;किमर्थं सा परित्यज्य सती त्वां तपसि स्थिता ॥&lt;br&gt;&#xA;कस्मिन्स्थाने स्थिता देवी एतन्मे विस्तराद्वद ॥ ४ ॥&lt;br&gt;&#xA;॥ ईचर.उवाच ॥ ॥&lt;br&gt;&#xA;पुराऽऽसीस्त्वं महादेवि श्यामवर्णा मनस्विनी ॥&lt;br&gt;&#xA;नामार्थं च मया प्रोक्ता कालीति रहसि स्थिता ॥ ५ ॥&lt;br&gt;&#xA;सा श्रुत्वा विस्मयं वाक्यं भृशं रोषपरायणा ॥&lt;br&gt;&#xA;अब्रवीत्परुषं वाक्यं भृकुटी कुटिलानना॥६॥&lt;br&gt;&#xA;यस्मात्कालीत्यहं प्रोक्ता त्वया शम्भोऽतिविप्लवात्॥&lt;br&gt;&#xA;तस्माद्यास्यामि गौरीति भविष्यामि च यत्र हि॥७॥&lt;br&gt;&#xA;एवमुक्त्वा महाभागा सखीगणसमावृता॥&lt;br&gt;&#xA;गत्वा प्रभासक्षेत्रं सा प्रतिष्ठाप्य महेश्वरम्॥&lt;br&gt;&#xA;गौरीश्वरेति विख्यातं पूजयन्ती विधानतः॥८॥&lt;br&gt;&#xA;ततो लिङ्गसमीपस्था एकपादे स्थिता सती ॥&lt;br&gt;&#xA;लिङ्गमाराधयन्ती सा चकार सुमहत्तपः ॥ ९ ॥&lt;br&gt;&#xA;पञ्चाग्निसाधिका देवी ग्रीष्म जाप्यपरायणा ॥&lt;br&gt;&#xA;वर्षास्वाकाशशयना हेमन्ते सलिलाशया ॥ 7.1.68.१० ॥&lt;br&gt;&#xA;यथा यथा तपो वृद्धिं याति तस्या महाप्रभा ॥&lt;br&gt;&#xA;तथातथा शरीरस्य गौरत्वं प्रतिपद्यते ॥ ११ ॥&lt;br&gt;&#xA;कालेन महता गौरी सर्वाङ्गेणाथ साऽभवत् ॥&lt;br&gt;&#xA;ततो विहस्य भगवानुवाच शशिशेखरः ॥ १२ ॥&lt;br&gt;&#xA;गौरीति च मुहुर्वाक्यमुत्तिष्ठ व्रज मन्दिरम् ॥&lt;br&gt;&#xA;वरं वरय कल्याणि यत्ते मनसि वर्त्तते ॥ १३ ॥&lt;br&gt;&#xA;गौर्युवाच ॥ ॥&lt;br&gt;&#xA;यो मामत्र स्थितां पश्येन्नारी वा पुरुषोऽथ वा ॥&lt;br&gt;&#xA;स भूयात्सुतसौभाग्यैः सप्तजन्मानि संयुतः ॥ ॥ १४ ॥&lt;br&gt;&#xA;गीतवाद्यादिकं नृत्यं यः कुर्यात्पुरतो मम ॥&lt;br&gt;&#xA;तस्यान्वये न दौर्भाग्यं भूयात्तव प्रसादतः ॥ १५ ॥&lt;br&gt;&#xA;मया प्रतिष्ठितं लिङ्गं पूर्वमभ्यर्च्य मां ततः॥&lt;br&gt;&#xA;पूजयिष्यति यो भक्त्या स यास्यति परं पदम् ॥ १६ ॥&lt;br&gt;&#xA;गौरीश्वरेति विख्यातं नाम तस्य भवेत्प्रभो ॥&lt;br&gt;&#xA;तथेत्यहं प्रतिज्ञाय तत्र स्थाने स्थितो ऽभवम् ॥ १७ ॥&lt;br&gt;&#xA;देव्या सह महादेवि प्रहृष्टेनान्तरात्मना ॥&lt;br&gt;&#xA;अद्यापि अयने प्राप्ते उत्तरे दक्षिणेऽपि वा ॥ १८ ॥&lt;br&gt;&#xA;गौरींस्थानं समभ्येति तत्र देव गुणैर्युतः॥&lt;br&gt;&#xA;तस्मिन्नहनि यस्तत्र विशिष्टानि फलानि च ॥&lt;br&gt;&#xA;सम्प्रयच्छति विप्रेभ्यस्तस्य पुत्रा भवन्ति च ॥ १९ ॥&lt;br&gt;&#xA;पुत्रहीना तु या नारी नालिकेरं प्रयच्छति ॥&lt;br&gt;&#xA;पुत्रं सा लभते शीघ्रं सबलं लक्षणान्वितम् ॥ 7.1.68.२० ॥&lt;br&gt;&#xA;घृतेन दीपकं तत्र या नारी सम्प्रयच्छति ॥&lt;br&gt;&#xA;रक्तवर्त्त्या महादेवि यावत्तस्यैव तन्तव ॥ ॥ २१ ॥&lt;br&gt;&#xA;तावज्जन्मान्तराण्येव सा सौभाग्यमवाप्नुयात् ॥ २२ ॥&lt;br&gt;&#xA;या नृत्यं कुरुते तत्र भक्त्या परमया युता ॥&lt;br&gt;&#xA;आरोग्यसुखसौभाग्यैः संयुक्ता सा भवेच्चिरम् ॥ २३ ॥&lt;br&gt;&#xA;तत्रान्ते सुमहत्कुडं तीर्थं स्वच्छोदपूरितम् ॥&lt;br&gt;&#xA;यः स्नानमाचरेत्तत्र मुच्यते सर्वपातकैः ॥ २४ ॥&lt;br&gt;&#xA;यः श्राद्धं कुरुते तत्र पितॄनुद्दिश्य भक्तितः ॥&lt;br&gt;&#xA;स याति परमं स्थानं पितृभिः सह पुण्यभाक् ॥ २५ ॥&lt;br&gt;&#xA;तस्मात्सर्वप्रयत्नेन श्राद्धं तत्र समाचरेत् ॥&lt;br&gt;&#xA;गीतवाद्यादिभिर्नृत्यै रात्रौ कुर्वीत जागरम् ॥ २६॥&lt;br&gt;&#xA;दम्पत्योः परिधानं च तत्र देयं सदक्षिणम् ॥&lt;br&gt;&#xA;यश्चैतत्पठते नित्यं तृतीयायां विशेषतः ॥&lt;br&gt;&#xA;पार्वत्याः पुरतो देवि स सौभाग्यमवाप्नुयात् ]। २७ ॥&lt;br&gt;&#xA;शृणुयाद्वाऽपि यो भक्त्या सम्यग्भक्तिपरायणः ॥&lt;br&gt;&#xA;सोऽपि सौभाग्यमाप्नोति यावज्जीवं न संशयः ॥ २८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गौरीतपोवनमाहात्म्यवर्णनन्नामाष्टषष्टितमोऽध्यायः ॥ ॥ ६८ ॥&lt;/p&gt;</description>
    </item>
    <item>
      <title>०६९ गौरीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/069_gaurIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/069_gaurIshvaramAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;गौरीश्वरेति विख्यातं यत्त्वया लिङ्गमुत्तमम् ॥&lt;br&gt;&#xA;कुत्र तिष्ठति तल्लिङ्गं पूजितं यत्फलं लभेत् ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि माहात्म्यं पापनारानम् ॥&lt;br&gt;&#xA;गौरीश्वरस्य देवस्य सर्वकामप्रदस्य वै ॥ २ ॥&lt;br&gt;&#xA;इदं तपोवनं देवि ख्यातं गौर्या महाप्रभम् ॥&lt;br&gt;&#xA;धनुषां पचपञ्चाशत्समन्तात्परिमण्डलम् ॥३॥&lt;br&gt;&#xA;तत्र मध्ये स्थिता देवी एकपादा तपोन्विता ॥&lt;br&gt;&#xA;तस्या उत्तरतो देवि किञ्चिदीशानसंस्थितम्॥ ॥४ ॥&lt;br&gt;&#xA;धनुषां चतुरन्ते च लिङ्गं पापभयापहम् ॥&lt;br&gt;&#xA;यस्तत्पूजयते भक्त्या लिङ्गं भक्तियुतो नरः ॥&lt;br&gt;&#xA;कृष्णाष्टम्यां विशेषेण स मुक्तः पातकैर्भवेत् ॥ ५ ॥&lt;br&gt;&#xA;गोदानं चात्र शंसन्ति सुवर्णं द्विजपुङ्गवे ॥&lt;br&gt;&#xA;अन्नदानं विशेषेण सर्वपापप्रशान्तये ॥ ६ ॥&lt;br&gt;&#xA;गोघ्नो वा ब्रह्महा वाऽपि तथा दुष्कृतकर्मकृत् ॥&lt;br&gt;&#xA;सर्व पापैः प्रमुच्येत तस्य लिङ्गस्य दर्शनात् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये गौरीश्वरमाहात्म्यवर्णनन्नामैकोनसप्ततितमोऽध्यायः ॥ ६९ ॥&lt;/p&gt;</description>
    </item>
    <item>
      <title>०७० वरुणेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/070_varuNeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/070_varuNeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि वरुणेश्वरमुत्तमम् ॥&lt;br&gt;&#xA;गौरीतपोवनाग्नेय्यां धनुषां विंशतौ स्थितम् ॥&lt;br&gt;&#xA;लिङ्गं महाप्रभावं हि वरुणेन प्रतिष्ठितम् ॥ १ ॥&lt;br&gt;&#xA;पूर्वं पीतो यदा देवि समुद्रः कुम्भजन्मना ॥&lt;br&gt;&#xA;तदा कोपेन सन्तप्तो वरुणः सरितां पतिः ॥ २ ॥&lt;br&gt;&#xA;कामिकं तु समाज्ञाय क्षेत्रं प्राभासिकं तदा ॥&lt;br&gt;&#xA;तत्रातपद्देवि तपः स वै परमदुश्चरम् ॥ ३ ॥&lt;br&gt;&#xA;प्रतिष्ठाप्य महालिङ्गं सम्पूजयति भक्तितः ॥&lt;br&gt;&#xA;वर्षाणामयुतं साग्रं पूजितो वृषभध्वजः ॥ ४ ॥&lt;br&gt;&#xA;ततः प्रसन्नो देवेशि निजगङ्गाजलेन तु ॥&lt;br&gt;&#xA;पूरयामास तं रिक्तं समुद्रं यादसाम्पतिम् ॥ ५ ॥&lt;br&gt;&#xA;छन्दयामास तं लिङ्गं वरदानैरनेकधा ॥&lt;br&gt;&#xA;तत्प्रभृत्येव ते सर्वे समुद्राः परिपूरिताः ॥ ६ ॥&lt;br&gt;&#xA;वरुणेश्वरनामेति तल्लिङ्गं तत्प्रभृत्यभूत् ॥ ७ ॥&lt;br&gt;&#xA;को ह्यर्थो बहुभिर्लिङ्गैर्दृष्टैर्वा सुरसुन्दरि ॥&lt;br&gt;&#xA;वरुणेशेन दृष्टेन सर्वतीर्थफलं लभेत् ॥ ८ ॥&lt;br&gt;&#xA;अष्टम्यां च चतुर्दश्यां तद्दध्ना स्नापयेद्यदि ॥&lt;br&gt;&#xA;स ब्राह्मणश्चतुर्वेदो जायते नात्र संशयः ॥ ९ ॥&lt;br&gt;&#xA;ब्राह्मणाः क्षत्रिया वैश्याः शूद्राश्चान्ये वरानने ॥&lt;br&gt;&#xA;मूकान्धबधिरा बालाः स्त्रियश्चैव नपुंसकाः ॥ 7.1.70.१० ॥&lt;br&gt;&#xA;दृष्ट्वा गच्छन्ति ते देवि स्वर्गं धर्मपरायणाः ॥&lt;br&gt;&#xA;स्नानं जाप्यं बलिं होमं पूजां स्तोत्रं च नर्तनम् ॥&lt;br&gt;&#xA;तस्मिन्स्थाने तु यः कुर्यात्तत्सर्वं चाक्षयं भवेत् ॥ ११ ॥&lt;br&gt;&#xA;हैमं पद्मं मौक्तिकं च दानं तत्रैव दापयेत् ॥&lt;br&gt;&#xA;सम्यग्यात्राफलापेक्षी स्वर्गापेक्षी तथा नरः ॥ १२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वरुणेश्वरमाहात्म्यवर्णनन्नाम सप्ततितमोऽध्यायः ॥ ॥ ७० ॥&lt;/p&gt;</description>
    </item>
    <item>
      <title>०७१ उषेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/071_uSheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/071_uSheshvaramAhAtmyavarNanam/</guid>
      <description>&lt;p&gt;ततो गच्छेन्महादेवि लिङ्गं तत्रैव संस्थितम् ॥&lt;br&gt;&#xA;दक्षिणे वरुणेशस्य धनुषां त्रितये स्थितम् ॥१॥&lt;br&gt;&#xA;भार्यया वरुणस्यैव उषा नाम्न्या वरानने ॥&lt;br&gt;&#xA;कृत्वा तपो महाघोरं भर्तृदुःखपरीतया ॥ २ ॥&lt;br&gt;&#xA;स्थापितं तु महल्लिङ्गं सर्वसिद्धिप्रदायकम्॥&lt;br&gt;&#xA;उषेश्वरेति विख्यातं सर्वसिद्धिप्रपूजितम् ॥३॥&lt;br&gt;&#xA;यस्तत्पूजयते भक्त्या लिङ्गं पापप्रणाशनम् ॥&lt;br&gt;&#xA;महापापौघयुक्तोऽपि स गच्छेत्परमां गतिम् ॥४॥&lt;br&gt;&#xA;स्त्रीणां सौभाग्यफलदं दुःखदौर्भाग्यना शनम् ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उषेश्वरमाहात्म्यवर्णनं नामैकसप्ततितमोऽध्यायः ॥ ७१ ॥&lt;/p&gt;</description>
    </item>
    <item>
      <title>०७२ जलवासगणपतिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/072_jalavAsagaNapatimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/072_jalavAsagaNapatimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येद्विघ्नेशं जलवाससम् ॥&lt;br&gt;&#xA;सर्वविघ्नविनाशाय सर्वकार्यप्रसिद्धये ॥ १ ॥&lt;br&gt;&#xA;वरुणेन महादेवि तपोनिर्विघ्नहेतवे ॥&lt;br&gt;&#xA;पूजितो जलजैर्भक्त्या जलवासास्ततः स्मृतः ॥ २ ॥&lt;br&gt;&#xA;चतुर्थ्यां तर्पयेद्भक्त्या गन्धैः पुष्पैः स मोदकैः ॥&lt;br&gt;&#xA;यथाभक्त्यनुसारेण तस्य तुष्येद्गणाधिपः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये जलवासगणपतिमाहात्म्यवर्णनन्नाम द्विसप्ततितमोऽध्यायः ॥ ७२ ॥&lt;/p&gt;</description>
    </item>
    <item>
      <title>०७३ कुमारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/073_kumAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/073_kumAreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कुमारेश्वरमुत्तमम् ॥&lt;br&gt;&#xA;लिङ्गं महाप्रभावं हि महापातकनाशनम् ॥ १ ॥&lt;br&gt;&#xA;धनुषां त्रिंशता देवि वरुणान्नैऋते स्थितम् ॥&lt;br&gt;&#xA;गौरीतपोवनाद्देवि दक्षिण स्थानसंस्थितम् ॥ २ ॥&lt;br&gt;&#xA;षण्मुखेन महादेवि तत्र कृत्वा महत्तपः ॥&lt;br&gt;&#xA;प्रतिष्ठितं महालिङ्गं कुमारेशस्ततोऽभवत् ॥ ३ ॥&lt;br&gt;&#xA;यस्तं पूजयते भक्त्या मासमेकं निरन्तरम् ॥&lt;br&gt;&#xA;षण्मासस्यार्चनेनैव यत्पुण्यमुपजायते ॥ ४ ॥&lt;br&gt;&#xA;तत्पुण्यं सकलं तस्य कुमारेशार्चनात्सकृत् ॥&lt;br&gt;&#xA;लभते दिवसैकेन विधिना यदि पूजयेत् ॥ ५ ॥&lt;br&gt;&#xA;कामं क्रोधं तथा लोभं रागं त्यक्त्वा तु मत्सरम् ॥&lt;br&gt;&#xA;ब्रह्मचारी यतिर्भूत्वा सकृदप्येनमर्चयेत् ॥ ६ ॥&lt;br&gt;&#xA;एवं सम्पूजिते देवि सम्यग्यात्रा फलं लभेत् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कुमारेश्वरमाहात्म्यवर्णनं नाम त्रिसप्ततितमोऽध्यायः ॥ ७३ ॥&lt;/p&gt;</description>
    </item>
    <item>
      <title>०७४ शाकल्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/074_shAkalyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/074_shAkalyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि शाकल्येश्वरमुत्तमम् ॥&lt;br&gt;&#xA;दैत्यसूदनवायव्ये धनुषां त्रिंशता स्थितम् ॥ १ ॥&lt;br&gt;&#xA;शाकल्येन महादेवि पूजितं सर्वकामदम्॥&lt;br&gt;&#xA;शाकल्योनाम राजर्षिर्यत्र तप्त्वा महत्तपः ॥२॥&lt;br&gt;&#xA;समाराध्य महादेवं प्रत्यक्षीकृतवान्भवम् ॥&lt;br&gt;&#xA;लिङ्गेऽवतारयामास प्रसन्नं तं महेश्वरम् ॥ ३ ॥&lt;br&gt;&#xA;तस्मिन्दृष्टे वरारोहे सप्तजन्मकृतं नृणाम् ॥&lt;br&gt;&#xA;पापं प्रणश्यते शीघ्रं तमः सूर्योदये यथा ॥ ४ ॥&lt;br&gt;&#xA;तत्राष्टम्यां चतुर्द्दश्यां स्नापयेत्पयसा शिवम् ॥&lt;br&gt;&#xA;पूजयेच्च विधानेन गन्धपुष्पादिभिः क्रमात् ॥ ५ ॥&lt;br&gt;&#xA;हिरण्यं तत्र दातव्यं सम्यग्यात्राफलेप्सुभिः ॥&lt;br&gt;&#xA;चत्वारि तस्य नामानि कथ्यमानानि मे शृणु ॥ ६ ॥&lt;br&gt;&#xA;आदौ कृतयुगे देवि कीर्तितो भैरवेश्वरः ॥&lt;br&gt;&#xA;ततः सावर्णिमनुना सम्यगाराधितः प्रिये ॥ ७ ॥&lt;br&gt;&#xA;सावर्णिकेश्वरं नाम त्रेतायां तस्य सञ्ज्ञितम् ॥&lt;br&gt;&#xA;ततस्तु द्वापरे देवि गालवेन महात्मना ॥&lt;br&gt;&#xA;सम्यगाराधितस्तत्र लिङ्गरूपीवृषध्वजः ॥ ८ ॥&lt;br&gt;&#xA;तृतीयं तस्य देवस्य गालवेश्वरसञ्ज्ञितम् ॥&lt;br&gt;&#xA;कलौ युगे तु सम्प्राप्ते शाकल्योनाम वै मुनिः ॥ ९ ॥&lt;br&gt;&#xA;यत्र सिद्धिमनुप्राप्त ऐश्वर्यं चाणिमादिकम्॥&lt;br&gt;&#xA;शाकल्येश्वरनामेति ततः ख्यातं तुरीयकम् ॥ 7.1.74.१० ॥&lt;br&gt;&#xA;एवं चातुर्युगं नाम तस्य लिङ्गस्य कीर्तितम् ॥&lt;br&gt;&#xA;पापघ्नं पुण्यदं नॄणां कीर्त्तितं सर्वकामदम् ॥ ११ ॥&lt;br&gt;&#xA;तस्यैव देवदेवस्य क्षेत्रोत्पत्तिं शृणु प्रिये ॥ १२ ॥&lt;br&gt;&#xA;अष्टादशधनुर्देवि समन्तात्परिमण्डलम् ॥&lt;br&gt;&#xA;महापापहरं देवि तत्र क्षेत्रनिवासिनाम्॥ १३ ॥&lt;br&gt;&#xA;कृमिकीटपतङ्गानां तिरश्चामपि मोक्षदम् ॥&lt;br&gt;&#xA;यत्र कूपादितोयेषु जलं सारस्वतं स्मृतम् ॥ १४ ॥&lt;br&gt;&#xA;यत्र तत्र नरः स्नात्वा स्वर्गलोके महीयते ॥&lt;br&gt;&#xA;अश्वमेधसहस्रस्य वाजपेयशतस्य च ॥ १५ ॥&lt;br&gt;&#xA;तत्फलं समवाप्नोति तस्य लिङ्गस्य दर्शनात् ॥&lt;br&gt;&#xA;सोमपर्वणि सम्प्राप्ते यस्तत्र शुचिरात्मवान् ॥ १६ ॥&lt;br&gt;&#xA;अघोरं च जपेत्सम्यगाज्यहोमसमन्वितम् ॥&lt;br&gt;&#xA;तल्लिङ्गस्य समीपस्थो यावन्मासावधिः प्रिये ॥ १७ ॥&lt;br&gt;&#xA;महापातकयुक्तोऽपि युक्तो वाऽप्युपपातकैः ॥&lt;br&gt;&#xA;स सर्वां लभते सिद्धिमुत्तमां वरवर्णिनि ॥ १८ ॥&lt;br&gt;&#xA;कामिकं तत्स्मृतं लिङ्गं सर्वकामफलप्रदम् ॥&lt;br&gt;&#xA;अघोर वक्त्रं देवस्य तत्रस्थं भैरवं महत्॥ १९ ॥&lt;br&gt;&#xA;भैरवेश्वरनामेति पूर्वं ख्यातमभूद्भुवि ॥&lt;br&gt;&#xA;अस्मिन्युगे तु सम्प्राप्ते शाकल्येश्वरनामकम् ॥7.1.74.२०॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शाकल्येश्वरमाहात्म्यवर्णनन्नाम चतुःसप्ततितमोऽध्यायः ॥ ॥ ७४ ॥ ॥ ध ॥&lt;/p&gt;</description>
    </item>
    <item>
      <title>०७५ कलकलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/075_kalakaleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/075_kalakaleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं शाकलकलेश्वरम् ॥&lt;br&gt;&#xA;शाकल्येश्वरनैर्ऋत्ये धनुषां षष्टिभिः स्थितम् ॥ ॥ १ ॥&lt;br&gt;&#xA;तच्चतुर्युगनामाढ्यं स्मृतं पातकनाशनम् ॥&lt;br&gt;&#xA;पूर्वं कामेश्वरन्नाम त्रेतायां पुलहेश्वरम् ॥ २ ॥&lt;br&gt;&#xA;द्वापरे सिद्धिनाथं तु नारदेशं कलौ स्मृतम् ॥&lt;br&gt;&#xA;तथा कलकलेशं च नाम तस्यैव कीर्त्तितम् ॥ ३ ॥&lt;br&gt;&#xA;समुद्रे च महापुण्ये यस्मिन्काले सरस्वती ॥&lt;br&gt;&#xA;आगता सा महाभागा हृष्टा तुष्टा सरिद्वरा ॥&lt;br&gt;&#xA;तस्य तोयस्य शब्देन सागरस्य महात्मनः ॥ ४ ॥&lt;br&gt;&#xA;ततो देवाः सगन्धर्वा ऋषयः सिद्धचारणाः ॥&lt;br&gt;&#xA;नेदुः कलकलं तत्र तुमुलं लोमहर्षणम् ॥ ॥ ५ ॥&lt;br&gt;&#xA;तेन शब्देन महता मम मूर्त्तिः समुत्थिता ॥&lt;br&gt;&#xA;कल्कलेश्वरनामेति ततो लिङ्गं प्रकीर्तितम् ॥ ६ ॥&lt;br&gt;&#xA;इति ते पूर्ववृत्तान्तं कथितं नामकार णम्॥&lt;br&gt;&#xA;साम्प्रतं तु यथा जातं पुनः कलकलेश्वरम्॥&lt;br&gt;&#xA;तत्तेऽहं सम्प्रवक्ष्यामि शृणुष्वैकमनाः प्रिये ॥ ७ ॥&lt;br&gt;&#xA;पुरा द्वापरसन्धौ च प्रविष्टे तु कलौ युगे ॥&lt;br&gt;&#xA;नारदस्तु समागत्य क्षेत्रं प्राभासिकं शुभम्॥&lt;br&gt;&#xA;सञ्चकार तपश्चोग्रं तत्र लिङ्गसमीपतः ॥ ९ ॥&lt;br&gt;&#xA;ततो वर्षशते पूर्णे समाराध्य वृषध्वजम् ॥&lt;br&gt;&#xA;गान्धर्वं प्राप्य देवेशि भूषितं सप्तभिः स्वरैः ॥ ९ ॥&lt;br&gt;&#xA;ततो हृष्टमना भूत्वा तल्लिङ्गस्य समीपतः ॥&lt;br&gt;&#xA;स चकार महायज्ञं पौण्डरीकमिति श्रुतम् ॥ 7.1.75.१० ॥&lt;br&gt;&#xA;देवदेवस्य तुष्ट्यर्थं स सदा भावितात्मवान् ॥&lt;br&gt;&#xA;समाहूय ऋषींस्तत्र ब्रह्मलोकात्सहस्रशः ॥ ११ ॥&lt;br&gt;&#xA;ततः सम्भृतसम्भारो यज्ञोपकरणान्वितः ॥&lt;br&gt;&#xA;कृत्वा कुण्डादिकं सर्वं समारेभे ततः क्रतुम् ॥ १२ ॥&lt;br&gt;&#xA;ततः सम्पूर्णतां प्राप्ते तस्मिन्क्रतौ वरानने ॥ १३ ॥&lt;br&gt;&#xA;अथागमंस्ततो विप्रास्तत्र क्षेत्रनिवासिनः ॥&lt;br&gt;&#xA;दक्षिणार्थं महदेवि शतशोऽथ सहस्रशः ॥ १४ ॥&lt;br&gt;&#xA;ततः स कौतुकाविष्टस्तेषां युद्धार्थमेव हि ॥&lt;br&gt;&#xA;प्राक्षिपत्तत्र रत्नानि सुवर्णं च महीतले ॥ १५ ॥&lt;br&gt;&#xA;ततस्ते ब्राह्मणाः सर्वे युध्यमानाः परस्परम् ॥&lt;br&gt;&#xA;कोलाहलं परं चक्रुर्बहुद्रव्यपरीप्सया ॥ १६ ॥&lt;br&gt;&#xA;एके दिगम्बरा देवि त्यक्तयज्ञोपवीतिनः ॥&lt;br&gt;&#xA;विकचाः केऽपि दृश्यन्ते त्वन्ये रुधिरविप्लवाः ॥ १७ ॥&lt;br&gt;&#xA;अन्ये परस्परं जघ्नुर्मुष्टिभिश्चरणैस्तथा ॥&lt;br&gt;&#xA;एवं तत्र तदा क्षिप्तं यद्द्रव्यं नारदेन तु ॥ १८ ॥&lt;br&gt;&#xA;अथाभावे तु वित्तस्य ये च विप्रा ह्यकिञ्चनाः ॥&lt;br&gt;&#xA;विद्याविनयसम्पन्ना ब्राह्मणैर्जर्जरीकृताः ॥१९॥&lt;br&gt;&#xA;ते तमूचुर्भृशं शान्ताः स्मयमानं मुहुर्मुहुः ॥&lt;br&gt;&#xA;कलहार्थं यतो दानं त्वया दत्तमिदं मुने ॥ ॥ 7.1.75.२० ॥&lt;br&gt;&#xA;विद्यायुक्तान्परित्यज्य विधिं त्यक्त्वा तु याज्ञिकम् ॥&lt;br&gt;&#xA;तस्मादस्य मुने नाम ख्यातं कलकलेश्वरम् ॥ २१ ॥&lt;br&gt;&#xA;तेन नाम्ना द्विजश्रेष्ठ लिङ्गमेतद्भविष्यति ॥&lt;br&gt;&#xA;एतस्मात्कारणाद्देवि जातं कलकलेश्वरम् ॥ २२ ॥&lt;br&gt;&#xA;यस्तं स्नाप्य नरो भक्त्या कुरुते त्रिः प्रदक्षिणम् ॥&lt;br&gt;&#xA;स गच्छेद्रुद्रलोकं तु त्वत्प्रसादादसंशयम् ॥ २३ ॥&lt;br&gt;&#xA;यस्तं पूजयते भक्त्या गन्धपुष्पानुलेपनैः ॥&lt;br&gt;&#xA;हेमं दत्त्वा द्विजातिभ्यः स गच्छेत्परमं पदम् ॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कलकलेश्वरमाहात्म्यवर्णनन्नाम पञ्चसप्ततितमोऽध्यायः ॥ ॥ ७५ ॥ ॥&lt;/p&gt;</description>
    </item>
    <item>
      <title>०७६ लकुलीशलिङ्गद्वयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/076_lakulIshalingadvayamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/076_lakulIshalingadvayamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव देवदेवस्य समीपस्थं विराजते ॥&lt;br&gt;&#xA;लिङ्गद्वयं महापुण्यं लकुलीशप्रतिष्ठितम् ॥ १ ॥&lt;br&gt;&#xA;लकुले श्वरनामास्ति तस्य लिङ्गद्वयस्य वै ॥&lt;br&gt;&#xA;तद्दृष्ट्वा देवदेवस्य लिङ्गद्वयमनुत्तमम् ॥ २ ॥&lt;br&gt;&#xA;मुच्यते सकलात्पापादाजन्ममरणान्तिकात् ॥&lt;br&gt;&#xA;तत्र शुक्लचतुर्द्दश्यां मासि भाद्रपदे प्रिये ॥ ३ ॥&lt;br&gt;&#xA;उपवासपरो भूत्वा यः करोति प्रजागरम् ॥&lt;br&gt;&#xA;मूर्त्तिमन्तं तु सम्पूज्य लकुलीशं महाप्रभम् ॥ ४ ॥&lt;br&gt;&#xA;ततः सम्पूज्य विधिना तत्र लिङ्गद्वयं पृथक् ॥&lt;br&gt;&#xA;सम्यक्पूजाविधानेन स्तुतिमन्त्रैरनुक्रमात् ॥&lt;br&gt;&#xA;स याति परमं स्थानं यत्र देवो महेश्वरः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सोमेश्वरमाहात्म्ये कलकलेश्वरसमीपवर्ति लकुलीशलिङ्गद्वयमाहात्म्यवर्णनन्नाम षट्सप्ततितमोऽध्यायः॥७६॥&lt;/p&gt;</description>
    </item>
    <item>
      <title>०७७ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/077_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/077_varNanam/</guid>
      <description>&lt;p&gt;ईश्वर उवाच॥&lt;br&gt;&#xA;ततो गच्छेन्महादेवि उत्तङ्केश्वरमुत्तमम्॥&lt;br&gt;&#xA;तस्यैव दक्षिणे भागे नातिदूरे व्यवस्थितम् ॥&lt;br&gt;&#xA;स्थापितं च स्वयं भक्त्या उत्तङ्केन महात्मना ॥ १ ॥&lt;br&gt;&#xA;तद्दृष्ट्वा तु महादेवि स्पृष्ट्वा च सुसमाहितः ॥&lt;br&gt;&#xA;सम्पूज्य विधिवद्भक्त्या मुच्यते सर्वकिल्बिषात् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उत्तङ्केश्वरमाहात्म्य वर्णनन्नाम सप्तसप्ततितमोऽध्यायः ॥ ७७ ॥ ॥ ॥&lt;/p&gt;</description>
    </item>
    <item>
      <title>०७८ वैश्वानरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/078_vaishvAnareshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/078_vaishvAnareshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं वैश्वानरेश्वरम् ॥&lt;br&gt;&#xA;तस्यैवाग्नेयकोणस्थं धनुषां पञ्चके स्थितम् ॥ १ ॥&lt;br&gt;&#xA;पापघ्नं सर्वजन्तूनां दर्शनात्स्पर्शनादपि ॥&lt;br&gt;&#xA;तत्र कश्चिच्छुकः पूर्वं नीडं देवि चकार ह ॥ २ ॥&lt;br&gt;&#xA;प्रासादे भार्यया सार्द्धं निवस न्सुचिरं स्थितः ॥&lt;br&gt;&#xA;ततस्तौ दम्पती नित्यं प्रदक्षिणं प्रचक्रतुः ॥ ३ ॥&lt;br&gt;&#xA;कुलायस्य वशाद्देवि न तु भक्त्या कथञ्चन ॥&lt;br&gt;&#xA;कालेन महता तौ च पञ्चत्वं समुपस्थितौ ॥ ४ ॥&lt;br&gt;&#xA;जातौ तेन प्रभावेन उक्तौ जातिस्मरौ भुवि ॥&lt;br&gt;&#xA;लोपामुद्रागस्त्यनामप्रसिद्धिं परमां गतौ ॥ ५ ॥&lt;br&gt;&#xA;अथ गाथा पुरी गीता अगस्त्येन महात्मना ॥&lt;br&gt;&#xA;स्मरता पूर्वदेहं तु विस्मयेनानुभूतिजा ॥ ६ ॥&lt;br&gt;&#xA;कृत्वा प्रदक्षिणं सम्यग्वह्नीशं यः प्रपश्यति ॥&lt;br&gt;&#xA;नूनं प्रसिद्धिमाप्नोति इतश्चाहं यथा पुरा ॥ ७ ॥&lt;br&gt;&#xA;एवं देवि तवाख्यातं माहात्म्यं वह्निदैवतम् ॥&lt;br&gt;&#xA;श्रुतं पापहरं नृणां सर्वकामफलप्रदम् ॥ ८ ॥&lt;br&gt;&#xA;घृतेन तं तु संस्नाप्य विधिना वै समर्चयेत् ॥&lt;br&gt;&#xA;हेम दद्याच्च विप्रेन्द्र सम्यक्छ्रद्धासमन्वितः ॥ ९ ॥&lt;br&gt;&#xA;एवं कृत्वा विधानेन सम्यग्यात्राफलं लभेत् ॥&lt;br&gt;&#xA;वह्निलोकं तु सम्प्राप्य मोदते कालमक्षयम् ॥ 7.1.78.१० ॥&lt;br&gt;&#xA;इति श्रीस्कान्दे महापुराण एकाशीति साहरुया संहितायां सप्तमे प्रभासखण्डे प्रथमे प्रभासक्षेत्रमाहात्म्ये वैश्वानरेश्वरमाहात्म्यवर्णनन्नामाष्टसप्तति तमोऽध्यायः ॥ ७८ ॥&lt;/p&gt;</description>
    </item>
    <item>
      <title>०७९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/079_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/079_varNanam/</guid>
      <description>&lt;p&gt;॥ ईश्वर उवाच॥ ॥&lt;br&gt;&#xA;ततो गच्छेन्महादेवि लकुलीशं महाप्रभम् ॥&lt;br&gt;&#xA;तस्य पश्चिमदिग्भागे धनुषां सप्तके स्थितम् ॥ १ ॥&lt;br&gt;&#xA;पापघ्नं सर्वजन्तूनां शान्तं मूर्तिस्थितं प्रभुम् ॥&lt;br&gt;&#xA;समायातं महाक्षेत्रे तत्र कायावरोहणात् ॥ २ ॥&lt;br&gt;&#xA;कृत्वा तत्र तपश्चोग्रं दीक्षयित्वात्मशिष्य कान् ॥&lt;br&gt;&#xA;कुशकादींश्च चतुर उक्त्वा शास्त्राण्यनेकशः ॥ ३ ॥&lt;br&gt;&#xA;न्यायवैशेषिकादीनि ततः सिद्धिं परां गतः॥&lt;br&gt;&#xA;एवं ज्ञात्वा तु यः सम्यक्तं समर्चयते नरः ॥ ४ ॥&lt;br&gt;&#xA;कार्त्तिक्यां तु विशेषेण अयने चोत्तरेपि वा ॥&lt;br&gt;&#xA;विद्यादानं च तत्रैव दद्याद्विप्राय शालिने ॥ ५ ॥&lt;br&gt;&#xA;सप्तजन्मानि विप्रस्य धनाढ्यस्य कुले शुभे ॥&lt;br&gt;&#xA;जायते मतिमान्धीमाञ्छ्रीमानेवं पुनःपुनः ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये लकुलीश्वरमाहात्म्य वर्णनन्नामैकोनाशीतितमोऽध्यायः ॥ ७९ ॥ ॥&lt;/p&gt;</description>
    </item>
    <item>
      <title>०८० गौतमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/080_gautameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/080_gautameshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पूर्वदिग्भागे लिङ्गं पातकनाशनम् ॥&lt;br&gt;&#xA;गौतमेश्वरनामाढ्यं दैत्यसूदनपश्चिमे ॥ १ ॥&lt;br&gt;&#xA;धनुषां पञ्चके देवि संस्थितं सर्वकामदम् ॥&lt;br&gt;&#xA;शल्येनाराधितं यद्वै मद्रराजेन भामिनि ॥ २ ॥&lt;br&gt;&#xA;ततः कृतं तपश्चोग्रं समाराध्य महेश्वरम् ॥&lt;br&gt;&#xA;अन्योऽप्येवं नरो यस्तु तं समाराधयिष्यति ॥ ३ ॥&lt;br&gt;&#xA;स प्राप्स्यति परां सिद्धिं यथा शल्यो महामनाः ॥&lt;br&gt;&#xA;चैत्र शुक्लचतुर्द्दश्यां स्नापयेत्पयसा तु यः ॥ ४ ॥&lt;br&gt;&#xA;गन्धोदकेन च ततः पूजयेत्कुसुमोत्तमैः ॥&lt;br&gt;&#xA;तथैव विधिवद्भक्त्या सोऽश्वमेधफलं लभेत् ॥ ५ ॥&lt;br&gt;&#xA;वाचा कृतं च यत्पापं मनसा कर्मणाऽथ वा ॥&lt;br&gt;&#xA;तत्सर्वं नश्यते देवि तस्य लिङ्गस्य दर्शनात् ॥ ६ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गौतमेश्वरमाहात्म्यवर्णनन्नामाशीतितमोऽध्यायः ॥ ८० ॥ ॥&lt;/p&gt;</description>
    </item>
    <item>
      <title>०८१ श्रीदैत्यसूदनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/081_shrIdaityasUdanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/081_shrIdaityasUdanamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवेशं दैत्यसूदनम् ॥&lt;br&gt;&#xA;पापघ्नं सर्वजन्तूनां प्रभासक्षेत्रवासिनाम् ॥ १ ॥&lt;br&gt;&#xA;अनादियुगसंस्थानं सर्व कामप्रदं शुभम्॥&lt;br&gt;&#xA;संसारसागरे घोरे स्थितं नौरिव तारणे ॥ २ ॥&lt;br&gt;&#xA;अन्ये सर्वेऽपि नश्यन्ति कल्पान्ते ब्रह्मणो दिने ॥&lt;br&gt;&#xA;एतानि मुक्त्वा देवेशि न्यग्रोधं सप्त कल्पगम ॥३॥&lt;br&gt;&#xA;कल्पवृक्षं तथाऽगारं वैडूर्यं पर्वतोत्तमम्॥&lt;br&gt;&#xA;श्रीदैत्यसूदनं देवं मार्कण्डेयं महामुनिम्॥४॥&lt;br&gt;&#xA;अक्षयाश्चाव्ययाश्चैते सप्तकल्पानि सुन्दरि ॥&lt;br&gt;&#xA;देवि किं बहुनोक्तेन वर्णितेन पुनःपुनः ॥ ५ ॥&lt;br&gt;&#xA;श्रीदैत्यसूदनाद्देवि नान्यास्ति भुवि देवता ॥&lt;br&gt;&#xA;यवाकारं तु तस्यैव क्षेत्रपातकनाशनम्॥ ६ ॥&lt;br&gt;&#xA;सेवितं चर्षिभिः सिद्धैर्यक्षविद्याधरोरगैः ॥&lt;br&gt;&#xA;तस्य सीमां प्रवक्ष्यामि विष्णुक्षेत्रस्य भामिनि ॥ ७ ॥&lt;br&gt;&#xA;पूर्वे यमेश्वरं यावच्छ्रीसोमेशं तु पश्चिमे ॥&lt;br&gt;&#xA;उत्तरे तु विशालाक्षी दक्षिणे सरितां पतिः ॥ ८ ॥&lt;br&gt;&#xA;एतत्क्षेत्रं यवाकारं वैष्णवं पापनाशनम् ॥९॥&lt;br&gt;&#xA;अत्र क्षेत्रे मृता ये तु पापिनोऽपि नरा ध्रुवम् ॥&lt;br&gt;&#xA;स्वर्गं गच्छन्ति ते सर्वे सन्तः सुकृतिनो यथा ॥7.1.81.१०॥&lt;br&gt;&#xA;अत्र दत्तं हुतं जप्तं तपस्तप्तं कृतं हि यत् ॥&lt;br&gt;&#xA;तत्सर्वं चाक्षयं प्रोक्तं सप्तकल्पावधि प्रिये ॥ ११ ॥&lt;br&gt;&#xA;तत्रैकमपि यो देवि ब्राह्मणं भोजयिष्यति ॥&lt;br&gt;&#xA;विधिना विष्णुमुद्दिश्य कोटिर्भवति भोजिता ॥ १२ ॥&lt;br&gt;&#xA;तत्रोपवासं यः कुर्यान्नरो भक्तिसमन्वितः ॥&lt;br&gt;&#xA;एकेनैवोपवासेन उपवासायुतं फलम् ॥&lt;br&gt;&#xA;चक्रतीर्थे नरः स्नात्वा सोपवासो जितेन्द्रियः ॥ १३ ॥&lt;br&gt;&#xA;द्वादश्यां कार्त्तिके मासि दद्याद्विप्रेषु काञ्चनम् ॥&lt;br&gt;&#xA;विष्णुं सम्पूज्य विधिवन्मुच्यते सर्वपातकैः ॥ १४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;दैत्यसूदननामेति कथं तस्य प्रकीर्तितम् ॥&lt;br&gt;&#xA;कस्मिन्काले तु देवेश तन्मे विस्तरतो वद ॥ १५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि माहात्म्यं पापनाशनम् ॥&lt;br&gt;&#xA;दैत्यसूदनदेवस्य पुरा वृत्तं महोदयम् ॥ १६ ॥&lt;br&gt;&#xA;देवि तस्यैव नामानि कल्पेकल्पे भवन्ति वै॥&lt;br&gt;&#xA;अनादिनिधनान्येव सम्भवन्ति पुनःपुनः॥१७॥&lt;br&gt;&#xA;पूर्वकल्पे श्रिया वृत्तो वामनस्तु द्वितीयके॥&lt;br&gt;&#xA;वज्राङ्गस्तु तृतीये वै तुरीये कमलाप्रियः॥१८॥&lt;br&gt;&#xA;पञ्चमे दुःखहर्त्ता च षष्ठे तु पुरुषोत्तमः॥&lt;br&gt;&#xA;श्रीदैत्यसूदनो देवः कल्पे वै सप्तमे स्मृतः॥१९॥&lt;br&gt;&#xA;तस्यैव नाम चोत्पत्तिं कथयामि यथार्थतः ॥ 7.1.81.२० ॥&lt;br&gt;&#xA;पुरा देवासुरे युद्धे दानवैर्देवकण्टकैः ॥&lt;br&gt;&#xA;निर्जिता देवताः सर्वे जग्मुस्ते शरणं हरिम् ॥&lt;br&gt;&#xA;क्षीरोदवासिनं देवमस्तुवन्प्रणताः स्थिताः ॥ २१ ॥&lt;br&gt;&#xA;॥ देवा ऊचुः॥ ॥&lt;br&gt;&#xA;जय देव जगन्नाथ दैत्यासुरविमर्द्दन ॥&lt;br&gt;&#xA;वाराहरूपमास्थाय उद्धृता वसुधा त्वया ॥ २२ ॥&lt;br&gt;&#xA;उद्धृता मत्स्यरूपेण वेदा उदधिमध्यतः ॥&lt;br&gt;&#xA;कूर्मरूपी तथा भूत्वा क्षीरोदार्णवमन्थनम् ॥ २३ ॥&lt;br&gt;&#xA;कृत्वा त्वया जगन्नाथ उद्धृता श्रीर्नमो ऽस्तु ते ॥&lt;br&gt;&#xA;श्रीपतिः श्रीधरो देव आर्त्तानामर्तिनाशनः ॥ २४ ॥&lt;br&gt;&#xA;बलिर्वामनरूपेण त्वया बद्धोऽसुरारिणा ॥&lt;br&gt;&#xA;हिरण्याक्षो महादैत्यो हिरण्यकशिपुर्हतः ॥ २५ ॥&lt;br&gt;&#xA;नारसिंहेन रूपेण अन्तरिक्षे धृतस्त्वया ॥&lt;br&gt;&#xA;देवमूल महादेव उद्धृतं भुवनं त्वया ॥ २६ ॥&lt;br&gt;&#xA;त्वया विना जगन्नाथ भुवनं निष्प्रभी कृतम् ॥&lt;br&gt;&#xA;सूर्येणेव तु विक्रान्तं तमोभिरिव दानवैः ॥ २७ ॥&lt;br&gt;&#xA;श्रुत्वा स्तोत्रमिदं देवि विष्णुः कमललोचनः ॥&lt;br&gt;&#xA;उवाच देवान्ब्रह्माद्यान्क्षीरोदार्णव बोधितः ॥ २८ ॥&lt;br&gt;&#xA;भयं त्यजध्वं वै देवा दानवान्प्रति सर्वथा ॥&lt;br&gt;&#xA;अचिरेणैव कालेन घातयिष्यामि दानवान् ॥ २९ ॥&lt;br&gt;&#xA;एवमुक्त्वाथ तैः सार्द्धमा जगाम जनार्द्दनः ॥&lt;br&gt;&#xA;दानवान्घातयामास स चक्रेण पृथक्पृथक् ॥ 7.1.81.३० ॥&lt;br&gt;&#xA;भयार्त्ता दानवाः सर्वे पलायनपरायणाः ॥&lt;br&gt;&#xA;प्रभासं क्षेत्रमासाद्य समुद्राभिमुखा भवन्॥ ३१ ॥&lt;br&gt;&#xA;नश्यमानास्ततो दृष्ट्वा दैत्यान्दैत्यविनाशनम् ॥&lt;br&gt;&#xA;सञ्जघ्ने तान्स चक्रेण निःशेषान्सर्वदानवान् ॥ ३२ ॥&lt;br&gt;&#xA;हतेषु सर्वदैत्येषु देवब्राह्मणतापसैः ॥&lt;br&gt;&#xA;कल्याणमभवत्तत्र जगत्स्वस्थमनाकुलम् ॥ ३३ ॥&lt;br&gt;&#xA;तत्प्रभृत्येव देवस्य दैत्यसूदननाम तत् ॥&lt;br&gt;&#xA;एतन्माहात्म्यमतुलं कथितं तव सुन्दरि ॥&lt;br&gt;&#xA;दैत्यसूदनदेवस्य महाभाग्यं महोदयम् ॥ ३४ ॥&lt;br&gt;&#xA;तं दृष्ट्वा न जडो नान्धो न दरिद्रो न दुःखितः ॥&lt;br&gt;&#xA;जायते सप्त जन्मानि सत्यंसत्यं वरानने ॥ ३५ ॥&lt;br&gt;&#xA;श्रवणद्वादशीं पुण्यां रोहिण्यां चाष्टमीं शुभाम् ॥&lt;br&gt;&#xA;शयनोत्थापनीं चैव नरः कृत्वा प्रयत्नतः ॥ ३६ ॥&lt;br&gt;&#xA;एकैकेनोप वासेन उपवासायुतं फलम् ॥&lt;br&gt;&#xA;लभते नात्र सन्देहो दैत्यसूदनसन्निधौ ॥ ३७ ॥&lt;br&gt;&#xA;चण्डालः श्वपचो वापि तिर्यग्योनिगतोऽपि वा ॥&lt;br&gt;&#xA;प्राणत्यागे कृते तस्मिन्नाच्युतं लोकमाप्नुयात् ॥ ३८ ॥&lt;br&gt;&#xA;कार्तिक्यां चैव वैशाख्यां मासमेकमुपोषयेत् ॥&lt;br&gt;&#xA;दैत्यसूदनमध्यस्थः सम्यक्छ्रद्धासमन्वितः ॥ ३९ ॥।&lt;br&gt;&#xA;एकैकेनोपवासेन कोटिकोटि पृथक्पृथक् ॥&lt;br&gt;&#xA;लभते तत्फलं सर्वं विष्णुक्षेत्रप्रभावतः ॥ 7.1.81.४० ॥&lt;br&gt;&#xA;दीपं ददाति यस्तत्र मासं वा पक्षमेव वा ॥&lt;br&gt;&#xA;एकैक दीपदानेन कोटिदीपफलं लभेत् ॥ ४१ ॥&lt;br&gt;&#xA;पञ्चामृतेन संस्नाप्य देवदेवं चतुर्भुजम् ॥&lt;br&gt;&#xA;एकादश्यां निराहारः पूजयित्वाऽच्युतो भवेत् ॥ ४२ ॥&lt;br&gt;&#xA;चातुर्मास्यं विधानेन दैत्यसूदनसन्निधौ ॥&lt;br&gt;&#xA;नियमेन क्षिपेद्यस्तु तस्य तुष्यति केशवः ॥ ४३ ॥&lt;br&gt;&#xA;अन्यक्षेत्रेषु यत्कृत्वा चातुर्मास्यानि कोटिशः ॥&lt;br&gt;&#xA;तत्फलं लभते सर्वं दैत्यसूदनदर्शनात् ॥ ४४ ॥&lt;br&gt;&#xA;ब्रह्माण्डं सकलं दत्त्वा यत्पुण्यफलमाप्नुयात् ॥&lt;br&gt;&#xA;तत्पुण्यं लभते सर्वं दैत्यसूदनदर्शनात्॥ ४५॥&lt;br&gt;&#xA;एकादश्यां तु यस्तत्र कुरुते जागरं नरः ॥&lt;br&gt;&#xA;गीतनृत्यैस्तथा वाद्यैः प्रेक्षणीयैस्तथाविधैः ॥&lt;br&gt;&#xA;स याति वैष्णवं लोकं यं गत्वा न निवर्त्तते ॥ ४६ ॥&lt;br&gt;&#xA;हत्याऽयुतानीह सुसञ्चितानि स्तेयानि रुक्मस्य न सन्ति सङ्ख्या ॥&lt;br&gt;&#xA;निहन्ति केनापि पुरा कृतानि सर्वाणि भद्रा निशि जागरेण ॥ ४७॥&lt;br&gt;&#xA;मार्गा न ते प्रेतपुरी न दूता वनं च तत्खेचरखड्गपत्रम् ॥&lt;br&gt;&#xA;स्वप्ने न पश्यन्ति च ते मनुष्या येषां गता जागरणेन भद्रा ॥ ४८ ॥&lt;br&gt;&#xA;कन्यासहस्रं विधिवद्ददाति रत्नैरलङ्कृत्य स्वधर्मबुद्ध्या ॥&lt;br&gt;&#xA;गवां सहस्रं कुरुजाङ्गले तु तेषां परं जागरणेन विष्णोः ॥ ४९ ॥&lt;br&gt;&#xA;कृत्वा चैवोपवासं च योऽश्नाति द्वादशीदिने ॥&lt;br&gt;&#xA;नैवेद्यं तुलसीमिश्रं हत्याकोटिविनाशनम् ॥ 7.1.81.५० ॥&lt;br&gt;&#xA;इति ते कथितं देवि माहात्म्यं पापनाशनम् ॥&lt;br&gt;&#xA;दैत्यसूदनदेवस्य किमन्यत्परिपृच्छसि ॥ ॥ ५१ ॥&lt;br&gt;&#xA;पीतवस्त्राणि देवस्य गां हिरण्यं च दापयेत् ॥&lt;br&gt;&#xA;स्नात्वा चक्रवरे तीर्थे मुच्यते सर्वपातकात् ॥ ५२ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमेप्रभासक्षेत्रमाहात्म्ये श्रीदैत्यसूदनमाहात्म्यवर्णनन्नामैकाशीतितमोऽध्यायः ॥ ८१ ॥ ॥ ॥&lt;/p&gt;</description>
    </item>
    <item>
      <title>०८२ चक्रतीर्थोत्पत्तिवृत्तान्तमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/082_chakratIrthotpattivRttAntamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/082_chakratIrthotpattivRttAntamAhAtmyavarNanam/</guid>
      <description>&lt;p&gt;॥देव्युवाच ॥ ॥&lt;br&gt;&#xA;चक्रतीर्थेति किं नाम त्वया प्रोक्तं वृषध्वज ॥&lt;br&gt;&#xA;कुत्र तिष्ठति तत्तीर्थं किं प्रभावं वदस्व मे ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पुरा देवासुरे युद्धे हत्वा दैत्याञ्जनार्द्दनः ॥&lt;br&gt;&#xA;चक्रं प्रक्षालयामास तत्र वै रक्तरञ्जितम्॥ २ ॥&lt;br&gt;&#xA;अष्टकोटिसुतीर्थानि तत्रानीय स्वयं हरिः ॥&lt;br&gt;&#xA;तीर्थे प्रकल्पयामास शुद्धिं कृत्वा सुदर्शने ॥&lt;br&gt;&#xA;तीर्थस्य चक्रे नामापि चकतीर्थमिति श्रुतम्॥ ३ ॥&lt;br&gt;&#xA;अष्टायुतानि तीर्थानामष्टौ कोट्यस्तथैव च ॥&lt;br&gt;&#xA;तत्र सन्ति महादेवि चक्रतीर्थे न संशयः ॥ ४ ॥&lt;br&gt;&#xA;यस्तत्र कुरुते स्नानमेकचित्तो नरोत्तमः॥&lt;br&gt;&#xA;सर्वतीर्थाभिषेकस्य स प्राप्नोत्यखिलं फलम्॥५ ॥&lt;br&gt;&#xA;तीर्थानामष्टकोटिस्तु निवसन्ति वरानने ॥&lt;br&gt;&#xA;एकादश्यां विशेषेण चन्द्रसूर्यग्रहे तथा ॥ ६ ॥&lt;br&gt;&#xA;तत्र स्नात्वा महादेवि यज्ञकोटिफलं लभेत् ॥&lt;br&gt;&#xA;तस्यैव कल्पनामानि शृणु ते कथयाम्यहम् ॥ ७ ॥&lt;br&gt;&#xA;कोटितीर्थं पूर्वकल्पे श्रीनिधानं द्वितीयके ॥&lt;br&gt;&#xA;तृतीये शतधारं च चक्रतीर्थं चतुर्थके ॥ ८ ॥&lt;br&gt;&#xA;एवं ते कल्पनामानि ह्यतीतान्यखिलानि वै ॥&lt;br&gt;&#xA;कथितान्येवमन्यानि ज्ञेयानि विबुधैः क्रमात्॥ ९ ॥&lt;br&gt;&#xA;तत्र यद्दीयते दानं तस्य सङ्ख्या न विद्यते ॥&lt;br&gt;&#xA;अर्द्धक्रोशप्रमाणं हि विष्णुक्षेत्रं प्रकीर्त्तितम् ॥ 7.1.82.१० ॥&lt;br&gt;&#xA;ब्रह्महत्या नोपसर्पेत्सत्यमेतन्मयोदितम् ॥&lt;br&gt;&#xA;मासोपवासी तत्क्षेत्रे अग्निहोत्री यतव्रतः ॥ ११ ॥&lt;br&gt;&#xA;स्वाध्यायी यज्ञयाजी च तपश्चान्द्रायणा दिकम् ॥&lt;br&gt;&#xA;तिलोदकं पितॄणां च श्राद्धं च विधिपूर्वकम् ॥ १२ ॥&lt;br&gt;&#xA;एकरात्रं त्रिरात्रं वा कृच्छ्रं सान्तपनं तथा ॥&lt;br&gt;&#xA;मासोपवासं तच्चैव अन्यद्वा पुण्यकर्म तत् ॥ १३ ॥&lt;br&gt;&#xA;दैत्यारिक्षेत्रमासाद्य यत्किञ्चित्कुरुते नरः ॥&lt;br&gt;&#xA;अन्यक्षेत्रात्कोटिगुणं पुण्यं भूयान्न संशयः ॥ १४ ॥&lt;br&gt;&#xA;सुदर्शने वरे तीर्थे गोदानं तत्र दापयेत् ॥&lt;br&gt;&#xA;सम्यग्यात्राफलप्रेप्सुः सर्वपापविशुद्धये ॥ १५ ॥&lt;br&gt;&#xA;चण्डालः श्वपचो वाऽपि तिर्यग्योनिगतस्तथा ॥&lt;br&gt;&#xA;तस्मिंस्तीर्थे मृतः सम्यगाच्युतं लोकमाप्नुयात् ॥ १६ ॥&lt;br&gt;&#xA;इति सङ्क्षेपतः प्रोक्तं चक्रतीर्थसमुद्भवम् ॥&lt;br&gt;&#xA;माहात्म्यं सर्वपापघ्नं सर्वकामफलप्रदम् ॥ १७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दैत्यसूदन माहात्म्यप्रसङ्गेन चक्रतीर्थोत्पत्तिवृत्तान्तमाहात्म्यवर्णनन्नाम द्व्यशीतितमोऽध्यायः ॥ ८२ ॥&lt;/p&gt;</description>
    </item>
    <item>
      <title>०८३ योगेश्वरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/083_yogeshvarImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/083_yogeshvarImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्य पूर्वेण संस्थिताम् ॥&lt;br&gt;&#xA;योगेश्वरीं महादेवीं योगसिद्धिफलप्रदाम् ॥ १ ॥&lt;br&gt;&#xA;तदुत्पत्तिं प्रवक्ष्यामि शृणु श्रद्धासमन्विता ॥&lt;br&gt;&#xA;पुरा दानवशार्दूलो महिषाख्यो महाबलः ॥ २ ॥&lt;br&gt;&#xA;बभूव प्रवरो देवि सर्वदेवभयङ्करः ॥&lt;br&gt;&#xA;कामरूपी स लोकांस्त्रीन्वशीकृत्वाऽभवत्सुखी ॥ ३ ॥&lt;br&gt;&#xA;कस्मिंश्चिदथ काले तु ब्रह्मणा लोककारिणा ॥&lt;br&gt;&#xA;सृष्टा मनोहरा कन्या रूपेणाप्रतिमा दिवि ॥ ४ ॥&lt;br&gt;&#xA;अतपत्सा तपो घोरं कन्या रूपवती सती ॥&lt;br&gt;&#xA;नारदेन ततो दृष्टा सा कदाचिद्वरानने ॥ ५ ॥&lt;br&gt;&#xA;ततः स सहसा देवि विस्मयं परमं गतः ॥&lt;br&gt;&#xA;अहो रूपमहो धैर्यमहो कान्तिरहो वयः ॥ ६ ॥&lt;br&gt;&#xA;इत्येवं चिन्तयंस्तत्र नारीं वचनमब्रवीत् ॥&lt;br&gt;&#xA;कुरुष्वात्मप्रदानं मे न मे दारपरिग्रहः ॥&lt;br&gt;&#xA;तवाहं दर्शनाद्देवि कामवाणेन पीडितः ॥७॥&lt;br&gt;&#xA;साऽब्रवीन्न हि मे कार्यं कामधर्मेण सत्तम॥&lt;br&gt;&#xA;कौमारं व्रतमासाद्य साधयिष्ये यथेप्सितम् ]। ८ ॥&lt;br&gt;&#xA;न च मन्युस्त्वया कार्यो ह्यस्मिन्नर्थे कथञ्चन ॥&lt;br&gt;&#xA;तस्यास्तद्वचनं श्रुत्वा स मुनिर्नारदः प्रिये ॥ ॥ ९ ॥&lt;br&gt;&#xA;समुद्रान्तेऽगमद्दिव्यां पुरीं महिषपालिताम् ॥&lt;br&gt;&#xA;अर्चितो हि मुनिस्तेन महिषेण महात्मना ॥ 7.1.83.१० ॥&lt;br&gt;&#xA;पृष्ट्वा ह्यनामयं देवि दत्त्वा चार्घ्यमनुत्तमम् ॥&lt;br&gt;&#xA;सोऽब्रवीत्प्राञ्जलिर्भूत्वा किमागमनकारणम् ॥&lt;br&gt;&#xA;ब्रूहि यत्ते व्यवसितं सर्वं कर्त्तास्मि नारद॥११॥&lt;br&gt;&#xA;अथोवाच मुनिस्तत्र महिषं दानवेश्वरम्॥&lt;br&gt;&#xA;कन्यारत्नं समुत्पन्नं जम्बूद्वीपे महासुर ॥१२ ॥&lt;br&gt;&#xA;स्वर्गे मर्त्ये च पाताले न दृष्टं न च मे श्रुतम् ॥&lt;br&gt;&#xA;तादृग्रूपमहं येन कामबाणवशीकृतः ॥ १३ ॥&lt;br&gt;&#xA;स श्रुत्वा वचनं तस्य कामस्योत्पादनं परम्॥&lt;br&gt;&#xA;जगाम यत्र सा साध्वी क्षेत्रे प्राभासिके स्थिता ॥ १४ ॥&lt;br&gt;&#xA;तामेव प्रार्थयामास बलेन महता वृतः ॥&lt;br&gt;&#xA;भार्या भव त्वं मे भीरु भुङ्क्ष्व भोगान्मनोरमान्॥&lt;br&gt;&#xA;एतत्तपो महाभागे विरुद्धं यौवनस्य ते ॥ १५ ॥&lt;br&gt;&#xA;तस्य तद्वचनं श्रुत्वा जहास वरवर्णिनी ॥&lt;br&gt;&#xA;तस्या हसन्त्या देवेशि शतशोऽथ सहस्रशः ॥ १६ ॥&lt;br&gt;&#xA;निश्वासात्सहसा नार्यः शस्त्रहस्ता भयानकाः ॥&lt;br&gt;&#xA;ताभिर्विध्वंसितं सैन्यं महिषस्य दुरात्मनः ॥१७॥&lt;br&gt;&#xA;तस्मिन्निपात्यमाने तु सैन्ये दानवसत्तमः ॥&lt;br&gt;&#xA;क्रोधं कृत्वा ततः शीघ्रं तामेवाभिमुखो ययौ ॥१८॥&lt;br&gt;&#xA;विधुन्वन्स हि ते तीक्ष्णशृङ्गेऽभीक्ष्णं भयानके ॥।&lt;br&gt;&#xA;तया सार्धं च सुमहत्कृत्वा युद्धं महासुरः ॥१९॥&lt;br&gt;&#xA;शृङ्गाभ्यां जगृहे देवीं सा तस्योपरि संस्थिता ॥&lt;br&gt;&#xA;पद्भ्यामाक्रम्य शूलेन निहतो दैत्यपुङ्गवः ॥7.1.83.२०॥&lt;br&gt;&#xA;छिन्ने शिरसि खङ्गेन तद्रूपो निःसृतः पुमान् ॥&lt;br&gt;&#xA;रौद्रोऽपि स गतः स्वर्गं दैत्यो देव्यस्त्रपातितः ॥२१॥&lt;br&gt;&#xA;ततो देवगणाः सर्वे महिषं वीक्ष्य निर्जितम् ॥।&lt;br&gt;&#xA;महेन्द्राद्याः स्तुतिं चक्रुर्देव्यास्तुष्टेन चेतसा॥२२॥&lt;br&gt;&#xA;॥ देवा ऊचुः॥&lt;br&gt;&#xA;नमो देवि महाभागे गम्भीरे भीमदर्शने॥&lt;br&gt;&#xA;नयस्थिते सुसिद्धान्ते त्रिनेत्रे विश्वतोमुखि ॥ २३ ॥&lt;br&gt;&#xA;विद्याविद्ये जये जाप्ये महिषासुरमर्दिनि ॥&lt;br&gt;&#xA;सर्वगे सर्वविद्येशे देवि विश्वस्वरूपिणि ॥२४॥&lt;br&gt;&#xA;वीतशोके ध्रुवे देवि पद्मपत्रायतेक्षणे ॥&lt;br&gt;&#xA;शुद्धसत्त्वे व्रतस्थे च चण्डरूपे विभावरि ॥२५॥&lt;br&gt;&#xA;ऋद्धिसिद्धिप्रदे देवि कालनृत्ये धृतिप्रिये ॥&lt;br&gt;&#xA;शाङ्करि ब्राह्मणि ब्राह्मि सर्वदेवनमस्कृते ॥२६॥&lt;br&gt;&#xA;घण्टाहस्ते शूल हस्ते महामहिषमर्दिनि ॥&lt;br&gt;&#xA;उग्ररूपे विरूपाक्षि महामायेऽमृते शिवे ॥ २७ ॥&lt;br&gt;&#xA;सर्वगे सर्वदे देवि सर्वसत्त्वमयोद्भवे ॥&lt;br&gt;&#xA;विद्यापुराणशल्यानां जननि भूतधारिणि ॥ २८ ॥&lt;br&gt;&#xA;सर्वदेवरहस्यानां सर्वसत्त्ववतां शुभे ॥&lt;br&gt;&#xA;त्वमेव शरणं देवि विद्याऽविद्ये श्रियेऽश्रिये ॥ २९ ॥&lt;br&gt;&#xA;एवं स्तुता सुरैर्देवि प्रणम्य ऋषिभिस्तथा ॥&lt;br&gt;&#xA;उवाच हसती वाक्यं वृणुध्वं वरमुत्तमम् ॥ 7.1.83.३० ॥&lt;br&gt;&#xA;॥ देवा ऊचुः ॥&lt;br&gt;&#xA;स्तवेनानेन ये देवि स्तुवन्त्यत्र नरोत्तमाः ॥&lt;br&gt;&#xA;ते सन्तु कामैः सम्पूर्णा वरवर्षा निरन्तरम् ॥ ३१ ॥&lt;br&gt;&#xA;अस्मिन्क्षेत्रे त्वया वासो नित्यं कार्यः शुचिस्मिते ॥ ३२ ॥&lt;br&gt;&#xA;एवमस्त्विति सा देवी देवानुक्त्वा वरानने ॥&lt;br&gt;&#xA;विसृज्य ऋषिसङ्घांश्च तत्रैव निरताऽभवत् ॥ ३३ ॥&lt;br&gt;&#xA;आश्वयुक्छुक्लपक्षस्य नवम्यां यो वरानने ॥&lt;br&gt;&#xA;उपवासपरो भूत्वा तां प्रपश्यति भक्तितः ॥&lt;br&gt;&#xA;तस्य पापं क्षयं याति तमः सूर्योदये यथा ॥ ३४ ॥&lt;br&gt;&#xA;य एतत्पठति स्तोत्रं प्रातरुत्थाय मानवः ॥&lt;br&gt;&#xA;न भीः सम्पद्यते तस्य यावज्जीवं नरस्य वै ॥ ३५ ॥&lt;br&gt;&#xA;आश्वयुक्छुक्लपक्षे या अष्टमी मूलसंयुता ॥&lt;br&gt;&#xA;सा महानामिका प्राणा येषां तस्यां गताः शुभे ॥ ३६ ॥&lt;br&gt;&#xA;तेषां स्वर्गे ध्रुवं वासो वीरास्तेऽप्सरसां प्रियाः ॥ ३७ ॥&lt;br&gt;&#xA;मन्वन्तरेषु सर्वेषु कल्पादिषु सुरेश्वरि ॥&lt;br&gt;&#xA;एष एव क्रमः प्रोक्तो विशेषं शृणु साम्प्रतम् ॥३८॥&lt;br&gt;&#xA;आश्वयुक्छुक्लपक्षे या पञ्चमी पापनाशिनी ॥&lt;br&gt;&#xA;तस्यां सम्पूजयेद्रात्रौ खड्गमन्त्रैर्विभूषितम् ॥ ३९ ॥&lt;br&gt;&#xA;मण्डपं कारयेत्तत्र नवसप्तकरं तथा ॥&lt;br&gt;&#xA;प्रागुदक्प्रवणे देशे पताकाभिरलङ्कृतम् ॥&lt;br&gt;&#xA;योगेश्वर्याः सन्निधाने विधिना कारयेद्द्विजः॥7.1.83.४०॥।&lt;br&gt;&#xA;आग्नेय्यां कारयेत्कुण्डं हस्तमात्रं सुशोभनम्॥&lt;br&gt;&#xA;मेखलात्रयसंयुक्तं योन्याऽश्वत्थदलाभया॥४१॥&lt;br&gt;&#xA;शास्त्रोक्तं मन्त्रसंयुक्तं होतव्यं पायसं ततः॥&lt;br&gt;&#xA;ततः खड्गं तु संस्नाप्य पञ्चामृतरसेन वै॥&lt;br&gt;&#xA;पूजयेद्विविधैः पुष्पैर्मन्त्रपूर्वं द्विजोत्तमैः॥४२॥&lt;br&gt;&#xA;अभीर्विशसनं खड्गः प्राणिभूतो दुरासदः ॥&lt;br&gt;&#xA;अगम्यो विजयश्चैव धर्माधारस्तथैव च ॥&lt;br&gt;&#xA;इत्यष्टौ तव नामानि स्वयमुक्तानि वेधसा ॥ ४३ ॥&lt;br&gt;&#xA;नक्षत्रं कृत्तिका तुभ्यं गुरुर्देवो महेश्वरः ॥&lt;br&gt;&#xA;हिरण्यं च शरीरं ते धाता देवो जनार्दनः ॥&lt;br&gt;&#xA;पिता पितामहो देव स्वेन पालय सर्वदा ॥ ४४ ॥&lt;br&gt;&#xA;॥ इति खड्गमन्त्रः ॥ ॥&lt;br&gt;&#xA;एवं सम्पूज्य विधिना तं खङ्गं ब्राह्मणोत्तमैः ॥&lt;br&gt;&#xA;भ्रामयेन्नगरे रात्रौ नान्दीघोषपुरःसरम् ॥ ४५ ॥&lt;br&gt;&#xA;सर्वसैन्येन संयुक्तस्तत्र ब्राह्मणपुङ्गवैः ॥&lt;br&gt;&#xA;एवं कृत्वा विधानं तु पुनर्योगेश्वरीं नयेत् ॥&lt;br&gt;&#xA;उच्चार्य मन्त्रमेवं वै खङ्गं तस्यै समर्पयेत् ॥ ४६ ॥&lt;br&gt;&#xA;अञ्जनेन समालेख्य चन्दनेन विलेपितम् ॥&lt;br&gt;&#xA;बिल्वपत्रकृतां मालां तस्यै देव्यै निवेदयेत् ॥ ४७ ॥&lt;br&gt;&#xA;दुर्गे दुर्गार्तिहे देवि सर्व दुर्गतिनाशिनि ॥&lt;br&gt;&#xA;त्राहि मां सर्वदुर्गेषु दुर्गेऽहं शरणं गतः ॥ ४८ ॥&lt;br&gt;&#xA;दत्त्वैवमर्घ्यं देवेशि तत्र खङ्गं च जागृयात् ॥&lt;br&gt;&#xA;नित्यं सम्पूज्य विधिना अष्टम्यां यावदेव हि ॥ ४९ ॥&lt;br&gt;&#xA;तद्रात्रौ जागरं कृत्वा प्रभाते ह्यरुणोदये ॥&lt;br&gt;&#xA;पातयेन्महिषान्मेषानग्रतो गतकन्धरान् ॥ 7.1.83.५० ॥&lt;br&gt;&#xA;शतमर्धशतं वापि तदर्धार्धं यथेच्छया ॥&lt;br&gt;&#xA;सुरासवभृतैः कुम्भैस्तर्पयेत्परमेश्वरीम् ॥ ५१ ॥&lt;br&gt;&#xA;कापालिकेभ्यस्तद्देयं दासीदासजने तथा ॥&lt;br&gt;&#xA;ततोऽपराह्नसमये नवम्यां स्यन्दने स्थिताम् ॥ ५२ ॥&lt;br&gt;&#xA;योगेशीं भ्रामयेद्राष्ट्रे स्वयं राजा स्वसैन्यवान् ॥&lt;br&gt;&#xA;नदद्भिः शङ्खपटहैः पठद्भिर्बटुचारणैः ॥ ५३ ॥&lt;br&gt;&#xA;भूतेभ्यश्च बलिं दद्यान्मन्त्रेणानेन भामिनि ॥&lt;br&gt;&#xA;सरक्तं सजलं सान्नं गन्धपुष्पाक्षतैर्युतम् ॥ ५४ ॥&lt;br&gt;&#xA;त्रीन्वाराँस्तु त्रिशूलेन दिग्विदिक्षु क्षिपेद्बलिम् ॥&lt;br&gt;&#xA;बलिं गृह्णन्त्विमे देवा आदित्या वसवस्तथा ॥ ५५ ॥&lt;br&gt;&#xA;मरुतोऽथाश्विनौ रुद्राः सुपर्णाः पन्नगा ग्रहाः ॥&lt;br&gt;&#xA;सौम्या भवन्तु तृप्ताश्च भूताः प्रेताः सुखावहाः ॥ ५६ ॥&lt;br&gt;&#xA;य एवं कुर्वते यात्रां ब्राह्मणाः क्षेत्रवासिनः ॥&lt;br&gt;&#xA;न तेषां शत्रवो नाग्निर्न चौरा न विनायकाः ॥&lt;br&gt;&#xA;विघ्नं कुर्वन्ति देवेशि योगेश्वर्याः प्रसादतः ॥ ५७ ॥&lt;br&gt;&#xA;सुखिनो भोगभोक्तारः सर्वातङ्कविवर्जिताः ॥&lt;br&gt;&#xA;भवन्ति पुरुषा भक्ता योगेश्वर्या निरन्तरम् ॥ ५८ ॥&lt;br&gt;&#xA;इत्येष ते समाख्यातो योगेश्वर्या महोत्सवः ॥&lt;br&gt;&#xA;पठतां शृण्वतां चैव सर्वाशुभविनाशनः ॥ ५९ ॥&lt;br&gt;&#xA;शूलाग्रभिन्नमहिषासुरपृष्ठपीठामुत्खातखड्ग रुचिराङ्गदबाहुदण्डाम् ॥&lt;br&gt;&#xA;अभ्यर्च्य पञ्चवदनानुगतं नवम्यां दुर्गां सुदुर्गगहनानि तरन्ति मर्त्याः ॥ 7.1.83.६० ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये योगेश्वरीमाहात्म्यवर्णनन्नाम त्र्यशीतितमोऽध्यायः ॥ ८३ ॥&lt;/p&gt;</description>
    </item>
    <item>
      <title>०८४ आदिनारायणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/084_AdinArAyaNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/084_AdinArAyaNamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि आदिनारायणं हरिम् ॥&lt;br&gt;&#xA;तस्याश्च पूर्वदिग्भागे सर्वपातकनाशनम् ॥ १ ॥&lt;br&gt;&#xA;पादुकासनसंयुक्तं सर्वदैत्यान्तकारिणम् ॥&lt;br&gt;&#xA;आदौ कृतयुगे देवि दैत्योऽभून्मेघवाहनः ॥ २ ॥&lt;br&gt;&#xA;महाबलो महाकायो योजनायुतविस्तरः ॥&lt;br&gt;&#xA;अजेयः सर्वदेवानां त्रैलोक्यक्षयकारकः ॥&lt;br&gt;&#xA;ब्रह्मणा तस्य तुष्टेन वरो दत्तो वरानने ॥ ३ ॥&lt;br&gt;&#xA;यदा पादुकया विष्णुस्त्वां हनिष्यति संयुगे ॥&lt;br&gt;&#xA;तदैव मृत्युर्भविता नान्यथा मरणं तव ॥ ४ ॥&lt;br&gt;&#xA;इति लब्धवरो दैत्यः सन्तापयति भूतलम् ॥&lt;br&gt;&#xA;युगानां कोटिमेकां तु सदेवासुरमानुषम् ॥ ५ ॥&lt;br&gt;&#xA;सन्तप्य बहुधा देवि दक्षिणो दधिमागतः ॥&lt;br&gt;&#xA;तत्र विध्वंसयामास ऋषीणामाश्रमाणि वै ॥ ६ ॥&lt;br&gt;&#xA;ततस्त ऋषयः सर्वे विध्वस्ताश्रममण्डलाः ॥&lt;br&gt;&#xA;शरणं चैव सम्प्राप्ता देवदेवं तु केशवम् ॥&lt;br&gt;&#xA;अजेयं तं तु सञ्ज्ञात्वा तुष्टुवुर्गरुडध्वजम् ॥ ७ ॥&lt;br&gt;&#xA;॥ ऋषय ऊचुः ॥&lt;br&gt;&#xA;नमः परमकल्याणकल्याणायात्मयोगिने ॥&lt;br&gt;&#xA;जनार्द्दनाय देवाय श्रीधराय च वेधसे ॥ ८ ॥&lt;br&gt;&#xA;नमः कमलकिञ्जल्कसुवर्णमुकुटाय च ॥&lt;br&gt;&#xA;केशवायातिसूक्ष्माय बृहन्मूर्ते नमोनमः ॥ ९ ॥&lt;br&gt;&#xA;महात्मने वरेण्याय नमः पङ्कजनाभये ॥&lt;br&gt;&#xA;नमोऽस्तु मायाहरये हरये हरिवेधसे ॥ 7.1.84.१० ॥&lt;br&gt;&#xA;हिरण्यगर्भगर्भाय जगतः कारणात्मने ॥&lt;br&gt;&#xA;अच्युताय नमो नित्यमनन्ताय नमोनमः ॥ ११ ॥&lt;br&gt;&#xA;नमो मायापटच्छन्न जगद्धात्रे महात्मने ॥&lt;br&gt;&#xA;संसारसागरोत्तार ज्ञानपोतप्रदायिने ॥&lt;br&gt;&#xA;अकुण्ठमतये धात्रे सर्गस्थित्यन्त कर्मणे ॥ १२ ॥&lt;br&gt;&#xA;यथा हि वासुदेवेति प्रोक्ते नश्यति पातकम् ॥&lt;br&gt;&#xA;तथा विलयमभ्येतु दैत्योऽयं मेघवाहनः ॥ १३ ॥&lt;br&gt;&#xA;यथा विष्णुः स्वभक्तेषु पापमाप्नोति संस्थितम्॥&lt;br&gt;&#xA;तथा विनाशमायातु दैत्योऽयं पापकर्मकृत् ॥ १४ ॥&lt;br&gt;&#xA;स्मृतमात्रो यथा विष्णुः सर्वं पापं व्यपोहति ॥&lt;br&gt;&#xA;तथा प्रणाशमभ्येतु दैत्योऽयं मेघवाहनः ॥ १५ ॥&lt;br&gt;&#xA;भवन्तु भद्राणि समस्तदोषाः प्रयान्तु नाशं जगतोऽखिलस्य ॥&lt;br&gt;&#xA;अभेद्यभक्त्या परमेश्वरेशे स्मृते जगद्धातरि वासुदेवे ॥ १६ ॥&lt;br&gt;&#xA;ये भूतले ये दिवि येऽन्तरिक्षे रसातले प्राणिगणाश्च केचित् ॥&lt;br&gt;&#xA;भवन्तु ते सिद्धियुता नरोत्तमाः स्मृते जगद्धातरि वासुदेवे ॥ १७ ॥&lt;br&gt;&#xA;ये प्राणिनः कुत्रचिदत्र सन्ति ब्रह्माण्डमध्ये परतश्च केचित् ॥&lt;br&gt;&#xA;तेषां तु सिद्धिः परमास्त्वनिन्द्या स्तुते जगद्धातरि वासुदेवे ॥ १८ ॥&lt;br&gt;&#xA;॥ ईश्वर उवाच ॥ ]।&lt;br&gt;&#xA;इति स्तुतस्तदा देवि आदिनारायणो हरिः ॥&lt;br&gt;&#xA;ज्ञात्वा स भावि कार्यं तत्समारुह्य च पादुकाम् ॥ १९ ॥&lt;br&gt;&#xA;बभूव तेषां प्रत्यक्ष ऋषीणां पापनाशनः ॥&lt;br&gt;&#xA;उवाच प्रणतान्सर्वान्किं वा कार्यं हृदि स्थितम् ॥ 7.1.84.२० ॥&lt;br&gt;&#xA;कथ्यतां तत्करिष्यामि युष्मत्स्तोत्रेण तर्पितः ॥ २१ ॥&lt;br&gt;&#xA;इत्युक्ता ऋषयः सर्वे कृताञ्जलिपुटाः स्थिताः ॥&lt;br&gt;&#xA;आदिदेवं हरिं प्रोचुः सर्वे नतशिरोधराः ॥ २२ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;जानासि सर्वं त्वं देव न चास्त्यविदितं तव ॥&lt;br&gt;&#xA;इमं दैत्यं महादेव संहरस्व महाबलम्॥&lt;br&gt;&#xA;यथेदं सकलं विश्वं निरातङ्कं भवेत्प्रभो ॥ २३ ॥&lt;br&gt;&#xA;इत्युक्तस्तैस्तदा विष्णुर्दैत्यमाहूय संयुगे ॥&lt;br&gt;&#xA;ताडयामास तं दैत्यं हृदि पादुकया शुभे॥२४॥&lt;br&gt;&#xA;स हतः पतितो दैत्यो विगतासुर्महोदधौ॥&lt;br&gt;&#xA;हत्वा दैत्यवरं देवस्तत्र स्थाने स्थितोऽभवत्॥&lt;br&gt;&#xA;पादुकासनसंस्थस्तु तत्राद्यापि वरानने ॥ २५ ॥&lt;br&gt;&#xA;यस्तं पूजयते भक्त्या एकादश्यां नरोत्तमः ॥&lt;br&gt;&#xA;सोश्ववमेधफलं प्राप्य मोदते दिवि देववत् ॥ २६ ॥&lt;br&gt;&#xA;गोलक्षं ब्राह्मणे दत्त्वा यत्फलं प्राप्नुयान्नरः ॥&lt;br&gt;&#xA;तदादिदेवे गोविन्दे दृष्टे भक्त्या फलं लभेत् ॥ २७ ॥&lt;br&gt;&#xA;कलौ कृतयुगं तेषां क्लेशस्तेषां सुखाधिकः ॥&lt;br&gt;&#xA;आदिनारायणो देवो येषां हृदयसंस्थितः ॥ २८॥&lt;br&gt;&#xA;एकादश्यां रविदिने स्नात्वा सन्निहिता जले ॥&lt;br&gt;&#xA;आदिनारायणं पूज्य मुच्यते भवबन्धनात् ॥२९॥&lt;br&gt;&#xA;इति ते कथितं देवि माहात्म्यं विष्णुदैवतम् ॥&lt;br&gt;&#xA;श्रुतं पापहरं नृणां दारिद्यौघविनाशनम् ॥ 7.1.84.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य आदिनारायणमाहात्म्यवर्णनन्नाम चतुरशीतितमोध्यायः ॥ ८४ ॥&lt;/p&gt;</description>
    </item>
    <item>
      <title>०८५ सन्निहित्यामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/085_sannihityAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/085_sannihityAmAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;तत्र सन्निहिता प्रोक्ता या त्वया वृषभध्वज ॥&lt;br&gt;&#xA;कथं देव समायाता कुरुक्षेत्रान्महानदी ॥&lt;br&gt;&#xA;किं प्रभावा तु सा प्रोक्ता फलं स्नानादिकेन किम् ॥ ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि यत्र सन्निहिता शुभा ॥&lt;br&gt;&#xA;पापघ्नी सर्वजन्तूनां दर्शनात्स्पर्शनादपि ॥ २ ॥&lt;br&gt;&#xA;आदिनारायणाद्देवि पश्चिमे धनुषां त्रये ॥&lt;br&gt;&#xA;संस्थिता सा महादेवी सरिद्रूपा महानदी ॥ ३ ॥&lt;br&gt;&#xA;कथयामि समासेन तदुत्पत्तिं शृणु प्रिये ॥&lt;br&gt;&#xA;जरासन्धभयाद्देवि विष्णुः परिजनैः सह ॥ ४ ॥&lt;br&gt;&#xA;गृहीत्वा यादवान्सर्वान्बालवृद्धवणिग्जनान् ॥&lt;br&gt;&#xA;स शून्यां मथुरां कृत्वा प्रभासं समुपागतः ॥ ५ ॥&lt;br&gt;&#xA;समुद्रं प्रार्थयामास स्थानं संवासहेतवे ॥&lt;br&gt;&#xA;एतस्मिन्नेव काले तु देवदेवो दिवाकरः ॥ ६ ॥&lt;br&gt;&#xA;सङ्ग्रस्तो राहुणा देवि पर्वकाले ह्युपस्थिते ॥&lt;br&gt;&#xA;तं दृष्ट्वा यादवाः सर्वे विषादं परमं गताः ॥ ७ ॥&lt;br&gt;&#xA;अप्राप्ताः सन्निहित्यायां तानुवाच जनार्द्दनः ॥&lt;br&gt;&#xA;मा विषादं यदुश्रेष्ठा व्रजध्वं मयि संस्थिते ॥ ८ ॥&lt;br&gt;&#xA;दृश्यतां मत्प्रभावोऽद्य धर्मा र्थमिह भूतले ॥&lt;br&gt;&#xA;आनयिष्याम्यहं सम्यक्पुण्यं सान्निहितं सरः ॥ ९ ॥&lt;br&gt;&#xA;एवमुक्त्वा स भगवान्समाधिस्थो बभूव ह ॥&lt;br&gt;&#xA;एवं सन्ध्यायतस्तस्य विष्णोरमिततेजसः ॥ 7.1.85.१० ॥&lt;br&gt;&#xA;प्रादुर्भूता ततस्तस्य वारिधाराऽग्रतः शुभा ॥&lt;br&gt;&#xA;बिभेद्य धरणीपृष्ठं स्नानार्थं चासुरद्विषः ॥ ११ ॥&lt;br&gt;&#xA;तत स्ते यादवाः सर्वे रामसाम्बपुरोगमाः ॥&lt;br&gt;&#xA;चक्रुः स्नानं महादेवि राहुग्रस्ते दिवाकरे ॥ १२ ॥&lt;br&gt;&#xA;प्राप्तपुण्या बभूवुस्ते सन्निहित्यासमुद्भवम् ॥&lt;br&gt;&#xA;कुरुक्षेत्रस्य यात्रायाः प्राप्य सम्यक्फलं हि ते ॥ १३ ॥&lt;br&gt;&#xA;एवं तत्समनुप्राप्तं पुण्यं सान्निहितं सरः ॥&lt;br&gt;&#xA;तत्र स्नात्वा महादेवि राहुग्रस्ते दिवाकरे ॥&lt;br&gt;&#xA;अग्निष्टोमस्य यज्ञस्य फलं प्राप्नोत्यशेषतः ॥ १४ ॥&lt;br&gt;&#xA;यस्तत्र भोजयेद्विप्रं षड्रसं विधिपूर्वकम् ॥&lt;br&gt;&#xA;एकेन भोजितेनैव कोटिर्भवति भोजिता ॥ १५ ॥&lt;br&gt;&#xA;यस्तत्र कारयेद्धोमं सन्निहित्यासमीपतः ॥&lt;br&gt;&#xA;एकैकाहुतिदानेन कोटिहोमफलं लभेत् ॥ १६ ॥&lt;br&gt;&#xA;मन्त्रजाप्यं तु कुरुते तत्र स्थाने स्थितो यदि ॥&lt;br&gt;&#xA;एकैकमन्त्रजाप्येन कोटिजाप्यफलं लभेत् ॥ १७ ॥&lt;br&gt;&#xA;सुवर्णदानं दातव्यं तत्र यात्राफलेप्सुभिः ॥&lt;br&gt;&#xA;स्नात्वा सम्पूजनीयश्च आदिदेवो जनार्द्दनः ॥ १८ ॥&lt;br&gt;&#xA;इति वै कथितं सम्यक्फलं सान्निहितं तव ॥&lt;br&gt;&#xA;श्रुतं पापहरं नृणां सम्यक्छ्रद्धावतां प्रिये ॥ १९ ॥।&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सन्निहित्यामाहात्म्यवर्णनन्नाम पञ्चाशीतितमोऽध्यायः ॥ ८५ ॥&lt;/p&gt;</description>
    </item>
    <item>
      <title>०८६ पाण्डवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/086_pANDaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/086_pANDaveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यास्तु दक्षिणे भागे स्थितं लिङ्गं महाप्रभम् ॥&lt;br&gt;&#xA;पाण्डवेश्वरनामाढ्यं पञ्चभिः स्थापितं क्रमात् ॥ १ ॥&lt;br&gt;&#xA;गुप्तचर्यां यदा याताः पाण्डवा वनवासिनः ॥&lt;br&gt;&#xA;तीर्थयात्राप्रसङ्गेन प्रभासं क्षेत्रमागताः ॥ २ ॥&lt;br&gt;&#xA;तस्मिन्काले महादेवि सं प्राप्ते सोमपर्वणि ॥&lt;br&gt;&#xA;स्थापयामासुस्ते सर्वे लिङ्गं सन्निहिता तटे ॥ ३ ॥&lt;br&gt;&#xA;मार्कण्डप्रमुखान्कृत्वा ऋत्विजो ब्राह्मणोत्तमान् ॥&lt;br&gt;&#xA;वेदोक्तैः कारयामासुरभिषेकं वृषान्ददुः ॥ ४ ॥&lt;br&gt;&#xA;ततः प्रसन्ना ऋषयो मार्कण्डप्रमुखाः प्रिये ॥&lt;br&gt;&#xA;प्रतिष्ठितस्य लिङ्गस्य पाण्डवैर्वरवर्णिनि ॥ ५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;ये चैतत्पूजयिष्यन्ति लिङ्गं पाण्डवपूजितम् ॥&lt;br&gt;&#xA;ते वै पूज्या भविष्यन्ति देवदानवरक्षसाम् ॥ ६ ॥&lt;br&gt;&#xA;अश्वमेधफलं तेषां सम्यक्छ्रद्धार्चनेन वै ॥&lt;br&gt;&#xA;भविष्यति न सन्देहो ह्यस्मद्वाक्यप्रभावतः ॥ ७ ॥&lt;br&gt;&#xA;स्नात्वा सन्निहिताकुण्डे योऽर्चयेत्पाण्डवेश्वरम् ॥&lt;br&gt;&#xA;माघे मासि समग्रे तु स साक्षात्पुरुषोत्तमः ॥ ८ ॥&lt;br&gt;&#xA;दर्शनेनापि तस्यापि पापं याति सहस्रधा ॥&lt;br&gt;&#xA;विष्णुरूपो हि स प्रोक्तो नात्र कार्या विचारणा ॥ ९॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सन्निहित्यामाहात्म्ये पाण्डवेश्वरमाहात्म्यवर्णनन्नाम षडशीतितमोऽध्यायः ॥ ८६ ॥&lt;/p&gt;</description>
    </item>
    <item>
      <title>०८७ भूतेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/087_bhUteshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/087_bhUteshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एवं कृत्वा नरो यात्रां सम्यक्छ्रद्धासमन्वितः ॥&lt;br&gt;&#xA;ततो गच्छेन्महादेवि रुद्रानेकादश क्रमात् ॥ १ ॥&lt;br&gt;&#xA;प्रभासक्षेत्रमध्यस्थान्महापातकनाशनान् ॥&lt;br&gt;&#xA;यदेकादशधा पापमर्जितं मनुजैः पृथक् ॥ २ ॥&lt;br&gt;&#xA;तदेकादशरुद्राणां पूजनात्क्षयमेष्यति ॥&lt;br&gt;&#xA;सङ्क्रान्तावयने वापि चन्द्रसूर्यग्रहेऽथवा ॥ ३ ॥&lt;br&gt;&#xA;अन्यासु पुण्यतिथिषु सम्यग्भावेन भावितः ॥&lt;br&gt;&#xA;पूजयेदानुपूर्व्येण रुद्रैकादशकं क्रमात् ॥ ४ ॥&lt;br&gt;&#xA;तेषां नामानि वक्ष्यामि यान्यतीतानि मे पुरा ॥&lt;br&gt;&#xA;आद्ये कृतयुगे तानि शृणु देवि यथार्थतः ॥ ५ ॥&lt;br&gt;&#xA;अजैकपादहिर्बुध्न्यो विरूपाक्षोऽथ रैवतः ॥&lt;br&gt;&#xA;हरश्च बहुरूपश्च त्र्यम्बकश्च सुरेश्वरः ॥&lt;br&gt;&#xA;वृषाकपिश्च शम्भुश्च कपर्दी चापराजितः ॥ ६ ॥&lt;br&gt;&#xA;आदौ कृतयुगे देवि त्रेतायां द्वापरेऽपि च ॥&lt;br&gt;&#xA;कलौ युगे तु सम्प्राप्ते जातं नामान्तरं पुनः ॥ ७ ॥&lt;br&gt;&#xA;एकादशधा रुद्राणां तानि ते वच्मि साम्प्रतम्॥&lt;br&gt;&#xA;भूतेशो नीलरुद्रश्च कपाली वृषवाहनः ॥८॥&lt;br&gt;&#xA;त्र्यम्बको घोरनामा च महाकालोऽथ भैरवः ॥&lt;br&gt;&#xA;मृत्युञ्जयोऽथ कामेशो योगेश इति कीर्तितः ॥&lt;br&gt;&#xA;एकादशैते रुद्रास्ते कथिताः क्रमशः प्रिये ॥ ९ ]।&lt;br&gt;&#xA;अनादिनिधना देवि भेदभिन्नास्तु ते पृथक् ॥&lt;br&gt;&#xA;एकादशस्वरूपेण पृथङ्नामप्रभेदतः ॥ 7.1.87.१० ॥&lt;br&gt;&#xA;॥ देव्युवाच ॥ ॥&lt;br&gt;&#xA;भगवन्विस्तराद्ब्रूहि लिङ्गैकादशकक्रमम् ॥&lt;br&gt;&#xA;स्थानसीमाप्रभेदेन माहात्म्योत्पत्तिकारणैः ॥११ ॥&lt;br&gt;&#xA;कथं पूज्यानि तानीश के मन्त्राः को विधिः स्मृतः ॥&lt;br&gt;&#xA;कस्मिन्पर्वणि काले वा सर्वं विस्तरतो वद ॥ १२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि रहस्यं पापनाशनम् ॥&lt;br&gt;&#xA;सोमनाथादितः कृत्वा सिद्धिनाथादिकारणम्॥ १३ ॥&lt;br&gt;&#xA;यच्छ्रुत्वा मुच्यते जन्तुः पातकैः पूर्वसञ्चितैः ॥&lt;br&gt;&#xA;ये चैकादश रुद्रा वै तव प्रोक्ता मया प्रिये ॥ १४ ॥&lt;br&gt;&#xA;दश ते वायवः प्रोक्ता आत्मा चैकादशः स्मृतः ॥&lt;br&gt;&#xA;तेषां नामानि वक्ष्यामि वायूनां शृणु मे क्रमात्॥ १५ ॥&lt;br&gt;&#xA;प्राणोऽपानः समानश्च ह्युदानो व्यान एव च ॥&lt;br&gt;&#xA;नागश्च कूर्मः कृकलो देवदत्तो धनञ्जयः॥ १६ ॥&lt;br&gt;&#xA;आत्मा चेति क्रमाज्ज्ञेया रुद्राधिपतयः क्रमात् ॥&lt;br&gt;&#xA;तेषां यात्रां क्रमाद्वक्ष्ये सर्वप्राणिहिताय वै ॥ १७ ॥&lt;br&gt;&#xA;रुद्राणामादिदेवोऽसौ पूर्वं सोमेश्वरः प्रिये ॥&lt;br&gt;&#xA;भूतेश्वरेति नाम्ना वै पूजयेत्तं विधानतः ॥ १८ ॥&lt;br&gt;&#xA;राजोपचारयोगेन श्रद्धापूतेन चेतसा ॥&lt;br&gt;&#xA;पञ्चामृतेन संस्नाप्य सद्योजातेन पूजयेत् ॥ १९ ॥&lt;br&gt;&#xA;पुष्पैर्मनोहरैर्भक्त्या ध्यात्वा देवं सदाशिवम् ॥&lt;br&gt;&#xA;त्रिभिः प्रदक्षिणीकृत्य साष्टाङ्गं प्रणिपत्य च ॥ 7.1.87.२० ॥&lt;br&gt;&#xA;रुद्रैकादशयात्रार्थी निर्विघ्नार्थं व्रजेत्ततः ॥&lt;br&gt;&#xA;भूतेश्वरेति यन्नाम प्रोक्तं तत्ते ब्रवीम्यहम्॥ २१ ॥&lt;br&gt;&#xA;महदादि विशेषान्तं भूतजालं यदीरितम् ॥&lt;br&gt;&#xA;पञ्चविंशति सङ्ख्याकं तेषामीशो यतः स्मृतः ॥ २२ ॥&lt;br&gt;&#xA;तेन भूतेश्वरेत्युक्तं नाम तस्य पुरा किल ॥&lt;br&gt;&#xA;पञ्चविंशतितत्त्वानि ज्ञात्वा मुक्तिमवाप्नुयात् ॥ २३ ॥&lt;br&gt;&#xA;भूतेशरुद्रं सम्पूज्य गच्छेद्वै मुक्तिमव्ययाम् ॥&lt;br&gt;&#xA;इति सङ्क्षेपतः प्रोक्तमादि रुद्रस्य कीर्तनम्॥&lt;br&gt;&#xA;कीर्तनीयं द्विजातीनां कीर्तितं पुण्यवर्द्धनम्॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य एकादशरुद्रमाहात्म्ये भूतेश्वरमाहात्म्यवर्णनन्नाम सप्ताशीतितमोऽध्यायः ॥ ८७ ॥&lt;/p&gt;</description>
    </item>
    <item>
      <title>०८८</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/088/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि नीलरुद्रं द्वितीयकम्॥&lt;br&gt;&#xA;भूतेशादुत्तरे भागे धनुषां षोडशे स्थितम् ॥ १ ॥&lt;br&gt;&#xA;महालिङ्गं महादेवि गणगन्धर्वपूजितम्॥&lt;br&gt;&#xA;संस्नाप्य तं विधानेन ईशमन्त्रेण पूजयेत्॥ २ ॥&lt;br&gt;&#xA;कुमुदोत्पलसम्भारैः सम्यक्सम्भावितात्मवान् ॥&lt;br&gt;&#xA;कृत्वा प्रदक्षिणां तस्य नमस्कारेण पूजयेत् ॥ ३ ॥&lt;br&gt;&#xA;एवं कृत्वा नरो देवि राजसूयफलं लभेत् ॥&lt;br&gt;&#xA;वृषस्तत्रैव दातव्यः सम्यग्यात्राफलेप्सुभिः ॥ ४ ॥&lt;br&gt;&#xA;नीलाञ्जननिभो दैत्यो निहतश्चान्तकः पुरा ॥&lt;br&gt;&#xA;तस्य रोदयिता स्त्रीणां नीलरुद्रस्ततः स्मृतः॥५॥&lt;br&gt;&#xA;तस्य सङ्क्षेपतः प्रोक्तं माहात्म्यं पापनाशनम् ॥&lt;br&gt;&#xA;सम्यक्छ्रद्धान्वितैः प्राप्यं श्राव्यं तद्दर्शनोत्सुकैः ॥ ६ ॥&lt;br&gt;&#xA;इतिश्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादशरुद्रमाहात्म्ये नील रुद्रमाहात्म्यवर्णनन्नामाष्टाशीतितमोऽध्यायः ॥ ८८ ॥&lt;/p&gt;</description>
    </item>
    <item>
      <title>०८९ लीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/089_lIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/089_lIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेद्वरारोहे कपालीश्वरमुत्तमम् ॥&lt;br&gt;&#xA;रुद्रं तृतीयं पापघ्नं नीलरुद्रस्यपूर्वतः ॥ १ ॥&lt;br&gt;&#xA;बुधेश्वरात्पश्चिमतो धनुषां सप्तके स्थितम् ॥&lt;br&gt;&#xA;छिन्नं मया पुरा देवि ब्रह्मणः पञ्चमं शिरः ॥ २ ॥&lt;br&gt;&#xA;तत्कपालं करे लग्नं प्रभासक्षेत्रमागतः ॥&lt;br&gt;&#xA;ततो वर्षसहस्रं तु संस्थितः क्षेत्रमध्यतः ॥ ३ ॥&lt;br&gt;&#xA;कपालधारी दिग्वासाः कपाली तेन च स्मृतः ॥&lt;br&gt;&#xA;तन्मया पूजितं लिङ्गं वर्षाणामयुतं प्रिये ॥ ४ ॥&lt;br&gt;&#xA;कपालिरूपमास्थाय कपालीशस्ततः स्मृतः ॥&lt;br&gt;&#xA;सर्वपापहरो नृणां दर्शनात्स्पर्शनादपि ॥ ५ ॥&lt;br&gt;&#xA;मया तत्र नियुक्ता वै रक्षार्थं शूलपाणयः ॥&lt;br&gt;&#xA;गणाः सहस्रशो देवि पापिनां दुष्टचेतसाम् ॥ ६ ॥&lt;br&gt;&#xA;तस्मात्सर्वप्रयत्नेन सम्यक्छ्रद्धासमन्वितः ॥&lt;br&gt;&#xA;पूजयेत्तं महादेवं कपालिनमनामयम् ॥ ७ ॥&lt;br&gt;&#xA;हिरण्यं तत्र दातव्यं ब्राह्मणे वेदपारगे ॥&lt;br&gt;&#xA;पूजयित्वा विधानेन सम्यक्तत्पुरुषाणुना ॥ ८ ॥&lt;br&gt;&#xA;जन्मप्रभृति यत्पापं प्राणिभिः समुपार्जितम् ॥&lt;br&gt;&#xA;षडशीतिमुखे दृष्ट्वा तल्लिङ्गं तु व्यपोहति ॥ ९ ॥&lt;br&gt;&#xA;इति सङ्क्षेपतः प्रोक्तं माहात्म्यं पापनाशनम् ॥&lt;br&gt;&#xA;कपालिरुद्रदेवस्य तृतीयस्य वरानने ॥ 7.1.89.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादशरुद्रमाहात्म्ये कपा लीश्वरमाहात्म्यवर्णनन्नामैकोननवतितमोऽध्यायः ॥ ८९ ॥&lt;/p&gt;</description>
    </item>
    <item>
      <title>०९० वृषवाहनेश्वरमाहाम्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/090_vRShavAhaneshvaramAhAmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/090_vRShavAhaneshvaramAhAmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि चतुर्थं रुद्रमुत्तमम् ॥&lt;br&gt;&#xA;वृषभेश्वरनामानं कल्पलिङ्गं सुरप्रियम् ॥ १ ॥&lt;br&gt;&#xA;बालरूपी महादेवि यत्र ब्रह्मा स्वयं स्थितः ॥&lt;br&gt;&#xA;तस्यैव चोत्तरे भागे धनुषां त्रितये स्थितम् ॥ २ ॥&lt;br&gt;&#xA;आद्यं महाप्रभावं हि नापुण्यो वेद मानवः ॥&lt;br&gt;&#xA;तस्यैव कल्पनामानि साम्प्रतं प्रब्रवीमि ते ॥ ३॥&lt;br&gt;&#xA;पूर्वकल्पे महादेवि ब्रह्मेश्वर इति स्मृतः ॥&lt;br&gt;&#xA;ब्रह्मणाराधितः पूर्वं वर्षाणामयुतं प्रिये ॥ ४ ॥&lt;br&gt;&#xA;सृष्टिकामेन देवेन ततस्तुष्टो महेश्वरः ॥&lt;br&gt;&#xA;चतुर्विधां भूतसृष्टिं ततश्चक्रे पितामहः ॥ ५ ॥&lt;br&gt;&#xA;ब्रह्मणस्त्वीशभावेन गतस्तुष्टिं यतो हरः ॥&lt;br&gt;&#xA;तेन ब्रह्मेश्वरं नाम तस्मिल्ँलिङ्गे पुराऽभवत् ॥ ६ ॥&lt;br&gt;&#xA;ततो द्वितीयकल्पे तु सम्प्राप्ते वरवर्णिनि ॥&lt;br&gt;&#xA;रैवतेश्वरनामेति प्रख्यातं धरणीतले ॥७॥&lt;br&gt;&#xA;रैवतो नाम राजाऽभूद्ब्रह्माण्डे सचराचरे ॥&lt;br&gt;&#xA;जगद्योनिर्जिगायेदं तल्लिङ्गस्य प्रभावतः ॥ ८ ॥&lt;br&gt;&#xA;रैवतेश्वरनामाभूत्तेन लिङ्गं महाप्रभम् ॥&lt;br&gt;&#xA;पुनस्तृतीयकल्पे तु सम्प्राप्ते वरवर्णिनि॥९ ॥&lt;br&gt;&#xA;वृषभेश्वरनामाभूत्तस्य लिङ्गस्य भामिनि ॥&lt;br&gt;&#xA;ममैव वाहनं योऽसौ धर्मोयं वृषरूपधृक् ॥ 7.1.90.१० ॥&lt;br&gt;&#xA;तेन तत्पूजितं लिङ्गं दिव्याब्दानां सहस्रकम्॥&lt;br&gt;&#xA;ततस्तुष्टेन देवेशि नीतः सायुज्यतां वृषः ॥ ११ ॥&lt;br&gt;&#xA;तेन तल्लिङ्गमभवद्वृषभेशेति भूतले ॥&lt;br&gt;&#xA;ततश्चतुर्थे सम्प्राप्ते वाराहेकल्प सञ्ज्ञिते ॥ १२ ॥&lt;br&gt;&#xA;अष्टाविंशतिमे तत्र त्रेतायुगमुखे तदा ॥&lt;br&gt;&#xA;इक्ष्वाकुर्नाम राजाऽभूत्सूर्यवंशविभूषणः ॥ १३ ॥&lt;br&gt;&#xA;स लिङ्गं पूजयामास त्रिकालं भक्तिभावितः ॥&lt;br&gt;&#xA;एकाहारो जिताहारो भूभिशायी जितेन्द्रियः ॥ १४ ॥&lt;br&gt;&#xA;एवं काले बहुविधे ततस्तुष्टो महेश्वरः ॥&lt;br&gt;&#xA;ददौ राज्यं महोदग्रं सन्ततिं पुत्र पौत्रिकीम्॥ १५ ॥&lt;br&gt;&#xA;इक्ष्वाक्वीश्वरनामाभूत्तेनेदं लिङ्गमुत्तमम् ॥&lt;br&gt;&#xA;यस्तं पूजयते भक्त्या देवं वृषभवाहनम् ॥ .१६ ॥&lt;br&gt;&#xA;सप्तजन्मकृतैः पापैर्मुच्यते नात्र संशयः ॥&lt;br&gt;&#xA;त्रिंशद्धनुष्प्रमाणेन तस्य क्षेत्रचतुर्द्दिशम्॥ १७॥&lt;br&gt;&#xA;स्नानं जाप्यं बलिं होमं पूजां स्तोत्रमुदीरणम् ॥&lt;br&gt;&#xA;तस्मिंस्तीर्थे तु यः कुर्यात्तत्सर्वं चाक्षयं भवेत् ॥ १८ ॥&lt;br&gt;&#xA;चतुष्कोणान्तरा क्षेत्रमेवं मात्राप्रमाणतः ॥&lt;br&gt;&#xA;एकरात्रोषितो भूत्वा तस्य लिङ्गस्य सन्निधौ ॥ १९ ॥&lt;br&gt;&#xA;ब्रह्मचर्येण जागर्त्ति स पापैः सम्प्रमुच्यते ॥&lt;br&gt;&#xA;होमजाप्यसमाधिस्थो नृत्यगीतादिवादनैः ॥ 7.1.90.२० ॥&lt;br&gt;&#xA;गोघ्नो वा ब्रह्महा पापी मुच्यते दुष्कृतैर्नरः ॥&lt;br&gt;&#xA;यः सम्प्रीणयते विप्रांस्तत्र भोज्यैः पृथग्विधैः ॥ २१ ॥&lt;br&gt;&#xA;एकस्मिन्भोजिते विप्रे कोटिर्भवति भोजिता ॥&lt;br&gt;&#xA;भैरवं चैव केदारं पुष्करं द्रुतिजङ्गमम् ॥ २२ ॥&lt;br&gt;&#xA;वाराणसी कुरुक्षेत्रं महा कालं च नैमिषम् ॥&lt;br&gt;&#xA;एतत्तीर्थाष्टकं देवि तस्मिल्ँलिङ्गे व्यवस्थितम् ॥ २३ ॥&lt;br&gt;&#xA;माघे कृष्णचतुर्द्दश्यां तत्र यो जागृयान्निशि ॥&lt;br&gt;&#xA;सम्पूज्य विधिना देवं स तीर्थाष्टफलं लभेत् ॥ २४ ॥&lt;br&gt;&#xA;ददाति तत्र यः पिण्डं नष्टेन्दौ शिवसन्निधौ ॥&lt;br&gt;&#xA;तृप्यन्ति पितरस्तस्य यावद्ब्रह्मदिनान्तकम् ॥ २५ ॥&lt;br&gt;&#xA;दधिक्षीर घृतेनैव पञ्चगव्यकुशोदकैः ॥&lt;br&gt;&#xA;कुङ्कुमागरुकर्पूरैस्तल्लिगं पूजयेन्निशि ॥ २६ ॥&lt;br&gt;&#xA;सम्मन्त्र्याघोरमन्त्रेण ध्यात्वा देवं सदाशिवम् ॥&lt;br&gt;&#xA;एवं कृत्वा महादेवि मुच्यते पञ्चपातकैः ॥ २७ ॥&lt;br&gt;&#xA;अष्टम्यां च चतुर्द्दश्यां दध्ना संस्नापयेद्यदि ॥&lt;br&gt;&#xA;स ब्राह्मणश्चतुर्वेदो जायते नात्र संशयः ॥ २८ ॥&lt;br&gt;&#xA;क्षीरेण स्नापयेद्देवि यदि तं वृषभेश्वरम् ॥&lt;br&gt;&#xA;सप्तधेनुसहस्राणां स फलं विन्दते महत् ॥ २९ ॥&lt;br&gt;&#xA;जन्मान्तरेण यत्पापं साम्प्रतं यत्कृतं प्रिये ॥&lt;br&gt;&#xA;तत्सर्वं नाशमायाति घृतस्नानेन भामिनि ॥ 7.1.90.३० ॥&lt;br&gt;&#xA;पञ्चगव्येन यो देवि स्नापयेद्वृषभेश्वरम् ॥&lt;br&gt;&#xA;स दहेत्सर्वपापानि सर्वयज्ञफलं लभेत् ॥ ३१ ॥&lt;br&gt;&#xA;तद्दृष्ट्वा ब्रह्महा गोघ्नः स्तेयी च गुरुतल्पगः ॥&lt;br&gt;&#xA;शरणागतघाती च मित्रविश्रम्भघातकः ॥ ३२ ॥&lt;br&gt;&#xA;दुष्टपापसमाचारो मातृहा पितृहा तथा ॥&lt;br&gt;&#xA;मुच्यते सर्वपापैस्तु तल्लिङ्गाराधनोद्यतः ॥ ३३ ॥&lt;br&gt;&#xA;कार्तिकं सकलं यस्तु पूजयेद्ब्रह्मणा सह ॥&lt;br&gt;&#xA;ब्रह्मेश्वरं महालिङ्गं स मुक्तः पातकैर्भवेत् ॥ ३४ ॥&lt;br&gt;&#xA;तेन दत्तं भवेत्सर्वं गुरवस्तेन तोषिताः ॥&lt;br&gt;&#xA;श्राद्धं कृतं गयातीर्थे तेन तप्तं महत्तपः ॥&lt;br&gt;&#xA;येन देवाधिदेवोऽसौपूजितो वृषभेश्वरः ॥ ३५ ॥&lt;br&gt;&#xA;इति ते कथितं देवि माहात्म्यं देवपूजितम् ॥&lt;br&gt;&#xA;वृषभेश्वरदेवस्य कल्पलिङ्गस्य भामिनि ॥ ३६ ॥&lt;br&gt;&#xA;यः शृणोति महादेवि माहात्म्यं दैवदेवतम् ॥&lt;br&gt;&#xA;मूर्खो वा पण्डितो वाऽपि स याति परमां गतिम् ॥ ३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादशरुद्रमाहात्म्ये वृषवाहनेश्वरमाहाम्यवर्णनन्नाम नवतितमोऽध्यायः ॥ ९० ॥&lt;/p&gt;</description>
    </item>
    <item>
      <title>०९१ त्र्यम्बकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/091_tryambakeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/091_tryambakeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि त्र्यम्बकेश्वरमव्ययम् ॥&lt;br&gt;&#xA;तत्पञ्चमं समाख्यातं रुद्राणामादिदैवतम् ॥ १ ॥&lt;br&gt;&#xA;शिखण्डीश्वरमाख्यातं पूर्वं त्रेतायुगे प्रिये ॥&lt;br&gt;&#xA;तच्चाद्याहं प्रवक्ष्यामि यथा सञ्ज्ञायते नरैः ॥२॥&lt;br&gt;&#xA;अस्ति साम्बपुरं देवि तत्रस्थं परमेश्वरि ॥&lt;br&gt;&#xA;तस्यैवोत्तरदिग्भागे स्थानं कापालिकं स्मृतम् ॥ ३ ॥&lt;br&gt;&#xA;कपालेश्वरनामा च यत्रेशो लिङ्गमूर्तिमान् ॥&lt;br&gt;&#xA;संस्थितः पापनाशाय दर्शनात्स्पर्शनान्नृणाम् ॥ ४ ॥&lt;br&gt;&#xA;तस्मादीशानदिग्भागे धनुषां षोडशान्तरे ॥&lt;br&gt;&#xA;त्र्यम्बकेश्वरनामा च तत्र रुद्रः स्थितः स्वयम् ॥ ॥ ५ ॥&lt;br&gt;&#xA;सर्वानुग्रहकर्त्ता च सर्वकामफलप्रदः ॥&lt;br&gt;&#xA;पुरा यत्रातपद्देवि तपो घोरं सुदुष्करम् ॥&lt;br&gt;&#xA;गुरुर्नामा ऋषिवरो देवदानवदुःसहम् ॥ ६ ॥&lt;br&gt;&#xA;कोटीनां त्रितयं येन त्र्यम्बको मन्त्रनायकः ॥&lt;br&gt;&#xA;जप्तो दिव्येन विधिना त्रिकालं पूज्य शङ्करम् ॥ ७ ॥&lt;br&gt;&#xA;ततः प्रसाद्य देवेशं दिव्यैश्वर्यमवाप सः ॥&lt;br&gt;&#xA;चक्रे नाम स्वयं तस्य त्र्यम्बकेश्वरमव्ययम् ॥ ८ ॥&lt;br&gt;&#xA;जप्त्वा तु त्र्यम्बकं मन्त्रं यतः सिद्धिमवाप सः ॥&lt;br&gt;&#xA;दिव्याष्टगुणमैश्वर्यं तेनासौ त्र्यम्बकेश्वरः ॥ ९ ॥&lt;br&gt;&#xA;सर्वपातक विध्वंसी दर्शनात्स्पर्शनादपि ॥&lt;br&gt;&#xA;यस्त्र्यम्बकं जपेद्विप्रस्त्र्यम्बकेश्वरसन्निधौ ॥&lt;br&gt;&#xA;स प्राप्नोति महासिद्धिं प्रत्यक्षं रुद्र एव सः ॥7.1.91.१०॥&lt;br&gt;&#xA;दर्शनादपि तस्याथ पापं याति सहस्रधा ॥&lt;br&gt;&#xA;यस्तं पूजयते भक्त्या विधिना भावमास्थितः ॥&lt;br&gt;&#xA;वामदेवेन मन्त्रेण स मुक्तः पातकैर्भवेत् ॥ ११ ॥&lt;br&gt;&#xA;चैत्रशुक्लचतुर्दश्यां तत्र यो जागृयान्निशि ॥&lt;br&gt;&#xA;पूजास्तुतिकथाभिश्च स प्राप्नोतीप्सितं फलम् ॥ १२ ॥&lt;br&gt;&#xA;धेनुस्तत्रैव दातव्या सम्यग्यात्राफलेप्सुभिः ॥ १३॥&lt;br&gt;&#xA;इति ते कथितं देवि माहात्म्यं पापनाशनम् ॥&lt;br&gt;&#xA;त्र्यम्बकेश्वररुद्रस्य नृणां पुण्यफलप्रदम् ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य एकादशरुद्रमाहात्म्ये त्र्यम्बकेश्वरमाहात्म्यवर्णनन्नामैकोनवतितमोऽध्यायः ॥ ९१ ॥&lt;/p&gt;</description>
    </item>
    <item>
      <title>०९२ रुद्रमाहात्म्येऽघोरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/092_rudramAhAtmye-ghoreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/092_rudramAhAtmye-ghoreshvaramAhAtmyavarNanam/</guid>
      <description>&lt;p&gt;॥ ईश्वर उवाच॥ ॥&lt;br&gt;&#xA;ततो गच्छेन्महादेवि अघोरेश्वरमुत्तमम्॥&lt;br&gt;&#xA;षष्ठं लिङ्गं समाख्यातं तद्वक्त्रं भैरवं स्मृतम्॥१॥&lt;br&gt;&#xA;त्र्यम्बकेश्वरवायव्ये धनुषां पञ्चके स्थितम्॥&lt;br&gt;&#xA;सर्वकामप्रदं पुण्यं कलिकल्मषनाशनम्॥२।.&lt;br&gt;&#xA;यस्तं पूजयते भक्त्या स्नानपूजादिभिः क्रमात्॥&lt;br&gt;&#xA;मेरुदानस्य कृत्स्नस्य स लभेन्मनुजः फलम्॥३॥&lt;br&gt;&#xA;दक्षिणामूर्तिमास्थाय यत्किञ्चित्तत्र दीयते॥&lt;br&gt;&#xA;अघोरेश्वरदेवस्य तत्सर्वं चाक्षयं भवेत्॥४॥&lt;br&gt;&#xA;यः श्राद्धं कुरुते तत्र अघोरेश्वरदक्षिणे॥&lt;br&gt;&#xA;आकल्पं तृप्तिमायान्ति पितरस्तस्य तर्पिताः ॥ ५॥&lt;br&gt;&#xA;किं श्राद्धेन गयातीर्थे वाजिमेधेन किं प्रिये ॥&lt;br&gt;&#xA;तत्र श्राद्धेन तत्सर्वं फलमभ्यधिकं लभेत् ॥ ६ ॥&lt;br&gt;&#xA;त्रुटिमात्र मपि स्वर्णं यात्रायां यः प्रयच्छति ॥&lt;br&gt;&#xA;स सर्वं फलमाप्नोति महादानस्य भूरिशः ॥ ७ ॥&lt;br&gt;&#xA;ब्रह्मकूर्चं चरेद्यस्तु सोमाष्टम्यां विधानतः ॥&lt;br&gt;&#xA;अघोरेश्वरसान्निध्ये अघोरेणाभिमन्त्रितम् ॥&lt;br&gt;&#xA;षडब्दस्य महत्तेन प्रायश्चित्तं कृतं भवेत् ॥ ८ ॥&lt;br&gt;&#xA;इति सङ्क्षेपतः प्रोक्तमघोरेशमहोदयम् ॥&lt;br&gt;&#xA;माहात्म्यं सर्वपापघ्नं श्रुतं सर्वार्थसाधकम् ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादश रुद्रमाहात्म्येऽघोरेश्वरमाहात्म्यवर्णनन्नाम द्विनवतितमोऽध्यायः ॥ ९२ ॥&lt;/p&gt;</description>
    </item>
    <item>
      <title>०९३ महाकालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/093_mahAkAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/093_mahAkAleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेद्वरारोहे महाकालेश्वरं हरम् ॥&lt;br&gt;&#xA;अघोरेशादुत्तरतः किञ्चिद्वायव्यसंस्थितम् ॥ १ ॥&lt;br&gt;&#xA;धनुषां त्रिंशता देवि श्रुतं पातकनाशनम् ॥&lt;br&gt;&#xA;पूर्वं कृतयुगे देवि स्मृतं चित्राङ्गदेश्वरम्॥ २ ॥&lt;br&gt;&#xA;महाकालेश्वरं देवि कलौ नाम प्रकीर्तितम् ॥&lt;br&gt;&#xA;कालरूपी महारुद्रस्तस्मिल्ँलिङ्गे व्यवस्थितः ॥ ३ ॥&lt;br&gt;&#xA;चराचरगुरुः साक्षाद्देवदानवदर्पहा ॥&lt;br&gt;&#xA;सूर्यरूपेण यत्सर्वं ब्रह्माण्डे ग्रसते प्रिये ॥ ४ ॥&lt;br&gt;&#xA;स देवः संस्थितो देवि तस्मिल्ँलिङ्गे महाप्रभः ॥&lt;br&gt;&#xA;यस्तत्पूजयते भक्त्या कल्ये लिङ्गं मम प्रियम् ॥&lt;br&gt;&#xA;षडक्षरेण मन्त्रेण मृत्युं जयति तत्क्षणात् ॥ ५ ॥&lt;br&gt;&#xA;कृष्णाष्टम्यां विशेषेण गुग्गुलं घृतसंयुतम् ॥&lt;br&gt;&#xA;यो दहेद्विधिवत्तत्र पूजां कृत्वा निशागमे ॥ ६ ॥&lt;br&gt;&#xA;अपराधसहस्रं तु क्षमते तस्य भैरवः ॥&lt;br&gt;&#xA;धेनुदानं प्रशंसन्ति तस्मिन्स्थाने महर्षयः ॥ ७ ॥&lt;br&gt;&#xA;धेनुदस्तारयेन्नूनं दश पूर्वान्दशापरान् ॥&lt;br&gt;&#xA;देवस्य दक्षिणे भागे यो जपेच्छतरुद्रियम् ॥ ८ ॥&lt;br&gt;&#xA;उद्धरेत्पितृवर्गं च मातृवर्गं च मानवः ॥&lt;br&gt;&#xA;बाल्ये वयसि यत्पापं वार्द्धके यौवनेऽपि वा ॥&lt;br&gt;&#xA;क्षालयेच्चैव तत्सर्वं दृष्ट्वा कालेश्वरं हरम् ॥ ९ ॥&lt;br&gt;&#xA;अयने चोत्तरे प्राप्ते यः कुर्याद्घृतकम्बलम् ॥&lt;br&gt;&#xA;न स भूयोऽत्र संसारे जन्म प्राप्नोति दारुणम् ॥ 7.1.93.१० ॥&lt;br&gt;&#xA;न दुःखितो दरिद्रो वा दुर्भगो वा प्रजायते ॥&lt;br&gt;&#xA;सप्तजन्मान्तराण्येव महाकालेशदर्शनात् ॥ ११ ॥&lt;br&gt;&#xA;धनधान्यसमायुक्ते स्फीते सञ्जायते कुले ॥&lt;br&gt;&#xA;भक्तिर्भवति भूयोऽपि महाकालेश्वरार्चने ॥ १२ ॥&lt;br&gt;&#xA;इति सङ्क्षेपतः प्रोक्तं महाकालेश्वरं प्रिये ॥&lt;br&gt;&#xA;चित्राङ्गदो गणो देवि तेन चाराधितं पुरा ॥ १३ ॥&lt;br&gt;&#xA;दिव्याब्दानां सहस्रं तु महा कालेश्वरं हि तत् ॥&lt;br&gt;&#xA;चित्राङ्गदेश्वरं नाम तेन ख्यातं धरातले ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य एकादशरुद्रमाहात्म्ये महाकालेश्वरमाहात्म्यवर्णनन्नाम त्रिणवतितमोऽध्यायः ॥ ९३ ॥ ॥ ॥&lt;/p&gt;</description>
    </item>
    <item>
      <title>०९४ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/094_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/094_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि भैरवेश्वरमुत्तमम् ॥&lt;br&gt;&#xA;तस्यैव वह्निकोणस्थं धनुषान्दशके स्थितम् ॥१॥&lt;br&gt;&#xA;सर्वकामप्रदं देवि दारिद्र्यौघविनाशनम् ॥&lt;br&gt;&#xA;पूर्वं चण्डेश्वरन्नाम ख्यातं कृतयुगे प्रिये ॥ २ ॥&lt;br&gt;&#xA;चण्डोनाम गणो देवि तेन चाराधितं पुरा ॥&lt;br&gt;&#xA;दिव्याब्दानां सहस्रं तु तेन चण्डेश्वरं स्मृतम् ॥ ३ ॥&lt;br&gt;&#xA;तं दृष्ट्वा देवदेवेशं स्पृष्ट्वा च सुसमाहितः ॥&lt;br&gt;&#xA;मुच्यते सकलात्पापादाजन्ममरणान्तिकात् ॥ ४ ॥&lt;br&gt;&#xA;तत्र कृष्णचतुर्दश्यां मासे भाद्रपदे प्रिये ॥&lt;br&gt;&#xA;उपवास परो भूत्वा यः करोति प्रजागरम् ॥&lt;br&gt;&#xA;स याति परमं स्थानं यत्र देवो महेश्वरः ॥ ५ ॥&lt;br&gt;&#xA;वाचिकं मानसं पापं कर्मणा यदुपार्जितम् ॥&lt;br&gt;&#xA;तत्सर्वं नाशमायाति तस्य लिङ्गस्य दर्शनात् ॥ ६ ॥&lt;br&gt;&#xA;तिला हिरण्यं वस्त्राणि तत्र देयं मनीषिणे ॥&lt;br&gt;&#xA;सर्वकिल्विषनाशार्थं सम्यग्यात्राफलेप्सुना ॥ ७ ॥&lt;br&gt;&#xA;भैरवाकारमास्थाय कल्पान्ते स हरेद्यतः ॥&lt;br&gt;&#xA;विश्वं समग्रं देवेशि तेनासौ भैरवः स्मृतः ॥ ८ ॥&lt;br&gt;&#xA;अस्मिन्कल्पे महादेवि प्रभासक्षेत्रमास्थितः ॥&lt;br&gt;&#xA;बभूव भैरवो रुद्रः कल्पान्ते लिङ्गमूर्तिमान् ॥ ९ ॥&lt;br&gt;&#xA;एवं सङ्क्षेपतः प्रोक्तं माहात्म्यं भैरवेश्वरम् ॥&lt;br&gt;&#xA;यच्छ्रुत्वा मुच्यते जन्तुः पातकादतिभैरवात् ॥ 7.1.94.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादशरुद्रमाहात्म्ये भैरवेश्वरमाहात्म्य वर्णनन्नाम चतुर्णवतितमोऽध्यायः ॥ ९४ ॥ ॥ छ ॥&lt;/p&gt;</description>
    </item>
    <item>
      <title>०९५ मृत्युञ्जयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/095_mRtyunjayamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/095_mRtyunjayamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेद्वरारोहे लिङ्गं मृत्युञ्जयेश्वरम् ॥&lt;br&gt;&#xA;तस्यैव वह्नि कोणस्थं धनुषां दशके स्थितम् ॥ १ ॥&lt;br&gt;&#xA;पश्चिमे सागरादित्यात्स्थितं धनुश्चतुष्टये ॥&lt;br&gt;&#xA;पापघ्नं सर्वजन्तूनां दर्शनात्स्पर्शनादपि ॥ २ ॥&lt;br&gt;&#xA;पूर्वे युगे समाख्यातं नाम नन्दीश्वरेति च ॥&lt;br&gt;&#xA;यत्र तप्तं तपो घोरं नन्दिनाम्ना गणेन मे ॥ ३ ॥&lt;br&gt;&#xA;प्रतिष्ठाप्य महालिङ्गं नित्यं पूजापरेण च ॥&lt;br&gt;&#xA;तत्र जप्तो महामन्त्रो मृत्युञ्जय इति श्रुतः ॥ ४ ॥&lt;br&gt;&#xA;कोटीनां नियुतं देवि ततस्तुष्टो महेश्वरः ॥&lt;br&gt;&#xA;ददौ गणेशतां तस्य मुक्तिं सामीप्यगां तथा ॥ ५ ॥&lt;br&gt;&#xA;मृत्युञ्जयेन मन्त्रेण तस्य तुष्टो यतो हरः ॥&lt;br&gt;&#xA;तेन मृत्युञ्जयेशेति ख्यातं लिङ्गं धरातले ॥ ६ ॥&lt;br&gt;&#xA;यस्तं पूजयते भक्त्या पश्येद्वा भावितात्मवान् ॥&lt;br&gt;&#xA;नाशयेत्तस्य पापानि सप्तजन्मार्जितान्यपि ॥ ७ ॥&lt;br&gt;&#xA;स्नापयेत्पयसा लिङ्गं दध्ना घृतयुतेन च ॥&lt;br&gt;&#xA;मधुनेक्षुरसेनैव कुङ्कुमेन विलेपयेत् ॥ ८ ॥&lt;br&gt;&#xA;कर्पूरोशीर मिश्रेण मृगनाभिरसेन च ॥&lt;br&gt;&#xA;चन्दनेन सुगन्धेन पुष्पैः सम्पूजयेत्ततः ॥ ९ ॥&lt;br&gt;&#xA;दद्याद्धूपं पुरो देवि ततो देवस्य चागुरुम् ॥&lt;br&gt;&#xA;वस्त्रैः सम्पूज्य विविधैरात्मवित्तानुसारतः ॥ 7.1.95.१० ॥&lt;br&gt;&#xA;नैवेद्यं परमान्नं च दत्त्वा दीपसमन्वितम् ॥&lt;br&gt;&#xA;अष्टाङ्गं प्रणिपातं च ततः कार्यं च भक्तितः ॥ ११ ॥&lt;br&gt;&#xA;हेमदानं प्रदातव्यं ब्राह्मणे वेदपारगे ॥ १२ ॥&lt;br&gt;&#xA;एवं यात्रा भवेत्तस्य शास्त्रोक्ता नात्र संशयः ॥&lt;br&gt;&#xA;एवं कृत्वा नरो देवि लभते जन्मनः फलम् ॥ १३ ॥&lt;br&gt;&#xA;इति सङ्क्षेपतः प्रोक्तं मृत्युञ्जयमहोदयम् ॥&lt;br&gt;&#xA;पापघ्नं सर्वजन्तूनां सर्वकामफलप्रदम् ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य एकादशरुद्रमाहात्म्ये मृत्युञ्जयमाहात्म्यवर्णनन्नाम पञ्चनवतितमोऽध्यायः ॥ ९५ ॥&lt;/p&gt;</description>
    </item>
    <item>
      <title>०९६</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/096/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततोगच्छेन्महादेवि कामेश्वरमिति स्मृतम् ॥&lt;br&gt;&#xA;तस्यैवोत्तरदिग्भागे धनुषां त्रितये स्थितम् ॥&lt;br&gt;&#xA;रतीश्वरमिति ख्यातं त्रेतायां तत्सुरे श्वरि ॥ १ ॥&lt;br&gt;&#xA;यस्मिन्दृष्टे मनुष्याणां पूजिते तु वरानने ॥&lt;br&gt;&#xA;नश्येच्च सप्तजन्माघं गृहभङ्गश्च नो भवेत् ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;केनायं स्थापितो देव कस्मात्प्रोक्तो रतीश्वरः ॥&lt;br&gt;&#xA;दर्शनेनास्य किं श्रेयः सर्वं विस्तरतो वद ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि कथां पापप्रणाशिनीम् ॥&lt;br&gt;&#xA;रतिर्नामाभवत्साध्वी कामपत्नी यशस्विनी ॥४॥&lt;br&gt;&#xA;दग्धे मनसिजे पूर्वं देवेन त्रिपुरारिणा॥&lt;br&gt;&#xA;तदर्थाय तपस्तेपे तस्मिन्देशे रतिः किल ॥५॥&lt;br&gt;&#xA;अङ्गुष्ठाग्रेण तिष्ठन्त्या यावद्युगचतुष्टयम् ॥&lt;br&gt;&#xA;आराधितो महादेवः शान्तेन मनसा प्रिये ॥ ६ ॥&lt;br&gt;&#xA;कस्मिंश्चिदथ काले तु निर्भिद्य धरणीतलम् ॥&lt;br&gt;&#xA;तदग्रतः समुत्तस्थौ लिगं माहेश्वरं प्रिये ॥ ७ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;आह्लादयन्ती सहसा तस्याश्चित्तं वरानने ॥ ८ ॥&lt;br&gt;&#xA;यस्मान्माहेश्वरं लिङ्गं त्वद्भक्त्या सहसोत्थितम् ॥&lt;br&gt;&#xA;पूजयेस्तन्महाभागे ततः कान्तमवाप्स्यसि ॥९॥&lt;br&gt;&#xA;एतच्छुत्वा तु सा साध्वी देवदूतस्य भाषितम्॥&lt;br&gt;&#xA;तल्लिङ्गं पूजयामास स भक्त्या परमया युता ॥ 7.1.96.१० ॥&lt;br&gt;&#xA;ततः कामः समुत्तस्थौ सुप्तोत्थित इव प्रिये ॥&lt;br&gt;&#xA;ततः प्रभृति तल्लिङ्गं कामेश्वरमिति श्रुतम् ॥ ११ ॥&lt;br&gt;&#xA;ततः सा कामदयिता वाक्यमेतदुवाच ह ॥&lt;br&gt;&#xA;प्रहृष्टा कामदेवाप्त्या पुरतः पुष्पधन्वनः ॥ १२ ॥&lt;br&gt;&#xA;पूजयिष्यन्ति ये चान्ये लिङ्गमेतत्समाहिताः ॥&lt;br&gt;&#xA;एवं ते वाञ्छितां सिद्धिं भूयो यास्यन्ति सद्गतिम्॥ १३ ॥&lt;br&gt;&#xA;मनोऽभीष्टं तथा सर्वं यद्यपि स्यात्सदुर्ल्लभम् ॥&lt;br&gt;&#xA;तत्प्राप्स्यन्ति न सन्देहो लिङ्गस्यास्य प्रसादतः ॥ ॥ १४ ॥&lt;br&gt;&#xA;एवमुक्त्वा गता साध्वी रतिः कामेन संयुता ॥&lt;br&gt;&#xA;स्वस्थाने पूर्णकामा सा प्रहृष्टेनान्तरात्मना ॥ १५ ॥&lt;br&gt;&#xA;एनं चैत्रत्रयोदश्यां शुक्लायां यः समर्चति ॥&lt;br&gt;&#xA;सकामवद्भवेन्नृणां श्रुतं सौभाग्यदायकम् ॥ १६ ॥&lt;br&gt;&#xA;हृति श्रीस्कान्देमहापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादशरुद्रमाहात्म्ये कामेश्वरमाहात्म्यवर्णनन्नाम षण्णवतितमोऽध्यायः ॥ ९६ ॥&lt;/p&gt;</description>
    </item>
    <item>
      <title>०९७ योगेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/097_yogeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/097_yogeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि योगेश्वरमिति श्रुतम् ॥&lt;br&gt;&#xA;कामेशाद्वायवे भागे धनुषां सप्तके स्थितम् ॥ १ ॥&lt;br&gt;&#xA;लिङ्गं महाप्रभावं हि दर्शनात्पापनाशनम्॥&lt;br&gt;&#xA;पूर्वे युगे तु सङ्ख्यातं गणेश्वरमिति श्रुतम्॥ २ ॥&lt;br&gt;&#xA;पुरा मम गणा देवि असङ्ख्याता महावलाः ॥&lt;br&gt;&#xA;क्षेत्रं माहेश्वरं ज्ञात्वा प्रभासं समुपागमन् ॥ ३ ॥&lt;br&gt;&#xA;तत्रस्थाश्च तपो घोरं तेपुस्ते योगमाश्रिताः ॥&lt;br&gt;&#xA;दिव्याब्दानां सहस्रं तु ततस्तुष्टो महेश्वरः ॥ ४ ॥&lt;br&gt;&#xA;सालोक्यां च ददौ मुक्तिं तेषां योगबलेन ३ ॥&lt;br&gt;&#xA;यस्मा त्षडङ्गयोगेन तेषां तुष्टो वृषध्वजः ॥&lt;br&gt;&#xA;तेन योगेश्वरं नाम लिङ्गं योगफलप्रदम् ॥ ५ ॥&lt;br&gt;&#xA;यस्तमर्चयते भक्त्या सम्यक्पूजाविधानतः ॥&lt;br&gt;&#xA;स योगसिद्धिमाप्नोति मोदते दिवि देववत् ॥ ६ ॥&lt;br&gt;&#xA;यो दद्यात्काञ्चनं मेरुं कृत्स्नां चैव वसुन्धराम् ॥&lt;br&gt;&#xA;योगेशं पूजयेद्यस्तु स तयोरधिकः स्मृतः ॥ ७ ॥&lt;br&gt;&#xA;वृषभस्तत्र दातव्यः सम्पूर्णफलहेतवे ॥&lt;br&gt;&#xA;एवमेकादश प्रोक्ता रुद्राः प्राभासमाश्रिताः ॥&lt;br&gt;&#xA;नित्यं पूज्याश्च वन्द्याश्च क्षेत्रस्य फलमीप्सुभिः ॥ ८ ॥&lt;br&gt;&#xA;य एतां चैव शृणुयाद्रुद्रैकादशसंहिताम् ॥&lt;br&gt;&#xA;तस्य क्षेत्रफलं सर्वं प्रभासान्तरवासिनः ॥ ९ ॥&lt;br&gt;&#xA;यश्चैतान्नैव जानाति रुद्रान्प्राभासमाश्रितान् ॥&lt;br&gt;&#xA;स क्षेत्रमध्यसंस्थोऽपि नास्त्येव स पशुः स्मृतः ॥ 7.1.97.१० ॥&lt;br&gt;&#xA;एतेषां चैव रुद्राणां सर्वान्वाप्येकमेव वा ॥&lt;br&gt;&#xA;सोमेश्वरं पूजयित्वा जपेद्वै शतरुद्रियम् ॥&lt;br&gt;&#xA;सर्वेषां लभते पुण्यं रुद्राणां नात्र संशयः ॥ ११ ॥&lt;br&gt;&#xA;इदं रहस्यं सङ्ख्यातं माहात्म्यं तव भामिनि ॥&lt;br&gt;&#xA;रुद्राणां पापशमनं श्रुतं पुण्यविवर्द्धनम् ॥ १२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये योगेश्वरमाहात्म्यवर्णनन्नाम सप्तनवतितमोऽध्यायः ॥ ॥ ९७ ॥&lt;/p&gt;</description>
    </item>
    <item>
      <title>०९८ चन्द्रेश्वर)माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/098_chandreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/098_chandreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि चण्डेश्वरमिति श्रुतम्॥&lt;br&gt;&#xA;सोमेशाद्वायवे भागे धनुषां षष्टिभिः स्थितम्॥ १ ॥&lt;br&gt;&#xA;दिव्यं लिङ्गं महादेवि सर्वपातकनाशनम् ॥&lt;br&gt;&#xA;तत्पूर्वे तु युगे ख्यातं मनोः स्वायम्भुवान्तरे ॥ २ ॥&lt;br&gt;&#xA;त्रेतायुगमुखे देवि पृथिव्या सम्प्रतिष्ठितम्॥&lt;br&gt;&#xA;पूर्वमन्वन्तरे चास्मिल्ँलिङ्गं पृथ्वीश्वरं प्रिये ॥ ३ ॥&lt;br&gt;&#xA;पुनश्चन्द्रेण तत्प्राप्तं लिङ्गं चन्द्रेश्वरं प्रिये ॥&lt;br&gt;&#xA;ब्रह्महत्यादिपापानां नाशनं पुण्यवर्द्धनम् ॥ ४ ॥&lt;br&gt;&#xA;तं दृष्ट्वा मानवो देवि सप्तजन्मसमुद्भवैः ॥&lt;br&gt;&#xA;मुच्यते कल्मषैः सर्वैः कृतकृत्यस्तु जायते ॥ ५ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं पृथ्वीश्वरं ख्यातं तल्लिङ्गं पाप नाशनम् ॥&lt;br&gt;&#xA;कथं पुनः समाख्यातं चन्द्रेश्वरमिति प्रभो ॥&lt;br&gt;&#xA;एतद्विस्तरतो ब्रूहि श्रोतुकामाहमादरात् ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि कथा पापप्रणाशिनीम् ॥&lt;br&gt;&#xA;यां श्रुत्वा मुच्यते जन्तुस्त्रिविधैः कर्मबन्धनैः ॥ ७ ॥&lt;br&gt;&#xA;आसीत्पूर्वं महादेवि दैत्यभारार्द्दिता मही ॥ साऽधो व्रजन्ती सहसा गोरूपा सम्बभूव ह ॥ ८ ॥&lt;br&gt;&#xA;इतस्ततो धावमाना न लेभे निर्वृतिं क्वचित् ॥&lt;br&gt;&#xA;ततो वर्षशते पूर्णे भ्रममाणा क्वचित्क्वचित् ॥ ९ ॥&lt;br&gt;&#xA;आससाद महाक्षेत्रं प्रभासमिति विश्रुतम् ॥&lt;br&gt;&#xA;देवदानवगन्धर्वैः सेवितं पापनाशनम्॥ 7.1.98.१० ॥&lt;br&gt;&#xA;तत्र स्थित्वा महाक्षेत्रे कृत्वा मनसि निश्चयम् ॥&lt;br&gt;&#xA;लिङ्गं प्रतिष्ठयामास भक्त्या परमया युता ॥ ११ ॥&lt;br&gt;&#xA;वर्षाणां च शतं साग्रं कृते तपसि दुश्चरे ॥&lt;br&gt;&#xA;तुतोष भगवान्रुद्रो धरित्रीं वाक्यमब्रवीत् ॥ १२ ॥&lt;br&gt;&#xA;देवि विश्वम्भरे सर्वं तपः सुचरितं त्वया ॥&lt;br&gt;&#xA;मा शोकं कुरु कल्याणि भविष्यति तवेप्सितम् ॥ १३ ॥&lt;br&gt;&#xA;दैत्या नाशं गमिष्यन्ति विष्णुना निहता भुवि ॥&lt;br&gt;&#xA;भवित्री त्वं महादेवि दैत्यभारविवर्जिता ॥ १४ ॥&lt;br&gt;&#xA;इदं त्वया स्थापितं यल्लिङ्गं परमशोभनम् ॥&lt;br&gt;&#xA;धरित्रीनाम्ना विख्यातं लोके ख्यातिं गमिष्यति ॥ ॥ १५ ॥&lt;br&gt;&#xA;अत्राहं संस्थितो नित्यं लिङ्गरूपी महाप्रभुः ॥&lt;br&gt;&#xA;स्थास्यामि कल्पेकल्पे वै नृणां पापापहारकः ॥ १६ ॥&lt;br&gt;&#xA;मूर्त्यष्टकसमायुक्तो लिङ्गे ऽस्मिन्संस्थितः सदा ॥&lt;br&gt;&#xA;नृणां नाशयिता पापं पूर्वजन्मशतार्जितम् ॥ १७ ॥&lt;br&gt;&#xA;भाद्रे कृष्णतृतीयायां यश्चैतं पूजयिष्यति ॥&lt;br&gt;&#xA;सोऽश्वमेधसहस्रस्य फलमाप्स्यत्यसंशयम् ॥ १८ ॥&lt;br&gt;&#xA;सर्वतीर्थाभिषेकस्य सर्वेषां दानकर्मणाम् ॥&lt;br&gt;&#xA;भविष्यति फलं तस्य लिङ्गस्यैवास्य पूजनात् ॥ १९ ॥&lt;br&gt;&#xA;धनुषां षोडशं यावत्समन्तात्परिमण्डलम् ॥&lt;br&gt;&#xA;क्षेत्रमस्य समाख्यातं प्राणिनां मुक्तिदायकम् ॥ 7.1.98.२० ॥&lt;br&gt;&#xA;तस्मिन्मृताः प्राणिनो ये कामतो वाप्यकामतः ॥&lt;br&gt;&#xA;कृमि कीटसमा वापि ते यान्ति परमां गतिम् ॥ २१ ॥&lt;br&gt;&#xA;यो दद्यात्काञ्चनं मेरुं कृत्स्नां वाऽपि वसुन्धराम् ॥&lt;br&gt;&#xA;यः पूजयति पृथ्वीशं स तयोरधिकः स्मृतः ॥२२॥&lt;br&gt;&#xA;ईश्वर उवाच ॥ ॥&lt;br&gt;&#xA;इति दत्त्वा वरान्देवस्तत्रैवान्तरधीयत ॥&lt;br&gt;&#xA;पृथिवीश्वरनामाभूत्तत्प्रभृत्येव शङ्करः ॥ २३ ॥&lt;br&gt;&#xA;पुनरस्मिन्महाकल्पे वाराह इति विश्रुते ॥&lt;br&gt;&#xA;कदाचिद्दक्षशापेन क्षीणश्चन्द्रो बभूव ह ॥ २४ ॥&lt;br&gt;&#xA;पपात भूतले देवि यक्ष्मणा पीडितः शशी ॥&lt;br&gt;&#xA;क्षेत्रं प्रभासमासाद्य तन्महोदधिसन्निधौ ॥ २५ ॥&lt;br&gt;&#xA;दृष्ट्वा पृथ्वीश्वरं लिङ्गं सप्रभावं महाप्रभम् ॥&lt;br&gt;&#xA;तत्पूजानिरतो भूत्वा वर्षाणां तु सहस्रकम् ॥ २६ ॥&lt;br&gt;&#xA;अतपत्स तपो रौद्रं शीर्णपर्णाम्बुभक्षकः ॥&lt;br&gt;&#xA;यतः समभवद्दीप्त्या सर्वाह्लादकरः शशी ॥ २७ ॥&lt;br&gt;&#xA;तल्लिङ्गस्यैव माहात्म्यात्ततश्चन्द्रेश्वरोऽभवत् ॥&lt;br&gt;&#xA;तस्य लिङ्गस्य माहात्म्याच्चन्द्रमा गतकल्मषः ॥ २८ ॥&lt;br&gt;&#xA;अवाप सिद्धिमत्युग्रां स्पर्शलिङ्गप्रकाशिनीम् ॥&lt;br&gt;&#xA;सोमनाथेति यां प्राहुः प्रसिद्धां लिङ्गरूपिणीम् ॥ २९ ॥&lt;br&gt;&#xA;इति सङ्क्षेपतः प्रोक्तं माहात्म्यं चन्द्रदैवतम् ॥&lt;br&gt;&#xA;श्रुतं हरति पापानि तथाऽऽरोग्यं प्रयच्छति ॥ 7.1.98.३० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मध्ययात्रायां पृथ्वीश्वर( चन्द्रेश्वर)माहात्म्यवर्णनन्नामाष्टनवतितमोध्यायः ॥ ९८ ॥&lt;/p&gt;</description>
    </item>
    <item>
      <title>०९९ दण्डपाणिचक्रधरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/099_daNDapANichakradharamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/099_daNDapANichakradharamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यत्र चक्रधरः स्थितः ॥&lt;br&gt;&#xA;दण्डपाणिश्च देवेशि यत्रैकस्थानसंस्थितः ॥ १ ॥&lt;br&gt;&#xA;चन्द्रेशात्पूर्वदिग्भागे । सोमेशादुत्तरेस्थितः) ॥&lt;br&gt;&#xA;धनुषां पञ्चसंस्थाने गन्धर्वेशात्समीपतः ॥ २ ॥&lt;br&gt;&#xA;उमाया नैर्ऋते भागे ब्रह्मदेवर्षिसंस्थितः ॥&lt;br&gt;&#xA;तस्योत्पत्तिं प्रवक्ष्यामि सर्वपातकनाशिनीम्॥३॥&lt;br&gt;&#xA;पौण्ड्रको वासुदेवस्तु वाराणस्यां पुराऽभवत्॥&lt;br&gt;&#xA;तेन श्रुतं पुराणं तु पठ्यमानं द्विजातिभिः॥४॥&lt;br&gt;&#xA;कल्पादौ द्वापरान्ते तु क्षत्रियाणां निवेशने ॥&lt;br&gt;&#xA;अवतारं महाबाहुवासुदेवः करिष्यति ॥ ५ ॥&lt;br&gt;&#xA;स तु मूढमतिर्मेने अहं विष्णुरिति प्रिये ॥&lt;br&gt;&#xA;चिह्नानि धारयामास चक्रादीनि वरानने ॥ ६ ॥&lt;br&gt;&#xA;स दूतं प्रेषयामास द्वारकायां महोदरम् ॥&lt;br&gt;&#xA;स गत्वा प्राह विष्णुं वै चक्रादीनि परित्यज ॥ ७ ॥&lt;br&gt;&#xA;इत्याह पौण्ड्रको राजा नचेद्वधमवा प्स्यसि ॥&lt;br&gt;&#xA;ततश्च भगवान्विष्णुः प्राहास्य रुचिरं वचः ॥ ८ ॥&lt;br&gt;&#xA;वाच्यः स पौण्ड्रको राजा त्वया हन्त वचो मम ॥&lt;br&gt;&#xA;गृहीतचक्र एवाहं काशीमागम्य ते पुरीम् ॥ ९ ॥&lt;br&gt;&#xA;सन्त्यक्ष्यामि ततश्चक्रं गदां चेमामसंशयम् ॥&lt;br&gt;&#xA;तद्ग्राह्यं भवता चक्रमन्यद्वा यत्तवेप्सितम् ॥ 7.1.99.१० ॥&lt;br&gt;&#xA;इत्युक्तेऽथ गते दूते संस्मृत्याऽभ्या गतं हरिः ॥&lt;br&gt;&#xA;गरुत्मन्तं समारुह्य त्वरितस्तत्पुरं ययौ ॥ ११ ॥&lt;br&gt;&#xA;मित्रस्नेहात्ततस्तस्य काशिराजः सहानुगः ॥&lt;br&gt;&#xA;सर्वसैन्यपरीवारस्ततः पौण्ड्रमुपाययौ ॥ १२ ॥&lt;br&gt;&#xA;ततो बलेन महता काशिराजबलेन च ॥&lt;br&gt;&#xA;पौण्ड्रको वासुदेवोऽसौ केशवाभिमुखो ययौ ॥ १३॥&lt;br&gt;&#xA;तं ददर्श हरिर्दूराद्दुर्वारे स्यन्दने स्थितम् ॥&lt;br&gt;&#xA;चक्रहस्तं गदाशार्ङ्गसंयुतं गरुडध्वजम् ॥ १४ ॥&lt;br&gt;&#xA;तं दृष्ट्वा भावगम्भीरं जहास गरुडध्वजः ॥&lt;br&gt;&#xA;उवाच पौण्ड्रकं मूढमात्मचिह्नोपलक्षितम् ॥ १५ ॥&lt;br&gt;&#xA;पौण्ड्रकोक्तं त्वया यत्तु दूतवक्त्रेण मां प्रति ॥&lt;br&gt;&#xA;समुत्सृजेति चिह्नानि तच्च सर्वं त्यजाम्यहम् ॥ १६ ॥&lt;br&gt;&#xA;चक्रमेतत्समुत्सृष्टं गदेयं च विस र्जिता ॥&lt;br&gt;&#xA;गरुत्मानेष ते गत्वा समारोहतु वै ध्वजम् ॥ १७ ॥&lt;br&gt;&#xA;इत्युच्चार्य विमुक्तेन चक्रेणासौ निपातितः ॥&lt;br&gt;&#xA;रथश्च गदया भग्नो गजाश्चा श्वाश्च चूर्णिताः ॥ १८ ॥&lt;br&gt;&#xA;ततो हाहाकृते लोके काशिनाथो महाबली ॥&lt;br&gt;&#xA;युयुधे वासुदेवेन मित्रदुःखेन दुःखितः ॥ १९ ॥&lt;br&gt;&#xA;ततः शार्ङ्गविनिर्मुक्तैश्छित्त्वा तस्य शरैः शिरः ॥&lt;br&gt;&#xA;काशीपुर्यां स चिक्षेप कुर्वल्ँलोकस्य विस्मयम् ॥ 7.1.99.२० ॥&lt;br&gt;&#xA;हत्वा तु पौण्ड्रकं शौरिः काशिराजं च सानु गम् ॥&lt;br&gt;&#xA;पुनर्द्वारवतीं प्राप्तो मृगयाया गतो यथा ॥ २१ ॥&lt;br&gt;&#xA;ततः काशिपतेः पुत्रः पितुर्दुःखेन दुःखितः ॥&lt;br&gt;&#xA;शङ्करं तोषयामास स च तस्मै वरं ददौ ॥ २२ ॥&lt;br&gt;&#xA;स वव्रे भगवन्कृत्या पितुर्हन्तुर्वधाय मे ॥&lt;br&gt;&#xA;समुत्तिष्ठतु कृष्णस्य त्वत्प्रसादात्सुरेश्वर ॥ २३ ॥&lt;br&gt;&#xA;एवं भविष्यतीत्युक्ते दक्षिणाग्नेस्तु मध्यतः ॥&lt;br&gt;&#xA;महाकृत्या समुत्तस्थौ प्रस्थिता द्वारकां प्रति ॥ २४ ॥&lt;br&gt;&#xA;ज्वालामालाकरालां तां यादवा भयविह्वलाः ॥&lt;br&gt;&#xA;दृष्ट्वा जनार्द्दनं सर्वे शरणार्थमुपागताः ॥ २५ ॥&lt;br&gt;&#xA;ततः सुदर्शनं तस्या मुमोच गरुडध्वजः ॥&lt;br&gt;&#xA;वधाय सा ततो भग्ना चक्रतेजोऽभिपीडिता ॥ २६ ॥&lt;br&gt;&#xA;कृत्यामनुजगामाशु विष्णोश्चक्रं सुदर्शनम् ॥&lt;br&gt;&#xA;कृत्या वाराणसीं प्राप्ता तस्याश्चक्रं तु पृष्ठतः ॥ २७ ॥&lt;br&gt;&#xA;ततः सा भयसन्त्रस्ता शङ्करं शरणं गता ॥&lt;br&gt;&#xA;सोमनाथं जगन्नाथं नान्यः शक्तो हि रक्षितुम् ॥ २८ ॥&lt;br&gt;&#xA;ततश्चक्रं वरैर्बाणैस्ताडयामास शङ्करः ॥&lt;br&gt;&#xA;तच्च द्वारवतीं प्राप्तं शिवसायकमिश्रितम् ॥ २९ ॥&lt;br&gt;&#xA;तद्दृष्ट्वा शिवनामाङ्कैस्ताडितं भगवान्हरिः ॥&lt;br&gt;&#xA;चक्रं शरैस्ततः कुद्धो गृहीत्वा च करेण तत् ॥&lt;br&gt;&#xA;जगाम तत्र यत्रास्ते सोमेशः कालभैरवः ॥ 7.1.99.३०&lt;br&gt;&#xA;स गत्वा रोष ताम्राक्षश्चक्रोद्यतकरः स्थितः ॥&lt;br&gt;&#xA;कृत्यां हन्तुं मतिं चक्रे कालभैरवनिर्मिताम् ॥ ३१ ॥&lt;br&gt;&#xA;दृष्टो देवैस्ततः सर्वैदण्डपाणिगणेन च ॥&lt;br&gt;&#xA;देवानां प्रेक्षतां तत्र दण्डपाणिर्महागणः ॥&lt;br&gt;&#xA;चक्रोद्यतकरं दृष्ट्वा विष्णुं प्राहाब्जलोचनम् ॥ ३२ ॥&lt;br&gt;&#xA;॥ दण्डपाणिरुवाच ॥ ॥&lt;br&gt;&#xA;मा क्रोधं कुरु देवेश कृत्यां प्रति जगत्प्रभो ॥ ३३ ॥&lt;br&gt;&#xA;अमोघं युधि ते चक्रं कृत्या चापि च शाङ्करी ॥&lt;br&gt;&#xA;एवं चक्र विनिर्मुक्ते भवेत्कोधो हरे यदि ॥&lt;br&gt;&#xA;भविष्यति महद्दुःखं लोकानां सङ्क्षयो हि वा ॥ ३४ ॥&lt;br&gt;&#xA;न मोक्तव्यमतश्चक्र शृणु भूयो वचश्च नः ॥&lt;br&gt;&#xA;अत्र स्थाने नियुक्तोऽहं शङ्करेण पुरा हरे ॥ ३५॥&lt;br&gt;&#xA;पापिनां रक्षणार्थं वै विघ्नार्थं दुष्टचेतसाम्॥&lt;br&gt;&#xA;तस्मात्त्वं मम सान्निध्ये तिष्ठ चक्रधरो हरे ॥३६ ॥&lt;br&gt;&#xA;अत्र चक्रधरं देवं पूजयिष्यन्ति मानवाः ॥&lt;br&gt;&#xA;धूपमाल्योपहारैश्च नैवेद्यैर्विवि धैरपि ॥ ३७ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;एष एव निवृत्तोहं तव वाक्याङ्कुशेन वै ॥&lt;br&gt;&#xA;अत्र चक्रोद्यतकरः स्थास्ये तव समीपतः ॥ ३८ ॥&lt;br&gt;&#xA;एवं हि स्थितोदेवस्तत्र चक्रधरः प्रिये ॥&lt;br&gt;&#xA;दण्डपाणिश्च भगवान्मम रूपी गणेश्वरः ॥ ३९ ॥&lt;br&gt;&#xA;यस्तौ पूजयते भक्त्या दण्डपाणिहरी क्रमात् ॥&lt;br&gt;&#xA;स पाप कञ्चुकैर्मुक्तो गच्छेच्छिवपुरं नरः ॥ 7.1.99.४० ॥&lt;br&gt;&#xA;माघे मासि चतुर्द्दश्यां कृष्णाष्टम्यां विशेषतः ॥&lt;br&gt;&#xA;गन्धधूपोपहारैर्यः पूजयेद्दण्डनायकम् ॥&lt;br&gt;&#xA;तस्य क्षेत्रे निवसतो न विघ्नं जायते क्वचित् ॥ ४१ ॥&lt;br&gt;&#xA;एकादश्यां जिताहारो योऽर्चयेच्चक्रपाणिनम् ॥&lt;br&gt;&#xA;स मुक्तः पातकैः सर्वैर्याति विष्णोः सलोकताम् ॥ ४२ ॥&lt;br&gt;&#xA;इति सङ्क्षेपतः प्रोक्तं माहात्म्यं चक्रपाणिनः ॥&lt;br&gt;&#xA;दण्डपाणिगणस्यापि श्रुतं पापौघनाशनम् ॥ ४३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये मध्ययात्रायां दण्डपाणिचक्रधरमाहात्म्यवर्णनन्नामेकोनशततमोऽध्यायः ॥९९॥ ॥ छ ॥ ॥ ॥&lt;/p&gt;</description>
    </item>
    <item>
      <title>१०० शापप्रदानवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/100_shApapradAnavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/100_shApapradAnavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तयोरुत्तरसंस्थितम् ॥&lt;br&gt;&#xA;तथा वायव्यदिग्भागे ब्रह्मणो बालरूपिणः ॥ १ ॥&lt;br&gt;&#xA;साम्बादित्यं सुरश्रेष्ठे यः साम्बेन प्रतिष्ठितः ॥&lt;br&gt;&#xA;स्थानानि त्रीणि देवस्य द्वीपेऽस्मिन्भास्करस्य तु ॥ २ ॥&lt;br&gt;&#xA;पूर्वं मित्रवनं नाम तथा मुण्डीरमुच्यते ॥&lt;br&gt;&#xA;प्रभासक्षेत्रमास्थाय साम्बादित्यस्तृतीयकः ॥ ३ ॥&lt;br&gt;&#xA;तस्मिन्क्षेत्रे महादेवि पुरं यत्साम्बसञ्ज्ञकम् ॥&lt;br&gt;&#xA;द्वितीयं शाश्वतं स्थानं तत्र सूर्यस्य नित्यशः ॥ ४ ॥&lt;br&gt;&#xA;प्रीत्या साम्ब स्य तत्रार्को जनस्यानुग्रहाय च ॥&lt;br&gt;&#xA;तत्र द्वादशभागेन मित्रो मैत्रेण चक्षुषा ॥ ५ ॥&lt;br&gt;&#xA;अवलोकयञ्जगत्सर्वं श्रेयोर्थं तिष्ठते सदा ॥&lt;br&gt;&#xA;प्रयुक्तां विधिवत्पूजां गृह्णाति भगवान्स्वयम्॥ ६ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कोऽयं साम्बः सुतः कस्य यस्य नाम्ना रवेः पुरम् ॥&lt;br&gt;&#xA;यस्य वाऽयं सहस्रांशुर्वरदः पुण्यकर्मणः ॥७॥&lt;br&gt;&#xA;॥ ॥ ईश्वर उवाच ॥ ॥&lt;br&gt;&#xA;य एते द्वादशादित्या विराजन्ते महाबलाः ॥&lt;br&gt;&#xA;तेषां यो विष्णुसञ्ज्ञस्तु सर्वलोकेषु विश्रुतः ॥ ८ ॥&lt;br&gt;&#xA;इहासौ वासुदेवत्वमवाप भगवान्विभुः ॥ ९ ॥&lt;br&gt;&#xA;तस्य साम्बः सुतो जज्ञे जाम्बवत्यां महाबलः ॥&lt;br&gt;&#xA;स तु पित्रा भृशं शप्तः कुष्ठरोगमवाप्तवान् ॥&lt;br&gt;&#xA;तेन संस्थापितः सूर्यो निजनाम्ना पुरं कृतम् ॥ 7.1.100.१० ॥&lt;br&gt;&#xA;॥ देव्युवाच ॥ ॥&lt;br&gt;&#xA;शप्तः कस्मिन्निमित्तेऽसौ पित्रा पुत्रः स्वयं पुनः ॥&lt;br&gt;&#xA;नाल्पं स्यात्कारणं देव येनासौ शप्तवान्सुतम् ॥ ११ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणुष्वावहिता भूत्वा तस्य यच्छापकारणम् ॥&lt;br&gt;&#xA;दुर्वासानाम भगवान्ममैवांशसमुद्भवः ॥ १२ ॥&lt;br&gt;&#xA;अटमानः स भगवांस्त्रींल्लोकान्प्रचचार ह ॥&lt;br&gt;&#xA;अथ प्राप्तो द्वारवतीं लोकाः सञ्जज्ञिरे पुरः ॥ १३ ॥&lt;br&gt;&#xA;तमागतमृषिं दृष्ट्वा साम्बो रूपेण गर्वितः ॥&lt;br&gt;&#xA;पिङ्गाक्षं जटिलं रूक्षं विस्वरूपं कृशं तथा ॥ १४ ॥&lt;br&gt;&#xA;अवमानं चकारासौ दर्शनात्स्पर्शनात्तथा ॥&lt;br&gt;&#xA;दृष्ट्वा तस्य मुखं मन्दो वक्त्रं चक्रे तथात्मनः ॥&lt;br&gt;&#xA;चक्रे यदुकुलश्रेष्ठो गर्वितो यौवनेन तु ॥ १५ ॥&lt;br&gt;&#xA;अथ क्रुद्धो महातेजा दुर्वासा ऋषिसत्तमः ॥&lt;br&gt;&#xA;साम्बं प्रोवाच भगवान्विधुन्वन्मुखमात्म नः ॥ १६ ॥&lt;br&gt;&#xA;यस्माद्विरूपं मां दृष्ट्वा आत्मरूपेण गर्वितः ॥&lt;br&gt;&#xA;गमने दर्शने मह्यमहङ्कारः कृतो यतः ॥&lt;br&gt;&#xA;तस्मात्त्वं कुष्ठरोगेण न चिरेण ग्रसिष्यसे ॥ १७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मध्ययात्रायां साम्बादित्यमाहात्म्योपक्रमे साम्बाय दुर्वाससा शापप्रदानवर्णनन्नाम शततमोऽध्यायः ॥ १०० ॥&lt;/p&gt;</description>
    </item>
    <item>
      <title>१०१ साम्बादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/101_sAmbAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/101_sAmbAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एतस्मिन्नेव काले तु नारदो भगवानृषिः ॥&lt;br&gt;&#xA;ब्रह्मणो मानसः पुत्रस्त्रिषु लोकेषु गर्वितः ॥ १ ॥&lt;br&gt;&#xA;सर्वलोकचरः सोऽपि युवा देवनमस्कृतः ॥&lt;br&gt;&#xA;तथा यदृच्छया चायमटमानः समन्ततः ॥ २ ॥&lt;br&gt;&#xA;वासुदेवं स वै द्रष्टुं नित्यं द्वारवतीं पुरीम् ॥&lt;br&gt;&#xA;आयाति ऋषिभिः सार्द्धं क्रोधेन ऋषि सत्तमः ॥ ३ ॥&lt;br&gt;&#xA;अथाश्वागच्छतस्तस्य सर्वे यदुकुमारकाः ॥&lt;br&gt;&#xA;ये प्रद्युम्नप्रभृतयस्ते च प्रह्वाननाः स्थिताः ॥ ४ ॥&lt;br&gt;&#xA;अभावाच्चार्घ्यपाद्यानां पूजां चक्रुः समन्ततः ॥&lt;br&gt;&#xA;साम्बस्त्ववश्यभावित्वात्तस्य शापस्य कारणात् ॥ ५ ॥&lt;br&gt;&#xA;अवज्ञां कुरुते नित्यं नारदस्य महात्मनः ॥&lt;br&gt;&#xA;रतक्रीडा स वै नित्यं रूपयौवनगर्वितः ॥ ६ ॥&lt;br&gt;&#xA;अविनीतं तु तं दृष्ट्वा चिन्तयामास नारदः ॥&lt;br&gt;&#xA;अस्याहमविनीतस्य करिष्ये विनयं शुभम् ॥ ७ ॥&lt;br&gt;&#xA;एवं स चिन्तयित्वातु वासुदेवमथाब्रवीत् ॥&lt;br&gt;&#xA;इमाः षोडशसाहस्राः स्त्रियो या देवसत्तम ॥ ८ ॥&lt;br&gt;&#xA;सर्वास्तासां सदा साम्बे भावो देव समाश्रितः ॥&lt;br&gt;&#xA;रूपेणाप्रतिमः साम्बो लोकेऽस्मिन्सचराचरे ॥ ९ ॥&lt;br&gt;&#xA;सदाऽर्हन्ति च तास्तस्य दर्शनं ह्यपि सत्स्त्रियः ॥&lt;br&gt;&#xA;श्रुत्वैवं नारदाद्वाक्यं चिन्तयामास केशवः ॥7.1.101.१० ॥&lt;br&gt;&#xA;यदेतन्नारदेनोक्तं सत्यमत्र तु किं भवेत् ॥&lt;br&gt;&#xA;एवं च श्रूयते लोके चापल्यं स्त्रीषु विद्यते ॥&lt;br&gt;&#xA;श्लोकाविमौ पुरा गीतौ चित्तज्ञैर्योषितां द्विजैः ॥ ११ ॥&lt;br&gt;&#xA;पौंश्चल्यादतिचापल्यादज्ञानाच्च स्वभावतः ॥&lt;br&gt;&#xA;रक्षिता यत्नतो ह्येता विकुर्वन्ति हि भर्तृषु ॥ १२ ॥&lt;br&gt;&#xA;नैता रूपं परीक्षन्ते नाऽऽसां वयसि संश्रयः ॥&lt;br&gt;&#xA;सुरूपं वा विरूपं वा पुमानित्येव भुञ्जते ॥ १३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;मनसा चिन्तयित्वैवं कृष्णो नारदमब्रवीत् ॥&lt;br&gt;&#xA;नह्यहं श्रद्दधाम्येतद्यदेतद्भाषितं पुरा ॥ १४ ॥&lt;br&gt;&#xA;ब्रुवाणमेवं देवं तु नारदः प्रत्युवाच ह ॥&lt;br&gt;&#xA;तथाहं तु करिष्यामि यथा श्रद्धास्यते भवान् ॥ १५ ॥&lt;br&gt;&#xA;एवमुक्त्वा ययौ भूयो नारदस्तु यथागतम् ॥&lt;br&gt;&#xA;ततः कतिपयाहस्य द्वारकां पुनरभ्यगात् ॥ १६ ॥&lt;br&gt;&#xA;तस्मिन्नहनि देवोऽपि सहान्तःपौरकैर्जनैः ॥&lt;br&gt;&#xA;अनुभूय जलक्रीडां पानमासेवते रहः ॥ १७ ॥&lt;br&gt;&#xA;रम्ये रैवतकोद्याने नानाद्रुमविभूषिते ॥&lt;br&gt;&#xA;सर्वर्तुकुसुमैर्नित्यं वासिते सर्वकामने ॥ १८ ॥&lt;br&gt;&#xA;नानाजलजफुल्लाभिर्दीर्घिका भिरलङ्कृते ॥&lt;br&gt;&#xA;हंससारससङ्घुष्टे चक्रवाकोपशोभिते ॥१९ ॥&lt;br&gt;&#xA;तस्मिन्स रमते देवः स्त्रीभिः परिवृतस्तदा ॥&lt;br&gt;&#xA;हारनूपुरकेयूररसनाद्यैर्विभूषणैः ॥ 7.1.101.२० ॥&lt;br&gt;&#xA;भूषितानां वरस्त्रीणां सर्वाङ्गीणां विशेषतः ॥&lt;br&gt;&#xA;तत्रस्थः पिबते पानं शुभगन्धान्वितं शुभम् ॥ २१ ॥&lt;br&gt;&#xA;एतस्मिन्नन्तरे बुद्ध्वा मद्यमत्तास्ततः स्त्रियः ॥&lt;br&gt;&#xA;उवाच नारदः साम्बमस्मिंस्तिष्ठ कुमारक ॥ २२ ॥&lt;br&gt;&#xA;त्वां समाह्वयते देवो न युक्तं स्थातुमत्र ते ॥&lt;br&gt;&#xA;तद्वाक्यार्थमबुद्ध्वैव नारदेनाथ नोदितः ॥ २३ ॥&lt;br&gt;&#xA;गत्वा तु सत्वरं साम्बः प्रणाममकरोत्पितुः ॥&lt;br&gt;&#xA;निर्द्दिष्टमासनं भेजे यथाभावेन विष्णुना ॥ २४ ॥&lt;br&gt;&#xA;एतस्मिन्नन्तरे तत्र यास्तु वै चाल्पसात्त्विकाः ॥&lt;br&gt;&#xA;ता दृष्ट्वा सहसा साम्बं सर्वाश्चुक्षुभिरे स्त्रियः ॥ २५ ॥&lt;br&gt;&#xA;न स दृष्टः पुरा याभिरन्तःपुरनिवासिभिः ॥&lt;br&gt;&#xA;मद्यदोषात्ततस्तासां स्मृतिलोपात्तथा बहु ॥२६ ॥&lt;br&gt;&#xA;स्वभावतोऽल्पसत्त्वानां जघनानि विसुस्रुवुः ॥&lt;br&gt;&#xA;श्रूयते चाप्ययं श्लोकः पुराणप्रथितः क्षितौ ॥ २७ ॥&lt;br&gt;&#xA;ब्रह्मचर्येऽपि वर्त्तन्त्या योगिन्या वा प्रमादतः ॥&lt;br&gt;&#xA;प्रकृष्टं पुरुषं दृष्ट्वा वराङ्गं क्लिद्यते स्त्रियाः ॥ २७ ॥&lt;br&gt;&#xA;लोकेऽपि दृश्यते ह्येतन्मद्यस्याप्यथ सेवनात् ॥&lt;br&gt;&#xA;लज्जां मुञ्चन्ति निःशङ्का ह्रीमत्यो ह्यपि च स्त्रियः ॥ २९ ॥&lt;br&gt;&#xA;समांसैर्भोजनैः स्निग्धैः पानैः सीधुसुरासवैः ॥&lt;br&gt;&#xA;गन्धैर्मनोज्ञैर्वस्त्रैश्च कामः स्त्रीषु विजृम्भति ॥ 7.1.101.३० ॥&lt;br&gt;&#xA;मद्यं न देयमत्यर्थं पुरुषेण विपश्चिता ॥&lt;br&gt;&#xA;मदोन्मत्ताः स्वभावेन पूर्वं सन्ति यतः स्त्रियः ॥ ३१ ॥&lt;br&gt;&#xA;नारदोऽप्यथ तं साम्बं प्रेषयित्वा त्वरान्वितः ॥&lt;br&gt;&#xA;आजगामाथ तत्रैव साम्बस्यानुपदेन तु ॥ ३२ ॥&lt;br&gt;&#xA;आयान्तं ताः स्वयं दृष्ट्वा प्रियसौमनसं मुनिम्॥&lt;br&gt;&#xA;सहसैवोत्थिताः सर्वा मदोन्मत्ता अपि स्त्रियः ॥ ३३ ॥&lt;br&gt;&#xA;तासामथोत्थितानां तु वासुदेवस्य पश्यतः ॥&lt;br&gt;&#xA;भित्त्वा वासांस्यनर्घाणि पात्रेषु पतितानि तु ॥३४॥&lt;br&gt;&#xA;जघनेषु विलग्नानि तानि पेतुः पृथक्पृथक् ॥&lt;br&gt;&#xA;तद्दृष्ट्वा तु हरिः कुद्धस्ताः शशाप ततोऽबलाः ॥ ३५ ॥&lt;br&gt;&#xA;यस्माद्गतानि चेतांसि मां मुक्त्वाऽन्यत्र वः स्त्रियः ॥&lt;br&gt;&#xA;तस्मात्पतिकृताल्ँलोकानायुषोंऽते न यास्यथ ॥ ॥ ३६ ॥&lt;br&gt;&#xA;पतिलोकात्परिभ्रष्टाः स्वर्गमार्गात्तथैव च ॥&lt;br&gt;&#xA;भूत्वा ह्यशरणा भूयो दस्युहस्तं गमिष्यथ ॥ ३७ ॥&lt;br&gt;&#xA;शापदोषात्ततस्तस्मात्ताः स्त्रियो गां गते हरौ ॥&lt;br&gt;&#xA;हृताः पाञ्चनदैश्चौरैरर्जुनस्य प्रपश्यतः ॥ ३८ ॥&lt;br&gt;&#xA;अल्पसत्त्वाश्च याश्चासंस्ता गता दूषणं स्त्रियः ॥&lt;br&gt;&#xA;रुक्मिणी सत्यभामा च तथा जाम्बवती प्रिये ॥ ३९ ॥&lt;br&gt;&#xA;न प्राप्ता दस्युहस्तं ताः स्वेन सत्त्वेन रक्षिताः ॥&lt;br&gt;&#xA;शप्त्वैवं ताः स्त्रियः कृष्णः साम्बमप्यशपत्पुनः॥7.1.101.४०॥&lt;br&gt;&#xA;यस्मादतीव ते कान्तं दृष्ट्वा रूपमिमाः स्त्रियः ॥&lt;br&gt;&#xA;क्षुब्धाः सर्वा यतस्तस्मात्कुष्ठरोगमवाप्नुहि ॥ ४१ ॥&lt;br&gt;&#xA;तस्य तद्वचनं श्रुत्वा साम्बो लज्जासमन्वितः॥&lt;br&gt;&#xA;उवाच प्रहसन्वाक्यं स स्मरन्नृषिसत्तमम् ॥ ४२ ॥&lt;br&gt;&#xA;अनिमित्तमहं तात भावदोषविवर्जितः ॥&lt;br&gt;&#xA;शप्तो न मेऽत्र वै कुद्धो दुर्वासा नान्यथा वदेत् ॥ ४३ ॥&lt;br&gt;&#xA;एवमुक्त्वा ततः साम्बः कृष्णं कमललोचनम् ॥&lt;br&gt;&#xA;ततो वैराग्यसंयुक्तश्चिन्ताशोकपरायणः ॥ ४४ ॥&lt;br&gt;&#xA;प्रभासक्षेत्रमगमत्सर्वपातकनाशनम् ॥&lt;br&gt;&#xA;एवं तत्क्षेत्रमासाद्य तपस्तेपे सुदारुणम् ॥ ४५ ॥&lt;br&gt;&#xA;प्रतिष्ठाप्य सहस्रांशुं देवं पापनिषूदनम् ॥&lt;br&gt;&#xA;ततश्चाराधयामास परं नियममाश्रितः ॥ ४६ ॥&lt;br&gt;&#xA;त्रिसन्ध्यं पूजयामास दिव्यगन्धानुलेपनैः ॥&lt;br&gt;&#xA;स्तोत्रेणानेन भक्त्या वै स्तौति नित्यं दिनाधिपम् ॥ ४७ ॥&lt;br&gt;&#xA;॥ साम्ब उवाच ॥ ॥&lt;br&gt;&#xA;नमस्त्रैलोक्यदीपाय नमस्ते तिमिरापह ॥&lt;br&gt;&#xA;नमः पङ्कजनाथाय नमः कुमुदशत्रवे ॥ ४८ ॥&lt;br&gt;&#xA;नमो जगत्प्रतिष्ठाय जगद्धात्रे नमोऽस्तु ते ॥&lt;br&gt;&#xA;देवदेव नमस्यामि सूर्यं त्रैलोक्यदीपकम् ॥ ४९ ॥&lt;br&gt;&#xA;आदित्यवर्णो भुवनस्य गोप्ता अपूर्व एष प्रथमः सुराणाम् ॥&lt;br&gt;&#xA;हिरण्यगर्भः पुरुषो महात्मा स पठ्यते वै तमसः परस्तात् ॥ 7.1.101.५० ॥&lt;br&gt;&#xA;इति स्तुतस्तदा सूर्यः प्रसन्नेनान्तरात्मना ॥&lt;br&gt;&#xA;उवाच दर्शनं गत्वा साम्बं जाम्बवतीसुतम् ॥ ५१ ॥&lt;br&gt;&#xA;साम्बसाम्ब महावाहो शृणु गोविन्दनन्दने ॥&lt;br&gt;&#xA;स्तोत्रेणानेन तुष्टोऽहं वरं ब्रूहि यदीप्सितम् ॥ ५२ ॥&lt;br&gt;&#xA;॥ साम्ब उवाच ॥ ॥&lt;br&gt;&#xA;कृष्णेनाहं सुरश्रेष्ठ शप्तः पापः सुदुर्मतिः ॥&lt;br&gt;&#xA;कुष्ठान्तं कुरु मे देव यदि तुष्टोऽसि मे प्रभो ॥ ५३ ॥&lt;br&gt;&#xA;॥ श्रीभानुरुवाच ॥ ॥&lt;br&gt;&#xA;भूय एव महाभाग नीरोगस्त्वं भविष्यसि ॥&lt;br&gt;&#xA;यादृग्रूपः पुरा ह्यासीर्मम चैव प्रसादतः ॥ ५४ ॥&lt;br&gt;&#xA;अद्य प्रभृति नेक्ष्यास्ता विष्णुभार्याः कथञ्चन ॥&lt;br&gt;&#xA;न तासां दर्शने जातु स्थातव्यं यदुनन्दन ॥ ५५ ॥&lt;br&gt;&#xA;तासामीर्ष्यापरीतेन विष्णुना प्रभविष्णुना ॥&lt;br&gt;&#xA;कुष्ठं ते यादवश्रेष्ठ प्रदत्तं हि महात्मना ॥ ५६ ॥&lt;br&gt;&#xA;यो मां स्तोत्रेण चानेन समागत्य च स्तोष्यति ॥&lt;br&gt;&#xA;न तस्यान्वयसम्भूतः कुष्ठी कश्चिद्भविष्यति ॥ ५७ ॥&lt;br&gt;&#xA;अथादित्यस्य नामानि सम्यग्जानीहि द्वादश ॥&lt;br&gt;&#xA;द्वादशैव तथान्यानि तानि वक्ष्याम्यशेषतः ॥ ५८ ॥&lt;br&gt;&#xA;आदित्यः सविता सूर्यो मिहिरोऽर्कः प्रतापनः ॥&lt;br&gt;&#xA;मार्त्तण्डो भास्करो भानुश्चित्रभानुर्द्दिवाकरः ॥ ५९ ॥&lt;br&gt;&#xA;रविर्द्वादशनामैवं ज्ञेयः सामान्यनामभिः ॥&lt;br&gt;&#xA;विष्णुर्धाता भगः पूषा मित्रोंऽशुर्वरुणो ऽर्यमा ॥ 7.1.101.६० ॥&lt;br&gt;&#xA;इन्द्रो विवस्वांस्त्वष्टा च पर्जन्यो द्वादशः स्मृतः ॥&lt;br&gt;&#xA;इति ते द्वादशादित्याः पृथक्त्वेन प्रकीर्तिताः ॥ ६१ ॥&lt;br&gt;&#xA;उत्तिष्ठन्ति सदा ह्येते मासैर्द्वादशभिः क्रमात् ॥&lt;br&gt;&#xA;विष्णुस्तपति वै चैत्रे वैशाखे चार्यमा सदा ॥ ६२ ॥&lt;br&gt;&#xA;विवस्वाञ्ज्येष्ठमासे तु आषाढे चांशुमांस्तथा ॥&lt;br&gt;&#xA;पर्ज्जन्यः श्रावणे मासि वरुणः प्रौष्ठसञ्ज्ञिके ॥ ६३ ॥&lt;br&gt;&#xA;इन्द्रश्चाश्वयुजे मासि धाता तपति कार्तिके ॥&lt;br&gt;&#xA;मार्गशीर्षे तथा मित्रः पौषे पूषा दिवाकरः ॥ ६४ ॥&lt;br&gt;&#xA;माघे भगस्तु विज्ञेयस्त्वष्टा तपति फाल्गुने ॥&lt;br&gt;&#xA;शतैर्द्वादशभिर्विष्णू रश्मीनां दीप्यते सदा ॥ ६५ ॥&lt;br&gt;&#xA;दीप्यते गोसहस्रेण शतैश्च त्रिभिरर्यमा ॥&lt;br&gt;&#xA;द्विसप्तकैर्विवस्वांस्तु अंशुमान्पञ्चकैस्त्रिभिः ॥ ६६ ॥&lt;br&gt;&#xA;विवस्वानिव पर्जन्यो वरुणश्चार्यमा इव ॥&lt;br&gt;&#xA;इन्द्रस्तु द्विगुणैः षड्भिर्भात्येकादशभिः शतैः ॥ ६७ ॥&lt;br&gt;&#xA;मित्रवच्च भगस्त्वष्टा सहस्रेण शतेन च ॥&lt;br&gt;&#xA;उत्तरोपक्रमेऽर्कस्य वर्धन्ते रश्मयः सदा ॥&lt;br&gt;&#xA;दक्षिणोपक्रमे भूयो ह्रसन्ते सूर्यरश्मयः ॥ ६८ ॥&lt;br&gt;&#xA;एवं द्वादश मूर्तिस्थः प्रभासक्षेत्रमध्यतः ॥&lt;br&gt;&#xA;साम्बादित्येति विख्यातः स्थास्ये मन्वन्तरान्तरे ॥ ६९ ॥&lt;br&gt;&#xA;माघस्य शुक्लपक्षे तु पञ्चम्यां यादवोत्तम ॥&lt;br&gt;&#xA;एकभक्तं सदा ख्यातं षष्ठ्यां नक्तमुदाहृतम् ॥ 7.1.101.७० ॥&lt;br&gt;&#xA;सप्तम्यामुपवासं तु कृत्वा साम्बार्कसन्निधौ ॥&lt;br&gt;&#xA;रक्तचन्दनमिश्रैस्तु करवीरैर्महाव्रतः ॥ ७१ ॥&lt;br&gt;&#xA;दत्त्वा कुन्दरकं धूपं पूजयेद्भास्करं बुधः ॥&lt;br&gt;&#xA;ब्राह्मणान्दिव्यभोज्येन भोजयित्वाऽपि शक्तितः ॥ ७२ ॥&lt;br&gt;&#xA;एवं यः कुरुते सम्यक्साम्बादित्यस्य पूजनम् ॥।&lt;br&gt;&#xA;सम्यक्छ्रद्धासमायुक्तः सम्प्राप्स्यत्यखिलं फलम् ॥ ७३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमुक्त्वा सहस्रांशुस्तत्रैवान्तरधीयत ॥&lt;br&gt;&#xA;साम्बोऽपि निर्जरो भूत्वा द्वारकां पुनरागमत् ॥ ७४ ॥&lt;br&gt;&#xA;इत्येतत्कथितं देवि साम्बादित्यमहोदयम् ॥&lt;br&gt;&#xA;श्रुतं हरति पापानि तथाऽऽरोग्यं प्रयच्छति ॥ ७५ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये साम्बादित्यमाहात्म्यवर्णनन्नामैकोत्तरशततमोऽध्यायः॥ १०१ ॥&lt;/p&gt;</description>
    </item>
    <item>
      <title>१०२ साम्बादित्यसमीपवर्तिकण्टकशोधिनीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/102_sAmbAdityasamIpavartikaNTakashodhinImAhAtmyava/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/102_sAmbAdityasamIpavartikaNTakashodhinImAhAtmyava/</guid>
      <description>&lt;p&gt;ततो गच्छेन्महादेवि देवीं कण्टकशोधिनीम् ॥&lt;br&gt;&#xA;तस्यैवोत्तरदिग्भागे धनुर्द्वितयसंस्थिताम् ॥ १ ॥&lt;br&gt;&#xA;महिषघ्नीं महाकायां ब्रह्मदेवर्षिपूजिताम् ॥&lt;br&gt;&#xA;पुरा ये कल्मषोपेता दानवा देवकण्टकाः ॥ २ ॥&lt;br&gt;&#xA;युगेयुगे शोधयेत्तांस्तेन कण्टकशोधिनी ॥&lt;br&gt;&#xA;आश्वयुक्छुक्लपक्षे तु नवम्यां तामथार्चयेत् ॥ ३ ॥&lt;br&gt;&#xA;पशुपुष्पोपहारैश्च दीपधूपैस्तथोत्तमैः ॥&lt;br&gt;&#xA;तस्याऽरयो न जायन्ते यावद्वर्षं वरानने ॥ ४ ॥&lt;br&gt;&#xA;यस्तां पश्यति सद्भक्त्या भूताया नित्यमेव वा ॥ । ॥&lt;br&gt;&#xA;तं पुत्रमिव कल्याणी संरक्षति न संशयः ॥ ५ ॥&lt;br&gt;&#xA;इति सङ्क्षेपतः प्रोक्तं माहात्म्यं पापनाशनम् ॥&lt;br&gt;&#xA;देवि कण्टकशोधिन्याः श्रुतं रक्षाकरं परम् ॥ ६ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये साम्बादित्यसमीपवर्तिकण्टकशोधिनीमाहात्म्यवर्णनन्नाम द्व्युत्तरशततमोध्यायः ॥ १०२ ॥ ॥ छ ॥&lt;/p&gt;</description>
    </item>
    <item>
      <title>१०३ कपालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/103_kapAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/103_kapAleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेद्वरारोहे कपालेश्वरमुत्तमम् ॥&lt;br&gt;&#xA;तस्या उत्तरदिग्भागे सुरगन्धर्वपूजितम्॥ ॥ १ ॥&lt;br&gt;&#xA;पुरा यज्ञे वर्त्तमाने दक्षराजस्य धीमतः ॥&lt;br&gt;&#xA;उपविष्टेषु विप्रेषु हूयमाने हुताशने ॥ २ ॥&lt;br&gt;&#xA;जाल्मरूपधरो भूत्वा शङ्करस्तत्र चागतः ॥ २७ ॥&lt;br&gt;&#xA;जीर्णकन्थान्वितो देवि मलवान्धूलिधूसरः ॥ ३ ॥&lt;br&gt;&#xA;अथ ते ब्राह्मणाः क्रुद्धा दृष्ट्वा तं जाल्मरूपिणम् ॥&lt;br&gt;&#xA;कपालधारिणं सर्वे धिक्छब्दैस्तं जगर्हिरे॥ ४ ॥&lt;br&gt;&#xA;असकृत्पापपापेति गच्छगच्छ नराधम ॥&lt;br&gt;&#xA;यज्ञवेदिर्न चार्हा हि मानुषास्थिधरस्य ते ॥ ५ ॥&lt;br&gt;&#xA;अथ प्रहस्य भगवान्यज्ञवेद्यां सुरेश्वरि ॥&lt;br&gt;&#xA;क्षिप्त्वा कपालं नष्टोऽसौ न स ज्ञातो मनीषिभिः ॥ ६ ॥&lt;br&gt;&#xA;तस्मिन्नष्टे कपालं तत्क्षिप्तं मण्डपबाह्यतः ॥&lt;br&gt;&#xA;अथान्यत्तत्र सञ्जातं तद्रूपं च वरानने ॥ ७ ॥&lt;br&gt;&#xA;क्षिप्तङ्क्षिप्तं पुनस्तत्र जायते च महीतले ॥&lt;br&gt;&#xA;एवं शतसहस्राणि प्रयुतान्यर्बुदानि च ॥ ८ ॥&lt;br&gt;&#xA;तत्र क्षिप्तानि जातानि ततस्ते विस्मयान्विताः ॥&lt;br&gt;&#xA;अथोचुर्मुनयः सर्वे निर्विण्णाश्चास्य चेष्टितम् ॥ ९ ॥&lt;br&gt;&#xA;कोऽन्यो देवान्महादेवाद्गङ्गाक्षालितशेखरात् ॥&lt;br&gt;&#xA;समर्थ ईदृशं कर्त्तुमस्मिन्यज्ञे विशेषतः ॥ 7.1.103.१० ॥&lt;br&gt;&#xA;ततस्ते वि विधैः स्तोत्रैः स्तुवन्तो वृषभध्वजम् ॥&lt;br&gt;&#xA;होमं चक्रुर्मुहुर्वह्नौ मन्त्रैस्तैः शतरुद्रियैः ॥ ११ ॥&lt;br&gt;&#xA;ततः प्रत्यक्षतां प्राप्तस्तेषां देवो महेश्वरः ॥&lt;br&gt;&#xA;ततस्ते विविधैः स्तोत्रैस्तुष्टुवुः शूलपाणिनम्॥&lt;br&gt;&#xA;वेदोक्तमन्त्रैर्विविधैः पुराणोक्तैस्तथैव च ॥ १२ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;ॐ नमो मूलप्रकृतये अजिताय महात्मने ॥&lt;br&gt;&#xA;अनावृताय देवाय निःस्पृहाय नमोनमः ॥ १३ ॥&lt;br&gt;&#xA;नम आद्याय बीजाय आर्षेयाय प्रवर्त्तिने ॥&lt;br&gt;&#xA;अनन्तराय चैकाय अव्यक्ताय नमोनमः ॥ ॥। १४ ॥&lt;br&gt;&#xA;नानाविचित्रभुजगाङ्गदभूषणाय सर्वेश्वराय विरजाय नमो वराय ॥&lt;br&gt;&#xA;विश्वात्मने परमकारणकारणाय फुल्लारविन्दविपुलायतलोचनाय ॥ ॥ १५ ॥&lt;br&gt;&#xA;अदृश्यमव्यक्तमनादिमव्ययं यदक्षरं ब्रह्म वदन्ति सर्वगम् ॥&lt;br&gt;&#xA;निशाम्य यं मृत्युमुखात्प्रमुच्यते तमादिदेवं शरणं प्रपद्ये ॥ १६ ॥&lt;br&gt;&#xA;एवं स्तुतस्तदा सर्वैर्ऋषिभिर्गतकल्मषैः ॥&lt;br&gt;&#xA;ततस्तुष्टो महादेवस्तेषां प्रत्यक्षतां गतः ॥&lt;br&gt;&#xA;अब्रवीत्तानृषीन्देवो वृणुध्वं वरमुत्तमम् ॥ १७ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;यदि तुष्टोऽसि नो देव स्थानेऽस्मिन्निरतो भव ॥&lt;br&gt;&#xA;असङ्ख्यातानि यस्माच्च कपालानि सुरेश्वर ॥ १८ ॥&lt;br&gt;&#xA;पुनः पुनः प्रवृत्तानि व्यपनीतान्यपि प्रभो ॥&lt;br&gt;&#xA;अस्मिन्नसंशयं स्थाने कपालेश्वरनामभृत्॥ १९ ॥&lt;br&gt;&#xA;स्वयं तु लिङ्गं देवेश तिष्ठेन्मन्वन्तरान्तरम् ॥&lt;br&gt;&#xA;कपालेश्वरनाम्ना त्वमस्मिन्स्थाने स्थितिं कुरु॥ 7.1.103.२० ॥&lt;br&gt;&#xA;येत्र त्वां पूजयिष्यन्ति धूपमाल्यानुलेपनैः ॥&lt;br&gt;&#xA;तेषां तु परमं स्थानं यद्देवैरपि दुर्लभम् ॥ २१ ॥&lt;br&gt;&#xA;बाढमित्येवमुक्त्वाऽसौ स्थित स्तत्रमहेश्वरः ॥&lt;br&gt;&#xA;पुनः प्रवर्तितो यज्ञो निशानाथस्य भामिनि ॥ २२ ॥&lt;br&gt;&#xA;तस्मिन्दृष्टे लभेन्मर्त्यो वाजिमेधफलं प्रिये ॥&lt;br&gt;&#xA;मुच्यते पातकैः सर्वैः पूर्व जन्मार्ज्जितैरपि ॥ २३ ॥&lt;br&gt;&#xA;इदं माहात्म्यमखिलमभूत्स्वायम्भुवान्तरे ॥&lt;br&gt;&#xA;वैवस्वते पुनश्चान्यद्दक्षयज्ञविनाशकृत् ॥ २४ ॥&lt;br&gt;&#xA;कपालीति महेशानो दक्षेणोक्तः पुरा हरः ॥&lt;br&gt;&#xA;तेन यज्ञस्य विध्वंसं कपाली तमथाकरोत् ॥&lt;br&gt;&#xA;कपालेश्वरनामेति स्थितोस्मिन्मानवान्तरे ॥ २५ ॥&lt;br&gt;&#xA;अथास्य नाम देवस्य सूर्य सावर्णिकेंऽतरे ॥&lt;br&gt;&#xA;भविष्यति वरारोहे नाम तत्त्वेश्वरेति च ॥ २६ ॥&lt;br&gt;&#xA;इति सङ्क्षेपतः प्रोक्तं माहात्म्यं रुद्रदैवतम्॥&lt;br&gt;&#xA;पापघ्नं सर्वजन्तूनां पशुपाशविमोक्षणम् ॥ २७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मध्ययात्रायां कपालेश्वरमाहात्म्यवर्णनन्नाम त्र्यधिकशततमोऽध्यायः ॥ १०३ ॥&lt;/p&gt;</description>
    </item>
    <item>
      <title>१०४ कोटीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/104_koTIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/104_koTIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कोटीश्वरमनुत्तमम् ॥&lt;br&gt;&#xA;तस्मादुत्तरतो देवि कोटीशमिति विश्रुतम् ॥ १ ॥&lt;br&gt;&#xA;पापघ्नं सर्वजन्तूनां पशुपाशविमोक्षदम् ॥&lt;br&gt;&#xA;पुरा पाशुपता देवि कपालेश्वरसन्निधौ ॥ २ ॥&lt;br&gt;&#xA;तपः कुर्वन्ति विपुलं भस्मोद्धूलितविग्रहाः ॥&lt;br&gt;&#xA;जटामुकुटसंयुक्ता मुञ्जमेखलधारिणः ॥ ३ ॥&lt;br&gt;&#xA;शान्ताः सर्वे जितक्रोधा ब्राह्मणाः शिवयोगिनः ॥&lt;br&gt;&#xA;तपः कुर्वन्ति तत्रस्था व्याप्य क्षेत्रं चतुर्द्दिशम् ॥ ४ ॥&lt;br&gt;&#xA;कोटिसङ्ख्या महादेवि मन्त्रजाप्यपरायणाः ॥&lt;br&gt;&#xA;सम्यक्संस्थाप्य ते लिङ्गं कपालेशसमीपगम् ॥ ५ ॥&lt;br&gt;&#xA;ततस्ते पूजयाञ्चक्रुस्तल्लिङ्गं भक्तिसंयुताः ॥&lt;br&gt;&#xA;ततस्तुष्टो महादेवो मुक्तिं तेषां ददौ हरः ॥ ६ ॥&lt;br&gt;&#xA;ऋषयः कोटिसङ्ख्यातास्तस्मिन्सिद्धा यतः प्रिये ॥&lt;br&gt;&#xA;तेन कोटीश्वरं लिङ्गं नाम्ना ख्यातं धरातले ॥ ७ ॥&lt;br&gt;&#xA;यस्तं पूजयते भक्त्या कोटीश्वरमनामयम् ॥&lt;br&gt;&#xA;स कोटिमन्त्रजाप्यस्य फलं प्राप्स्यति मानवः ॥ ८ ॥&lt;br&gt;&#xA;हिरण्यं तत्र दातव्यं ब्राह्मणे वेदपारगे ॥&lt;br&gt;&#xA;कोटिहोमफलं तस्य सम्यग्यात्राफलं भवेत् ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कोटीश्वरमाहात्म्यवर्णनन्नाम चतुरधिक शततमोऽध्यायः ॥ १०४ ॥&lt;/p&gt;</description>
    </item>
    <item>
      <title>१०५ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/105_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/105_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथान्यत्सम्प्रवक्ष्यामि रहस्यं स्थानमुत्तमम् ॥&lt;br&gt;&#xA;सर्वपापहरं नृणां विस्तरात्कथ यामि ते ॥ १ ॥&lt;br&gt;&#xA;प्रधानदेवमाहात्म्यं माहात्म्यं कल्पवासिनाम् ॥&lt;br&gt;&#xA;सोमेशो दैत्यहन्ता च वालरूपी पितामहः ॥२॥&lt;br&gt;&#xA;अर्कस्थलस्तथादित्यः प्रभासः शशिभूषणः ॥&lt;br&gt;&#xA;एते षट्प्रवरा देवाः क्षेत्रे प्राभासिके स्थिताः ॥ ३ ॥&lt;br&gt;&#xA;तेषां दर्शनमात्रेण कृतकृत्यः प्रजायते ॥&lt;br&gt;&#xA;मुच्यते पातकैर्घोरैराजन्मजनितैर्ध्रु वम् ॥ ४ ॥&lt;br&gt;&#xA;॥ देव्युवाच॥ ॥&lt;br&gt;&#xA;पूर्वेषामुक्तदेवानां माहात्म्यं कथितं त्वया ॥&lt;br&gt;&#xA;प्रभासे बालरूपीति यत्प्रोक्तं तत्कथं वचः ॥ ५ ॥&lt;br&gt;&#xA;अन्येषु सर्व स्थानेषु वृद्धरूपी पितामहः ॥&lt;br&gt;&#xA;कथं च समनुप्राप्तो माहात्म्यं तस्य किं स्मृतम् ॥ ६ ॥&lt;br&gt;&#xA;कथं स पूज्यो देवेश यात्रा कार्या कथं नृभिः ॥&lt;br&gt;&#xA;एतद्विस्तरतो ब्रूहि प्रसन्नो यदि मे प्रभो ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि माहात्म्यं ब्रह्मसम्भवम् ॥&lt;br&gt;&#xA;यस्य श्रवणमात्रेण मुच्यते सर्वपातकैः ॥ ८ ॥&lt;br&gt;&#xA;नास्ति ब्रह्मसमो देवो नास्ति ब्रह्मसमो गुरुः ॥&lt;br&gt;&#xA;नास्ति ब्रह्मसमं ज्ञानं नास्ति ब्रह्मसमं तपः ॥ ९ ॥&lt;br&gt;&#xA;तावद्धमन्ति संसारे दुःख शोकभयप्लुताः ॥&lt;br&gt;&#xA;न भवन्ति सुरज्येष्ठे यावद्भक्ताः पितामहे ॥ 7.1.105.१० ॥&lt;br&gt;&#xA;समासक्तं यथा चित्तं जन्तोर्विषयगोचरे ॥&lt;br&gt;&#xA;यद्येवं ब्रह्मणि न्यस्तं को न मुच्येत बन्धनात् ॥ ११ ॥&lt;br&gt;&#xA;॥ देव्युवाच ॥ ॥&lt;br&gt;&#xA;एवं माहात्म्यसंयुक्तो यदि ब्रह्मा जगद्गुरुः ॥&lt;br&gt;&#xA;प्राभासिके महातीर्थे कस्मिन्स्थाने तु संस्थितः ॥ ॥ १२ ॥&lt;br&gt;&#xA;किमर्थमागतस्तत्र कस्मिन्काले सुरोत्तमः ॥&lt;br&gt;&#xA;कथं स पूज्यो विप्रेन्द्रैस्तिथौ कस्यां क्रमाद्वद ॥ १३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;सोमनाथस्य ऐशान्यां साम्बादित्याग्निगोचरे ॥&lt;br&gt;&#xA;ब्रह्मणः परमं स्थानं ब्रह्मलोक इवापरः ॥ १४&lt;br&gt;&#xA;तिष्ठते कल्पसंस्था वै तत्र कल्पान्तवासिनः ॥&lt;br&gt;&#xA;तत्र स्थाने स्थितो देवि बालरूपी पितामहः ॥ १५ ॥&lt;br&gt;&#xA;जगत्प्रभुर्लोककर्ता सत्त्वमूर्तिर्महाप्रभः ॥&lt;br&gt;&#xA;आगतश्चाष्टवर्षस्तु क्षेत्रे प्राभासिके शुभे ॥ १६ ॥&lt;br&gt;&#xA;तत्राऽकरोत्तपो घोरं दिव्याब्दानां सहस्रकम् ॥&lt;br&gt;&#xA;संस्थाप्य तु महालिङ्गं सिसृक्षुर्विविधाः प्रजाः ॥ १७ ॥&lt;br&gt;&#xA;ततः कालान्तरेतीते सोमेन प्रार्थितो विभुः ॥&lt;br&gt;&#xA;क्षयरोगविमुक्तेन सम्यक्छ्रद्धान्वितेन वै ॥ १८ ॥&lt;br&gt;&#xA;लिङ्गप्रतिष्ठाहेतोर्वै क्षेत्रे प्राभासिके शुभे ॥&lt;br&gt;&#xA;कोटिब्रह्मर्षिभिः सार्द्धं सहितो विश्वकर्मणा ॥&lt;br&gt;&#xA;कारयामास विधिवत्प्रतिष्ठां लिङ्गमुत्तमम्॥ १९ ॥&lt;br&gt;&#xA;प्रतिष्ठाप्य ततो लिङ्गं सोमनाथं वरानने ॥&lt;br&gt;&#xA;दापयामास विप्रेभ्यो भूरिशो यज्ञदक्षिणाम् ॥ 7.1.105.२० ॥&lt;br&gt;&#xA;एवं प्रतिष्ठितं लिङ्गं ब्रह्मणा लोककर्तृणा ॥&lt;br&gt;&#xA;वर्षाणि चात्र जातानि प्रभासे बालरूपिणः ॥ २१ ॥&lt;br&gt;&#xA;चत्वारिंशद्वयं चैव क्षेत्रमध्यनिवासिनः ॥&lt;br&gt;&#xA;एवं परार्द्धमगमत्प्रभासक्षेत्रवासिनः ॥ २२ ॥&lt;br&gt;&#xA;॥ देव्युवाच ॥ ॥&lt;br&gt;&#xA;ब्रह्मणो दिनमानं तु मासवर्षसहस्रकम् ॥&lt;br&gt;&#xA;तत्सर्वं विस्तराद्ब्रूहि यथायुर्ब्रह्मणः स्मृत म् ॥ २३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;परमायुः स्मृतो ब्रह्मा परार्द्धं तस्य वै गतम्॥&lt;br&gt;&#xA;प्रभासक्षेत्रसंस्थस्य द्वितीयं भवतेऽधुना ॥ २४ ॥&lt;br&gt;&#xA;यदा प्राभासिके क्षेत्रे ब्रह्मा लोकपितामहः ॥&lt;br&gt;&#xA;आगतश्चाष्टवर्षस्तु बालरूपी तदोच्यते ॥ २५ ॥&lt;br&gt;&#xA;अन्येषु सर्वतीर्थेषु वृद्धरूपी पितामहः ॥&lt;br&gt;&#xA;मुक्त्वा प्राभासिकं क्षेत्रं सदैव विबुधप्रिये ॥ २६ ॥&lt;br&gt;&#xA;ब्रह्माण्डे यानि तीर्थानि ब्रह्माणस्तेषु ये स्मृताः ॥&lt;br&gt;&#xA;तेषामाद्यो महातेजाः प्रभासे यो व्यवस्थितः ॥ २७ ॥&lt;br&gt;&#xA;कल्पेकल्पे तु नामानि शृणु त्वं तानि वै प्रिये ॥&lt;br&gt;&#xA;स्वयम्भूः प्रथमे कल्पे द्वितीये पद्मभूः स्थितः ॥ .२८ ॥&lt;br&gt;&#xA;तृतीये विश्वकर्तेति बालरूपी चतुर्थके ॥&lt;br&gt;&#xA;एतानि मुख्यनामानि कथितानि स्वयम्भुवः ॥ २९ ॥&lt;br&gt;&#xA;नित्यं संस्मरते यस्तु स दीर्घायुर्नरो भवेत् ॥7.1.105.३०॥&lt;br&gt;&#xA;चन्द्रसूर्यग्रहाः सर्वे सदेवासुरमानुषाः ॥&lt;br&gt;&#xA;त्रैलोक्यं नश्यते सर्वं ब्रह्मरात्रि समागमे॥३१॥&lt;br&gt;&#xA;पुनर्दिने तु सञ्जाते प्रबुद्धः सन्पितामहः॥&lt;br&gt;&#xA;तथा सृष्टिं प्रकुरुते यथापूर्वमभूत्प्रिये॥३२॥&lt;br&gt;&#xA;दिनमानं प्रवक्ष्यामि ब्रह्मणो लोककर्तृणः ॥&lt;br&gt;&#xA;नेत्रभागाच्चतुर्भागस्त्रुटिः कालो निगद्यते ॥ ३३ ॥&lt;br&gt;&#xA;तस्माच्च द्विगुणं ज्ञेयं निमिषान्तं वरानने ॥&lt;br&gt;&#xA;निमिषैः पञ्चदशभिः काष्ठा इत्युच्यते बुधैः॥&lt;br&gt;&#xA;त्रिंशद्भिश्चैव काष्ठाभिः कला प्रोक्ता मनीषिभिः ॥३४॥&lt;br&gt;&#xA;त्रिंशत्कलो मुहूर्तः स्याद्दिनं पञ्चदशैस्तु तैः॥&lt;br&gt;&#xA;दिनमाना निशा ज्ञेया अहोरात्रं तयोर्भवेत् ॥३५॥&lt;br&gt;&#xA;तैः पञ्चदशभिः पक्षः पक्षाभ्यां मास उच्यते ॥&lt;br&gt;&#xA;मासैश्चैवायनं षङ्भिरब्दं स्यादयनद्वयात् ॥३६॥&lt;br&gt;&#xA;चत्वारिंशद्धि लक्षाणि लक्षाणां त्रितयं पुनः ॥&lt;br&gt;&#xA;विंशतिश्च सहस्राणि ज्ञेयं सौरं चतुर्युगम् ॥ ३७ ॥&lt;br&gt;&#xA;चतुर्युगैकसप्तत्या मन्वन्तरमुदाहृतम् ॥&lt;br&gt;&#xA;ऐन्द्रमेतद्भवेदायुः समासात्तव कीर्तितम् ॥ ३८ ॥&lt;br&gt;&#xA;स्वायम्भुवो मनुः पूर्वं मनुः स्वारोचिषस्ततः ॥&lt;br&gt;&#xA;औत्तमस्तामसश्चैव रैवतश्चाक्षुषस्ततः ॥ ३९॥&lt;br&gt;&#xA;वैवस्वतोऽर्कसावर्णिर्ब्रह्मसा वर्णिरेव च ॥&lt;br&gt;&#xA;धर्मसावर्णिनामा च रौच्यो भूत्यस्तथैव च ॥ 7.1.105.४० ॥&lt;br&gt;&#xA;चतुर्दशैते मनवः सँख्यातास्ते यथाक्रमम् ॥&lt;br&gt;&#xA;भूतान्भविष्यानिन्द्रांश्च सर्वा न्वक्ष्ये तव क्रमात् ॥ ४१ ॥&lt;br&gt;&#xA;विश्वभुक्च विपश्चिच्च सुकीर्तिः शिबिरेव च ॥&lt;br&gt;&#xA;विभुर्मनोभुवश्चैव तथौजस्वी बलिर्बली ॥ ४२ ॥&lt;br&gt;&#xA;अद्भुतश्च तथा शान्ती रम्यो देववरो वृषा ॥&lt;br&gt;&#xA;ऋतधामा दिवःस्वामी शुचिः शक्राश्चतुर्दश ॥ ४३ ॥&lt;br&gt;&#xA;एते सर्वे विनश्यन्ति ब्रह्मणो दिवसे प्रिये ॥&lt;br&gt;&#xA;रात्रिस्तु तावती ज्ञेया कल्पमानमिदं स्मृतम् ॥ ४४ ॥&lt;br&gt;&#xA;प्रथमं श्वेतकल्पस्तु द्वितीयो नीललोहितः ॥&lt;br&gt;&#xA;वामदेवस्तृतीयस्तु ततो राथन्तरोऽपरः ॥ ४५ ॥&lt;br&gt;&#xA;रौरवः पञ्चमः प्रोक्तः षष्ठः प्राण इति स्मृतः ॥&lt;br&gt;&#xA;सप्तमोऽथ बृहत्कल्पः कन्दर्पोऽष्टम उच्यते ॥ ४६ ॥&lt;br&gt;&#xA;सद्योऽथ नवमः प्रोक्तः ईशानो दशमः स्मृतः ॥&lt;br&gt;&#xA;ध्यान एकादशः प्रोक्तस्तथा सारस्वतोऽपरः ॥ ४७ ॥&lt;br&gt;&#xA;त्रयोदश उदानस्तु गरुडोऽथ चतुर्दशः ॥&lt;br&gt;&#xA;कौर्मः पञ्चदशो ज्ञेयः पौर्णमासी प्रजापतेः ॥ ४८ ॥&lt;br&gt;&#xA;षोडशो नारसिंहस्तु समाधिस्तु ततः परः ॥&lt;br&gt;&#xA;आग्नेयोऽष्टादशः प्रोक्तः सोमकल्पस्ततोऽपरः ॥ ४९ ॥&lt;br&gt;&#xA;भावनो विंशतिः प्रोक्तः सुप्तमालीति चापरः ॥&lt;br&gt;&#xA;वैकुण्ठश्चार्चिषो रुद्रो लक्ष्मीकल्पस्तथापरेः ॥ 7.1.105.५० ॥&lt;br&gt;&#xA;सप्तविंशोऽथ वैराजो गौरीकल्पस्तथोंऽऽधकः ॥&lt;br&gt;&#xA;माहेश्वरस्तथा प्रोक्तस्त्रिपुरो यत्र घातितः ॥ ५१ ॥&lt;br&gt;&#xA;पितृकल्पस्तथान्ते च या कुहूर्ब्रह्मणः स्मृता ॥&lt;br&gt;&#xA;त्रिंशत्कल्पाः समाख्याता ब्रह्मणो मासि वै प्रिये ॥ ५२ ॥&lt;br&gt;&#xA;अतीताः कथिताः सर्वे वाराहो वर्त्ततेऽधुना ॥&lt;br&gt;&#xA;प्रतिपद्ब्रह्मणो यत्र वाराहेणोद्धृता मही ॥ ५३ ॥&lt;br&gt;&#xA;त्रिंशत्कल्पैः स्मृतो मासो वर्षं द्वादशभिस्तु तैः ॥&lt;br&gt;&#xA;अनेन वर्षमानेन तदा ब्रह्माऽष्टवार्षिकः ॥&lt;br&gt;&#xA;आनीतः सोमराजेन सोमनाथः प्रतिष्ठितः ॥ ५४ ॥&lt;br&gt;&#xA;एवं क्षेत्रे निवसतः प्रभासे बालरूपिणः ॥&lt;br&gt;&#xA;परार्द्धमेकमगमद्द्वितीयं वर्ततेऽ धुना ॥ ५५ ॥&lt;br&gt;&#xA;एवं महाप्रभावोऽसौ प्रभासक्षेत्रमध्यगः ॥&lt;br&gt;&#xA;ब्रह्मा स्वयम्भूर्भगवान्बालत्वात्क्षेत्रमाश्रितः ॥ ५६ ॥&lt;br&gt;&#xA;स वै पूज्यो नमस्कार्यो वन्दनीयो मनीषिभिः ॥&lt;br&gt;&#xA;आदौ स एव पूज्यः स्यात्सम्यग्यात्राफलेप्सुभिः ॥ ५७ ॥&lt;br&gt;&#xA;यस्तं पूजयते भक्त्या स मां पूजयते भुवम् ॥&lt;br&gt;&#xA;यस्तं द्वेष्टि स मां द्वेष्टि योस्य पूज्यो ममैव सः ॥ ५८ ॥&lt;br&gt;&#xA;ब्रह्मणा पूज्यमानेन अहं विष्णुश्च पूजितः ॥&lt;br&gt;&#xA;विष्णुना पूज्यमानेन अहं ब्रह्मा च पूजितः ॥ ५९ ॥&lt;br&gt;&#xA;मया पूजित मात्रेण ब्रह्मविष्णू च पूजितौ ॥&lt;br&gt;&#xA;सत्त्वं ब्रह्मा रजो विष्णुस्तमोऽहं सम्प्रकीर्तितः ॥ 7.1.105.६० ॥&lt;br&gt;&#xA;वायुर्ब्रह्माऽनलो रुद्रो विष्णुरापः प्रकीर्तितः ॥&lt;br&gt;&#xA;रात्रिर्विष्णुरहो रुद्रो या सन्ध्या स पितामहः ॥६१॥&lt;br&gt;&#xA;सामवेदो ह्यहं देवि ब्रह्मा ऋग्वेद उच्यते ॥&lt;br&gt;&#xA;यजुर्वेदो भवेद्विष्णुः कुलाधारो ह्यथर्वणः ॥ ६२॥&lt;br&gt;&#xA;उष्णकालो ह्यहं देवि वर्षाकालः पितामहः ॥&lt;br&gt;&#xA;शीतकालो भवेद्विष्णुरेवं कालत्रयं हि सः ॥ ६३ ॥&lt;br&gt;&#xA;दक्षिणाग्निरहं ज्ञेयो गार्हपत्यो हरिः स्मृतः ॥&lt;br&gt;&#xA;ब्रह्मा चाहवनीयस्तु एवं सर्वं त्रिदैवतम् ॥ ६४ ॥&lt;br&gt;&#xA;अहं लिङ्गस्वरूपस्थो भगो विष्णुः प्रकीर्तितः ॥&lt;br&gt;&#xA;बीजसंस्थो भवेद्ब्रह्मा विष्णुरापः प्रकीर्तितः ॥६५॥&lt;br&gt;&#xA;अहमाकाशरूपस्थ एवं तत्त्वमयं प्रभुः ॥&lt;br&gt;&#xA;आकाशात्स्रवते यच्च तद्बीजं ब्रह्मसंस्थितम् ॥&lt;br&gt;&#xA;स्वरूपं ब्राह्ममाश्रित्य ब्रह्मा बीजप्ररोहकः॥६६॥&lt;br&gt;&#xA;नाभिमध्ये स्थितो ब्रह्मा विष्णुश्च हृदयान्तरे ॥&lt;br&gt;&#xA;वक्त्रमध्ये अहं देवि आधारः सर्वदेहिनाम् ॥६७॥&lt;br&gt;&#xA;यश्चाहं स स्वयं ब्रह्मा यो ब्रह्मा स हुताशनः ॥&lt;br&gt;&#xA;या देवी स स्वयं विष्णुर्यो विष्णुः स च चन्द्रमाः ॥ ६८ ॥&lt;br&gt;&#xA;यः कालः स स्वयं ब्रह्मा यो रुद्रः स च भास्करः ॥&lt;br&gt;&#xA;एवं शक्तिविशेषेण परं ब्रह्म स्थितं प्रिये ॥ ६९ ॥&lt;br&gt;&#xA;ॐकारस्तत्परं ब्रह्म गायत्री प्रकृतिः परा ॥&lt;br&gt;&#xA;उभावेतौ नरो ज्ञात्वा न विच्यवति मुच्यते ॥7.1.105.७॥।&lt;br&gt;&#xA;एवं यो वेद देवेशि अद्वैतं परमाक्षरम् ॥&lt;br&gt;&#xA;स सर्वं वेद नैवान्यो भेदकर्त्ता नराधमः ॥ ७१ ॥&lt;br&gt;&#xA;एकरूपं परं ब्रह्म कार्यभावात्पृथक्स्थितः ॥&lt;br&gt;&#xA;यस्तं द्वेष्टि वरारोहे ब्रह्मद्वेष्टा स उच्यते ॥ ७२ ॥&lt;br&gt;&#xA;दक्षिणाङ्गे स्थितो ब्रह्मा वामाङ्गे मम केशवः ॥&lt;br&gt;&#xA;यस्तयोर्द्वेषमाधत्ते स द्वेष्टा मम भामिनि ॥ ७३ ॥&lt;br&gt;&#xA;एवं ज्ञात्वा वरारोहे ह्यभिन्नेनान्तरात्मना ॥&lt;br&gt;&#xA;ब्रह्माणं केशवं रुद्रमेकरूपेण पूज येत् ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मध्ययात्रायां ब्रह्म माहात्म्यवर्णनन्नाम पञ्चाधिकशततमोऽध्यायः ॥ १०५ ॥ ॥ ॥&lt;/p&gt;</description>
    </item>
    <item>
      <title>१०६ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/106_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/106_varNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;एवमद्वैतभावेन यद्ब्रह्म परिकीर्तितम् ॥&lt;br&gt;&#xA;तस्य पूजा विधानं मे कथयस्व यथार्थतः ॥ १ ॥&lt;br&gt;&#xA;क्षेत्रे प्राभासिके देव बालरूपी पितामहः ॥&lt;br&gt;&#xA;स कथं पूज्यते लोकैः परब्रह्मस्वरूपवान् ॥ २ ॥&lt;br&gt;&#xA;के मन्त्राः किं विधानं तद्बाह्मणास्तत्र कीदृशाः ॥&lt;br&gt;&#xA;तत्र स्थितानां विप्राणां कथं क्षेत्रफलं भवेत् ॥ ३ ॥&lt;br&gt;&#xA;कतिप्रकारास्ते विप्रास्तत्र क्षेत्रनिवासिनः ॥&lt;br&gt;&#xA;किमाचारा महादेव किंशीलाः किम्परायणाः ॥ ४ ॥&lt;br&gt;&#xA;एतद्विस्तरतो ब्रूहि ब्राह्मणानां महोदयम् ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधुसाधु महादेवि सम्यक्प्रश्नविशारदे ॥&lt;br&gt;&#xA;शृणुष्वैकमना भूत्वा माहात्म्यं विप्रदैवतम् ॥ ६ ॥&lt;br&gt;&#xA;यच्छ्रुत्वा मानवो देवि मुच्यते सर्वपातकैः ॥&lt;br&gt;&#xA;ये केचित्सागरान्तायां पृथिव्यां कीर्तिता द्विजाः ॥ ७ ॥&lt;br&gt;&#xA;तद्रूपं मम देवेशि प्रत्यक्षं धरणीतले ॥ प्रत्यक्षं ब्राह्मणा देवाः परोक्षं दिवि देवताः ॥ ८ ॥&lt;br&gt;&#xA;ब्राह्मणा मत्प्रिया नित्यं ब्राह्मणा मामकी तनुः ॥&lt;br&gt;&#xA;यस्तानर्चयते भक्त्या स मामर्चयते सदा ॥ ९ ॥&lt;br&gt;&#xA;यस्तांस्तोषयते भक्त्या स च मां परितोषयेत् ॥7.1.106.१॥।&lt;br&gt;&#xA;ये ब्राह्मणाः सोऽहमसंशयं प्रिये तेष्वर्चितेष्वर्चितोऽहं भवेयम् ॥&lt;br&gt;&#xA;तेष्वेव तुष्टेष्वहमेव तुष्टो वैरं च तैर्यस्य ममापि वैरम् ॥ ११ ॥&lt;br&gt;&#xA;यश्चन्दनैः सागरुगन्धमाल्यै रभ्यर्चयेच्छैलमयीं ममार्चाम्॥&lt;br&gt;&#xA;असौ न मामर्चयतेर्चयन्वै विप्रार्चनादर्चित एव चाहम् ॥ १२ ॥&lt;br&gt;&#xA;यावन्तः पृथिवीमध्ये चीर्णवेदव्रता द्विजाः ॥&lt;br&gt;&#xA;अचीर्णव्रतवेदा वा तेऽपि पूज्या द्विजाः प्रिये ॥ १३ ॥&lt;br&gt;&#xA;न ब्राह्मणान्परीक्षेत श्राद्धे क्षेत्रनिवासिनः ॥&lt;br&gt;&#xA;सुमहान्परिवादोऽस्य ब्राह्मणानां परीक्षणे ॥ १४ ॥&lt;br&gt;&#xA;काणाः खञ्जाश्च कृष्णाश्च दरिद्रा व्याधितास्तथा ॥&lt;br&gt;&#xA;सर्वे श्राद्धे नियोक्तव्या मिश्रिता वेदपारगैः ॥ १५ ॥&lt;br&gt;&#xA;ब्राह्मणा जातितः पूज्या वेदाभ्यासात्ततः परम् ॥&lt;br&gt;&#xA;ततोर्थं हव्यकव्येषु न निन्द्या ब्राह्मणाः क्वचित् ॥ १६ ॥&lt;br&gt;&#xA;काणान्कुण्टांश्च कुब्जाश्च दरिद्रान्व्याधितानपि॥&lt;br&gt;&#xA;नावमन्येद्द्विजान्प्राज्ञो मम रूपं यतः स्मृतम् ॥ १७ ॥&lt;br&gt;&#xA;बहवो हि न जानन्ति नरा ज्ञानबहिष्कृताः ॥&lt;br&gt;&#xA;यथाहं द्विजरूपेण चरामि पृथिवीमिमाम् ॥ १८ ॥&lt;br&gt;&#xA;मद्रूपान्घ्नन्ति ये विप्रान्विकर्म कारयन्ति च ॥&lt;br&gt;&#xA;अप्रेषणे प्रेषयन्ति दासत्वं कारयन्ति च ॥ १९ ॥&lt;br&gt;&#xA;मृतांस्तान्करपत्रेण यमदूता महाबलाः ॥&lt;br&gt;&#xA;निकृन्तन्ति यथा काष्ठं सूत्रमार्गेण शिल्पिनः ॥ 7.1.106.२० ॥&lt;br&gt;&#xA;ये चैवाश्लक्ष्णया वाचा तर्जयन्ति नराधमाः ॥&lt;br&gt;&#xA;वदन्ति परुषं क्रोधात्पादेन निहनन्ति च ॥ २१ ॥&lt;br&gt;&#xA;मृतांस्तान्यमलोका हि निहत्य धरणीतले ॥&lt;br&gt;&#xA;क्रूरपादेन चाक्रम्य क्रोधसंरक्तलोचनाः ॥ २२ ॥&lt;br&gt;&#xA;अग्निवर्णैश्च सन्दंशैर्जिह्वामुद्धरते यमः ॥&lt;br&gt;&#xA;ये नु विप्रान्निरीक्षन्ते पापाः पापेन चक्षुषा ॥ २२ ॥&lt;br&gt;&#xA;अब्रह्मण्यास्तु ते बाह्या नित्यं ब्रह्मद्विषो नराः ॥&lt;br&gt;&#xA;तेषां घोरा महाकाया वज्रतुण्डा भयानकाः ॥&lt;br&gt;&#xA;उद्धरन्ति मुहूर्तेन चक्षुः काका यमाज्ञया ॥ २४ ॥&lt;br&gt;&#xA;यस्ताडयति विप्रं वै क्षते कुर्याद्धि शोणितम् ॥&lt;br&gt;&#xA;अस्थिभङ्गं च वा कुर्यात्प्राणैर्वापि वियोजयेत् ॥२५॥&lt;br&gt;&#xA;ब्रह्मघ्नः स तु विज्ञेयो न तस्मै निष्कृतिः स्मृता ॥&lt;br&gt;&#xA;पञ्चाशत्कोटिसङ्ख्येषु नरकेष्वनुपूर्वशः ॥ २६ ॥&lt;br&gt;&#xA;स बहूनि सहस्राणि वर्षाणि पच्यते भृशम्॥&lt;br&gt;&#xA;तस्माद्विप्रो वरारोहे नमस्कार्यो नृभिः सदा॥ २७ ॥&lt;br&gt;&#xA;अन्नपानप्रदानैस्तु पूज्या हि सततं द्विजाः ॥&lt;br&gt;&#xA;सर्वेषां चैव दानानां विप्राः सर्वेऽधिकारिणः ॥ २८ ॥&lt;br&gt;&#xA;नान्यः समर्थो देवेशि गृह्णन्यात्यधमां गतिम् ॥&lt;br&gt;&#xA;तपसा पावितो देवि ब्राह्मणो धृतकिल्विषः ॥ २९ ॥&lt;br&gt;&#xA;न सीदेत्प्रतिगृह्णानः पृथिवीमनुसागराम्॥&lt;br&gt;&#xA;नास्ति किञ्चिन्महादेवि दुष्कृतं ब्राह्मणस्य तु ॥ 7.1.106.३० ॥&lt;br&gt;&#xA;यस्तु स्थितः सदाऽध्यात्मे नित्यं सद्भावभावितः ॥&lt;br&gt;&#xA;ब्राह्मणो हि महद्भूतं जन्मना सह जायते ॥ ३१ ॥&lt;br&gt;&#xA;लोके लोकेश्वराश्चापि सर्वे ब्राह्मणपूजकाः ॥&lt;br&gt;&#xA;ततस्तान्नावमन्येत यदीच्छेज्जीवितं चिरम् ॥ ३२ ॥&lt;br&gt;&#xA;ब्राह्मणाः कुपिता हन्युर्भस्मीकुर्युः स्वतेजसा ॥&lt;br&gt;&#xA;लोकानन्यान्सृजेयुश्च लोकपालांस्तथाऽपरान् ॥ ३३ ॥&lt;br&gt;&#xA;अपेयः सागरो यैश्च कृतः कोपान्महात्मभिः ॥&lt;br&gt;&#xA;येषां कोपाग्निरद्यापि दण्डके नोपशाम्यति ॥३४॥&lt;br&gt;&#xA;एते स्वर्गस्य नेतारो देवदेवाः सनातनाः॥&lt;br&gt;&#xA;एभिश्चापि कृतः पन्था देवयानः स उच्यते ॥ ३५ ॥&lt;br&gt;&#xA;ते पूज्यास्ते नमस्कार्यास्तेषु सर्वं प्रतिष्ठितम् ॥&lt;br&gt;&#xA;ते वै लोकानिमान्सर्वान्पारयन्ति परस्परम्॥३६॥&lt;br&gt;&#xA;गूढस्वाध्यायतपसो ब्राह्मणाः शंसितव्रताः ॥&lt;br&gt;&#xA;विद्यास्नाता व्रतस्नाता अनपाश्रित्य जीविनः॥३७॥&lt;br&gt;&#xA;आशीविषा इव क्रुद्धा उपचर्या हि ब्राह्मणाः॥&lt;br&gt;&#xA;तपसा दीप्यमानास्ते दहेयुः सागरानपि॥३८॥&lt;br&gt;&#xA;ब्राह्मणेषु च तुष्टुषु तुष्यन्ते सर्वदेवताः॥&lt;br&gt;&#xA;ते गतिः सर्वभूतानामध्यात्मगतिचिन्तकाः॥३९॥&lt;br&gt;&#xA;आदिमध्यावसानानां ज्ञानानां छिन्नसंशयाः॥&lt;br&gt;&#xA;परापरविशेषज्ञा नेतारः परमां गतिम् ॥&lt;br&gt;&#xA;अवध्या ब्राह्मणास्तस्मात्पापेष्वपि रताः सदा ॥ 7.1.106.४० ॥&lt;br&gt;&#xA;यश्च सर्वमिदं हन्याद्ब्राह्मणं चापि तत्समम् ॥&lt;br&gt;&#xA;सोऽग्निः सोऽर्को महातेजा विषं भवति कोपितः ॥ ४१ ॥&lt;br&gt;&#xA;भूतानामग्रभुग्विप्रो वर्णश्रेष्ठः पिता गुरुः ॥&lt;br&gt;&#xA;न स्कन्दते न व्यथते न विनश्यति कर्हिचित्॥४२॥&lt;br&gt;&#xA;वरिष्ठमग्निहोत्राद्धि ब्राह्मणस्य मुखे हुतम्॥&lt;br&gt;&#xA;विप्राणां वपुराश्रित्य सर्वास्तिष्ठन्ति देवताः॥४३॥&lt;br&gt;&#xA;अतः पूज्यास्तु ते विप्रा अलाभे प्रतिमादयः ॥ ४४ ॥&lt;br&gt;&#xA;अविद्यो वा सविद्यो वा ब्राह्मणो मम दैवतम् ॥&lt;br&gt;&#xA;प्रणीतश्चाप्रणीतश्च यथाग्निर्दैवतं महत् ॥ ४५ ॥&lt;br&gt;&#xA;स्मशानेष्वपि तेजस्वी पावको नैव दुष्यति ॥&lt;br&gt;&#xA;हव्यकव्यव्यपेतोऽपि ब्राह्मणो नैव दुष्यति ॥ ४६ ॥&lt;br&gt;&#xA;महापातकवर्ज्यं हि पूज्यो विप्रो वरानने ॥&lt;br&gt;&#xA;सर्वथा ब्राह्मणाः पूज्याः सर्वथा दैवतं महत् ॥&lt;br&gt;&#xA;तस्मात्सर्वप्रयत्नेन रक्षेदापद्गतं द्विजम् ॥ ४७ ॥&lt;br&gt;&#xA;एवं विप्रा महादेवि पूज्याः सर्वत्र मानवैः ॥&lt;br&gt;&#xA;किं पुनः सञ्जितात्मानो विशेषात्क्षेत्रवासिनः ॥ ४८ ॥&lt;br&gt;&#xA;अथ क्षेत्रस्थितानां च चतुराश्रमवासिनाम् ॥&lt;br&gt;&#xA;विप्राणां वृत्तितो भेदं प्रवक्ष्याम्यानुपूर्व्यशः ॥ ४९ ॥&lt;br&gt;&#xA;क्षेत्रस्य सन्न्यासविधिं ये जानन्ति द्विजातयः ॥&lt;br&gt;&#xA;वृत्तिभेदं क्रमाच्चैव ते क्षेत्रफलभागिनः ॥ 7.1.106.५० ॥&lt;br&gt;&#xA;यथा क्षेत्रे निवसता वर्तितव्यं द्विजातिना ॥&lt;br&gt;&#xA;प्राजापत्यादिभेदेन तच्छृणु त्वं वरानने ॥ ५१ ॥&lt;br&gt;&#xA;प्राजापत्या महीपालाः कपोता ग्रन्थिकास्तथा ॥&lt;br&gt;&#xA;कुटिकाश्चाथ वैतालाः पद्महंसा वरानने ॥ ५२ ॥&lt;br&gt;&#xA;धृतराष्ट्रा बकाः कङ्का गोपालाश्चैव भामिनि ॥&lt;br&gt;&#xA;त्रुटिका मठराश्चैव गुटिका दण्डिकाः परे ॥ ५३ ॥&lt;br&gt;&#xA;क्षेत्रस्थानामिमे भेदा वृत्तिं तेषां शृणुष्व च ॥ ५४ ॥&lt;br&gt;&#xA;अहिंसा गुरुशुश्रूषा स्वाध्यायः शौचसंयमः ॥&lt;br&gt;&#xA;सत्यमस्तेयमेतद्धि प्राजापत्यं व्रतं स्मृतम् ॥ ५५ ॥&lt;br&gt;&#xA;क्षयपुष्ट्यर्थविद्वेषकर्मभिः शान्तिकादिभिः ॥&lt;br&gt;&#xA;पालयन्ति महीं यस्मान्महीपालास्ततः स्मृताः ॥ ५६ ॥&lt;br&gt;&#xA;पतिता ये कणा भूमौ संहरन्ति कपोतवत् ॥&lt;br&gt;&#xA;उद्धृत्याजीवनं येषां कपोतास्ते तु साधकाः ॥ ५७ ॥&lt;br&gt;&#xA;गृहं कृत्वा तु सद्ग्रन्थाः सहसैव त्यजन्ति ये ॥&lt;br&gt;&#xA;कुटिका साधकास्ते वै शिवाराधनतत्पराः ॥ ५८ ॥&lt;br&gt;&#xA;तीर्थासक्ताः सपत्नीका यथालब्धोपजीविनः ॥&lt;br&gt;&#xA;महासाहसयुक्तास्ते वैतालाख्यास्तु साधकाः ॥ ५९ ॥&lt;br&gt;&#xA;संयताः कामनासक्ता राज्यकामार्थसाधकाः ॥&lt;br&gt;&#xA;पद्मास्ते साधकाः ख्याता भिक्षाचर्यारताः सदा ॥ 7.1.106.६० ॥&lt;br&gt;&#xA;ज्ञानयोगसमायुक्ता द्वैताचाररताश्च ये ॥&lt;br&gt;&#xA;हंसास्ते साधकाः ख्याताः स्वयमुत्पन्नसंविदः ॥ ६१ ॥&lt;br&gt;&#xA;ब्रह्मचर्येण सत्त्वेन तथाऽलुब्धतयापि वा ॥&lt;br&gt;&#xA;जितं जगद्धारयन्तो धृतराष्ट्रा मतास्तु ये ॥ ६२ ॥&lt;br&gt;&#xA;गूढाश्चरन्ति ये ज्ञानं व्रतं धर्ममथापि वा ॥&lt;br&gt;&#xA;स्वार्थैकागतनिष्ठास्तु बकास्ते साधका मताः॥ ॥ ६३ ॥&lt;br&gt;&#xA;जलाश्रयं समाश्रित्य स्थिता उत्कृष्टसिद्धये ॥&lt;br&gt;&#xA;बिसशृङ्गाटकाहारास्ते कङ्काः साधकाः स्मृताः ॥ ६४ ॥&lt;br&gt;&#xA;गोभिः सार्द्धं व्रजन्त्यत्र गोष्ठे च निवसन्ति ये ॥&lt;br&gt;&#xA;पञ्चगव्यरसा ये वै गोपालास्ते तु साधकाः ॥ ६५ ॥&lt;br&gt;&#xA;कृच्छ्रचान्द्रायणैश्चैव क्षपयन्ति स्वकं वपुः ॥&lt;br&gt;&#xA;त्रुटिमात्राशनास्ते तु त्रुटिकाः साधका मताः ॥ ६६ ॥&lt;br&gt;&#xA;कृत्वा कुशमयीं पत्नीं मठे ये गृहमेधिनः ॥&lt;br&gt;&#xA;भैक्षवृत्तिरताः शुद्धा मठरास्ते तु साधकाः ॥ ६७ ॥&lt;br&gt;&#xA;ग्रासमात्रसमानाभिर्गुटिकाभिरथाष्टभिः ॥&lt;br&gt;&#xA;कन्दमूलफलोत्थाभिर्गुटिकास्ते द्विजातयः ॥ ६८ ॥&lt;br&gt;&#xA;स्वदेहदण्डनैर्युक्ता रात्रौ वीरासने स्थिताः ॥&lt;br&gt;&#xA;दण्डिनस्ते समाख्याताः सर्वमेतत्तवोदितम् ॥ ६९ ॥&lt;br&gt;&#xA;सामान्योऽपि विशेषश्च वृत्तिनो गृहिणोऽपि वा ॥&lt;br&gt;&#xA;तेषां भेदो मया ख्याताः सम्यक्क्षेत्रनिवासिनाम् ॥ 7.1.106.७० ॥&lt;br&gt;&#xA;एवमादिधर्मयुक्ताः प्रभासक्षेत्रवासिनः ॥&lt;br&gt;&#xA;तैः पूज्यो भगवान्देवो बालरूपी पितामहः ॥ ७१ ॥&lt;br&gt;&#xA;महापातकिनो ये तु ये तु विप्रैर्बहिष्कृताः ॥&lt;br&gt;&#xA;न च ते संस्पृशेयुर्वै ब्रह्माणं बालरूपिणम् ॥। ७२ ॥&lt;br&gt;&#xA;ब्रह्मचारी सदा दान्तो जितक्रोधो जितेन्द्रियः ॥&lt;br&gt;&#xA;एवं ते ब्राह्मणाः ख्याताः क्षेत्रमध्यनिवासिनः ॥ ७३ ॥&lt;br&gt;&#xA;तैः पूज्यो भगवान्देवो बालरूपी पितामहः ॥&lt;br&gt;&#xA;ये वेदाध्ययने युक्तास्तैः प्रपूज्यः पितामहः ॥ ॥ ७४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मध्ययात्रायां ब्राह्मणप्रशंसा वर्णनन्नाम षडुत्तरशततमोऽध्यायः ॥ १०६ ॥&lt;/p&gt;</description>
    </item>
    <item>
      <title>१०७ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/107_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/107_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ पूजाविधानं ते कथयामि समासतः ॥&lt;br&gt;&#xA;भक्तिभेदान्पृथक्तस्य ब्रह्मणो बालरूपिणः ॥ १ ॥&lt;br&gt;&#xA;रथयात्राविधानं तु स्तोत्रमन्त्रविधिक्रमम् ॥&lt;br&gt;&#xA;विविधा भक्तिरुद्दिष्टा मनोवाक्कायसम्भवा ॥ ॥ २ ॥&lt;br&gt;&#xA;लौकिकी वैदिकी चापि भवेदाध्यात्मिकी तथा ॥&lt;br&gt;&#xA;ध्यानधारणया या तु वेदानां स्मरणेन च ॥&lt;br&gt;&#xA;ब्रह्मप्रीतिकरी चैषा मानसी भक्तिरुच्यते ॥ ३ ॥&lt;br&gt;&#xA;मन्त्रवेदनमस्कारैरग्निश्राद्धविधानकैः ॥&lt;br&gt;&#xA;जाप्यैश्चारण्यकैश्चैव वाचिकी भक्तिरुच्यते ॥ ४ ॥&lt;br&gt;&#xA;व्रतोपवासनियमैश्चितेन्द्रियनिरोधिभिः ॥&lt;br&gt;&#xA;कृच्छ्र सान्तपनैश्चान्यैस्तथा चान्द्रायणादिभिः ॥ ५ ॥&lt;br&gt;&#xA;ब्रह्मोक्तैश्चोपवासैश्च तथान्यैश्च शुभव्रतैः ॥&lt;br&gt;&#xA;कायिकी भक्तिराख्याता त्रिविधा तु द्विजन्मनाम् ॥ ६ ॥&lt;br&gt;&#xA;गोघृतक्षीरदधिभिर्मध्विक्षुसुकुशोदकैः ॥&lt;br&gt;&#xA;गन्धमाल्यैश्च विविधैर्वस्तुभिश्चोपपादिभिः ॥ ७ ॥&lt;br&gt;&#xA;घृतगुग्गुलधूपैश्च कृष्णागुरुसुगन्धिभिः ॥&lt;br&gt;&#xA;भूषणै हैमरत्नाद्यैश्चित्राभिः स्रग्भिरेव च ॥ ८ ॥&lt;br&gt;&#xA;न्यासैः परिसरैः स्तोत्रैः पताकाभिस्तथोत्सवैः ॥&lt;br&gt;&#xA;नृत्यवादित्रगीतैश्च सर्ववस्तूपहारकैः ॥ ९ ॥&lt;br&gt;&#xA;भक्ष्यभोज्यान्न पानैश्च या पूजा क्रियते नरैः ॥&lt;br&gt;&#xA;पितामहं समुद्दिश्य सा भक्तिर्लौकिकी मता ॥ 7.1.107.१० ॥&lt;br&gt;&#xA;वेदमन्त्रहविर्भागैः क्रिया या वैदिकी स्मृता ॥ ११ ॥&lt;br&gt;&#xA;दर्शे च पौर्णमास्यां च कर्त्तव्यं चाग्निहोत्रजम् ॥&lt;br&gt;&#xA;प्राशनं दक्षिणादानं पुरोडाश इति क्रिया ॥ १२ ॥&lt;br&gt;&#xA;इष्टिर्धृतिः सोमपानं याज्ञियं कर्म सर्वशः ॥&lt;br&gt;&#xA;ऋग्यजुः सामजाप्यानि संहिताध्ययनानि च ॥&lt;br&gt;&#xA;क्रियते ब्रह्माणमुद्दिश्य सा भक्तिर्वेदिकोच्यते ॥ १३ ॥&lt;br&gt;&#xA;प्राणायामपरो नित्यं ध्यानवान्विजितेन्द्रियः ॥&lt;br&gt;&#xA;भैक्ष्यभक्षी व्रती चापि सर्वप्रत्याहृतेन्द्रियः ॥ १४ ॥&lt;br&gt;&#xA;धारणं हृदये कृत्वा ध्यायमानः प्रजेश्वरम् ॥&lt;br&gt;&#xA;हृत्पद्मकर्णिकासीनं रक्तवर्णं सुलोचनम् ॥१५॥&lt;br&gt;&#xA;पश्यन्नुद्द्योतितमुखं ब्रह्माणं सुकटीतटम्॥&lt;br&gt;&#xA;रक्तवर्णं चतुर्बाहुं वरदाभयहस्तकम्॥&lt;br&gt;&#xA;एवं यश्चिन्तयेद्देवं ब्रह्मभक्तः स उच्यते ॥ १६ ॥&lt;br&gt;&#xA;विधिं च शृणु मे देवि यः स्मृतः क्षेत्रवासिनाम् ॥ १७ ॥&lt;br&gt;&#xA;निर्ममा निरहङ्कारा निःसङ्गा निष्परिग्रहाः॥&lt;br&gt;&#xA;चतुर्वर्गेपि निःस्नेहाः समलोष्टाश्मकाञ्चनाः ॥१८॥&lt;br&gt;&#xA;भूतानां कर्मभिर्नित्यं त्रिविधैरभयप्रदाः ॥&lt;br&gt;&#xA;प्राणायामपरा नित्यं परध्यानपरायणाः ॥ १९ ॥&lt;br&gt;&#xA;जापिनः शुचयो नित्यं यतिधर्मक्रियापराः ॥&lt;br&gt;&#xA;साङ्ख्ययोगविधिज्ञा ये धर्मविच्छिन्नसंशयाः ॥ 7.1.107.२० ॥&lt;br&gt;&#xA;ब्रह्मपूजारता नित्यं ते विप्राः क्षेत्रवासिनः ॥&lt;br&gt;&#xA;तैर्यथा पूजनीयो वै बालरूपी पितामहः ॥ २१ ॥&lt;br&gt;&#xA;तथाहं कीर्त्तयिष्यामि शृणुष्वैकमनाः प्रिये ॥&lt;br&gt;&#xA;स्नात्वा तु विमले तीर्थे शुक्लाम्बरधरः शुचिः॥&lt;br&gt;&#xA;पूजोपहारसंयुक्तस्ततो ब्रह्माणमर्चयेत् ॥ २२ ॥&lt;br&gt;&#xA;पूर्वं संस्नाप्य विधिना पञ्चामृतरसोदकैः ॥&lt;br&gt;&#xA;गोमूत्रं गोमयं क्षीरं दधि सर्पिः कुशोदकम् ॥ २३ ॥&lt;br&gt;&#xA;गायत्र्या गृह्य गोमूत्रं गन्धद्वारेति गोमयम् ॥&lt;br&gt;&#xA;आप्यायस्वेति च क्षीरं दधिक्राव्णेति वै दधि ॥ २४ ॥&lt;br&gt;&#xA;तेजोऽसि शुक्रमित्याज्यं देवस्य त्वा कुशोदकम् ॥&lt;br&gt;&#xA;आपोहिष्ठेति मन्त्रेण पञ्चगव्येन स्नापयेत् ॥ २५ ॥&lt;br&gt;&#xA;कपिलापञ्चगव्येन कुशवारियुतेन च ॥&lt;br&gt;&#xA;स्नापयेन्मन्त्रपूतेन ब्रह्मस्नानं हि तत्स्मृतम् ॥ २६ ॥&lt;br&gt;&#xA;वर्षकोटिसहस्रैस्तु यत्पापं समुपार्जितम् ॥&lt;br&gt;&#xA;सुरज्येष्ठं तु संस्नाप्य दहेत्सर्वं न संशयः ॥ २७ ॥&lt;br&gt;&#xA;एवं संस्नाप्य विधिना ब्रह्माणं बालरूपिणम् ॥&lt;br&gt;&#xA;कर्पूरागरुतोयेन ततः संस्नापयेद्द्विजः ॥ २८ ॥&lt;br&gt;&#xA;एवं कृत्वार्च्चयेद्देवं गायत्रीन्यासयोगतः ॥&lt;br&gt;&#xA;मूर्ध्नः पादतलं यावत्प्रणवं विन्यसेद्बुधः ॥ २९ ॥&lt;br&gt;&#xA;तकारं विन्यसेन्मूर्ध्नि सकारं मुखमण्डले ॥&lt;br&gt;&#xA;विकारं कण्ठदेशे तु तुकारं चाङ्गसन्धिषु ॥ 7.1.107.३० ॥&lt;br&gt;&#xA;वकारं हृदि मध्ये तु रेकारं पार्श्वयोर्द्वयोः ॥&lt;br&gt;&#xA;णिकारं दक्षिणे कुक्षौ यकारं वामसञ्ज्ञिते ॥ ३१ ॥&lt;br&gt;&#xA;भकारं कटिनाभिस्थं गोकारं पार्श्वयोर्द्वयोः ॥&lt;br&gt;&#xA;देकारं जानुनोर्न्यस्य वकारं पादपद्मयोः ॥ ३२ ॥&lt;br&gt;&#xA;स्यकारमङ्गुष्ठयोर्न्यस्य धीकारमुरसि न्यसेत् ॥&lt;br&gt;&#xA;मकारं जानुमूले तु हि कारं गुह्यमाश्रितम् ॥ ३३ ॥&lt;br&gt;&#xA;धिकारं हृदये न्यस्य योकारं चाधरोष्ठके ॥&lt;br&gt;&#xA;योकारं च तथैवान्यमुत्तरोष्ठे न्यसेत्सुधीः ॥ ३४ ॥&lt;br&gt;&#xA;नकारं नासिकाग्रे तु प्रकारं नेत्रमाश्रितम् ॥&lt;br&gt;&#xA;चोकारं च भ्रुवोर्मध्ये दकारं प्राणमाश्रितम् ॥ ३५ ॥&lt;br&gt;&#xA;यात्कारं च ललाटान्ते विन्यसेद्वै सुरेश्वरि ॥&lt;br&gt;&#xA;न्यासं कृत्वाऽऽत्मनो देहे देवे कुर्यात्तथा प्रिये ॥ ३६ ॥&lt;br&gt;&#xA;सर्वोपहारसम्पन्नं कृत्वा सम्यङ्निरीक्षयेत् ॥&lt;br&gt;&#xA;कुङ्कुमागरुकर्पूरचन्दनेन विमिश्रितम् ॥ ३७ ॥&lt;br&gt;&#xA;गन्धतोयैरुपस्कृत्य गायत्र्या प्रणवेन च ॥&lt;br&gt;&#xA;प्रोक्षयेत्सर्वद्रव्याणि पश्चादर्चनमारभेत् ॥ ३८ ॥&lt;br&gt;&#xA;दिव्यै पुष्पैः सुगन्धैश्च मालतीकमलादिभिः ॥&lt;br&gt;&#xA;अशोकैः शतपत्रैश्च बकुलैः पूजयेत्क्रमात् ॥ ३९ ॥&lt;br&gt;&#xA;कृष्णागरुसुधूपेन घृतदीपैस्तथोत्तमैः ॥&lt;br&gt;&#xA;ततः प्रदापयेत्तत्र नैवेद्यं विविधं क्रमात् ॥ 7.1.107.४० ॥&lt;br&gt;&#xA;खण्डलड्डुकश्रीवेष्टकांसाराशोकपल्लवैः ॥&lt;br&gt;&#xA;स्वस्तिकोल्लिपिकादुग्धा तिलवेष्टकिलाटिकाम् ॥ ४१ ॥&lt;br&gt;&#xA;फलानि चैव पक्वानि मूलमन्त्रेण दापयेत् ॥&lt;br&gt;&#xA;ऋग्वेदं च यजुर्वेदं सामवेदं च पूजयेत् ॥ ४२ ॥&lt;br&gt;&#xA;ज्ञानं वैराग्यमैश्वर्यं धर्मं सम्पूजयेद्बुधः ॥&lt;br&gt;&#xA;ईशानादिक्रमाद्देवि दिशासु विदिशासु च ॥ ४३ ॥&lt;br&gt;&#xA;चतुर्द्दशविद्यास्थानानि ब्रह्मणोऽग्रे प्रपूजयेत् ॥&lt;br&gt;&#xA;हृदयानि ततो न्यस्य देवस्य पुरतः क्रमात् ॥ ४४ ॥&lt;br&gt;&#xA;आपोहिष्ठेति ऋगियं हृदयं परिकीर्त्तितम् ॥&lt;br&gt;&#xA;ऋतं सत्यं शिखा प्रोक्ता उदुत्यं नेत्रमादिशेत् ॥ ४५ ॥&lt;br&gt;&#xA;चित्रं देवानामित्येवं सर्वलोकेषु विश्रुतम् ॥&lt;br&gt;&#xA;ब्रह्मंस्ते छादयामीति कवचं समुदाहृतम् ॥ ४६ ॥&lt;br&gt;&#xA;भूर्भुवः स्वरितीरेश पूजनं परिकीर्तितम् ॥&lt;br&gt;&#xA;गायत्र्या पूजयेद्देवमोङ्कारेणाभिमन्त्रितम्॥ ४७॥&lt;br&gt;&#xA;प्रणवेनापरान्सर्वानृग्वेदादीन्प्रपूजयेत् ॥&lt;br&gt;&#xA;गायत्री परमो मन्त्रो वेदमाता विभावरी ॥ ४८ ॥&lt;br&gt;&#xA;गायत्र्यक्षरतत्त्वैस्तु ब्रह्माणं यस्तु पूजयेत् ॥&lt;br&gt;&#xA;उपोष्य पञ्चदश्यां तु स याति परमं पदम् ॥ ४९ ॥&lt;br&gt;&#xA;संसारसागरं घोरमुत्तितीर्षुर्द्विजो यदि ॥&lt;br&gt;&#xA;प्रभासे कार्त्तिके मासि ब्रह्माणं पूजयेत्सदा ॥ 7.1.107.५० ॥&lt;br&gt;&#xA;यस्य दर्शनमात्रेण अश्वमेध फलं लभेत् ॥&lt;br&gt;&#xA;कस्तं न पूजयेद्विद्वान्प्रभासे बालरूपिणम् ॥ ५१ ॥&lt;br&gt;&#xA;यस्यैकदिवसप्रान्ते सदेवासुरमानवाः ॥&lt;br&gt;&#xA;विलयं यान्ति देवेशि कस्तं न प्रतिपूजयेत् ॥ ५२ ॥&lt;br&gt;&#xA;पिता यः सर्वदेवानां भूतानां च पितामहः ॥&lt;br&gt;&#xA;यस्मादेष स तैः पूज्यो ब्राह्मणैः क्षेत्रवासिभिः ॥ ५३ ॥&lt;br&gt;&#xA;रुद्ररूपी विश्वरूपी स एव भुवनेश्वरः ॥&lt;br&gt;&#xA;पौर्णमास्यामुपोषित्वा ब्रह्माणं जगतां पतिम् ॥&lt;br&gt;&#xA;अर्चयेद्यो विधानेन सोऽश्वमेधफलं लभेत् ॥ ५४ ॥&lt;br&gt;&#xA;कार्त्तिके मासि देवस्य रथयात्रा प्रकीर्त्तिता ॥&lt;br&gt;&#xA;यां कृत्वा मानवो भक्त्या याति ब्रह्मसलोकताम् ॥ ५५ ॥&lt;br&gt;&#xA;कार्त्तिके मासि देवेशि पौर्णमास्यां चतुर्मुखम् ॥&lt;br&gt;&#xA;मार्गेण चर्मणा सार्द्धं सावित्र्या च परन्तपः ॥ ५६ ॥&lt;br&gt;&#xA;भ्रामयेन्नगरं सर्वं नानावाद्यैः समन्वितम् ॥&lt;br&gt;&#xA;स्थापयेद्भ्रामयित्वा तु सकलं नगरं नृपः ॥ ५७ ॥&lt;br&gt;&#xA;ब्राह्मणान्भोजयित्वाग्रे शाण्डिलेयं प्रपूज्य च ॥&lt;br&gt;&#xA;आरोपयेद्रथे देवं पुण्यवादित्रनिःस्वनैः ॥ ५८ ॥&lt;br&gt;&#xA;रथाग्रे शाण्डिलीपुत्रं पूजयित्वा विधानतः ॥&lt;br&gt;&#xA;ब्राह्मणान्वाचयित्वा च कृत्वा पुण्याहमङ्गलम् ॥ ५९ ॥&lt;br&gt;&#xA;देवमारोपयित्वा तु रथे कुर्यात्प्रजागरम् ॥&lt;br&gt;&#xA;नानाविधैः प्रेक्षणकैर्ब्रह्मशेषैश्च पुष्कलैः ॥ 7.1.107.६० ॥&lt;br&gt;&#xA;नारोढव्यं रथे देवि शूद्रेण शुभमिच्छता ॥&lt;br&gt;&#xA;नाधर्मेण विशेषेण मुक्त्वैकं भोजकं प्रिये ॥ ६१ ॥&lt;br&gt;&#xA;ब्रह्मणो दक्षिणे पार्श्वे सावित्रीं स्थापयेत्प्रिये ॥&lt;br&gt;&#xA;भोजकं वामपार्श्वे तु पुरतः पङ्कजं न्यसेत् ॥ ६२ ॥&lt;br&gt;&#xA;एवं तूर्यनिनादैश्च शङ्खशब्दैश्च पुष्कलैः ॥&lt;br&gt;&#xA;भ्रामयित्वा रथं देवि पुरं सर्वं च दक्षिणम् ॥&lt;br&gt;&#xA;स्वस्थाने स्थापयेद्भूयः कृत्वा नीराजनं बुधः ॥ ६३ ॥&lt;br&gt;&#xA;य एवं कुरुते यात्रां भक्त्या यश्चापि पश्यति ॥&lt;br&gt;&#xA;रथं वाऽऽकर्षयेद्यस्तु स गच्छेद्ब्रह्मणः पदम् ॥ ६४ ॥&lt;br&gt;&#xA;यो दीपं धारयेत्तत्र ब्रह्मणो रथपृष्ठगः ॥&lt;br&gt;&#xA;पदेपदेऽश्वमेधस्य स फलं विन्दते महत् ॥ ६५ ॥&lt;br&gt;&#xA;यो न कारयते राजा रथयात्रां तु ब्रह्मणः ॥&lt;br&gt;&#xA;स पच्यते महादेवि रौरवे कालमक्षयम् ॥ ६६ ॥&lt;br&gt;&#xA;तस्मात्सर्वप्रयत्नेन राष्ट्रस्य क्षेममिच्छता ॥&lt;br&gt;&#xA;रथयात्रां विशेषेण स्वयं राजा प्रवर्त्तयेत् ॥ ६७ ॥&lt;br&gt;&#xA;प्रतिपद्ब्राह्मणांश्चापि भोजयेद्वि धिवत्सुधीः ॥&lt;br&gt;&#xA;वासोभिरहतैश्चापि गन्धमाल्यानुलेपनैः ॥ ६८ ॥&lt;br&gt;&#xA;कार्त्तिके मास्यमावास्यां यस्तु दीपप्रदीपनम् ॥&lt;br&gt;&#xA;शालायां ब्रह्मणः कुर्यात्स गच्छेत्परमं पदम् ॥ ६९ ॥&lt;br&gt;&#xA;उत्सवेषु च सर्वेषु सर्वकाले विशेषतः ॥&lt;br&gt;&#xA;पूजयेयुरिमं विप्रा ब्रह्माणं जगतां गुरुम् ॥ 7.1.107.७०॥&lt;br&gt;&#xA;यथाकृत्यप्रयोगेण सम्यक्छ्रद्धा समन्विताः ॥&lt;br&gt;&#xA;पूज्यो दिव्योपचारेण यथावित्तानुसारतः ॥ ७१ ॥&lt;br&gt;&#xA;एवं ते कथितं देवि पूजामाहात्म्यमुत्तमम् ॥&lt;br&gt;&#xA;प्रभासक्षेत्रमाहात्म्यं ब्रह्मणः बालरूपिणः ॥ ७२ ॥&lt;br&gt;&#xA;तस्याहं कथयिष्यामि नाम्नामष्टोत्तरं शतम् ॥&lt;br&gt;&#xA;प्रदत्त्वा च पठित्वा च यज्ञायुतफलं लभेत् ॥ ७३ ॥&lt;br&gt;&#xA;गायत्र्या लक्षजाप्येन सम्यग्जप्तेन यत्फलम् ॥&lt;br&gt;&#xA;तत्फलं समवाप्नोति स्तोत्रस्यास्य उदीरणात् ॥ ७४ ॥&lt;br&gt;&#xA;इदं स्तोत्रवरं दिव्यं रहस्यं पापनाशनम् ॥&lt;br&gt;&#xA;न देयं दुष्टबुद्धीनां निन्दकानां तथैव च ॥ ७५ ॥&lt;br&gt;&#xA;ब्राह्मणाय प्रदातव्यं श्रोत्रियाय महात्मने ॥&lt;br&gt;&#xA;विष्णुना हि पुरा पृष्टं ब्रह्मणः स्तोत्रमुत्त्मम् ॥ ७६ ॥&lt;br&gt;&#xA;केषुकेषु च स्थानेषु देवदेव पितामह ॥&lt;br&gt;&#xA;सञ्चिन्त्यस्तन्ममाचक्ष्व त्वं हि सर्वविदुत्तम ॥ ७७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;पुष्करेऽहं सुरश्रेष्ठो गयायां प्रपितामहः॥&lt;br&gt;&#xA;कान्यकुब्जे वेदगर्भो भृगुक्षेत्रे चतुर्मुखः ॥ ७८ ॥&lt;br&gt;&#xA;कौबेर्यां सृष्टिकर्ता च नन्दिपुर्यां बृहस्पतिः ॥&lt;br&gt;&#xA;प्रभासे बालरूपी च वाराणस्यां सुरप्रियः ॥७९॥&lt;br&gt;&#xA;द्वारावत्यां चक्रदेवो वैदिशे भुवनाधिपः ॥&lt;br&gt;&#xA;पौण्ड्रके पुण्डरीकाक्षः पीताक्षो हस्तिनापुरे ॥ 7.1.107.८० ॥&lt;br&gt;&#xA;जयन्त्यां विजयश्चासौ जयन्तः पुरुषोत्तमे ॥&lt;br&gt;&#xA;वाडेषु पद्महस्तोऽहं तमोलिप्ते तमोनुदः ॥ ८१ ॥&lt;br&gt;&#xA;आहिच्छत्र्यां जनानन्दः काञ्चीपुर्यां जनप्रियः ॥&lt;br&gt;&#xA;कर्णाटस्य पुरे ब्रह्मा ऋषिकुण्डे मुनिस्तथा ॥ ८२ ॥&lt;br&gt;&#xA;श्रीकण्ठे श्रीनिवासश्च कामरूपे शुभङ्करः ॥&lt;br&gt;&#xA;उच्छ्रियाणे देवकर्त्ता स्रष्टा जालन्धरे तथा ॥ ८३ ॥&lt;br&gt;&#xA;मल्लिकाख्ये तथा विष्णुर्महेन्द्रे भार्गवस्तथा ॥&lt;br&gt;&#xA;गोनर्दः स्थविराकारे ह्युज्जयिन्यां पितामहः ॥ ८४ ॥&lt;br&gt;&#xA;कौशाम्ब्यां तु महादेवो ह्ययोध्यायां तु राघवः ॥&lt;br&gt;&#xA;विरञ्चिश्चित्रकूटे तु वाराहो विन्ध्यपर्वते ॥ ८५ ॥&lt;br&gt;&#xA;गङ्गाद्वारे सुरश्रेष्ठो हिमवन्ते तु शङ्करः ॥&lt;br&gt;&#xA;देहिकायां स्रुचाहस्तः पद्महस्तस्तथाऽर्बुदे ॥८६ ॥&lt;br&gt;&#xA;वृन्दावने पद्मनेत्रः कुश हस्तश्च नैमिषे ॥&lt;br&gt;&#xA;गोपक्षेत्रे च गोविन्दः सुरेन्द्रो यमुनातटे ॥ ८७ ॥&lt;br&gt;&#xA;भागीरथ्यां पद्मतनुर्जनानन्दो जनस्थले ॥&lt;br&gt;&#xA;कौङ्कणे च स मध्वक्षः काम्पिल्ये कनकप्रभः ॥ ८८ ॥&lt;br&gt;&#xA;खेटके चान्नदाता च शम्भुश्चैव क्रतुस्थले ॥&lt;br&gt;&#xA;लङ्कायां चैव पौलस्त्यः काश्मीरे हंसवाहनः ॥ ८९ ॥&lt;br&gt;&#xA;वसिष्ठश्चार्बुदे चैव नारदश्चोत्पलावने ॥&lt;br&gt;&#xA;मेधके श्रुतिदाता च प्रयागे यजुषां पतिः ॥ 7.1.107.९० ॥&lt;br&gt;&#xA;शिवलिङ्गे सामवेदो मर्कटे च मधुप्रियः ॥&lt;br&gt;&#xA;नारायणश्च गोमन्ते विदर्भायां द्विज प्रियः ॥ ९१ ॥&lt;br&gt;&#xA;अङ्कुलके ब्रह्मगर्भो ब्रह्मवाहे सुतप्रियः ॥&lt;br&gt;&#xA;इन्द्रप्रस्थे दुराधर्षश्चम्पायां सुरमर्दनः ॥ ९२ ॥&lt;br&gt;&#xA;विरजायां महारूपः सुरूपो राष्ट्रवर्धने ॥&lt;br&gt;&#xA;कदम्बके जनाध्यक्षो देवाध्यक्षः समस्थले ॥ ९३ ॥&lt;br&gt;&#xA;गङ्गाधरो रुद्रपीठे सुपीठे जलदः स्मृतः ॥&lt;br&gt;&#xA;त्र्यम्बके त्रिपुरारिश्च श्रीशैले च त्रिलोचनः ॥ ९४ ॥&lt;br&gt;&#xA;महादेवः प्लक्षपुरे कपाले वेधनाशनः ॥&lt;br&gt;&#xA;शृङ्गवेरपुरे शौरिर्निमिषे चक्रधारकः ॥ ९५ ॥&lt;br&gt;&#xA;नन्दिपुर्यां विरूपाक्षो गौतमः प्लक्षपादपे ॥&lt;br&gt;&#xA;माल्यवान्हस्तिनाथे तु द्विजेन्द्रो वाचिके तथा ॥ ९६ ॥&lt;br&gt;&#xA;इन्द्रपुर्यां दिवानाथो भूतिकायां पुरन्दरः ॥&lt;br&gt;&#xA;हंसबाहुश्च चन्द्रायां चम्पायां गरुडप्रियः ॥ ९७ ॥&lt;br&gt;&#xA;महोदये महायक्षः सुयज्ञः पूतके वने ॥&lt;br&gt;&#xA;सिद्धेश्वरे शुक्लवर्णो विभायां पद्मबोधकः ॥ ९८ ॥&lt;br&gt;&#xA;देवदारुवने लिङ्गी उदकेथ उमापतिः ॥&lt;br&gt;&#xA;विनायको मातृस्थाने अलकायां धनाधिपः ॥ ९९ ॥&lt;br&gt;&#xA;त्रिकूटे चैव गोविन्दः पाताले वासुकिस्तथा ॥&lt;br&gt;&#xA;कोविदारे युगाध्यक्षः स्त्रीराज्ये च सुरप्रियः ॥ 7.1.107.१०० ॥&lt;br&gt;&#xA;पूर्णगिर्यां सुभोगश्च शाल्मल्यां तक्षकस्तथा ॥&lt;br&gt;&#xA;अमरे पापहा चैव अम्बिकायां सुदर्शनः ॥ १०१ ॥&lt;br&gt;&#xA;नरवाप्यां महावीरः कान्तारे दुर्गनाशनः ॥&lt;br&gt;&#xA;पद्मवत्यां पद्मगृहो गगने मृगलाञ्छनः ॥ १०२ ॥&lt;br&gt;&#xA;अष्टोत्तरं नामशतं यत्रैतत्परिपठ्यते ॥&lt;br&gt;&#xA;तत्रैव मम सान्निध्यं त्रिसन्ध्यं मधुसूदन ॥ १०३ ॥&lt;br&gt;&#xA;तेषामपि यस्त्वेकं पश्येद्वै बालरूपिणम् ॥&lt;br&gt;&#xA;सर्वेषां लभते पुण्यं पूर्वोक्तानां च वेधसाम् ॥१०४॥&lt;br&gt;&#xA;एतैर्यो नामभिः कृष्ण प्रभासे स्तौति मां सदा ॥&lt;br&gt;&#xA;स्थानं मे विजयं लब्ध्वा मोदते शाश्वतीः समाः ॥ १०५ ॥&lt;br&gt;&#xA;मानसं वाचिकं चैव कायिकं चैव दुष्कृतम् ॥&lt;br&gt;&#xA;तत्सर्वं नाशमायाति मम स्तोत्राऽनु कीर्तनात् ॥ १०६ ॥&lt;br&gt;&#xA;पुष्पोपहौरर्धूपैश्च ब्राह्मणानां च तर्पणैः ॥&lt;br&gt;&#xA;ध्यानेन च स्थिरेणाशु प्राप्यते यत्फलं नरैः ॥&lt;br&gt;&#xA;तत्फलं समवाप्नोति मम स्तोत्रानु कीर्तनात् ॥ १०७ ॥&lt;br&gt;&#xA;ब्रह्महत्यादिपापानि इह लोके कृतान्यपि ॥&lt;br&gt;&#xA;अकामतः कामतो वा तानि नश्यन्ति तत्क्षणात् ॥ १०८ ॥&lt;br&gt;&#xA;इदं स्तोत्रं ममाभीष्टं शृणुयाद्वा पठेच्च वा ॥&lt;br&gt;&#xA;स मुक्तः पातकैः सर्वैः प्राप्नुयान्महदीप्सितम् ॥ १०९ ॥&lt;br&gt;&#xA;अन्यद्रहस्यं ते वच्मि शृणु कृष्ण यथार्थतः ॥ 7.1.107.११० ॥&lt;br&gt;&#xA;आग्नेयं तु यदा ऋक्षं कार्तिक्यां भवति क्वचित् ॥&lt;br&gt;&#xA;महती सा तिथिर्ज्ञेया प्रभासे मम वल्लभा ॥ १११ ॥&lt;br&gt;&#xA;प्राजापत्यं यदा ऋक्षं तिथौ तस्यां भवेद्यदि ॥&lt;br&gt;&#xA;सा महाकार्तिकी पुण्या देवानामपि दुर्लभा ॥ ११२ ॥&lt;br&gt;&#xA;मन्दे वार्के गुरौ वाऽपि कार्तिकी कृत्तिकायुता ॥&lt;br&gt;&#xA;तत्राश्वमेधिकं पुण्यं दृष्ट्वा वै बालरूपिणम् ॥ ॥ ११३ ॥&lt;br&gt;&#xA;विशाखासु यदा सूर्यः कृत्तिकासु च चन्द्रमाः ॥&lt;br&gt;&#xA;स योगः पद्मको नाम प्रभासे दुर्लभो हरे ॥ ११४ ॥&lt;br&gt;&#xA;तस्मिन्योगे नरो दृष्ट्वा प्रभासे बालरूपिणम् ॥&lt;br&gt;&#xA;पापकोटियुतो वाऽपि यमलोकं न पश्यति ॥ ११५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्येवं कथितं स्तोत्रं ब्रह्मणा हरये पुनः ॥&lt;br&gt;&#xA;मया तव समाख्यातं माहात्म्यं ब्रह्मदैवतम् ॥११६ ॥&lt;br&gt;&#xA;सर्वपापहरं नृणां श्रुतं सर्वार्थसाधकम् ॥&lt;br&gt;&#xA;भूमिदानं च दातव्यं तत्र यात्राफलेप्सुभिः ॥ ॥ ११७ ॥&lt;br&gt;&#xA;कमण्डलुः श्वेतवस्त्रं महादानानि षोडश ॥&lt;br&gt;&#xA;तत्रैव देवि देयानि ब्रह्मणे बालरूपिणे ॥११८॥&lt;br&gt;&#xA;महापर्वणि सम्प्राप्ते कुर्युः पारायणं द्विजाः ॥&lt;br&gt;&#xA;सर्वे ते ब्राह्मणा देवि क्षेत्रमध्यनिवासिनः ॥ ११९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये बालरूपिब्रह्मणो माहात्म्यवर्णनन्नाम सप्तोत्तरशततमोऽध्यायः ॥ १०७ ॥&lt;/p&gt;</description>
    </item>
    <item>
      <title>१०८ प्रत्यूषेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/108_pratyUSheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/108_pratyUSheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि वसूनां लिङ्गमुत्तमम् ॥&lt;br&gt;&#xA;सोमेशादीशदिग्भागे पञ्चाशद्धनुषान्तरे ॥ १ ॥&lt;br&gt;&#xA;स्थितं लिङ्गं महादेवि चतुर्वक्त्रं सुरप्रियम् ॥&lt;br&gt;&#xA;प्रत्यूषेश्वरनामानं महापातकनाशनम् ॥ ॥ २ ॥&lt;br&gt;&#xA;दर्शनात्तस्य देवस्य सप्तजन्मान्तरोद्भवम्॥&lt;br&gt;&#xA;पापं प्रणाशमायाति सत्यंसत्यं वरानने ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कोऽसौ प्रत्यूषनामेति कथं लिङ्गं प्रतिष्ठितम्॥&lt;br&gt;&#xA;कस्य पुत्रः स विख्यात एतन्मे वद शङ्कर ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;दक्षो ब्रह्मसुतो देवि प्रजापतिरिति स्मृतः ॥&lt;br&gt;&#xA;तस्य कन्याः पुरा षष्टिर्ददौ धर्माय वै दश ॥ ५ ॥&lt;br&gt;&#xA;तासां मध्ये महादेवि एका विश्वेति विश्रुता ॥&lt;br&gt;&#xA;सा धर्माच्च महादेवि अष्टावजनयत्सुतान् ॥ ६ ॥&lt;br&gt;&#xA;आपो ध्रुवश्च सोमश्च धरश्चैवाऽनलोऽनिलः ॥&lt;br&gt;&#xA;प्रत्यूषश्च प्रभासश्च वसवोऽष्टौ प्रकीर्तिताः ॥ ७ ॥&lt;br&gt;&#xA;तेषां मध्ये सप्तमोऽसौ प्रत्यूष इति विश्रुतः ॥&lt;br&gt;&#xA;स पुत्रकामो देवेशि प्रभासं क्षेत्रमागतः ॥ ८ ॥&lt;br&gt;&#xA;स ज्ञात्वा कामिकं क्षेत्रं प्रतिष्ठाप्य महेश्वरम् ॥&lt;br&gt;&#xA;तपश्चचार विपुलं दिव्यं वर्षशतं प्रिये ॥&lt;br&gt;&#xA;ध्यायन्देवं महादेवं शान्तस्तद्गतमानसः ॥ ९ ॥&lt;br&gt;&#xA;ततस्तुष्टो महादेवस्तस्य भक्त्या निरञ्जनः ॥&lt;br&gt;&#xA;ददौ तस्य सुतं देवि देवलं योगिनां वरम् ॥ 7.1.108.१० ॥&lt;br&gt;&#xA;ततः प्रभृति देवेशि तल्लिङ्गस्य प्रभावतः ॥&lt;br&gt;&#xA;देवलो भगवान्योगी प्रत्यूषस्याऽभवत्सुतः ॥ ११ ॥&lt;br&gt;&#xA;अनेन कारणेनासौ प्रत्यूषेश्वरसञ्ज्ञितः ॥ १२ ॥&lt;br&gt;&#xA;यश्चानपत्यः पुरुषस्तं समाराधयिष्यति ॥&lt;br&gt;&#xA;तस्यान्ववाये देवेशि सन्ततिर्न विनश्यति ॥ १३ ॥&lt;br&gt;&#xA;यः प्रत्यूषे महादेवि प्रत्यूषेश्वरमुत्तमम् ॥&lt;br&gt;&#xA;पूजयिष्यति सद्भक्त्या सततं नियतात्मवान् ॥&lt;br&gt;&#xA;तस्यैष्यति क्षयं पापमपि ब्रह्मवधोद्भवम ॥ १४ ॥&lt;br&gt;&#xA;वृषस्तत्रैव दातव्यः सम्यग्यात्राफलेप्सुभिः ॥ १५ ॥&lt;br&gt;&#xA;माघे कृष्णचतुर्द्दश्यां जागृयात्तत्र वै निशि ॥&lt;br&gt;&#xA;सर्वेषां दानयज्ञानां फलं जागरणाल्लभेत् ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभाससक्षेत्रमाहात्म्ये प्रत्यूषेश्वरमाहात्म्यवर्णनन्नामाष्टोत्तरशततमोऽध्यायः ॥ १०८ ॥&lt;/p&gt;</description>
    </item>
    <item>
      <title>१०९ ऽनिलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/109-nileshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/109-nileshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि अनिलेश्वरमुत्तमम्॥&lt;br&gt;&#xA;तस्योत्तरेशानदिक्स्थं धनुषां त्रितये प्रिये ॥ १ ॥&lt;br&gt;&#xA;लिङ्गं महाप्रभावं हि दर्शनात्पापनाशनम् ॥&lt;br&gt;&#xA;वसूनां पञ्चमो योऽसावनिलः परिकीर्तितः ॥ २ ॥&lt;br&gt;&#xA;स चाऽऽराध्य महादेवं प्रत्यक्षीकृतवान्भवम् ॥&lt;br&gt;&#xA;लिङ्गं प्रतिष्ठयामास सम्यक्छ्रद्धासमन्वितः ॥ ३ ॥&lt;br&gt;&#xA;एवमीशप्रभावेन सुतस्तस्याऽप्यभूद्बली ॥&lt;br&gt;&#xA;मनोजवेति विख्यातो ह्यविज्ञातगतिस्तथा ॥ ४ ॥&lt;br&gt;&#xA;तं दृष्ट्वा व्याधिना मर्त्यो पीड्यते न कदाचन ॥&lt;br&gt;&#xA;नान्धो न बधिरो मूको न रोगी न च निर्धनः ॥&lt;br&gt;&#xA;कदाचिज्जायते मर्त्यस्तेन दृष्टेन भूतले ॥ ५ ॥&lt;br&gt;&#xA;पुष्पमेकं तु यो दद्यात्तस्य लिङ्गस्य चोपरि ॥&lt;br&gt;&#xA;सुखसौभाग्यसम्पन्नः स सदा रूपवान्भवेत् ॥ ६ ॥&lt;br&gt;&#xA;इत्येवं कथितं देवि माहात्म्यं पापनाशनम्॥&lt;br&gt;&#xA;श्रुत्वाऽनुमोद्य भावेन सर्वकामैः समृद्ध्यते ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ऽनिलेश्वरमाहात्म्यवर्णनन्नाम नवोत्तरशतत मोऽध्यायः ॥१०९॥&lt;/p&gt;</description>
    </item>
    <item>
      <title>११० प्रभासेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/110_prabhAseshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/110_prabhAseshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेद्वरारोहे प्रभासेश्वरमुत्तमम् ॥&lt;br&gt;&#xA;गौरीतपोवनाद्देवि पश्चिमे समुदाहृतम् ॥१॥&lt;br&gt;&#xA;धनुषां सप्तके देवि नातिदूरे व्यवस्थितम् ॥&lt;br&gt;&#xA;स्थापितं तन्महालिङ्गं वसूनामष्टमेन हि ॥ २ ॥&lt;br&gt;&#xA;प्रभास इति नाम्ना हि शिवपूजारतेन वै ॥&lt;br&gt;&#xA;स पुत्रकामो देवेशि प्रभासक्षेत्रमागतः ॥३॥&lt;br&gt;&#xA;प्रतिष्ठाप्य महालिङ्गं चचार विपुलं तपः ॥&lt;br&gt;&#xA;आग्नेयमिति विख्यातं दिव्याब्दानां शतं प्रिये ॥ ४ ॥&lt;br&gt;&#xA;ततस्तस्य महादेवि सम्यक्छ्रद्धान्वि तस्य वै ॥&lt;br&gt;&#xA;तुतोष भगवान्रुद्रो ददौ यन्मनसीप्सितम् ॥५॥&lt;br&gt;&#xA;बृहस्पतेस्तु भगिनी भुवना ब्रह्मवादिनी ॥&lt;br&gt;&#xA;प्रभासस्य तु सा भार्या वसूनामष्टमस्य च ॥ ॥६॥&lt;br&gt;&#xA;विश्वकर्मा सुतस्तस्याः सृष्टिकर्ता प्रजापतिः॥&lt;br&gt;&#xA;देवानां तक्षको विद्वान्मनोर्मातामहः स्मृतः ॥७॥&lt;br&gt;&#xA;तक्षकः सूर्यबिम्बस्य तेजसः शातनो महान्॥&lt;br&gt;&#xA;एवं तस्याऽभवत्पुत्रो वसूनामष्टमस्य वै ॥ ८ ॥&lt;br&gt;&#xA;प्रभासनाम्नो देवेशि तल्लिङ्गाराधनोद्यतः ॥&lt;br&gt;&#xA;इति ते कथितं देवि प्रभासेश्वरसूचकम् ॥ ९ ॥&lt;br&gt;&#xA;माहात्म्यं सर्वपापघ्नं सर्वकामप्रदं शुभम् ॥&lt;br&gt;&#xA;यस्तं पूजयते भक्त्या सम्यक्छ्रद्धासमन्वितः ॥ 7.1.110.१० ॥&lt;br&gt;&#xA;भूमिशायी निराहारो जपन्वै शतरुद्रियम् ॥&lt;br&gt;&#xA;माघे मासि चतुर्दश्यां स्नात्वा सागरसङ्गमे ॥ ११ ॥&lt;br&gt;&#xA;पञ्चामृतेन संस्नाप्य पूजयित्वा विधानतः ॥ १२ ॥&lt;br&gt;&#xA;य एवं कुरुते देवि सम्यग्यात्रामहोत्सवम् ॥&lt;br&gt;&#xA;स मुक्तः पातकैः सर्वैः सर्वकामैः समृद्ध्यते ॥&lt;br&gt;&#xA;वृषस्तत्रैव दातव्यः सम्यग्यात्राफलेप्सुभिः ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्रभासेश्वरमाहात्म्यवर्णनन्नाम दशोत्तरशततमोऽध्यायः ॥ ११० ॥&lt;/p&gt;</description>
    </item>
    <item>
      <title>१११ रामेश्वरक्षेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/111_rAmeshvaraxetramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/111_rAmeshvaraxetramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पुष्करारण्यमुत्तमम् ॥&lt;br&gt;&#xA;तस्मादीशानकोणस्थं धनुषां षष्टिभिः स्थितम् ॥ १ ॥&lt;br&gt;&#xA;तत्र कुण्डं महादेवि ह्यष्टपुष्करसञ्ज्ञितम् ॥&lt;br&gt;&#xA;सर्व पापहरं देवि दुष्प्राप्यमकृतात्मभिः ॥ २ ॥&lt;br&gt;&#xA;तत्र कुण्डसमीपे तु पुरा रामेशधीमता ॥&lt;br&gt;&#xA;स्थापितं तन्महालिङ्गं रामेश्वर इति स्मृतम् ॥ ३ ॥&lt;br&gt;&#xA;तस्य पूजनमात्रेण मुच्यते ब्रह्महत्यया ॥ ४ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;भगवन्विस्तराद्ब्रूहि रामेश्वरसमुद्भवम् ॥&lt;br&gt;&#xA;कथं तत्रागमद्रामः ससीतश्च सलक्ष्मणः ॥ ५ ॥&lt;br&gt;&#xA;कथं प्रतिष्ठितं लिङ्गं पुष्करे पापतस्करे ॥&lt;br&gt;&#xA;एतद्विस्तरतो ब्रूहि फलं माहात्म्यसंयुतम् ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;चतुर्विंशयुगे रामो वसिष्ठेन पुरोधसा ॥&lt;br&gt;&#xA;पुरा रावणनाशार्थं जज्ञे दशरथात्मजः ॥ ७ ॥&lt;br&gt;&#xA;ततः कालान्तरे देवि ऋषिशापान्महातपाः ॥&lt;br&gt;&#xA;ययौ दाशरथी रामः ससीतः सहलक्ष्मणः ॥ ८ ॥&lt;br&gt;&#xA;वनवासाय निष्क्रान्तो दिव्यैर्ब्रह्मर्षिभिर्वृतः ॥&lt;br&gt;&#xA;ततो यात्राप्रसङ्गेन प्रभासं क्षेत्रमागतः ॥ ९ ॥&lt;br&gt;&#xA;तं देशं तु समासाद्य सुश्रान्तो निषसाद ह ॥&lt;br&gt;&#xA;अस्तं गते ततः सूर्ये पर्णान्यास्तीर्य भूतले ॥ 7.1.111.१० ॥&lt;br&gt;&#xA;सुष्वापाथ निशाशेषे ददृशे पितरं स्वकम् ॥&lt;br&gt;&#xA;स्वप्ने दशरथं देवि सौम्यरूपं महाप्रभम् ॥ ११ ॥&lt;br&gt;&#xA;प्रातरुत्थाय तत्सर्वं ब्राह्मणेभ्यो न्यवेदयत् ॥&lt;br&gt;&#xA;यथा दशरथः स्वप्ने दृष्टस्तेन महात्मना ॥ १२ ॥&lt;br&gt;&#xA;॥ ब्राह्मणा ऊचुः ॥ ॥&lt;br&gt;&#xA;वृद्धिकामाश्च पितरो वरदास्तव राघव ॥&lt;br&gt;&#xA;दर्शनं हि प्रयच्छन्ति स्वप्नान्ते हि स्ववंशजे ॥ १३ ॥&lt;br&gt;&#xA;एतत्तीर्थं महापुण्यं सुगुप्तं शार्ङ्गधन्वनः ॥&lt;br&gt;&#xA;पुष्करेति समाख्यातं श्राद्धमत्र प्रदीयताम् ॥ १४ ॥&lt;br&gt;&#xA;नूनं दशरथो राजा तीर्थे चास्मिन्समीहते ॥&lt;br&gt;&#xA;त्वया दत्तं शुभं पिण्डं ततः स दर्शनं गतः ॥ १५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तेषां तद्वचनं श्रुत्वा रामो राजीवलोचनः ॥&lt;br&gt;&#xA;निमन्त्रयामास तदा श्राद्धार्हान्ब्राह्मणाञ्छुभान् ॥ १६ ॥&lt;br&gt;&#xA;अब्रवील्लक्ष्मणं पार्श्वे स्थितं विनतकन्धरम् ॥&lt;br&gt;&#xA;फलार्थं व्रज सौमित्रे श्राद्धार्थं त्वरयाऽन्वितः ॥ १७ ॥&lt;br&gt;&#xA;स तथेति प्रतिज्ञाय जगाम रघुनन्दनः ॥&lt;br&gt;&#xA;आनयामास शीघ्रं स फलानि विविधानि च ॥ १८ ॥&lt;br&gt;&#xA;बिल्वानि च कपित्थानि तिन्दुकानि च भूरिशः ॥&lt;br&gt;&#xA;बदराणि करीराणि करमर्दानि च प्रिये ॥ १९ ॥&lt;br&gt;&#xA;चिर्भटानि परूषाणि मातुलिङ्गानि वै तथा ॥&lt;br&gt;&#xA;नालिकेराणि शुभ्राणि इङ्गुदीसम्भवानि च ॥ 7.1.111.२० ॥&lt;br&gt;&#xA;अथैतानि पपाचाशु सीता जनकनन्दिनी ॥&lt;br&gt;&#xA;ततस्तु कुतपे काले स्नात्वा वल्कलभृच्छुचिः ॥ २१ ॥&lt;br&gt;&#xA;ब्राह्मणानानयामास श्राद्धार्हान्द्विजसत्तमान् ॥&lt;br&gt;&#xA;गालवो देवलो रैभ्यो यवक्रीतोऽथ पर्वतः ॥ २२ ॥&lt;br&gt;&#xA;भरद्वाजो वसिष्ठश्च जावालिर्गौतमो भृगुः ॥&lt;br&gt;&#xA;एते चान्ये च बहवो ब्राह्मणा वेदपारगाः ॥ २३ ॥&lt;br&gt;&#xA;श्राद्धार्थं तस्य सम्प्राप्ता रामस्याक्लिष्टकर्मणः ॥&lt;br&gt;&#xA;एतस्मिन्नेव काले तु रामः सीतामभाषत ॥ २४ ॥&lt;br&gt;&#xA;एहि वैदेहि विप्राणां देहि पादावनेजनम् ॥&lt;br&gt;&#xA;एतच्छ्रुत्वाऽथ सा सीता प्रविष्टा वृक्षमध्यतः ॥ २५ ॥&lt;br&gt;&#xA;गुल्मैराच्छाद्य चात्मानं रामस्यादर्शने स्थिता ॥&lt;br&gt;&#xA;मुहुर्मुहुर्यदा रामः सीतासीतामभाषत ॥ २६ ॥&lt;br&gt;&#xA;ज्ञात्वा तां लक्ष्मणो नष्टां कोपाविष्टं च राघवम् ॥&lt;br&gt;&#xA;स्वयमेव तदा चक्रे ब्राह्मणार्ह प्रतिक्रियाम् ॥ ॥ २७ ॥&lt;br&gt;&#xA;अथ भुक्तेषु विप्रेषु कृत पिण्डप्रदानके ॥&lt;br&gt;&#xA;आगता जानकी सीता यत्र रामो व्यवस्थितः ॥ २८ ॥&lt;br&gt;&#xA;तां दृष्ट्वा परुषैर्वाक्यैर्भर्त्सयामास राघवः ॥&lt;br&gt;&#xA;धिग्धिक्पापे द्विजांस्त्यक्त्वा पितृकृत्यमहोदयम् ॥&lt;br&gt;&#xA;क्व गताऽसि च मां हित्वा श्राद्धकाले ह्युपस्थिते ॥ २९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तस्य तद्वचनं श्रुत्वा भयभीता च जानकी ॥ 7.1.111.३० ॥&lt;br&gt;&#xA;कृताञ्जलिपुटा भूत्वा वेपमाना ह्यभाषत ॥&lt;br&gt;&#xA;मा कोपं कुरु कल्याण मा मां निर्भर्त्सय प्रभो ॥ ३१ ॥&lt;br&gt;&#xA;शृणु यस्माद्विभोऽन्यत्र गता त्यक्त्वा तवान्तिकम् ॥&lt;br&gt;&#xA;दृष्टस्तत्र पिता मेऽद्य तथा चैव पितामहः ॥ ३२ ॥&lt;br&gt;&#xA;तस्य पूर्वतरश्चापि तथा मातामहादयः ॥&lt;br&gt;&#xA;अङ्गेषु ब्राह्मणेन्द्राणामाक्रान्तास्ते पृथक्पृथक् ॥ ३३ ॥&lt;br&gt;&#xA;ततो लज्जा समभवत्तत्र मे रघुनन्दन ॥&lt;br&gt;&#xA;पित्रा तत्र महाबाहो मनोज्ञानि शुभानि च ॥ ३४ ॥&lt;br&gt;&#xA;भक्ष्याणि भक्षितान्येव यानि वै गुणवन्ति च ॥&lt;br&gt;&#xA;स कथं सुकषायाणि क्षाराणि कटुकानि च ॥&lt;br&gt;&#xA;भक्षयिष्यति राजेन्द्र ततो मे दुःखमाविशत्॥ ३६ ॥&lt;br&gt;&#xA;एतस्मात्कारणान्नष्टा लज्जयाऽहं रघूद्वह ॥&lt;br&gt;&#xA;दृष्ट्वा श्वशुरवर्गं स्वं तस्मात्कोपं परित्यज ॥ ३६ ॥&lt;br&gt;&#xA;तस्यास्तद्वचनं श्रुत्वा विस्मितो राघवोऽभवत् ॥&lt;br&gt;&#xA;विशेषेण ददौ तस्मिञ्छ्राद्धं तीर्थे तु पुष्करे ॥ ३७ ॥&lt;br&gt;&#xA;तत्र पुष्करसान्निध्ये दक्षिणे धनुषां त्रये ॥&lt;br&gt;&#xA;लिङ्गं प्रतिष्ठयामास रामेश्वरमिति श्रुतम् ॥ ३५ ॥&lt;br&gt;&#xA;यस्तं पूजयते भक्त्या गन्धपुष्पादिभिः क्रमात् ॥&lt;br&gt;&#xA;स प्राप्नोति परं स्थानं य्रत्र देवो जनार्दनः ॥ ३९ ॥&lt;br&gt;&#xA;किमत्र बहुनोक्तेन द्वादश्यां यत्प्रदापयेत् ॥&lt;br&gt;&#xA;न तत्र परिसङ्ख्यानं त्रिषु लोकेषु विद्यते ॥ 7.1.111.४० ॥&lt;br&gt;&#xA;शुक्राङ्गारकसंयुक्ता चतुर्थी या भवेत्क्वचित् ॥&lt;br&gt;&#xA;षष्ठी वात्र वरारोहे तत्र श्राद्धे महत्फलम् ॥ ४१ ॥&lt;br&gt;&#xA;यावद्द्वादशवर्षाणि पितरश्च पितामहाः ॥&lt;br&gt;&#xA;तर्पिता नान्यमिच्छन्ति पुष्करे स्वकुलोद्भवे ॥ ४२ ॥&lt;br&gt;&#xA;तत्र यो वाजिनं दद्यात्सम्यग्भक्तिसमन्वितः ॥&lt;br&gt;&#xA;अश्वमेधस्य यज्ञस्य फलं प्राप्नोति मानवः ॥ ४३ ॥&lt;br&gt;&#xA;इति ते कथितं सम्यङ्माहात्म्यं पापनाशनम् ॥&lt;br&gt;&#xA;रामेश्वरस्य देवस्य पुष्करस्य च भामिनि ॥ ४४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुष्करमाहात्म्ये रामेश्वरक्षेत्रमाहात्म्यवर्णनन्नामैकादशोत्तरशततमोऽध्यायः ॥ १११ ॥ ॥&lt;/p&gt;</description>
    </item>
    <item>
      <title>११२ लक्ष्मणेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/112_laxmaNeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/112_laxmaNeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लक्ष्मणेश्वरमुत्तमम् ॥&lt;br&gt;&#xA;रामेशात्पूर्वदिग्भागे धनुस्त्रिंशकसंस्थितम् ॥ १ ॥&lt;br&gt;&#xA;स्थापितं लक्ष्मणेनैव तत्र यात्रागतेन वै ॥&lt;br&gt;&#xA;महापापहरं देवि तल्लिङ्गं सुरपूजितम् ॥ २ ॥&lt;br&gt;&#xA;यस्तं पूजयते भक्त्या नृत्यगीतादिवादनैः ॥&lt;br&gt;&#xA;होमजाप्यैः समाधिस्थः स याति परमां गतिम् ॥ ३ ॥&lt;br&gt;&#xA;अन्नोदकं हिरण्यं च तत्र देयं द्विजातये ॥&lt;br&gt;&#xA;सम्पूज्य देवदेवेशं गन्धपुष्पादिभिः क्रमात् ॥ ॥ ४ ॥&lt;br&gt;&#xA;माघे कृष्णचतुर्दश्यां विशेषस्तत्र पूजने ॥&lt;br&gt;&#xA;स्नानं दानं जपस्तत्र भवेदक्षयकारकम् ॥ ५ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रामेश्वरक्षेत्रमाहात्म्ये लक्ष्मणेश्वरमाहात्म्यवर्णनन्नाम द्वादशोत्तरशततमो ऽध्यायः ॥ ११२ ॥&lt;/p&gt;</description>
    </item>
    <item>
      <title>११३ जानकीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/113_jAnakIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/113_jAnakIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि जानकीश्वरमुत्तमम् ॥&lt;br&gt;&#xA;रामेशान्नैऋते भागे धनुस्त्रिंशकसंस्थितम् ॥ १ ॥&lt;br&gt;&#xA;पापघ्नं सर्वजन्तूनां जानक्याऽऽराधितं पुरा ॥&lt;br&gt;&#xA;प्रतिष्ठितं विशेषेण सम्यगाराध्यशङ्करम् ॥ २ ॥&lt;br&gt;&#xA;पूर्वं तस्यैव लिङ्गस्य वसिष्ठेशेति नाम वै ॥&lt;br&gt;&#xA;तत्पश्चाज्जानकीशेति त्रेतायां प्रथितं क्षितौ ॥ ३ ॥&lt;br&gt;&#xA;ततः षष्टिसहस्राणि वालखिल्या महर्षयः ॥&lt;br&gt;&#xA;तत्र सिद्धिमनुप्राप्तास्तेन सिद्धेश्वरेति च ॥ ॥ ४ ॥&lt;br&gt;&#xA;ख्यातं कलौ महादेवि युगलिङ्गं महाप्रभम्॥&lt;br&gt;&#xA;तद्दृष्ट्वा मुच्यते पापैर्दुःखदौर्भाग्यसम्भवैः ॥ ५ ॥&lt;br&gt;&#xA;यस्तं पूजयते भक्त्या नारी वा पुरुषोऽपि वा ॥&lt;br&gt;&#xA;संस्नाप्य विधिवद्भक्त्या स मुक्तः पातकैर्भवेत् ॥ ६ ॥&lt;br&gt;&#xA;स्नात्वा च पुष्करे तीर्थे यस्तल्लिगं प्रपूजयेत् ॥&lt;br&gt;&#xA;नियतो नियताहारो मासमेकं निरन्तरम्॥ ७ ॥&lt;br&gt;&#xA;दिनेदिने भवेत्तस्य वाजिमेधाधिकं फलम् ॥&lt;br&gt;&#xA;माघे मासि तृतीयायां या नारी तं प्रपूजयेत् ॥&lt;br&gt;&#xA;तदन्वयेऽपि दौर्भाग्यं दुःखं शोकश्च नो भवेत् ॥ ८ ॥&lt;br&gt;&#xA;इति ते कथितं देवि माहात्म्यं पापनाशनम् ॥&lt;br&gt;&#xA;श्रुतं हरति पापानि सौभाग्यं सम्प्रयच्छति ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये जानकीश्वरमाहात्म्यवर्णनन्नाम त्रयोदशोत्तरशततमोऽध्यायः ॥ ॥ ११३ ॥&lt;/p&gt;</description>
    </item>
    <item>
      <title>११४ वामनस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/114_vAmanasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/114_vAmanasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विष्णुं पापप्रणाशनम् ॥&lt;br&gt;&#xA;वामनस्वामिनामानं सर्वपातकनाशनम् ॥ १ ॥&lt;br&gt;&#xA;पुष्करान्नैर्ऋते भागे धनुर्विशतिभिः स्मृतम् ॥&lt;br&gt;&#xA;यदा बद्धो बलिर्देवि विष्णुना प्रभविष्णुना ॥ २ ॥&lt;br&gt;&#xA;तदा तत्र पदं न्यस्तं दक्षिणं विश्वरूपिणा ॥&lt;br&gt;&#xA;द्वितीयं मेरुशृङ्गे तु तृतीयं गगने प्रिये ॥ ३ ॥&lt;br&gt;&#xA;यावदूर्ध्वं चोत्क्षिपति तावद्भिन्नं सुदूरतः ॥&lt;br&gt;&#xA;पादाग्रेण तु ब्रह्माण्डं निष्क्रान्तं सलिलं ततः ॥ ४ ॥&lt;br&gt;&#xA;ततः स्वजानुमात्रेण सम्प्राप्तं पृथिवीतले ॥&lt;br&gt;&#xA;ततो विष्णुपदी गङ्गा प्रसिद्धिमगमत्क्षितौ ॥ ५ ॥&lt;br&gt;&#xA;पूर्वं सा पुष्करे प्राप्ता पुष्करात्सा महानदी ॥&lt;br&gt;&#xA;पुष्करं कथ्यते व्योम पुष्करं कथ्यते जलम् ॥&lt;br&gt;&#xA;तेन तत्पुष्करं ख्यातं सन्निधानं प्रजापतेः ॥ ६ ॥&lt;br&gt;&#xA;तत्र स्नानं नरः कृत्वा यः पश्यति हरेः पदम् ॥&lt;br&gt;&#xA;स याति परमं स्थानं यत्र देवो हरिः स्वयम् ॥ ७ ॥&lt;br&gt;&#xA;तत्र पिण्डप्रदानेन तृप्तिः स्यात्कोटिवार्षिकी ॥&lt;br&gt;&#xA;पितॄणां च वरारोहे ह्येतदाह हरिः स्वयम् ॥ ८ ॥&lt;br&gt;&#xA;अत्र गाथा पुरा गीता वसिष्ठेन महर्षिणा ॥&lt;br&gt;&#xA;वामनस्वामिनं दृष्ट्वा तां शृणुष्व समाहिता ॥ ९ ॥&lt;br&gt;&#xA;स्नात्वा तु पुष्करे तीर्थे दृष्ट्वा विष्णुपदं ततः ॥&lt;br&gt;&#xA;अपि कृत्वा महत्पापं किमतः परितप्यते ॥ 7.1.114.१० ॥&lt;br&gt;&#xA;यस्तत्रोपानहौ दद्याद्ब्राह्मणाय यतव्रतः ॥&lt;br&gt;&#xA;स यानवरमारूढो विष्णुलोके महीयते ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये वामनस्वामिमाहात्म्यवर्णनन्नाम चतुर्दशोत्तरशततमोऽध्यायः ॥ ११४ ॥&lt;/p&gt;</description>
    </item>
    <item>
      <title>११५ पुष्करेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/115_puShkareshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/115_puShkareshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पुष्करेश्वरमुत्तमम् ॥&lt;br&gt;&#xA;तस्यैव दक्षिणे भागे जानकीश्वरमुत्तमम् ॥ १ ॥&lt;br&gt;&#xA;लिङ्गं महाप्रभावं तु ब्रह्मपुत्रेण पूजितम् ॥&lt;br&gt;&#xA;सनत्कुमारमुनिना श्रद्धया हेम पुष्करैः ॥ २ ॥&lt;br&gt;&#xA;पूजितं तद्विधानेन तेन तत्पुष्करेश्वरम् ॥&lt;br&gt;&#xA;ख्यातं तत्र वरारोहे सर्वपातकनाशनम् ॥ ३ ॥&lt;br&gt;&#xA;यस्तं पूजयते भक्त्या गंषपुष्पादिभिः क्रमात् ॥&lt;br&gt;&#xA;यात्रा कृता भवेत्तेन पौष्करी नात्र संशयः ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वामनस्वामिमाहात्म्ये पुष्करेश्वरमाहात्म्यवर्णनन्नाम पञ्चदशोत्तरशततमोऽध्यायः ॥ ११५ ॥&lt;/p&gt;</description>
    </item>
    <item>
      <title>११६ शङ्खोदककुण्डेश्वरीगौरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/116_shankhodakakuNDeshvarIgaurImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/116_shankhodakakuNDeshvarIgaurImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवीं सौभाग्यकारिणीम् ॥&lt;br&gt;&#xA;कुण्डेश्वरीति विख्यातां पुष्कराद्वायुगोचरे ॥ १ ॥&lt;br&gt;&#xA;धनुषां त्रिंशता देवि भूतनाथाच्च नैर्ऋते ॥&lt;br&gt;&#xA;संस्थिता पापदमनी दारिद्र्यौघविनाशिनी ॥ २ ॥&lt;br&gt;&#xA;तस्या नैर्ऋतदिग्भागे धनुःपञ्चदशे स्थितम् ॥&lt;br&gt;&#xA;शङ्खोदकन्नाम कुण्डं सर्वपातकनाशनम् ॥ ३ ॥&lt;br&gt;&#xA;तत्र स्नात्वा तु ये मर्त्या नारी वा शुभवारिणि ॥&lt;br&gt;&#xA;पूजयेत्तां महादेवि शङ्खावर्तेति विश्रुताम् ॥ ४ ॥&lt;br&gt;&#xA;कलौ कुण्डेश्वरीनाम सर्वसौख्यप्रदायिनी ॥&lt;br&gt;&#xA;शङ्खो नाम पुरा देवि विष्णुना निहतः प्रिये ॥ ५ ॥&lt;br&gt;&#xA;तस्य देहं समादाय महान्तं शङ्खरूपिणम् ॥&lt;br&gt;&#xA;तीर्थोदकेन सम्पूर्य प्रभासं क्षेत्रमागतः ॥ ६ ॥&lt;br&gt;&#xA;तत्र शङ्खं तु प्रक्षाल्य कृतं तीर्थं महाप्रभम् ॥&lt;br&gt;&#xA;तत्र पूरितवाञ्छङ्खं मेघगम्भीरनिस्वनम् ॥७ ॥&lt;br&gt;&#xA;तस्य नादेन महता देवी तत्र समागता ॥&lt;br&gt;&#xA;पृच्छती कारणं तत्र तत्कुण्डस्य समीपगा ॥&lt;br&gt;&#xA;तेन कुण्डेश्वरी ख्याता कुण्डं शङ्खोदकं स्मृतम् ॥ ८ ॥&lt;br&gt;&#xA;माघे मासि तृतीयायां यस्तां पूजयते नरः ॥&lt;br&gt;&#xA;नारी वा भक्तिसंयुक्ता स गौरीपदमाप्नुयात् ॥ ९ ॥&lt;br&gt;&#xA;दम्पत्योर्भोजनं तत्र देयं यात्राफलेप्सुभिः ॥&lt;br&gt;&#xA;कञ्चुकं फलदानं च गौरिणीनां च भोजनम् ॥ 7.1.116.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये शङ्खोदककुण्डेश्वरीगौरीमाहात्म्यवर्णनन्नाम षोडशोत्तरशततमोऽध्यायः ॥ ११६ ॥ ॥&lt;/p&gt;</description>
    </item>
    <item>
      <title>११७ भूतनाथेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/117_bhUtanAtheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/117_bhUtanAtheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि भूतनाथेश्वरं हरम्॥&lt;br&gt;&#xA;कुण्डेश्वर्या ईशभागे धनुषां विंशकेऽन्तरे ॥ १ ॥&lt;br&gt;&#xA;कल्पलिङ्गं महादेवि ह्यनादिनिधनं स्थितम् ॥&lt;br&gt;&#xA;पूर्वं त्रेतायुगे देवि वीरभद्रेश्वरीति च ॥ २ ॥&lt;br&gt;&#xA;प्रख्यातं भुवि देवेशि कलौ भूतेश्वरं स्मृतम् ॥&lt;br&gt;&#xA;पुरा द्वापरसन्धौ च तत्र भूतानि कोटिशः ॥३॥&lt;br&gt;&#xA;संसिद्धिं परमां जग्मुस्तल्लिङ्गस्य प्रभावतः ॥&lt;br&gt;&#xA;तेन भूतेश्वरं नाम प्रख्यातं धरणीतले॥ ॥ ४ ॥&lt;br&gt;&#xA;तत्र कृष्णचतुर्द्दश्यां रात्रौ सम्पूज्य शङ्करम् ॥&lt;br&gt;&#xA;दक्षिणां दिशमाश्रित्य अघोरं पूजयेत्तु यः ॥ ५ ॥&lt;br&gt;&#xA;दृढं जितेन्द्रियो भूत्वा निर्भयो ध्यानसंयु तः ॥&lt;br&gt;&#xA;तस्यैव जायते सिद्धिर्या काचिद्भूतले स्थिता ॥ ६ ॥&lt;br&gt;&#xA;तिलहेमप्रदानं च पिण्डदानं च तत्र वै ॥&lt;br&gt;&#xA;पितॄनुद्दिश्य दद्याद्वै तेषां प्रेतत्वमुक्तये ॥ ॥ ७ ॥&lt;br&gt;&#xA;इति निगदितमेतद्भूतनाथेश्वरस्य प्रचुरकलिमलानां नाशनं पुण्यहेतुः ॥&lt;br&gt;&#xA;पठति च पुरुषो वा यः शृणोतीह भक्त्या सुरवरमहिमानं मुच्यते पातकौघैः ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कुण्डेश्वरी माहात्म्ये भूतनाथेश्वरमाहात्म्यवर्णनन्नाम सप्तदशोत्तरशततमोऽध्यायः ॥ ११७ ॥&lt;/p&gt;</description>
    </item>
    <item>
      <title>११८ गोप्यादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/118_gopyAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/118_gopyAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गोप्यादित्यमनुत्तमम् ॥&lt;br&gt;&#xA;भूतेशाद्वायवे भागे धनुषां त्रिंशकेन्तरे ॥ १ ॥&lt;br&gt;&#xA;बलातिबलदैत्यघ्न्या दक्षिणाग्नेयसंस्थितम् ॥&lt;br&gt;&#xA;धनुषां दशके देवि संस्थितं पापनाशनम् ॥ २ ॥&lt;br&gt;&#xA;तस्योत्पत्तिं प्रवक्ष्यामि महापापहरां शुभाम् ॥&lt;br&gt;&#xA;यां श्रुत्वा मानवो भक्त्या दुःखशोकैः प्रमुच्यते ॥ ३ ॥&lt;br&gt;&#xA;पुरा कृष्णो महातेजा यदा प्रभासमागतः ॥&lt;br&gt;&#xA;सहितो यादवैः सर्वैः षट्पञ्चाशतिकोटिभिः ॥ ४ ॥&lt;br&gt;&#xA;षोडशैव सहस्राणि गोप्यस्तत्र समागताः ॥&lt;br&gt;&#xA;लक्षमेकं तथा षष्टिरेते कृष्णसुताः प्रिये ॥ ५ ॥&lt;br&gt;&#xA;तत्र प्राभासिके क्षेत्रे संस्थिताः पापनाशने ॥&lt;br&gt;&#xA;यादवस्थलमासाद्य यावद्रैवतको गिरि ॥ ६ ॥&lt;br&gt;&#xA;तत्र द्वादशवर्षाणि संस्थितास्ते महाबलाः ॥&lt;br&gt;&#xA;क्षेत्रं पवित्रमादाय शिवलिङ्गानि ते पृथक् ॥&lt;br&gt;&#xA;स्थापयाञ्चक्रिरे सर्वे ह्यङ्कितानि स्वनामभिः ॥ ७ ॥&lt;br&gt;&#xA;एवं समग्रं तत्क्षेत्रं यावद्द्वादशयोजनम् ॥&lt;br&gt;&#xA;ध्वजलिङ्गाङ्कितं चक्रुः सर्वे यादवपुङ्गवाः ॥ ८ ॥&lt;br&gt;&#xA;हस्तहस्तान्तरे देवि प्रासादाः क्षेत्र मध्यतः ॥&lt;br&gt;&#xA;सुवर्णकलशोपेताः पताकाकुलिताम्बराः ॥&lt;br&gt;&#xA;विराजन्ते तु तत्रस्थाः कीर्तिस्तम्भा हरेरिव ॥ ९ ॥&lt;br&gt;&#xA;ततो गोप्यो महादेवि आद्या याः षोडश स्मृताः ॥&lt;br&gt;&#xA;तासां नामानि ते वक्ष्ये तानि ह्मेकमनाः शृणु ॥ 7.1.118.१० ॥&lt;br&gt;&#xA;लम्बिनी चन्द्रिका कान्ता क्रूरा शान्ता महोदया ॥&lt;br&gt;&#xA;भीषणी नन्दिनीऽशोका सुपर्णा विमलाऽक्षया ॥ ११ ॥&lt;br&gt;&#xA;शुभदा शोभना पुण्या हंसस्यैताः कलाः स्मृताः ॥&lt;br&gt;&#xA;हम्स एव मतः कृष्णः परमात्मा जनार्दनः ॥ १२ ॥&lt;br&gt;&#xA;तस्यैताः शक्तयो देवि षोडशैव प्रकीर्तिताः ॥&lt;br&gt;&#xA;चन्द्ररूपी ततः कृष्णः कलारूपास्तु ताः स्मृताः ॥ १३ ॥&lt;br&gt;&#xA;सम्पूर्णमण्डला तासां मालिनी षोडशी कला ॥&lt;br&gt;&#xA;प्रतिपत्तिथिमारभ्य विचरत्यासु चन्द्रमाः ॥ १४ ॥&lt;br&gt;&#xA;षोडशैव कला यास्ता गोपीरूपा वरानने ॥&lt;br&gt;&#xA;एकैकशस्ताः सम्भिन्नाः सहस्रेण पृथक्पृथक् ॥ १५ ॥&lt;br&gt;&#xA;एवं ते कथितं देवि रहस्यं ज्ञानसम्भवम् ॥&lt;br&gt;&#xA;एवं यो वेद पुरुषः स ज्ञेयो वैष्णवो बुधैः ॥ १६ ॥&lt;br&gt;&#xA;अथ ताभिः कृताञ्ज्ञात्वा प्रासादान्यादवैः पृथक् ॥&lt;br&gt;&#xA;ततो गोप्योऽपि ताः सर्वाः सहस्राणि तु षोडश ॥&lt;br&gt;&#xA;कृष्णमाज्ञाप्य भावेन स्थापयाञ्चक्रिरे रविम् ॥ १७ ॥&lt;br&gt;&#xA;ऋषिभिर्नारदाद्यैस्तास्तथा क्षेत्रनिवासिभिः ॥&lt;br&gt;&#xA;तं प्रतिष्ठापयामासुः प्रतिष्ठाविधिना रविम् ॥ १८ ॥&lt;br&gt;&#xA;प्रतिष्ठिते ततः सूर्ये ददुर्दानानि भूरिशः ॥&lt;br&gt;&#xA;ततः क्षेत्रनिवासिभ्यो गोभूहेमाम्बराणि च ॥ १९ ॥&lt;br&gt;&#xA;ततस्त ऋषयः सर्वे सन्तुष्टा हृष्टमानसाः ॥&lt;br&gt;&#xA;चक्रुर्नाम रवेस्तत्र गोप्यादित्येति विश्रुतम्॥&lt;br&gt;&#xA;सर्वपाप हरं देवं महासौभाग्यदायकम् ॥ 7.1.118.२० ॥&lt;br&gt;&#xA;एवं कृते कृतार्थास्ताः सम्प्राप्यातिमहद्यशः ॥&lt;br&gt;&#xA;जग्मुर्यथागतं सर्वा द्वारकां कृष्णसंयुताः ॥ २१ ॥&lt;br&gt;&#xA;पुनः कालान्तरे देवि शापाद्दुर्वाससः प्रिये ॥&lt;br&gt;&#xA;यादवस्थलतां प्राप्ताः प्रभासे पापनाशने ॥ २२ ॥&lt;br&gt;&#xA;एवं ते कथितो देवि गोप्यादित्यसमुद्भवः ॥&lt;br&gt;&#xA;माहात्म्यं तस्य ते वच्मि पूजावन्दनजं क्रमात् ॥ २३ ॥&lt;br&gt;&#xA;अस्मिन्मित्रवने देवि यो गोपीभिः प्रतिष्ठितः ॥&lt;br&gt;&#xA;तस्य दर्शनमात्रेण दुःखशोकैः प्रमुच्यते ॥ २४ ॥&lt;br&gt;&#xA;सुतप्तेनेह तपसा यज्ञैर्वा बहुदक्षिणैः ॥&lt;br&gt;&#xA;तां गतिं ते नरा यान्ति ये गोपीरविमाश्रिताः ॥ २५ ॥&lt;br&gt;&#xA;येन सर्वात्मना भावो गोप्यादित्ये निवेशितः ॥&lt;br&gt;&#xA;महेश्वरि कृतार्थत्वात्स श्लाघ्यो धन्य एव सः ॥ २६ ॥&lt;br&gt;&#xA;अपि नः स कुले धन्यो जायते कुलपावनः ॥&lt;br&gt;&#xA;भाग्यवान्भक्तिभावेन येन भानुरुपासितः ॥ २७ ॥&lt;br&gt;&#xA;सप्तम्यां पूजयेद्यस्तु माघे मास्युषसि प्रिये ॥&lt;br&gt;&#xA;सप्तावरान्सप्त पूर्वान्पितॄन्सोप्युद्धरेन्नरः ॥ २८ ॥&lt;br&gt;&#xA;छिनत्ति रोगान्दुश्चेष्टान्दुर्जयाञ्जयति ह्यरीन् ॥ २९ ॥&lt;br&gt;&#xA;न सप्तम्यां स्पृशेत्तैलं नीलवस्त्रं न धारयेत् ॥&lt;br&gt;&#xA;न चाप्यामलकैः स्नानं न कुर्यात्कलहं क्वचित् ॥ 7.1.118.३० ॥&lt;br&gt;&#xA;नीलरक्तेन वस्त्रेण यत्कर्म कुरुते द्विजः ॥&lt;br&gt;&#xA;स्नानं दानं जपो होमः स्वाध्यायः पितृतर्पणम् ॥&lt;br&gt;&#xA;वृथा तस्य महायज्ञा नीलसूत्रस्य धारणात् ॥ ३१ ॥&lt;br&gt;&#xA;नीलीरक्तं यदा वस्त्रं विप्रस्त्वङ्गेषु धारयेत् ॥&lt;br&gt;&#xA;अहोरात्रोषितो भूत्वा पञ्चगव्येन शुद्ध्यति ॥ ३२ ॥&lt;br&gt;&#xA;रोमकूपे यदा गच्छेद्रसं नीलस्य कस्यचित् ॥&lt;br&gt;&#xA;पतितस्तु भवेद्विप्रस्त्रिभिः कृच्छ्रैर्व्यपोहति ॥ ३३ ॥&lt;br&gt;&#xA;नीलमध्यं यदा गच्छेत्प्रमादाद्ब्राह्मणः क्वचित् ॥&lt;br&gt;&#xA;अहोरात्रोषितो भूत्वा पञ्चगव्येन शुद्ध्यति ॥ ३४ ॥&lt;br&gt;&#xA;नीलदारु यदा भिद्येद्ब्राह्मणानां शरीरके ॥&lt;br&gt;&#xA;शोणितं दृश्यते तत्र द्विजश्चान्द्रायणं चरेत् ॥ ३५ ॥&lt;br&gt;&#xA;कुर्यादज्ञानतो यस्तु नीलं वै दन्तधावनम् ॥&lt;br&gt;&#xA;कृत्वा कृच्छ्रद्वयं तस्य शुद्धिरुक्ता मनीषिभिः ॥ ३६ ॥&lt;br&gt;&#xA;इत्येतत्कथितं देवि गोप्यादित्यमहोदय ॥&lt;br&gt;&#xA;पापघ्नं सर्वजन्तूनां श्रुतं सर्वार्थसाधकम् ॥ ॥ ३७ ॥&lt;br&gt;&#xA;गवां शतसहस्रैस्तु दत्तैर्यत्कुरुजाङ्गले ॥&lt;br&gt;&#xA;पुण्यं भवति देवेशि तद्गोप्यादित्यदर्शने ॥ ३८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गोप्यादित्यमाहात्म्यवर्णनन्नामाष्टादशोत्तरशततमोऽध्यायः ॥ ११८ ॥&lt;/p&gt;</description>
    </item>
    <item>
      <title>११९ बलातिबलदैत्यघ्नीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/119_balAtibaladaityaghnImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/119_balAtibaladaityaghnImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि महादेवीं महाप्रभाम् ॥&lt;br&gt;&#xA;बलातिबलदैत्यघ्नीं नाम्नेति प्रथितां क्षितौ ॥ १ ॥&lt;br&gt;&#xA;अनादिनिधनां देवीं तत्र क्षेत्रे व्यवस्थिताम् ॥&lt;br&gt;&#xA;कोटिभूतपरीवारां सर्वदैत्यनिबर्हिणीम् ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;बलातिबलदैत्यघ्नी कथमुक्ता त्वया प्रभो ॥&lt;br&gt;&#xA;बलातिबलनामानौ कथं दैत्यौ निपातितौ ॥ ३ ॥&lt;br&gt;&#xA;कुत्र तिष्ठति सा देवी किम्प्रभावा महेश्वर ॥&lt;br&gt;&#xA;माहात्म्यमखिलं तस्याः सर्वं विस्तरतो वद ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि कथां पापप्रणाशनीम् ॥&lt;br&gt;&#xA;यां श्रुत्वा मानवो भक्त्या मुच्यते सर्वपातकैः ॥ ५ ॥&lt;br&gt;&#xA;आसीद्रक्तासुरोनाम महिषस्य सुतो बली ॥&lt;br&gt;&#xA;महाकायो महाबाहुर्हिरण्याक्ष इवापरः ॥ ६ ॥&lt;br&gt;&#xA;बलातिबल नामानौ तस्य पुत्रौ बभूवतुः ॥&lt;br&gt;&#xA;तौ विजित्य सुरान्सर्वान्देवेन्द्राग्निपुरोगमान् ॥ ७ ॥&lt;br&gt;&#xA;त्रैलोक्येऽस्मिन्निरातङ्कौ चक्रतू राज्यमञ्जसा ॥&lt;br&gt;&#xA;तयोः सेना मुखे वीरास्त्रयस्त्रिंशत्प्रकीर्तिताः ॥ ८ ॥&lt;br&gt;&#xA;रौद्रात्मानो महायोधाः सहस्राक्षौहिणीमुखाः ॥&lt;br&gt;&#xA;सिंहस्कन्धा महाकाया दुरात्मानो महाबलाः ॥ ९ ॥&lt;br&gt;&#xA;धूम्राक्षो भीमदंष्ट्रश्च कालवश्यो महाहनुः ॥&lt;br&gt;&#xA;ब्रह्मघ्नो यज्ञकोपश्च स्त्रीघ्नः पापनिकेतनः ॥ 7.1.119.१० ॥&lt;br&gt;&#xA;विद्युन्माली च बन्धूकः शङ्कुकर्णो विभावसुः ॥&lt;br&gt;&#xA;देवान्तको विकर्मा च दुर्भिक्ष क्रूर एव च ॥ ११ ॥&lt;br&gt;&#xA;हयग्रीवोऽश्वकर्णश्च केतुमान्वृषभो द्विजः ॥&lt;br&gt;&#xA;शरभः शलभो व्याघ्रो निकुम्भो मणिको बकः ॥ १२ ॥&lt;br&gt;&#xA;शूर्पको विक्षरो माली कालो दण्डककेरलः ॥&lt;br&gt;&#xA;एते दैत्या महाकायास्तयोः सेनाधिकारिणः ॥ १३ ॥&lt;br&gt;&#xA;एवं तैः पृथिवी व्याप्ता पञ्चाशत्कोटि विस्तरा ॥&lt;br&gt;&#xA;एवं ज्ञात्वा तदा देवा भयेनोद्विग्नमानसाः ॥ १४ ॥&lt;br&gt;&#xA;सर्वैर्देवर्षिभिः सार्धं जग्मुस्ते हिमवद्वनम् ॥&lt;br&gt;&#xA;स्तोत्रेणानेन तां देवीं तुष्टुवुः प्रयतास्तदा ॥ १५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;जयाक्षरे जयाऽनन्ते जयाऽव्यक्ते निरामये ॥&lt;br&gt;&#xA;जय देवि महामाये जय देवर्षिवन्दिते ॥ १६ ॥&lt;br&gt;&#xA;जय विश्वेश्वरे गङ्गे जय सर्वार्थसिद्धिदे ॥&lt;br&gt;&#xA;जय ब्रह्माणि कौमारि जय नारायणीश्वरि ॥ १७ ॥&lt;br&gt;&#xA;जय ब्रह्माणि चामुण्डे जयेन्द्राणि महेश्वरि ॥&lt;br&gt;&#xA;जय मातर्महालक्ष्मि जय पार्वति सर्वगे ॥ १८ ॥&lt;br&gt;&#xA;जय देवि जगत्सृष्टे जयैरावति भारति ॥&lt;br&gt;&#xA;जयानन्ते जय जये जय देवि जलाविले ॥ १९ ॥&lt;br&gt;&#xA;जयेशानि शिवे शर्वे जय नित्यं जयार्चिते ॥&lt;br&gt;&#xA;मोक्षदे जय सर्वज्ञे जय धर्मार्थकामदे ॥ 7.1.119.२० ॥&lt;br&gt;&#xA;जय गायत्रि कल्याणि जय सह्ये विभावरि ॥&lt;br&gt;&#xA;जय दुर्गे महाकालि शिव दूति जयाऽजये ॥ २१ ॥&lt;br&gt;&#xA;जय चण्डे महामुण्डे जय नन्दे शिवप्रिये ॥&lt;br&gt;&#xA;जय क्षेमङ्करि शिवे जय कल्याणि रेवति ॥ २२ ॥&lt;br&gt;&#xA;जयोमे सिद्धिमाङ्गल्ये हरसिद्धे नमोस्तु ते ॥&lt;br&gt;&#xA;जयापर्णे जयानन्दे महिषाऽसुरघातिनि ॥ २३ ॥&lt;br&gt;&#xA;जय मेधे विशालाक्षि जयानङ्गे सरस्वति ॥&lt;br&gt;&#xA;जयाशेषगुणावासे जयावर्ते सुरान्तके ॥ २४ ॥&lt;br&gt;&#xA;जय सङ्कल्पसंसिद्धे जय त्रैलोक्यसुन्दरि ॥&lt;br&gt;&#xA;जय शुम्भनिशुम्भघ्ने जय पद्मेऽद्रिसम्भवे ॥ २५ ॥&lt;br&gt;&#xA;जय कौशिकि कौमारि जय वारुणि कामदे ॥&lt;br&gt;&#xA;नमोनमस्ते शर्वाणि भूयोभूयो जयाम्बिके ॥ २६ ॥&lt;br&gt;&#xA;त्राहि नस्त्राहि नो देवि शरण्ये शरणागतान् ॥ २७ ॥&lt;br&gt;&#xA;सैवं स्तुता भगवती देवैः सर्वैर्वरानने ॥&lt;br&gt;&#xA;आत्मानं दर्शयामास भाभासितदिगन्तरम् ॥ २८ ॥&lt;br&gt;&#xA;नमस्कृत्य तु तामूचुः सुरास्ते भयनाशनीम् ॥&lt;br&gt;&#xA;बलातिबलनामानौ हत्वा दैत्यौ महाबलौ ॥&lt;br&gt;&#xA;तेषां चैव महत्सैन्यं पाह्यतो महतो भयात् ॥ २९ ॥&lt;br&gt;&#xA;तेषां तद्वचनं श्रुत्वा दत्त्वा तेभ्योऽभयं ततः ॥&lt;br&gt;&#xA;बभूवाद्भुतरूपा सा त्रिनेत्रा चेन्दुशेखरा ॥7.1.119.३०॥&lt;br&gt;&#xA;सिंहारूढा महादेवि नानाशस्त्रास्त्रधारिणी ॥&lt;br&gt;&#xA;सुवक्त्रा विंशतिभुजा स्फूर्जद्विद्युल्लतोपमा ॥३१॥&lt;br&gt;&#xA;ततों ऽबिका निनादोच्चैः साट्टहासं मुहुर्मुहुः ॥ ३२ ॥&lt;br&gt;&#xA;तस्या नादेन घोरेण कृत्स्नमापूरितं नभः ॥&lt;br&gt;&#xA;प्रकम्पिताखिला चोर्वी सरिद्वारिधिमेखला ॥ ३३ ॥&lt;br&gt;&#xA;शैलतुङ्गस्तनी रम्या प्रमदेव भयातुरा ॥&lt;br&gt;&#xA;तेऽपि तत्रासुराः प्राप्ताश्चतुरङ्गबलान्विताः ॥ ३४ ॥&lt;br&gt;&#xA;सम्यग्विदितविक्रान्ताः कालान्तकयमोपमाः ॥&lt;br&gt;&#xA;रक्षो दानवदैत्याश्च पाताले येऽपि संस्थिताः ॥ ३५ ॥&lt;br&gt;&#xA;ते सर्व एव दैत्येन्द्राः कोटिशः समुपागताः ॥&lt;br&gt;&#xA;ततोऽभवन्महायुद्धं देव्यास्तत्रासुरैः सह ॥ ३६ ॥&lt;br&gt;&#xA;बभूव सर्वब्रह्माण्डे ह्यकाण्डक्षयकारणम् ॥&lt;br&gt;&#xA;अक्षौहिणीसहस्राणि त्रयस्त्रिंशत्सुरेश्वरि ॥ ३७ ॥&lt;br&gt;&#xA;एकविंशत्सहस्राणि शतान्यष्टौ च सप्ततिः ॥&lt;br&gt;&#xA;सानुगानां सयोधानां रथानां वातरंहसाम् ॥ ३८ ॥&lt;br&gt;&#xA;हत्वा सा लीलया देवी निन्ये क्षयमनाकुला ॥ ३९ ॥&lt;br&gt;&#xA;ततो देव्या हतानां च दानवानां महौजसाम् ॥&lt;br&gt;&#xA;गजवाजिरथानां च शरीरैरावृता मही ॥ 7.1.119.४० ॥&lt;br&gt;&#xA;कबन्धनृत्यसङ्कुले स्रवद्वसास्थिकर्द्दमे ॥&lt;br&gt;&#xA;रणाजिरे निशाचरास्ततो विचेरुरूर्जिताः ॥ ४१ ॥&lt;br&gt;&#xA;शृगाल गृधवायसाः परं प्रपातमादधुः ॥&lt;br&gt;&#xA;क्वचित्परे निशाचराः प्रपीतशोणितोत्कटाः ॥&lt;br&gt;&#xA;प्रतर्प्य चात्मनः पितॄन्समर्चयंस्तथा ऋषीन् ॥ ४२ ॥&lt;br&gt;&#xA;गजान्नरांस्तुरङ्गमान्बभक्षिरे सुनिर्घृणाः ॥&lt;br&gt;&#xA;रथोडुपैस्तथा परे तरन्ति शोणितार्णवम् ॥ ४३ ॥&lt;br&gt;&#xA;इति प्रगाढसङ्गरे सुरारिसङ्घसङ्कुले ॥&lt;br&gt;&#xA;विराजतेऽम्बिका धनुः शराऽसिशूलधारिणी ॥ ४४ ॥&lt;br&gt;&#xA;गजेन्द्रदर्पमर्द्दनी तुरङ्गयूथपोथिनी ॥&lt;br&gt;&#xA;सुरारिसैन्यनाशिनी इतस्ततः प्रपश्यती ॥ ४५ ॥&lt;br&gt;&#xA;सिंहाष्टकयुक्ते महा प्रेतके भूधरहंसशुभ्रोज्जलद्भास्वराभे वृषभसमाने मानिनीमथो ते दैत्येन्द्रवीराः पश्यन्तः समुद्भूतरोषास्ततोऽपि जग्मुर्नदन्तो रवन्तो रवं मेघनादाः ॥ ४६ ॥&lt;br&gt;&#xA;हाहाकारं विकुर्वाणा हन्यमानास्ततोऽसुराः ॥&lt;br&gt;&#xA;केचित्समुद्रं विविशुरद्रीन्केचिच्च दानवाः ॥ ४७ ॥&lt;br&gt;&#xA;केचिल्लुञ्चितमूर्धानो जाल्मा भूत्वा वनेऽवसन् ॥&lt;br&gt;&#xA;दयाधर्मं ब्रुवाणाश्च निर्ग्रन्थव्रतमास्थिताः ॥ ४८ ॥&lt;br&gt;&#xA;केचित्प्राणपरा भीताः पाखण्डाश्रममास्थिताः ॥&lt;br&gt;&#xA;हेतुवादपरा मूढा निःशौचा निरपेक्षकाः ॥ ४९ ॥&lt;br&gt;&#xA;ते चाद्यापीह दृश्यन्ते लोके क्षपणकाः किल ॥&lt;br&gt;&#xA;तथैव भिन्दकाश्चान्ये शिवशास्त्रबहिष्कृताः ॥ 7.1.119.५० ॥&lt;br&gt;&#xA;केचित्कौलव्रता ह्यस्मिन्दृश्यन्ते सकलैर्जनैः॥&lt;br&gt;&#xA;सुरास्त्रीमांसभूयिष्ठा विकर्मस्थाश्च लिङ्गिनः ॥ ५१ ॥&lt;br&gt;&#xA;प्रायो नैष्कृतिकाः पापा जिह्वोपस्थपरायणा॥&lt;br&gt;&#xA;एवं देव्या हताः सर्वे बलातिबलसंयुताः॥५२॥&lt;br&gt;&#xA;प्रभासं क्षेत्रमासाद्य संस्थिता सा तदाम्बिका॥&lt;br&gt;&#xA;योगिनीनां चतुःषष्ट्या संयुता पापनाशिनी॥&lt;br&gt;&#xA;बलातिबलनाशीति प्रभासे प्रथिता क्षितौ॥५३॥&lt;br&gt;&#xA;देव्युवाच॥&lt;br&gt;&#xA;चतुःषष्टिस्त्वया प्रोक्ता योगिन्यो याः सुरेश्वर॥&lt;br&gt;&#xA;तासां नामानि मे ब्रूहि सर्वपापहराणि च॥ ५४॥&lt;br&gt;&#xA;॥ ॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि योगिनीनां महोदयम् ॥&lt;br&gt;&#xA;सर्वरक्षाकरं दिव्यं महाभयविनाशनम् ॥ ५५ ॥&lt;br&gt;&#xA;आदौ तत्र महालक्ष्मीर्नन्दा क्षेमङ्करी तथा ॥&lt;br&gt;&#xA;शिवदूती महाभद्रा भ्रामरी चन्द्रमण्डला ॥ ५६ ॥&lt;br&gt;&#xA;रेवती हरसिद्धिश्च दुर्गा विषमलोचना ॥&lt;br&gt;&#xA;सहजा कुलजा कुब्जा मायावी शाम्भवी क्रिया ॥ ५७ ॥&lt;br&gt;&#xA;आद्या सर्वगता शुद्धा भावगम्या मनोतिगा ॥&lt;br&gt;&#xA;विद्याविद्या महामाया सुषुम्ना सर्वमङ्गला ॥ ५८ ॥&lt;br&gt;&#xA;ॐकारात्मा महादेवि वेदार्थजननी शिवा ॥&lt;br&gt;&#xA;पुराणान्वीक्षिकी दीक्षा चामुण्डा शङ्करप्रिया ॥ ५९ ॥&lt;br&gt;&#xA;ब्राह्मी शान्तिकरी गौरी ब्रह्मण्या ब्राह्मणप्रिया ॥&lt;br&gt;&#xA;भद्रा भगवती कृष्णा ग्रहनक्षत्रमालिनी ॥ 7.1.119.६० ॥&lt;br&gt;&#xA;त्रिपुरा त्वरिता नित्या साङ्ख्या कुण्डलिनी ध्रुवा ॥&lt;br&gt;&#xA;कल्याणी शोभना निरया निष्कला परमा कला ॥ ६१ ॥&lt;br&gt;&#xA;योगिनी योगसद्भावा योगगम्या गुहाशया ॥&lt;br&gt;&#xA;कात्यायनी उमा शर्वा ह्यपर्णेति प्रकीर्तिता ॥ ६२ ॥&lt;br&gt;&#xA;चतुःषष्टिर्महादेवि एवं ते परिकीर्तिताः ॥&lt;br&gt;&#xA;स्तोत्रेणानेन दिव्येन भक्त्या यः स्तौति चण्डिकाम् ॥ ६३ ॥&lt;br&gt;&#xA;तं पुत्रमिव शर्वाणी सर्वापत्स्वभिरक्षति ॥&lt;br&gt;&#xA;चतुर्दश्यामथाष्टम्यां नवम्यां च विशेषतः ॥ ६४ ॥&lt;br&gt;&#xA;उपवासैकभक्तेन तथैवायाचितेन च ॥&lt;br&gt;&#xA;गृहीतनियमा देवि ये जपन्ति च चण्डिकाम् ॥ ६५ ॥&lt;br&gt;&#xA;वर्षार्धं वर्षमेकं वा सिद्धास्ते तत्त्वचारिणः ॥&lt;br&gt;&#xA;आश्वयुक्छुक्लपक्षे च मन्वादिष्वष्टकासु च ॥ ६६ ॥&lt;br&gt;&#xA;कृत्वा महोत्सवं देवीं यजेच्छ्रेयोऽभिवृद्धये ॥&lt;br&gt;&#xA;पादुके धारयेद्देव्या दुर्गाभक्तो हिरण्मये ॥ ६७ ॥&lt;br&gt;&#xA;प्रमादविघ्नशान्त्यर्थं क्षुरिकां च सदा पुमान् ॥&lt;br&gt;&#xA;पशुमांसासवैश्चैवमासुरं भावमाश्रिताः ॥ ६८ ॥&lt;br&gt;&#xA;ये यजन्त्यम्बिकां ते स्युर्दैत्या ऐश्वर्यभोगिनः ॥&lt;br&gt;&#xA;देवत्वं सात्त्विका यान्ति सात्त्विकीं भक्तिमास्थिताः ॥ ६९ ॥&lt;br&gt;&#xA;एतत्ते कथितं देवि माहात्म्यं पापनाशनम् ॥&lt;br&gt;&#xA;बलातिबलनाशिन्या देव्या सर्वार्थसाधकम् ॥&lt;br&gt;&#xA;प्रभासक्षेत्रसंस्थायाः सङ्क्षेपात्कीर्तिवर्धनम् ॥ ७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये बलातिबलदैत्यघ्नीमाहात्म्यवर्णनन्नामैकोनविंशत्युत्तरशततमोऽध्यायः ॥ ११९ ॥&lt;/p&gt;</description>
    </item>
    <item>
      <title>१२० माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/120_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/120_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गोपीश्वरमनुत्तमम् ॥&lt;br&gt;&#xA;बलातिबलदैत्यघ्न्या उत्तरे धनुषां त्रये ॥ १ ॥&lt;br&gt;&#xA;संस्थितं पापशमनं गोपीभिः सम्प्रतिष्ठितम् ॥&lt;br&gt;&#xA;समाराध्य महादेवं पुत्रहेतोर्महेश्वरम् ॥&lt;br&gt;&#xA;सर्वकामप्रदं नॄणां पूजितं सन्ततिप्रदम् ॥ २ ॥&lt;br&gt;&#xA;चैत्रशुक्लतृतीयायां यस्तं पूजयते नरः ॥&lt;br&gt;&#xA;गन्ध पुष्पोपहारैश्च स प्राप्नोतीप्सितं फलम् ॥ ३ ॥&lt;br&gt;&#xA;एवं सङ्क्षेपतः प्रोक्तं माहात्म्यं पापनाशनम् ॥&lt;br&gt;&#xA;गोपीश्वरस्य देवस्य प्रभासक्षेत्रवासिनः ॥ ४ ॥&lt;br&gt;&#xA;इति श्री स्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये बलातिबलदैत्यघ्नीमाहात्म्ये गोपीश्वर माहात्म्यवर्णनन्नाम विंशत्युत्तरशततमोऽध्यायः ॥ १२० ॥&lt;/p&gt;</description>
    </item>
    <item>
      <title>१२१ जामदग्न्येश्वरमाहात्म्यवर्णनम्-</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/121_jAmadagnyeshvaramAhAtmyavarNanam-/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/121_jAmadagnyeshvaramAhAtmyavarNanam-/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि रामेश्वरमनुत्तमम् ॥&lt;br&gt;&#xA;जामदग्न्येन रामेण स्वयं तत्र प्रतिष्ठितम् ॥ १ ॥&lt;br&gt;&#xA;गोपीश्वराच्च वायव्ये धनुषां त्रिंशकेऽन्तरे ॥&lt;br&gt;&#xA;स्थितं महाप्रभावं हि लिङ्गं पातकनाशनम् ॥ २ ॥&lt;br&gt;&#xA;यदा रामेण देवेशि जमदग्निसुतेन वै ॥&lt;br&gt;&#xA;कृतो मातृवधो घोरः पितुराज्ञानुवर्तिना ॥ ३ ॥&lt;br&gt;&#xA;तदा मनसि सन्तापं कृत्वा निर्वेदमागतः ॥&lt;br&gt;&#xA;ततः प्रसन्नतां यातो जमदग्निर्महातपाः ॥ ४ ॥&lt;br&gt;&#xA;ददौ वरं ततस्तुष्टो रेणुकायाश्च जीवितम् ॥&lt;br&gt;&#xA;एवं यद्यपि सा तत्र जीविता वरवर्णिनी ॥ ५ ॥&lt;br&gt;&#xA;तथापि सघृणो देवि जामदग्न्यो महाप्रभः ॥&lt;br&gt;&#xA;प्रभासं क्षेत्रमासाद्य तपश्चक्रे ततोऽद्भुतम् ॥ ६ ॥&lt;br&gt;&#xA;प्रतिष्ठाप्य महादेवं शङ्करं लोकशङ्करम् ॥&lt;br&gt;&#xA;दिव्यं वर्षशतं साग्रं ततस्तुष्टो महेश्वरः ॥ ७ ॥&lt;br&gt;&#xA;ददौ तस्येप्सितं सर्वं स्वयं तत्रैव संस्थितः ॥&lt;br&gt;&#xA;ततः कृतार्थतां प्राप्तो जामदग्न्यो महाऋषिः ॥ ८ ॥&lt;br&gt;&#xA;त्रिःसप्तकृत्वः पृथिवीं जित्वा हत्वा च क्षत्रियान् ॥&lt;br&gt;&#xA;कृत्वा पञ्चनदं तत्र कुरुक्षेत्रे महामनाः ॥ ९ ॥&lt;br&gt;&#xA;रक्तैः सम्पूर्णतां नीत्वा क्षत्रियाणां वरानने ॥&lt;br&gt;&#xA;आनृण्यं समनु प्राप्तः पितॄणां यो महाबलः ॥ 7.1.121.१० ॥&lt;br&gt;&#xA;एवं क्षत्त्रान्तकं कृत्वा दत्त्वा विप्रेषु मेदिनीम् ॥&lt;br&gt;&#xA;कृतार्थतामनुप्राप्तस्त्रैलोक्ये ख्यातपौरुषः ॥ ११ ॥&lt;br&gt;&#xA;तेन तत्स्थापितं लिङ्गं क्षेत्रे प्राभासिके शुभे ॥&lt;br&gt;&#xA;यस्तं पूजयते भक्त्या पापयुक्तोऽपि मानवः ॥&lt;br&gt;&#xA;स मुक्तः पातकैः सर्वैर्याति लोकमुमापतेः ॥ १२ ॥&lt;br&gt;&#xA;ज्येष्ठकृष्णचतुर्दश्यां जागृयात्तत्र यो नरः ॥&lt;br&gt;&#xA;सोऽश्वमेधफलं प्राप्य मोदते दिवि देववत् ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये जामदग्न्येश्वरमाहात्म्यवर्णनम्- नामैकविंशत्युत्तरशततमोऽध्यायः ॥ १२१ ॥&lt;/p&gt;</description>
    </item>
    <item>
      <title>१२२ चित्राङ्गदेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/122_chitrAngadeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/122_chitrAngadeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं चित्राङ्गदेश्वरम् ॥&lt;br&gt;&#xA;तस्यैव नैर्ऋते भागे धनुर्विंशतिभिः स्थितम्॥ १ ॥&lt;br&gt;&#xA;चित्राङ्गदेन देवेशि गन्धर्वपतिना प्रिये ॥&lt;br&gt;&#xA;क्षेत्रं पवित्रं ज्ञात्वा वै लिङ्गं तत्र प्रतिष्ठितम् ॥&lt;br&gt;&#xA;कृत्वा तपो महाघोरं समाराध्य महेश्वरम् ॥ २ ॥&lt;br&gt;&#xA;अथ यो भावसंयुक्तस्तल्लिगं सम्प्रपूजयेत् ॥&lt;br&gt;&#xA;गान्धर्वलोकमाप्नोति गन्धर्वैः सह मोदते ॥ ३ ॥&lt;br&gt;&#xA;तत्र शुक्लत्रयोदश्यां संस्नाप्य विधिना शिवम् ॥&lt;br&gt;&#xA;पूजयेद्विविधैः पुष्पैर्गन्धधूपैरनु क्रमात् ॥&lt;br&gt;&#xA;स प्राप्नोत्यखिलं कामं मनसा यद्यदीप्सितम् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चित्राङ्गदेश्वरमाहात्म्यवर्णनन्नाम द्वाविंशत्युत्तरशततमोऽध्यायः ॥ १२२ ॥&lt;/p&gt;</description>
    </item>
    <item>
      <title>१२३ रावणेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/123_rAvaNeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/123_rAvaNeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि रावणेश्वरमुत्तमम् ॥&lt;br&gt;&#xA;तस्माद्दक्षिणनैर्ऋत्ये धनुषां षोडशे स्थितम् ॥ १ ॥&lt;br&gt;&#xA;प्रतिष्ठितं दशास्येन सर्वपातकनाशनम् ॥&lt;br&gt;&#xA;पौलस्त्यो रावणो देवि राक्षसस्तु सुदारुणः ॥ २ ॥&lt;br&gt;&#xA;त्रैलोक्यविजयाकाङ्क्षी पुष्पकेण चचार ह ॥&lt;br&gt;&#xA;कस्यचित्त्वथ कालस्य विमानं तस्य पुष्पकम्॥ ३॥।&lt;br&gt;&#xA;व्रजद्वै व्योममार्गेण निश्चलं सहसाऽभवत् ॥&lt;br&gt;&#xA;स्तम्भितं पुष्पकं दृष्ट्वा रावणो विस्मयान्वितः ॥ ४ ॥&lt;br&gt;&#xA;प्रहस्तं प्रेषयामास किमिदं व्रज मेदिनीम् ॥&lt;br&gt;&#xA;अहताऽस्य गतिर्यस्मात्त्रैलोक्ये सचराचरे ॥ ५ ॥&lt;br&gt;&#xA;तत्कस्मान्निश्चलं जातं विमानं पुष्पकं मम ॥&lt;br&gt;&#xA;अथाऽसौ सत्वरो देवि जगाम वसुधातले ॥ ६ ॥&lt;br&gt;&#xA;अपश्यद्देवदेवेशं श्रीसोमेशं महाप्रभम् ॥&lt;br&gt;&#xA;स्तूयमानं सुरगणैः शतशोऽथ सहस्रशः ॥ ७ ॥&lt;br&gt;&#xA;तं दृष्ट्वा राक्षसे न्द्राय तत्सर्वं विस्तरात्प्रिये ॥&lt;br&gt;&#xA;प्रहस्तः कथयामास यद्दृष्टं क्षेत्रमध्यतः ॥ ८ ॥&lt;br&gt;&#xA;॥ प्रहस्त उवाच ॥ ॥&lt;br&gt;&#xA;राक्षसेश महाबाहो शिवक्षेत्रं निजं प्रभो ॥&lt;br&gt;&#xA;प्रभासेति समाख्यातं गणगन्धर्वसेवितम् ॥ ९ ॥&lt;br&gt;&#xA;तत्र सोमेश्वरो देवः स्वयं तिष्ठति शङ्करः ॥&lt;br&gt;&#xA;अब्भक्षैर्वायुभक्षैश्च दन्तोलूखलिभिस्तथा ॥&lt;br&gt;&#xA;ऋषिभिर्वालखिल्यैश्च पूज्यमानः समन्ततः ॥ 7.1.123.१० ॥&lt;br&gt;&#xA;प्रभावात्तस्य देवस्य नेदं गच्छति पुष्पकम् ॥&lt;br&gt;&#xA;न स प्रालङ्घ्यते देवो ह्यलङ्घ्यो यः सुरासुरैः ॥ ११ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तस्य तद्वचनं श्रुत्वा विस्मयोत्फुल्ललोचनः ॥&lt;br&gt;&#xA;अवतीर्य धरापृष्ठं सोमेशं समपश्यत ॥ १२ ॥&lt;br&gt;&#xA;पूजयामास देवेशि भक्त्या परमया युतः ॥&lt;br&gt;&#xA;रत्नैर्बहुविधैर्वस्त्रैर्गन्धपुष्पानुलेपनैः ॥ १३ ॥&lt;br&gt;&#xA;अथ पौरजना दृष्ट्वा रावणं राक्षसेश्वरम् ॥&lt;br&gt;&#xA;सर्वदिक्षु वरारोहे भयाद्भीताः प्रदुद्रुवुः ॥ १४ ॥&lt;br&gt;&#xA;शून्यं समभवत्सर्वं तत्र देवो व्यवस्थितः ॥&lt;br&gt;&#xA;एतस्मिन्नेव काले तु वागुवाचाशरीरिणी ॥ १५ ॥&lt;br&gt;&#xA;दशग्रीव महाबाहो अयने चोत्तरे तथा ॥&lt;br&gt;&#xA;यात्राकाले तु देवस्य सर्वपापप्रणाशने ॥ १६ ॥&lt;br&gt;&#xA;दूरतः समनुप्राप्ता भूरिलोका द्विजातयः ॥&lt;br&gt;&#xA;राक्षसानां भयाद्भीताः प्रयान्ति हि दिशो दश ॥ १७ ॥&lt;br&gt;&#xA;भयान्मा त्वं राक्षसेन्द्र यात्राविघ्नकरो भव ॥&lt;br&gt;&#xA;बाल्ये वयसि यत्पापं वार्द्धक्ये यौवनेऽपि च ॥&lt;br&gt;&#xA;तत्सर्वं क्षालयेन्मर्त्यो दृष्ट्वा सोमेश्वरं प्रभुम् ॥ १८ ॥&lt;br&gt;&#xA;ततोऽसौ राक्षसेन्द्रस्तु गत्वैकान्ते सुगह्वरे ॥&lt;br&gt;&#xA;लिङ्गं च स्थापयामास भक्त्या परमया युतः ॥ १९ ॥&lt;br&gt;&#xA;ततस्तन्निरतो भूत्वा सर्वैस्तै राक्षसेश्वरः ॥&lt;br&gt;&#xA;पूजयामास देवेशि उपवासपरायणः ॥ 7.1.123.२० ॥&lt;br&gt;&#xA;चकार पुरतस्तस्य गीतवाद्येन जागरम् ॥&lt;br&gt;&#xA;ततोऽर्धरात्रसमये वागुवाचाशरीरिणी ॥ २१ ॥&lt;br&gt;&#xA;दशग्रीव महाबाहो परितुष्टोऽस्मि तेऽनघ ॥&lt;br&gt;&#xA;मम प्रसादात्त्रैलोक्यं वशगं ते भविष्यति ॥&lt;br&gt;&#xA;अत्र सन्निहितो नित्यं स्थास्याम्यहमसंशयम् ॥ ॥ २२ ॥&lt;br&gt;&#xA;ये चैतत्पूजयिष्यन्ति लिङ्गं भक्तियुता नराः ॥&lt;br&gt;&#xA;अजेयास्ते भविष्यन्ति शत्रूणां राक्षसेश्वर ॥ २३ ॥&lt;br&gt;&#xA;यास्यन्ति परमां सिद्धिं मत्प्रसादादसंशयम् ॥&lt;br&gt;&#xA;एवमुक्त्वा वरारोहे विरराम वृषध्वजः ॥ २४ ॥&lt;br&gt;&#xA;रावणोऽपि स सन्तुष्टो भूयोभूयो महेश्वरम् ॥&lt;br&gt;&#xA;पूजयित्वा च तल्लिङ्गं समारुह्य च पुष्पकम् ॥&lt;br&gt;&#xA;त्रैलोक्यविजयाकाङ्क्षी इष्टं देशं जगाम ह ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रावणेश्वरमाहात्म्यवर्णनन्नाम त्रयोर्विशत्युत्तरशततमोऽध्यायः ॥ १२३ ॥&lt;/p&gt;</description>
    </item>
    <item>
      <title>१२४ सौभाग्येश्वरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/124_saubhAgyeshvarImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/124_saubhAgyeshvarImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गौरीं सौभाग्यदायिनीम् ॥&lt;br&gt;&#xA;पश्चिमे रावणेशस्य धनुषां पञ्चके स्थिताम् ॥ १ ॥&lt;br&gt;&#xA;यत्रातप्यत्तपो घोरं स्वयं देवी ह्यरुन्धती ॥&lt;br&gt;&#xA;सौभाग्यं काङ्क्षमाणा सा गौरीपूजापरायणा ॥ २ ॥&lt;br&gt;&#xA;सम्प्राप्ता परमां सिद्धिं तस्या देव्याः प्रभावतः ॥&lt;br&gt;&#xA;तृतीयायां शुक्लपक्षे माघे मासि वरानने ॥ ३ ॥&lt;br&gt;&#xA;यस्तां पूजयते भक्त्या स सौभाग्यमवाप्नुयात्॥&lt;br&gt;&#xA;अन्यजन्मनि देवेशि नात्र कार्या विचारणा ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सौभाग्येश्वरीमाहात्म्यवर्णनन्नाम चतुर्विशत्युत्तरशततमोऽध्यायः ॥१२४॥&lt;/p&gt;</description>
    </item>
    <item>
      <title>१२५ पौलोमोश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/125_paulomoshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/125_paulomoshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महालिङ्गं महादेवि सुरप्रियम् ॥&lt;br&gt;&#xA;रावणेश्वरवायव्ये धनुषां त्रिंशकेऽन्तरे ॥ १ ॥&lt;br&gt;&#xA;स्थितं कामप्रदं लिङ्गं सर्वपातकनाशनम् ॥&lt;br&gt;&#xA;पौलोमीश्वरनामाढचं पौलोम्या सम्प्रतिष्ठितम् ॥ २ ॥&lt;br&gt;&#xA;तारकेण यदा ध्वस्तास्त्रिदशाः सङ्गरे स्थिताः ॥&lt;br&gt;&#xA;त्रैलोक्यं विहृतं सर्वं स्वयमिन्द्रत्वमागतः ॥ ३ ॥&lt;br&gt;&#xA;तदा शक्रः सुदुःखार्तो भयोद्विग्नो ननाश वै ॥&lt;br&gt;&#xA;तदा तद्भार्यया देवि इन्द्राण्या शोककर्षया ॥ ४ ॥&lt;br&gt;&#xA;इन्द्रस्य जयमिच्छन्त्या शम्भुराराधितस्तया ॥&lt;br&gt;&#xA;ततस्तुष्टो महादेवस्तामुवाच शुभेक्षणाम्॥ ५ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;उत्पत्स्यति सुतोऽस्माकं षण्मुखस्तु महाबलः ॥&lt;br&gt;&#xA;तारकं दैत्यराजानं स चैनं घातयिष्यति ॥ ६ ॥&lt;br&gt;&#xA;गच्छ त्वं विज्वरा भूत्वा शृणु भूयो वचश्च मे ॥ ७ ॥&lt;br&gt;&#xA;अत्र स्थितमिदं लिङ्गं योऽस्माकं पूजयिष्यति ॥&lt;br&gt;&#xA;स नूनं मे गणो भूत्वा मत्सकाशमुपेष्यति ॥ ८ ॥&lt;br&gt;&#xA;एवमुक्ता गता साध्वी देवराड्यत्र संस्थितः ॥&lt;br&gt;&#xA;सर्वद्दुःखविनिर्मुक्ता सर्वदैत्यभयोज्झिता ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पौलोमोश्वरमाहात्म्यवर्णनन्नाम पञ्चविंशत्युत्तरशततमोऽध्यायः ॥ १२५ ॥&lt;/p&gt;</description>
    </item>
    <item>
      <title>१२६ शाण्डिल्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/126_shANDilyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/126_shANDilyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि शाण्डिल्येश्वरमुत्तमम् ॥&lt;br&gt;&#xA;ब्रह्मणः पश्चिमे भागे धनुषां षोडशान्तरे ॥ १ ॥&lt;br&gt;&#xA;महाप्रभावं लिङ्गं तद्दर्शनात्पापनाशनम् ॥ २ ॥&lt;br&gt;&#xA;शाण्डिल्योनाम ब्रह्मर्षिः सारथिर्ब्रह्मणः स्मृतः ॥&lt;br&gt;&#xA;तपस्वी स महातेजा ज्ञाननिष्ठो जितेन्द्रियः ॥ ३ ॥&lt;br&gt;&#xA;स प्रभासं समासाद्य तपस्तेपे सुदारुणम् ॥&lt;br&gt;&#xA;प्रतिष्ठाप्य महालिङ्गं सोमेशादुत्तरे स्थितम् ॥ ४ ॥&lt;br&gt;&#xA;स स्वयं पूजयामास दिव्याब्दानां शतं प्रिये ॥&lt;br&gt;&#xA;ततोऽभिलषितं प्राप्य कृतकृत्यो बभूव ह ॥ ५ ॥&lt;br&gt;&#xA;नन्दीश्वरप्रसादेन अणिमादिगुणैर्युतः ॥&lt;br&gt;&#xA;तं दृष्ट्वा तु नरः सद्यो विपापः सम्प्रजायते ॥ ६ ॥&lt;br&gt;&#xA;बाल्ये वयसि यत्पापं वार्धक्ये यौवनेऽपि वा ॥&lt;br&gt;&#xA;अज्ञानाज्ज्ञानतो वाऽपि यः करोति नरः प्रिये ॥&lt;br&gt;&#xA;तत्सर्वं नाशमायाति शाण्डिल्येश्वरदर्शनात् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये शाण्डिल्येश्वरमाहात्म्यवर्णनन्नाम षड्विंशत्युत्तरशततमोऽध्यायः ॥ १२६ ॥&lt;/p&gt;</description>
    </item>
    <item>
      <title>१२७ क्षेमङ्करेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/127_xemankareshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/127_xemankareshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि क्षेमेश्वरमनुत्तमम् ॥&lt;br&gt;&#xA;तस्मादुत्तरकोणस्थं कपालेशाग्निगोचरे ॥ १ ॥&lt;br&gt;&#xA;धनुषां पञ्चदशके कपालेश्वरतः स्थितम् ॥&lt;br&gt;&#xA;लिङ्गं महाप्रभावं हि सर्वपातकनाशनम् ॥ २ ॥&lt;br&gt;&#xA;क्षेममूर्तिः पुरा राजा बभूव स महाबलः ॥&lt;br&gt;&#xA;तेन तत्र तपस्तप्तं चिरकालं महात्मना ॥ ॥ ३ ॥&lt;br&gt;&#xA;ततः संस्थापितं लिङ्गं भक्त्या भावितचेतसा ॥&lt;br&gt;&#xA;तद्दृष्ट्वा क्षेममायाति कार्यं क्षेमेण सिद्ध्यति ॥ ४ ॥&lt;br&gt;&#xA;सर्वकामसमृद्धात्मा भूया ज्जन्मनिजन्मनि ॥&lt;br&gt;&#xA;एवं क्षेमेश्वरं लिङ्गं ख्यातं पातकनाशनम् ॥ ५ ॥&lt;br&gt;&#xA;सर्वकामप्रदं नृणां श्रुतं सौभाग्यदायकम् ॥&lt;br&gt;&#xA;दर्शनेनापि तस्यापि गोशतस्य फलं स्मृतम् ॥ ६ ॥&lt;br&gt;&#xA;तस्मात्क्षेत्रफलाकाङ्क्षी नित्यं तल्लिङ्गमाश्रयेत् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये क्षेमङ्करेश्वरमाहात्म्यवर्णनन्नाम सप्तविंशत्युत्तरशततमोऽध्यायः ॥ १२७ ॥&lt;/p&gt;</description>
    </item>
    <item>
      <title>१२८ सागरादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/128_sAgarAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/128_sAgarAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥&lt;br&gt;&#xA;ततो गच्छेन्महादेवि सागरादित्यमुत्तमम् ॥&lt;br&gt;&#xA;भैरवेशात्पश्चिमतो रुद्रान्मृत्युञ्जयात्तथा ॥ १ ॥&lt;br&gt;&#xA;कामेशाद्दक्षिणाग्नेये नातिदूरे व्यवस्थितम् ॥&lt;br&gt;&#xA;सर्व रोगप्रशमनं दारिद्र्यौघविघातकम् ॥&lt;br&gt;&#xA;प्रतिष्ठितं महादेवि सगरेण महात्मना ॥ २ ॥&lt;br&gt;&#xA;षष्टिपुत्रसहस्राणि यः प्रापारातिसूदनः ॥&lt;br&gt;&#xA;सूर्यं तत्र समाराध्य सगरः पृथिवीपतिः ॥ ३ ॥&lt;br&gt;&#xA;य एष सागरो देवि योजनायतविस्तरः ॥&lt;br&gt;&#xA;आयतोऽशीतिसाहस्रं योजनानां प्रकीर्तितः ॥ ४ ॥&lt;br&gt;&#xA;अस्मिन्मन्वन्तरे क्षिप्तः सागरैश्च चतुर्दिशम् ॥&lt;br&gt;&#xA;तस्येदं कीर्तितं देवि नाम सागरसञ्ज्ञितम् ॥ ५ ॥&lt;br&gt;&#xA;यस्याद्यापीह गायन्ति पुराणे प्रथितं यशः ॥&lt;br&gt;&#xA;तेनायं स्थापितो देवो भास्करो वारितस्करः ॥ ६ ॥&lt;br&gt;&#xA;तं दृष्ट्वा न जडो नान्धो न दरिद्रो न दुःखितः ॥&lt;br&gt;&#xA;न चैवेष्टवियोगी स्यान्न रोगी नैव पापकृत् ॥ ७ ॥&lt;br&gt;&#xA;माघे मासि महादेवि सिते पक्षे जितेन्द्रियः ॥&lt;br&gt;&#xA;षष्ठ्यामुपोषितो भूत्वा रात्रौ तस्याग्रतः स्वपेत् ॥ ८ ॥&lt;br&gt;&#xA;विबुद्धस्त्वथ सप्तम्यां भक्त्या भानुं समर्चयेत् ॥&lt;br&gt;&#xA;ब्राह्मणान्भोजयेद्भक्त्या वित्तशाठ्यं विवर्जयेत् ॥ ९ ॥&lt;br&gt;&#xA;सुतप्तेनेह तपसा यज्ञैर्वा बहुदक्षिणैः ॥&lt;br&gt;&#xA;तां गतिं न नरा यान्ति यां गताः सूर्यमाश्रिताः ॥ 7.1.128.१० ॥&lt;br&gt;&#xA;भक्त्या तु पुरुषैः पूजा कृता दूर्वाङ्कुरैरपि ॥&lt;br&gt;&#xA;भानुर्ददाति हि फलं सर्वयज्ञैः सुदुर्लभम् ॥ ११ ॥&lt;br&gt;&#xA;तस्मात्सर्वप्रयत्नेन सूर्यमेवाभिपूजयेत् ॥&lt;br&gt;&#xA;जनकादयो यथा सिद्धिं गता भानुं प्रपूज्य च ॥ १२ ॥&lt;br&gt;&#xA;सर्वात्मा सर्वलोकेशो देवदेवः प्रजापतिः ॥&lt;br&gt;&#xA;सूर्य एव त्रिलोकस्य मूलं परमदैवतम् ॥ १३ ॥&lt;br&gt;&#xA;वसन्ते कपिलः सूर्यो ग्रीष्मे काञ्चनसप्रभः ॥&lt;br&gt;&#xA;श्वेतवर्णश्च वर्षासु पाण्डुः शरदि भास्करः ॥ १४ ॥&lt;br&gt;&#xA;हेमन्ते ताम्रवर्णस्तु शिशिरे लोहितो रविः ॥&lt;br&gt;&#xA;एवं वर्णविशेषेण ध्यायेत्सूर्यं यथाक्रमम् ॥ १५ ॥&lt;br&gt;&#xA;पूजयित्वा विधानेन यतात्मा संयतेन्द्रियः ॥&lt;br&gt;&#xA;पठेन्नामसहस्रं तु सर्वपातकनाशनम् ॥ ॥ १६ ॥&lt;br&gt;&#xA;॥ देव्युवाच ॥ ॥&lt;br&gt;&#xA;नाम्नां सहस्रं मे ब्रूहि प्रसादाञ्छङ्कर प्रभो ॥&lt;br&gt;&#xA;तुल्यं नामसहस्रस्य किमप्यन्यत्प्रकीर्तय ॥ १७ ॥&lt;br&gt;&#xA;॥ ॥ ईश्वर उवाच ॥ ॥&lt;br&gt;&#xA;अलं नामसहस्रेण पठस्वैवं शुभं स्तवम् ॥&lt;br&gt;&#xA;यानि गुह्यानि नामानि पवित्राणि शुभानि च ॥&lt;br&gt;&#xA;तानि ते कीर्तयिष्यामि प्रयत्नादवधारय ॥ १८ ॥&lt;br&gt;&#xA;विकर्तनो विवस्वांश्च मार्तण्डो भास्करो रविः ॥&lt;br&gt;&#xA;लोकप्रकाशकः श्रीमाल्ँलोकचक्षुर्ग्रहेश्वरः ॥ १९ ॥&lt;br&gt;&#xA;लोकसाक्षी त्रिलोकेशः कर्त्ता हर्त्ता तमिस्रहा ॥&lt;br&gt;&#xA;तपनस्तापनश्चैव शुचिः सप्ताश्ववाहनः ॥ 7.1.128.२० ॥&lt;br&gt;&#xA;गभस्तिहस्तो ब्रह्मा च सर्वदेवनमस्कृतः ॥&lt;br&gt;&#xA;एकविंशतिरित्येष स्तव इष्टो महात्मनः ॥ २१ ॥&lt;br&gt;&#xA;शरीरारोग्यदश्चैव धनवृद्धियशस्करः ॥&lt;br&gt;&#xA;स्तवराज इति ख्यातस्त्रिषु लोकेषु विश्रुतः ॥ ॥ २२ ॥&lt;br&gt;&#xA;यश्चानेन महादेवि द्वे सन्ध्येऽस्तमनोदये ॥&lt;br&gt;&#xA;स्तौत्यर्कं प्रयतो भूत्वा सर्वपापैः प्रमुच्यते ॥&lt;br&gt;&#xA;सर्वकामसमृद्धात्मा सूर्यलोकं स गच्छति ॥ २३ ॥&lt;br&gt;&#xA;इत्येवं कथितं देवि माहात्म्यं सागरार्कजम् ॥&lt;br&gt;&#xA;श्रुतं दुःखौघशमनं महापातकनाशनम् ॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सागरादित्यमाहात्म्यवर्णनन्नामाष्टाविंशत्युत्तरशततमोऽध्यायः ॥ ॥ १२८ ॥&lt;/p&gt;</description>
    </item>
    <item>
      <title>१२९ उग्रसेनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/129_ugraseneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/129_ugraseneshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि अक्षमालेश्वरं परम् ॥&lt;br&gt;&#xA;सागरार्कादीशकोणे पञ्चाशद्धनुषान्तरे ॥ १ ॥&lt;br&gt;&#xA;संस्थितं पापशमनं युगलिङ्गं महाप्रभम् ॥&lt;br&gt;&#xA;अक्षमालेश्वरन्नाम पुरा तस्य प्रकीर्तितम् ॥&lt;br&gt;&#xA;उग्रसेनेश्वरं नाम ख्यातं तस्यैव साम्प्रतम् ॥ २॥&lt;br&gt;&#xA;॥ देव्युवाच ॥ ॥&lt;br&gt;&#xA;अक्षमालेश्वरं नाम यत्पूर्वं समुदाहृतम् ॥&lt;br&gt;&#xA;कथं तदभवद्देव कथयस्व प्रसादतः ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आसीत्पुरा महादेवि सती चाध मयोनिजा ॥&lt;br&gt;&#xA;अक्षमालेति वै नाम्ना सतीधर्मपरायणा ॥ ४ ॥&lt;br&gt;&#xA;कदाचित्समनुप्राप्ते दुर्भिक्षे कालपर्ययात् ॥&lt;br&gt;&#xA;ऋषयश्च महादेवि क्षुधाक्रान्ता विचेतसः ॥ ५ ॥&lt;br&gt;&#xA;सर्वे चान्नं परीप्सन्तो गताश्चण्डालवेश्मनि ॥&lt;br&gt;&#xA;ज्ञात्वान्नसङ्ग्रहं तस्य प्रार्थयाञ्चक्रुरन्त्यजम् ॥ ६ ॥&lt;br&gt;&#xA;भोभोऽन्त्यज महाबुद्धे रक्षास्मानन्नदानतः ॥&lt;br&gt;&#xA;प्राणसन्देहमापन्नान्कृशाङ्गान्क्षुत्प्रपीडितान् ॥ ७ ॥&lt;br&gt;&#xA;अहो धन्योऽसि पूज्योऽसि न त्वमन्त्यज उच्यसे ॥&lt;br&gt;&#xA;यदस्मिन्प्रलये याते स्थितं धान्यं गृहे तव ॥ ८ ॥&lt;br&gt;&#xA;अनावृष्टिहते देशे सस्ये च प्रलयं गते ॥&lt;br&gt;&#xA;एकं यो भोजयेद्विप्रं कोटिर्भवति भोजिता ॥ ९ ॥&lt;br&gt;&#xA;॥ अन्त्यज उवाच ॥&lt;br&gt;&#xA;अहो आश्चर्यमतुलं यदेतद्दृश्यतेऽधुना ॥&lt;br&gt;&#xA;यदेतन्मद्गृहं प्राप्ता ऋषयश्चान्नकाङ्क्षिणः ॥ 7.1.129.१० ॥&lt;br&gt;&#xA;शूद्रान्नमपि नादेयं ब्राह्मणैः किमुतान्त्यजात् ॥ ११ ॥&lt;br&gt;&#xA;आमं वा यदि वा पक्वं शूद्रान्नं यस्तु भक्षति ॥&lt;br&gt;&#xA;स भवेच्छूकरो ग्राम्यस्तस्य वा जायते कुले ॥ १२ ॥&lt;br&gt;&#xA;अमृतं बाह्मणस्यान्नं क्षत्रियान्नं पयः स्मृतम् ॥&lt;br&gt;&#xA;वैश्यान्नमन्नमित्याहुः शूद्रान्नं रुधिरं स्मृतम् ॥ १३ ॥&lt;br&gt;&#xA;शूद्रान्नं शूद्रसम्पर्कं शूद्रेण च सहासनम् ॥&lt;br&gt;&#xA;शूद्रादन्नागमश्चैव ज्वलन्तमपि पातयेत् ॥ १४ ॥&lt;br&gt;&#xA;अग्निहोत्री तु यो विप्रः शूद्रान्नान्न निवर्तते ॥&lt;br&gt;&#xA;एते तस्य प्रणश्यन्ति आत्मा ब्रह्म त्रयोऽग्नयः ॥ १५ ॥&lt;br&gt;&#xA;शूद्रान्नेनोदरस्थेन ब्राह्मणो म्रियते यदि ॥&lt;br&gt;&#xA;षण्मासाभ्यन्तरे विप्रः पिशाचः सोऽभिजायते ॥ १६ ॥&lt;br&gt;&#xA;शूद्रान्नेन द्विजो यस्तु अग्निहोत्रं जुहोति च ॥&lt;br&gt;&#xA;चण्डालो जायते प्रेत्य शूद्राच्चैवेह दैवतः ॥ १७ ॥&lt;br&gt;&#xA;यस्तु भुञ्जति शूद्रान्नं मासमेकं निरन्तरम्॥&lt;br&gt;&#xA;इह जन्मनि शूद्रत्वं मृतः शूद्रोऽभिजायते ॥ १८ ॥&lt;br&gt;&#xA;राजान्नं तेज आदत्ते शूद्रान्नं ब्रह्मवर्चसम्॥&lt;br&gt;&#xA;आयुः सुवर्णकारान्नं यशश्चर्मावकर्तिनः ॥ १९ ॥&lt;br&gt;&#xA;कारुकान्नं प्रजा हन्ति बलं निर्णेजकस्य च ॥&lt;br&gt;&#xA;गणान्नं गणिकान्नं च लोकेभ्यः परिकृन्तति ॥ 7.1.129.२० ॥&lt;br&gt;&#xA;पूयं चिकित्सकस्यान्नं पुंश्चल्याश्चान्नमिन्द्रियम्॥&lt;br&gt;&#xA;विष्ठा वार्धुषिकस्यान्नं शस्त्रविक्रयिणो मलम् ॥ २१ ॥&lt;br&gt;&#xA;सहस्रकृत्वस्त्वेतेषामन्ने यद्भक्षिते भवेत् ॥&lt;br&gt;&#xA;तदेकवारं भुक्तेन कन्याविक्रयिणो भवेत् ॥ २२ ॥&lt;br&gt;&#xA;सहस्रकृत्वस्तस्यैव भुक्तेऽन्ने यत्फलं भवेत् ॥&lt;br&gt;&#xA;तदन्त्यजानामन्नेन सकृद्भुक्तेन वै भवेत् ॥ २३ ॥&lt;br&gt;&#xA;तत्कथं मम विप्रेन्द्राश्चण्डालस्याधमात्मनः ॥&lt;br&gt;&#xA;धर्ममेवं विजानन्तो नूनमन्नं जिहीर्षथ ॥ २४ ॥ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;जीवितात्ययमापन्नो योऽन्नमाद्रियते ततः ॥&lt;br&gt;&#xA;आकाश इव पङ्केन न स पापेन लिप्यते ॥ २५ ॥&lt;br&gt;&#xA;अजीगर्तः सुतं हन्तुमुपसर्पन्बुभुक्षितः ॥&lt;br&gt;&#xA;न चालिप्यत पापेन क्षुत्प्रतीघातमाचरन् ॥ २६ ॥&lt;br&gt;&#xA;भारद्वाजः क्षुधार्तस्तु सपुत्रो विजने वने ॥&lt;br&gt;&#xA;बह्वीर्गा उपजग्राह बृहज्ज्योतिर्महामनाः ॥ २७ ॥&lt;br&gt;&#xA;क्षुधार्तो गीतमभ्यागाद्विश्वामित्रः श्वजाघनीम् ॥&lt;br&gt;&#xA;चण्डालहस्तादादाय धर्माधर्मविचक्षणः ॥ २८ ॥&lt;br&gt;&#xA;श्वमांसमिच्छन्नर्तौ तु धर्मान्न च्ययते स्म सः ॥&lt;br&gt;&#xA;प्राणानां परिरक्षार्थं वामदेवो न लिप्तवान् ॥ २९ ॥&lt;br&gt;&#xA;एवं ज्ञात्वा धर्मबुद्धे साम्प्रतं मा विचारय ॥&lt;br&gt;&#xA;ददस्वान्नं ददस्वान्नमस्माकमिह याचताम्॥ 7.1.129.३० ॥&lt;br&gt;&#xA;॥ चण्डाल उवाच ॥ ॥&lt;br&gt;&#xA;यद्येवं भवतां कार्यमिदमङ्गीकृतं धुवम्॥&lt;br&gt;&#xA;तदियं मत्सुता कन्या भवद्भिः परिगृह्यताम् ॥ ३१ ॥&lt;br&gt;&#xA;भवतां योग्रणीर्ज्येष्ठः स चेमामुद्वहेद्ध्रुवम् ॥&lt;br&gt;&#xA;दास्ये वर्षाशनं पश्चादीप्सितं भवतां द्विजाः ॥ ३२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्ता ऋषयो देवि लज्जयाऽऽनतकन्धराः ॥&lt;br&gt;&#xA;प्रत्यालोच्य यथान्यायं वसिष्ठं समनूद्वहन्॥ ३३ ॥&lt;br&gt;&#xA;वसिष्ठोऽपि समाख्याय आपद्धर्मं महामनाः ॥&lt;br&gt;&#xA;कालस्यानन्तरप्रेक्षी प्रोद्ववाहाऽन्त्यजाङ्गनाम् ॥&lt;br&gt;&#xA;अक्षमालेति वै नाम्नीं प्रसिद्धा भुवनत्रये ॥ ३४ ॥&lt;br&gt;&#xA;यदा स्वकीयतेजोभिरर्कबिम्बमरुन्धत ॥&lt;br&gt;&#xA;अरुन्धती तदा जाता देवदानव वन्दिता ॥ ३५ ॥&lt;br&gt;&#xA;यादृशेन तु भर्त्रा स्त्री संयुज्येत यथाविधि ॥&lt;br&gt;&#xA;सा तादृगेव भवति समुद्रेणेव निम्नगा ॥ ३६ ॥&lt;br&gt;&#xA;अक्षमाला वसिष्ठेन संयुक्ताऽधम योनिजा ॥&lt;br&gt;&#xA;शार्ङ्गीव मन्दपालेन जगाम ह्यर्हणीयताम् ॥ ३७ ॥&lt;br&gt;&#xA;एवं कालक्रमेणैव प्रभासं क्षेत्रमागताः ॥&lt;br&gt;&#xA;सप्तर्षयो महात्मानो ह्यरुन्धत्या समन्विताः ॥ ३८ ॥&lt;br&gt;&#xA;तीर्थानि प्रेषयामासुः सर्वसिद्धिप्रदानि ताम् ॥ ३९ ॥&lt;br&gt;&#xA;एषामन्वेषमाणानां तव देवी ह्यरुन्धती॥&lt;br&gt;&#xA;अपश्यल्लिङ्गमेकं तु वृक्षजालान्तरे स्थितम् ॥ 7.1.129.४० ॥&lt;br&gt;&#xA;तं दृष्ट्वा देवदेवेशमेवं जातिस्मराऽभवत् ॥&lt;br&gt;&#xA;पूर्वस्मिञ्जन्मनि मया रजोभावान्तरस्थया ॥ ४१ ॥&lt;br&gt;&#xA;अज्ञानभावाद्देवेशो नूनं चात्रार्चितः। शिवः ॥&lt;br&gt;&#xA;तस्मात्कर्मफलं प्राप्तमन्त्यजत्वं द्विजन्मना ॥ ४२॥&lt;br&gt;&#xA;कस्तेन सदृशो देवः शम्भुना भुवनत्रये ॥&lt;br&gt;&#xA;राज्यं नियमिनामेवं यो रुष्टोऽपि प्रयच्छति ॥ ४३ ॥&lt;br&gt;&#xA;इति सञ्चिन्त्य मनसा तत्रैव निरताऽभवत् ॥&lt;br&gt;&#xA;पूजयामास तल्लिङ्गं दिव्याब्दानां शतं प्रिये ॥ ४४ ॥&lt;br&gt;&#xA;एवं तस्य प्रभावेन दृश्यते गगनान्तरे ॥&lt;br&gt;&#xA;अरुन्धती सती ह्येषा दृष्टा दुष्कृतनाशिनी ॥ ४५ ॥&lt;br&gt;&#xA;अक्षमालेश्वरस्त्वेवं यथावत्कथितस्तव ॥&lt;br&gt;&#xA;ततस्तु द्वापरस्यान्ते कलौ सन्ध्यांशके गते ॥ ४६ ॥।&lt;br&gt;&#xA;अन्धासुरसुतश्चासीदुग्रसेन इति श्रुतः ॥&lt;br&gt;&#xA;स प्रभासं समासाद्य पुत्रार्थं लिङ्गमेयिवान् ॥ ४७ ॥&lt;br&gt;&#xA;अक्षमालेश्वरं नाम ज्ञात्वा माहात्म्यमद्भुतम् ॥&lt;br&gt;&#xA;समाराध्य महादेवं नव वर्षाणि पञ्च च ॥&lt;br&gt;&#xA;सम्प्राप्तवांस्तदा पुत्रं कंसासुरमिति श्रुतम् ॥ ४८ ॥&lt;br&gt;&#xA;तत्कालान्तरमारभ्य उग्रसेनेश्वरोऽभवत् ॥&lt;br&gt;&#xA;पापघ्नं सर्वजन्तूनां दर्शनात्स्पर्शनादपि ॥ ४९ ॥&lt;br&gt;&#xA;ब्रह्महत्या सुरापानं स्तेयं गुर्वङ्गनागमः ॥&lt;br&gt;&#xA;महान्ति पातकान्याहुर्नश्यन्ति तस्य दर्शनात् ॥ 7.1.129.५० ॥&lt;br&gt;&#xA;तत्रैव ऋषिपञ्चम्यां प्राप्ते भाद्रपदे शुभे ॥&lt;br&gt;&#xA;अक्षमालेश्वरं पूज्य मुच्यते नारकाद्भयात् ॥ ५१ ॥&lt;br&gt;&#xA;गोप्रदानं प्रशंसन्ति तत्रान्नमुदकं तथा ॥&lt;br&gt;&#xA;सर्वपापविनाशाय प्रेत्यानन्तसुखाय च ॥ ५२ ॥&lt;br&gt;&#xA;इति ते कथितं देवि ह्यक्षमालेश्वरोद्भवम् ॥&lt;br&gt;&#xA;माहात्म्यं पापशमनं श्रुतं दुःखनिबर्हणम् ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उग्रसेनेश्वरमाहात्म्यवर्णनन्नामैकोनत्रिंशदुत्तरशततमोऽध्यायः ॥ १२९ ॥&lt;/p&gt;</description>
    </item>
    <item>
      <title>१३० पाशुपतेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/130_pAshupateshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/130_pAshupateshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं पाशुपतेश्वरम् ॥&lt;br&gt;&#xA;उग्रसेनेश्वराद्देवि पूर्वभागे व्यवस्थितम् ॥ १ ॥&lt;br&gt;&#xA;गोपादित्यात्तथाग्नेय्यां ध्रुवेशाद्दक्षिणां श्रितम् ॥&lt;br&gt;&#xA;सर्वपापहरं देवि पूर्वभागे व्यवस्थितम् ॥ २ ॥&lt;br&gt;&#xA;गोपादित्यात्तथा लिङ्गं दर्शनात्सर्वकामदम् ॥&lt;br&gt;&#xA;अस्मिन्युगे समाख्यातं सन्तोषेश्वरसञ्ज्ञितम् ॥ ३ ॥&lt;br&gt;&#xA;सन्तुष्टो भगवान्यस्मात्तेषां तत्र तपस्विनाम् ॥&lt;br&gt;&#xA;तेन सन्तोषनाम्ना तु प्रख्यातं धरणीतले ॥ ४ ॥&lt;br&gt;&#xA;युगलिङ्गं महादेवि सिद्धिस्थानं महाप्रभम् ॥&lt;br&gt;&#xA;स्थानं पाशुपतानां च भेषजं पापरोगिणाम् ॥ ५ ॥&lt;br&gt;&#xA;चत्वारो मुनयः सिद्धास्तस्मिल्ँलिङ्गे यशस्विनि॥&lt;br&gt;&#xA;वामदेवस्तु सावर्णिरघोरः कपिलस्तथा॥&lt;br&gt;&#xA;तस्मिल्ँलिङ्गे तु संसिद्धा अनादीशे निरञ्जने॥६॥&lt;br&gt;&#xA;तस्य देवस्य सामीप्ये वने श्रीमुखसञ्ज्ञितम्॥&lt;br&gt;&#xA;लक्ष्मीस्थानं महादेवि सिद्धयोगैस्तु सेवितम्॥७॥&lt;br&gt;&#xA;तत्र पाशुपताः श्रेष्ठा मम लिङ्गार्चने रताः॥&lt;br&gt;&#xA;तेषां चैव निवासार्थं तद्देव्या निर्मितं वनम् ॥ ८ ॥&lt;br&gt;&#xA;तस्य मध्ये तु सुश्रोणि लिङ्गं पूर्वमुखं स्थितम् ॥&lt;br&gt;&#xA;तस्मिन्पाशुपताः सिद्धा अघोराद्या महर्षयः ॥&lt;br&gt;&#xA;अनेनैव शरीरेण गतास्ते शिवमन्दिरम् ॥ ९ ॥&lt;br&gt;&#xA;तत्र प्राभासिके क्षेत्रे सुरसिद्धनिषेविते ॥&lt;br&gt;&#xA;रोचते मे सदा वासस्तस्मिन्नायतने शुभे ॥&lt;br&gt;&#xA;सर्वेषामेव स्थानानामतिरम्यमतिप्रियम् ॥ 7.1.130.१० ॥&lt;br&gt;&#xA;तत्र पाशुपता देवि मम ध्यानपरायणाः ॥&lt;br&gt;&#xA;मम पुत्रास्तु ते सर्वे ब्रह्मचर्येण संयुताः ॥ ११ ॥&lt;br&gt;&#xA;दान्ताः शान्ता जितक्रोधा ब्राह्मणास्ते तपस्विनः ॥&lt;br&gt;&#xA;तल्लिङ्गस्य प्रभावेन सिद्धिं ते परमां गताः ॥ १२ ॥&lt;br&gt;&#xA;तस्मात्तं पूजयेन्नित्यं क्षेत्रवासी द्विजोत्तमः ॥ १३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;भगवन्देवदेवेश संसारार्णवतारक ॥&lt;br&gt;&#xA;प्रभासे तु महाक्षेत्रे त्वदीयव्रतचारिणाम् ॥ १४ ॥&lt;br&gt;&#xA;स्थानं तेषां महत्पुण्यं योगं पाशुपतं तथा ॥&lt;br&gt;&#xA;कथयस्व प्रसादेन लिङ्गमाहात्म्यमुत्तमम् ॥ १५ ॥&lt;br&gt;&#xA;किमादिनाम देवस्य कथं पूज्यो नरोत्तमैः ॥&lt;br&gt;&#xA;कथं पाशुपतास्तत्र सदेहाः स्वर्गमागताः ॥१६॥&lt;br&gt;&#xA;एतत्कथय देवेश दयां कृत्वा मम प्रभो ॥ १७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यस्त्वया पृछ्यते भद्रे योगः पाशुपतो महान् ॥&lt;br&gt;&#xA;तेषां चैव प्रभावो यस्तथा लिङ्गस्य सुव्रते ॥ १८ ॥&lt;br&gt;&#xA;अनादीशस्य देवस्य आदिनाम महाप्रभे ॥&lt;br&gt;&#xA;तस्मिल्ँलिङ्गे तु ये देवि मदीयव्रतमाश्रिताः ॥ १९ ॥&lt;br&gt;&#xA;चिरं नियोगं सुश्रोणि व्रतं पाशुपतं महत् ॥&lt;br&gt;&#xA;धारयन्ति यथोक्तं तु मम विस्मयकारकम् ॥&lt;br&gt;&#xA;तेषामनुग्रहार्थाय मम चित्तं प्रधावति ॥ 7.1.130.२० ॥&lt;br&gt;&#xA;॥ सूत उवाच ॥ ॥&lt;br&gt;&#xA;हरस्य वचनं श्रुत्वा देवी विस्मयमागता ॥&lt;br&gt;&#xA;उवाच वचनं विप्राः सर्वलोकपतिं पतिम् ॥ २१ ॥॥&lt;br&gt;&#xA;ममापि कौतुकं देव किमकार्षीत्ततो भवान् ॥&lt;br&gt;&#xA;तद्ब्रूहि मे महादेव यद्यहं तव वल्लभा ॥ २२ ॥&lt;br&gt;&#xA;तस्यास्तद्वचनं श्रुत्वा महादेवो जगाद ताम् ॥&lt;br&gt;&#xA;शृणु देवि प्रवक्ष्यामि मम भक्तविचेष्टितम् ॥ २३ ॥&lt;br&gt;&#xA;दृष्ट्वा चैव तपोनिष्ठां तेषामाद्यः सुरेश्वरः ॥&lt;br&gt;&#xA;उवाच वचनं देवः प्रणतान्पार्श्वतः स्थितान् ॥ २४ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;गच्छ शीघ्रं नन्दिकेश यत्र ते मम पुत्रकाः ॥&lt;br&gt;&#xA;चरन्ति च व्रतं घोरं मदीयं चातिदुष्करम् ॥ २५ ॥&lt;br&gt;&#xA;तत्क्षेत्रस्य प्रभावेन भक्त्या च मम नित्यशः ॥&lt;br&gt;&#xA;तेन ते मुनयः सिद्धाः स्वशरीरेण सुव्रताः ॥ २६ ॥&lt;br&gt;&#xA;तस्मान्मद्वचनान्नन्दिन्गच्छ प्राभासिकं शुभम् ॥&lt;br&gt;&#xA;आमन्त्रय त्वं तान्सर्वान्कैलासं शीघ्रमानय ॥ २७ ॥&lt;br&gt;&#xA;इदं पद्मं गृहाण त्वं सनालं कलिकोज्ज्वलम् ॥&lt;br&gt;&#xA;लिङ्गस्य मूर्ध्नि दत्त्वेदं पद्मनालमिहानय ॥ २८ ॥&lt;br&gt;&#xA;मुक्तस्तदा स वै नन्दी देवदेवेन शम्भुना ॥&lt;br&gt;&#xA;कैलासनिलयात्तस्मात्प्रभासं क्षेत्रमागतः ॥ २९ ॥&lt;br&gt;&#xA;दृष्ट्वा चैव पुनर्लिङ्गं देवदेवस्य शूलिनः ॥&lt;br&gt;&#xA;दृष्ट्वा तांश्चैव योगीन्द्रान्परं विस्मयमागतः ॥ 7.1.130.३० ॥&lt;br&gt;&#xA;केचिद्ध्यानरतास्तत्र केचिद्योगं समाश्रिताः ॥&lt;br&gt;&#xA;केचिद्व्याख्यां प्रकुर्वन्ति विचारमपि चापरे ॥३१॥&lt;br&gt;&#xA;कुर्वन्त्यन्ये लिङ्गपूजां प्रणामं च तथाऽपरे ॥&lt;br&gt;&#xA;प्रदक्षिणं प्रकुर्वन्ति साष्टाङ्गं प्रणमन्ति च ॥ ३२ ॥&lt;br&gt;&#xA;केचित्स्तुतिं प्रकुर्वन्ति भावयज्ञैस्तथा परे ॥&lt;br&gt;&#xA;केचित्पूजां च कुर्वन्ति अहिंसाकुसुमैः शुभैः ॥ ३३ ॥&lt;br&gt;&#xA;भस्मस्नानं प्रकुर्वन्ति गण्डुकैः स्नापयन्ति च ॥&lt;br&gt;&#xA;एवं व्याकुलतां यातं तपस्विगणमण्डलम् ॥ ३४ ॥&lt;br&gt;&#xA;तत्तादृशमथालोक्य नन्दी विस्मयमागतः ॥&lt;br&gt;&#xA;चिन्तयामास मनसा सर्वं तेषां निरीक्ष्य च ॥ ३५ ॥&lt;br&gt;&#xA;आगतोऽहमिमं देशं न कश्चिन्मां निरीक्षते॥&lt;br&gt;&#xA;न केनचिदहं पृष्टोऽभ्यागतः कुत्र कस्य च ॥ ३६ ॥&lt;br&gt;&#xA;अहङ्कारावृताः सर्वे न वदन्ति च मां क्वचित् ॥&lt;br&gt;&#xA;एवं मनसि सन्धाय लिङ्गपार्श्वमुपागतः ॥ ॥ ३७ ॥&lt;br&gt;&#xA;दत्तं लिङ्गस्य तत्पद्मनालं छित्त्वा तु नन्दिना ॥&lt;br&gt;&#xA;अर्चयित्वा तु तन्नन्दी लिङ्गं पाशुपतेश्वरम् ॥&lt;br&gt;&#xA;नालं गृहीत्वा यत्नेन ऋषीन्वचनमब्रवीत् ॥ ३८ ॥&lt;br&gt;&#xA;॥ नन्दिकेश्वर उवाच ॥ ॥&lt;br&gt;&#xA;शासनाद्देवदेवस्य भवतां पार्श्वमागतः ॥&lt;br&gt;&#xA;आज्ञापयति देवेशस्तपस्विगणमण्डलम् ॥ ३९ ॥।&lt;br&gt;&#xA;युष्माभिस्तत्र गन्तव्यं यत्र देवः सनातनः ॥&lt;br&gt;&#xA;युष्मान्सर्वान्समादाय गमिष्यामि भवालयम् ॥ 7.1.130.४० ॥&lt;br&gt;&#xA;उत्तिष्ठताशु गच्छामः कैलासं पर्वतोत्तमम् ॥&lt;br&gt;&#xA;तूष्णीम्भूतास्ततः सर्वे प्रोचुस्ते सञ्ज्ञया द्विजाः ॥&lt;br&gt;&#xA;गम्यतामग्रतो नन्दिन्पश्चादेष्यामहे वयम् ॥ ४१ ॥&lt;br&gt;&#xA;एवमुक्तस्तु मुनिभिर्नन्दी शीघ्रतरं गतः ॥&lt;br&gt;&#xA;कथयामास तत्सर्वं कुपितेनान्तरात्मना ॥ ४२ ॥&lt;br&gt;&#xA;॥ नन्दिकेश्वर उवाच ॥ ॥&lt;br&gt;&#xA;देव तत्र गतोऽहं वै यत्र ते योगिनः स्थिताः ॥&lt;br&gt;&#xA;सन्तोषितो न चैवाहं केनचित्तत्र संस्थितः ॥ ४३ ॥&lt;br&gt;&#xA;न मां देव निरीक्षन्ते नालपन्ति कथञ्चन ॥&lt;br&gt;&#xA;पद्मं तत्र मया देव स्थापितं लिङ्ग मूर्धनि ॥ ४४ ॥।&lt;br&gt;&#xA;उक्तं देव मया तेषां योगीन्द्राणां महेश्वर ॥&lt;br&gt;&#xA;आज्ञप्ता देवदेवेन इहागच्छत मा चिरम् ॥ ४५ ॥&lt;br&gt;&#xA;एतच्छ्रुत्वा वचः स्वामिन्सर्वे तत्र महर्षयः ॥&lt;br&gt;&#xA;आगमिष्याम इति वै पृष्ठतो गच्छ मा चिरम् ॥ ४६ ॥&lt;br&gt;&#xA;इत्युक्ते तैस्तथा देव अहं शीघ्रमिहागतः ॥&lt;br&gt;&#xA;शृणु चेमं गृहाण त्वं यथेष्टं कुरु मे प्रभो ॥ ४७ ॥&lt;br&gt;&#xA;एकं मे संशयं देव च्छेत्तुमर्हसि साम्प्रतम् ॥&lt;br&gt;&#xA;मया विना महादेव आगमिष्यन्ति ते कथम् ॥&lt;br&gt;&#xA;संशयो मे महादेव कथयस्व महेश्वर ॥ ४८ ॥। ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु नन्दिन्यथाश्चर्यं तेषां वै भावितात्मनाम् ॥&lt;br&gt;&#xA;न दृश्यन्त इमे सिद्धा मां मुक्त्वाऽन्यैः सुरैरपि ॥४९॥&lt;br&gt;&#xA;मद्भावभावितास्ते वै योगं विन्दन्ति शाङ्करम् ॥&lt;br&gt;&#xA;पश्यैतत्कौतुकं नन्दिन्दर्शयामि तवाधुना ॥ 7.1.130.५० ॥&lt;br&gt;&#xA;आनीतं यत्त्वया नालं तस्मिन्नाले तु सूक्ष्मवत् ॥&lt;br&gt;&#xA;प्रविश्य चागताः सर्वे योगैश्वर्यबलेन च ॥५१॥&lt;br&gt;&#xA;एवमुक्तस्तदा नन्दी विस्मयोत्फुल्ललोचनः ॥&lt;br&gt;&#xA;अपश्यन्नालमध्यस्थान्महर्षीन्परमाणुवत्॥५२॥&lt;br&gt;&#xA;यथार्करश्मिमध्यस्था दृश्यन्ते परमाणवः ॥&lt;br&gt;&#xA;एवं तन्नालमध्यस्था दृश्यन्त ऋषयः पृथक् ॥ ५३ ॥&lt;br&gt;&#xA;एवं दृष्ट्वा तदा नन्दी विस्मयोत्फुल्ललोचनः ॥&lt;br&gt;&#xA;आश्चर्यं परमं गत्वा किञ्चिन्नेवाब्रवीत्पुनः ॥ ५४ ॥&lt;br&gt;&#xA;एवं तत्कौतुकं दृष्ट्वा देवी वचनमब्रवीत् ॥&lt;br&gt;&#xA;किं दृश्यते महादेव हृष्टः कस्मान्महेश्वर ॥५५॥&lt;br&gt;&#xA;इत्युक्ते वचने देव्या प्रोवाचेदं महेश्वरः॥ ॥५६॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;योगयुक्ता महात्मानो योगे पाशुपते स्थिताः ॥&lt;br&gt;&#xA;एते मां च समाराध्य प्रभासक्षेत्रवासिनम् ॥&lt;br&gt;&#xA;ईदृशीं सिद्धिमापन्नाः स्वच्छन्दगतिचारिणः॥ ५७ ॥&lt;br&gt;&#xA;इत्युक्तवति देवेश ऋषयस्ते महाप्रभाः ॥&lt;br&gt;&#xA;पद्मनालाद्विनिःसृत्य सर्वे वै योगमायया ॥&lt;br&gt;&#xA;प्रदक्षिणां प्रकुर्वन्ति देवं देव्या बहिष्कृतम्॥ ५८ ॥&lt;br&gt;&#xA;॥ देव्युवाच ॥ ॥&lt;br&gt;&#xA;किमर्थं मां न पश्यन्ति दुराचारा इमे द्विजाः ॥&lt;br&gt;&#xA;विस्मयोऽयं महादेव कथयस्व प्रसादतः ॥ ५९ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;प्रकृतित्वान्न पश्यन्ति सिद्धा ह्येते महातपाः ॥&lt;br&gt;&#xA;एवमुक्ता तु गिरिजा देवेदेवेन शूलिना ॥ 7.1.130.६० ॥&lt;br&gt;&#xA;चुकोप तेषां सुश्रोणी शशाप क्रोधितानना ॥&lt;br&gt;&#xA;स्त्रीलौल्येन दुराचारा नाशमेष्यथ गर्विणः ॥ ६१ ॥&lt;br&gt;&#xA;राजप्रतिग्रहासक्ता वृत्त्या देवार्चने रताः॥&lt;br&gt;&#xA;भविष्यथ कलौ प्राप्ते लिङ्गद्रव्योपजीविनः ॥ ६२ ॥&lt;br&gt;&#xA;वेश्यासक्ताश्च सम्भ्रान्ता सर्वलोकबहिष्कृताः ॥&lt;br&gt;&#xA;देवद्रव्यविनाशाय भविष्यथ कलौ युगे ॥ ६३ ॥&lt;br&gt;&#xA;इति दत्ते तदा शाप ऋषीणां च महात्मनाम् ॥&lt;br&gt;&#xA;गौरीं प्रसादयामासुस्ते च सर्वे सुरेश्वराः ॥ ६४ ॥&lt;br&gt;&#xA;देवदेवस्य वचनात्प्रसन्ना साऽभवत्पुनः ॥&lt;br&gt;&#xA;नालं देवोऽपि सङ्गृह्य दक्षिणाशां समाक्षिपत् ॥ ६५ ॥&lt;br&gt;&#xA;पतितं तच्च वै नालं प्रभासक्षेत्रमध्यतः ॥&lt;br&gt;&#xA;तदेव लिङ्गं सञ्जातं महानालेति विश्रुतम् ॥ ६६ ॥&lt;br&gt;&#xA;कलौ युगे च सम्प्राप्ते तद्ध्रुवेश्वरसञ्ज्ञितम्॥&lt;br&gt;&#xA;संस्थितं चोत्तरेशाने तस्मात्पाशुपतेश्वरात् ॥६७ ॥&lt;br&gt;&#xA;पुराऽनादीशनामेति पश्चात्पाशुपतेश्वरः ॥&lt;br&gt;&#xA;प्रभासे तु महाक्षेत्रे स्थितः पातकनाशनः ॥६८॥&lt;br&gt;&#xA;इदं स्थानं परं श्रेष्ठं मम व्रतनिषेवणम् ॥&lt;br&gt;&#xA;इदं लिङ्गं परं ब्रह्म अनादीशेति सञ्ज्ञितम् ॥ ६९॥&lt;br&gt;&#xA;अत्र सिद्धिश्च मुक्तिश्च ब्राह्मणानां न संशयः ॥&lt;br&gt;&#xA;अनेनैव शरीरेण षड्भिर्मासस्तु सिद्ध्यति ॥ 7.1.130.७० ॥&lt;br&gt;&#xA;संसारस्य विमोक्षार्थमिदं लिङ्गं तु दृश्यताम् ॥&lt;br&gt;&#xA;दुर्लभं सर्वलोकानामिदं मोक्षप्रदं परम्॥&lt;br&gt;&#xA;इदं पाशुपतं ज्ञानमस्मिल्ँलिङ्गे प्रतिष्ठितम् ॥ ७१ ॥&lt;br&gt;&#xA;यश्चैनं पूजयेद्भक्त्या माघे मासि निरन्तरम् ॥&lt;br&gt;&#xA;सर्वेषां वै क्रतूनां च दानानां लभते फलम् ॥ ७२ ॥&lt;br&gt;&#xA;हिरण्यं तत्र दातव्यं सम्यग्यात्राफलेप्सुभिः ॥ ७३ ॥&lt;br&gt;&#xA;इत्येतत्कथितं देवि माहात्म्यं पापनाशनम् ॥&lt;br&gt;&#xA;पशुपाशविमोक्षार्थं सम्यक्पाशुपतेश्वरम् ॥ ७४ ॥&lt;br&gt;&#xA;चतुर्णामपि वर्णानां पूज्यो ब्राह्मण उच्यते ॥&lt;br&gt;&#xA;तस्य चैवाधिकारोऽस्ति चास्मिन्पाशुपतेश्वरे ॥ ७५ ॥&lt;br&gt;&#xA;यद्देवतानां प्रथमं पवित्रं विश्वव्रतं पाशुपतं बभूव ॥&lt;br&gt;&#xA;अयं पन्था नैष्ठिको वै मयोक्तो येन देवा यान्ति भुवनानि विश्वा ॥ ७६ ॥&lt;br&gt;&#xA;सुरां पीत्वा गुरुदारांश्च गत्वा स्तेयं कृत्वा ब्राह्मणं चापि हत्वा ॥&lt;br&gt;&#xA;भस्मच्छन्नो भस्मशय्याशयानो रुद्राध्यायी मुच्यते पातकेभ्यः ॥ ७७ ॥&lt;br&gt;&#xA;अग्निरित्यादिना भस्म गृहीत्वाङ्गानि संस्पृशेत् ॥&lt;br&gt;&#xA;गृह्णीयात्संयते चाग्नौ भस्म तद्गृहवासिनाम् ॥ ७८ ॥&lt;br&gt;&#xA;अग्निरिति भस्म वायुरिति भस्म जलमिति भस्म स्थलमिति भस्म सर्वं ह वा इदं भस्माभवत् ॥&lt;br&gt;&#xA;एतानि चक्षूंषि नादीक्षितः संस्पृशेत् ॥ ७९ ॥&lt;br&gt;&#xA;ब्राह्मणैश्च समादेयं न तु शूद्रैः कदाचन ॥&lt;br&gt;&#xA;नाधिकारोऽस्ति शूद्रस्य व्रते पाशुपते सदा ॥ 7.1.130.८० ॥&lt;br&gt;&#xA;ब्राह्मणेष्वधिकारोऽस्ति व्रते पाशुपते शुभे ॥&lt;br&gt;&#xA;ब्राह्मणीं तनुमास्थाय सम्भवामि युगेयुगे ॥ ८१ ॥&lt;br&gt;&#xA;चण्डालवेश्मन्यथ वा स्मशाने राज्ञश्च मार्गेश्वथ वर्त्ममध्ये ॥&lt;br&gt;&#xA;करीषमध्ये निःसृता नराधमाः शैवं पदं यान्ति न संशयोऽत्र ॥ ८२ ॥&lt;br&gt;&#xA;इति श्रीस्कान्दे महापुराण एकाशी तिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पाशुपतेश्वरमाहात्म्यवर्णनन्नाम त्रिंशदुत्तरशततमोध्यायः ॥ १३० ॥&lt;/p&gt;</description>
    </item>
    <item>
      <title>१३१ ध्रुवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/131_dhruveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/131_dhruveshvaramAhAtmyavarNanam/</guid>
      <description>&lt;p&gt;॥ श्रीदेव्युवाच ॥ ॥&lt;br&gt;&#xA;यदेतद्भवता प्रोक्तं नालेश्वरमिति श्रुतम् ॥&lt;br&gt;&#xA;ध्रुवेश्वरेति तल्लिङ्गं कथं वै सम्बभूव ह ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि ध्रुवेश्वरमहोदयम् ॥&lt;br&gt;&#xA;यच्छ्रुत्वा मानवो देवि मुच्यते भवबन्धनात् ॥ २ ॥&lt;br&gt;&#xA;उत्तानपादनृपतेः पुत्रोऽभूद्ध्रुवसञ्ज्ञितः ॥&lt;br&gt;&#xA;महात्मा ज्ञानसम्पन्नः सर्वज्ञः प्रियदर्शनः ॥ ३ ॥&lt;br&gt;&#xA;स कदाचित्समासाद्य प्रभासं क्षेत्रमुत्तमम् ॥&lt;br&gt;&#xA;तताप विपुलं देवि तपः परमदारुणम् ॥ ४ ॥&lt;br&gt;&#xA;दिव्यं वर्षसहस्रं तु प्रतिष्ठाप्य महेश्वरम् ॥&lt;br&gt;&#xA;सम्पूजयति सद्भक्त्या स्तौति स्तोत्रैः पृथग्विधैः ॥ ५ ॥&lt;br&gt;&#xA;तत्स्तोत्रं ते प्रवक्ष्यामि येनाहं तुष्टिमागतः ॥ ६ ॥&lt;br&gt;&#xA;॥ ध्रुव उवाच ॥ ॥&lt;br&gt;&#xA;कैलासतुङ्गशिखरं प्रविकम्प्यमानं कैलासशृङ्गसदृशेन दशाननेन ॥&lt;br&gt;&#xA;यः पादपद्मपरिपीडनया दधार तं शङ्करं शरणदं शरणं व्रजामि ॥ ७ ॥&lt;br&gt;&#xA;येनासुराश्चापि दनोश्च पुत्रा विद्याधरोरगगणैश्च वृताः समग्राः ॥&lt;br&gt;&#xA;संयोजिता न तु फलं फलमूलमुक्तास्तं शङ्करं शरणदं शरणं व्रजामि ॥ ८ ॥&lt;br&gt;&#xA;यस्याखिलं जगदिदं वशवर्ति नित्यं योऽष्टाभिरेव तनुभिर्भुवनानि भुङ्क्ते ॥&lt;br&gt;&#xA;यत्कारणं परमकारणकारणानां तं शङ्करं शरणदं शरणं व्रजामि ॥९॥&lt;br&gt;&#xA;यः सव्यपाणिकमलाग्रनखेन देवस्तत्पञ्चमं च सहसैव पुरातिरुष्टः ॥&lt;br&gt;&#xA;ब्राह्मं शिरस्तरुणपद्मनिभं चकर्त तं शङ्करं शरणदं शरणं व्रजामि ॥7.1.131.१०॥।&lt;br&gt;&#xA;यस्य प्रणम्य चरणौ वरदस्य भक्त्या श्रुत्वा च वाग्भिरमलाभिरतन्द्रिताभिः ॥&lt;br&gt;&#xA;दीप्तस्तमांसि नुदति स्वकरैर्विवस्वांस्तं शङ्करं शरणदं शरणं व्रजामि ॥ ॥ ११ ॥&lt;br&gt;&#xA;यः पठेत्स्तवमिदं रुचिरार्थं मानवो ध्रुवकृतं नियतात्मा ॥&lt;br&gt;&#xA;विप्रसंसदि सदा शुचिसिद्धः स प्रयाति शिवलोकमनादिम् ॥ १२ ॥&lt;br&gt;&#xA;तस्यैवं स्तुवतो देवि तुष्टोऽहं भावितात्मनः ॥&lt;br&gt;&#xA;पूर्णे वर्षसहस्रान्ते ध्रुवस्याह महात्मनः ॥ १३ ॥&lt;br&gt;&#xA;पुत्र तुष्टोऽस्मि भद्रं ते जातस्त्वं निर्मलोऽधुना ॥&lt;br&gt;&#xA;दिव्यं ददामि ते चक्षुः पश्य मां विगतज्वरः ॥ १४ ॥&lt;br&gt;&#xA;यच्च ते मनसा किञ्चित्काङ्क्षितं फलमुत्तमम् ॥&lt;br&gt;&#xA;तत्सर्वं ते प्रदास्यामि ब्रूहि शीघ्रं ममाग्रतः ॥ १५ ॥&lt;br&gt;&#xA;ब्राह्म्यं वा वैष्णवं शाक्रं पदमन्यत्सुदुर्लभम् ॥&lt;br&gt;&#xA;ददामि नात्र सन्देहो भक्त्या सम्प्रीणितस्तव ॥ १६ ॥&lt;br&gt;&#xA;॥ ध्रुव उवाच ॥ ॥&lt;br&gt;&#xA;ब्राह्म्यं वैष्णवं माहेन्द्रं पदमावृत्तिलक्षणम्॥&lt;br&gt;&#xA;विदितं मम तत्सर्वं मनसाऽपि न कामये॥१७॥&lt;br&gt;&#xA;यदि तुष्टोऽसि मे देव भक्तिं देहि सुनिर्मलाम्॥&lt;br&gt;&#xA;अस्मिल्ँलिङ्गे सदा वासं कुरु देव वृषध्वज॥१८॥&lt;br&gt;&#xA;ईश्वर उवाच॥&lt;br&gt;&#xA;इति यत्प्रार्थितं सर्वं तद्दत्तं सर्वमेव हि॥&lt;br&gt;&#xA;स्थानं च तस्य तद्ध्रौव्यं तद्विष्णोः परमं पदम्॥१९॥&lt;br&gt;&#xA;श्रावणस्य त्वमावास्यां यस्तल्लिङ्गं प्रपूजयेत् ॥&lt;br&gt;&#xA;आश्वयुक्पौर्णमास्यां वा सोऽश्वमेधफलं लभेत् ॥ 7.1.131.२० ॥&lt;br&gt;&#xA;अपुत्रो लभते पुत्रं धनार्थी लभते धनम् ॥&lt;br&gt;&#xA;रूपवान्सुभगो भोगी सर्वशास्त्रविशारदः ॥&lt;br&gt;&#xA;हंसयुक्तविमानेन रुद्रलोके महीयते ॥ २१ ॥&lt;br&gt;&#xA;असुरसुरगणानां पूजितस्य ध्रुवस्य कथयति कमनीयां कीर्तिमेतां शृणोति ॥&lt;br&gt;&#xA;सकलसुखनिधानरुद्रलोकं सुशान्तः सुरगणदनुनाथैरर्चितं यात्यनन्तम् ॥ २२ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ध्रुवेश्वरमाहात्म्यवर्णनन्नामैकत्रिंशदुत्तरशततमो ऽध्यायः ॥१३१॥&lt;/p&gt;</description>
    </item>
    <item>
      <title>१३२ सिद्धलक्ष्मीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/132_siddhalaxmImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/132_siddhalaxmImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि वैष्णवीं शक्तिमुत्तमाम् ॥&lt;br&gt;&#xA;सोमेशादीशदिग्भागे नातिदूरे व्यवस्थिताम् ॥ १ ॥&lt;br&gt;&#xA;सिद्धलक्ष्मीति विख्याता ह्यत्र पीठाधिदेवता ॥ २ ॥&lt;br&gt;&#xA;ब्रह्माण्डे प्रथमं पीठं यत्प्रभासं व्यवस्थितम् ॥&lt;br&gt;&#xA;तत्र देवि महापीठे योगिन्यो भूचराः खगाः ॥&lt;br&gt;&#xA;भैरवेण समे तास्तु क्रीडन्ते स्वेच्छया प्रिये ॥ ३॥&lt;br&gt;&#xA;जालन्धरं महापीठं कामरूपं तथैव च ॥&lt;br&gt;&#xA;श्रीमद्रुद्रनृसिंहं च चतुर्थं पीठमुत्तमम् ॥ ४ ॥&lt;br&gt;&#xA;रत्नवीर्यं महापीठं काश्मीरं पीठमेव च ॥&lt;br&gt;&#xA;एतानि देवि पीठानि यो वेत्ति स च मन्त्रवित् ॥ ५ ॥&lt;br&gt;&#xA;सर्वेषां चैव पीठानामाधारं पीठमुत्तमम् ॥&lt;br&gt;&#xA;सौराष्ट्रे तु महादेवि नाम्ना ख्यातं महोदयम् ॥&lt;br&gt;&#xA;कामरूपधरं ज्ञानं यत्राद्यापि प्रवर्तते ॥ ६ ॥&lt;br&gt;&#xA;तत्र पीठे स्थिता देवी महालक्ष्मीति विश्रुता ॥&lt;br&gt;&#xA;सर्वपापप्रशमनी सर्वकार्यशुभप्रदा ॥ ७ ॥&lt;br&gt;&#xA;श्रीपञ्चम्यां नरो यस्तु पूजयेत्तां विधानतः ॥&lt;br&gt;&#xA;गन्धपुष्पादिभिर्भक्त्या तस्यालक्ष्मीभयं कुतः ॥ ८ ॥&lt;br&gt;&#xA;उत्तरां दिशमास्थाय महाल क्ष्म्यास्तु सन्निधौ॥&lt;br&gt;&#xA;यो जपेन्मन्त्रराज्ञीं तां सिद्धलक्ष्मीति विश्रुताम् ॥ ९ ॥&lt;br&gt;&#xA;लक्षजाप्यविधानेन दीक्षास्नानादिपूर्वकम् ॥&lt;br&gt;&#xA;दशांशहोमसंयुक्तं त्रिमधु- श्रीफलेसुभिः ॥ 7.1.132.१० ॥&lt;br&gt;&#xA;एवं प्रत्यक्षतां याति तस्य लक्ष्मीर्न संशयः ॥&lt;br&gt;&#xA;ददाति वाञ्छितां सिद्धिमिह लोके परत्र च ॥ ११ ॥&lt;br&gt;&#xA;तृतीयायामथा ष्टम्यां चतुर्दश्यां विधानतः ॥&lt;br&gt;&#xA;यस्तां पूजयते भक्त्या तस्य सिद्धिः करे स्थिता ॥ १२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये सिद्धलक्ष्मीमाहात्म्यवर्णनन्नाम द्वात्रिंशदुत्तरशततमोऽध्यायः ॥ १३२ ॥&lt;/p&gt;</description>
    </item>
    <item>
      <title>१३३ महाकालीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/133_mahAkAlImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/133_mahAkAlImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थिता देवि महाकालीति विश्रुता ॥&lt;br&gt;&#xA;अधः स्थिते महापीठे पातालविवरान्विते ॥ १ ॥&lt;br&gt;&#xA;सर्वदुःखप्रशमनी सर्वशत्रुक्षयङ्करी ॥&lt;br&gt;&#xA;पूजनीया विधानेन कृष्णाष्टम्यां महानिशि ॥&lt;br&gt;&#xA;गन्धैः पुष्पैस्तथा धूपैः क्रव्यैर्बलिभिरेव च ॥ २ ॥&lt;br&gt;&#xA;फलतृतीयां नारी च कुर्याद्वै तत्र भाविता ॥&lt;br&gt;&#xA;वर्षमेकं सिते पक्षे देवीं पूज्य विधानतः ॥&lt;br&gt;&#xA;फलानि ब्राह्मणे देयान्येव नूनं विधानतः ॥ ३ ॥&lt;br&gt;&#xA;एतानि वर्जयेन्नक्ते ह्यन्नानि सुरसुन्दरि ॥&lt;br&gt;&#xA;निष्पावा आढकी मुद्गा माषाश्चैव कुलित्थकाः॥४॥&lt;br&gt;&#xA;मसूरा राजमाषाश्च गोधूमास्त्रिपुटास्तथा ॥&lt;br&gt;&#xA;चणका वर्तला वापि मकुष्ठाश्चैवमादयः ॥ ५ ॥&lt;br&gt;&#xA;न भक्ष्यास्तावत्ते देवि यावद्गौरीव्रतं चरेत् ॥&lt;br&gt;&#xA;तस्याः पुण्यफलं वक्ष्ये कथ्यमानं शृणुष्व मे ॥ ६ ॥&lt;br&gt;&#xA;धनं धान्यं गृहे तस्या न कदाचित्क्षयं व्रजेत् ॥&lt;br&gt;&#xA;दुःखिता दुर्भगा दीना सप्त जन्मानि नो भवेत् ॥ ७ ॥&lt;br&gt;&#xA;महाकालीव्रतं प्रोक्तं देव्या माहात्म्यसंयुतम् ॥&lt;br&gt;&#xA;कृतं पातकनाशाय सर्वकामसमृद्धये ॥ ८ ॥&lt;br&gt;&#xA;एवं देवि समाख्यातं महाकालीमहोदयम् ॥&lt;br&gt;&#xA;क्षेत्रपीठं महादेवि मन्त्रसिद्धिप्रदायकम् ॥ ९ ॥&lt;br&gt;&#xA;आश्वयुक्छुक्लपक्षे तु नवम्यां तत्र जागृयात् ॥&lt;br&gt;&#xA;पीठे पूजाबलिं दत्त्वा मन्त्रं कामं जपन्निशि ॥&lt;br&gt;&#xA;सौम्यचित्तः समाप्नोति वाञ्छितां सिद्धिमुत्तमाम् ॥ 7.1.133.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये महाकालीमाहात्म्यवर्णनन्नाम त्रयस्त्रिंशदुत्तरशततमोऽध्यायः ॥ १३३ ॥&lt;/p&gt;</description>
    </item>
    <item>
      <title>१३४ पुष्करावर्तकानदीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/134_puShkarAvartakAnadImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/134_puShkarAvartakAnadImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पुष्करावर्तकां नदीम् ॥&lt;br&gt;&#xA;ब्रह्मकुण्डादुत्तरतो नातिदूरे व्यवस्थिताम् ॥ १ ॥&lt;br&gt;&#xA;पुरा यज्ञे वर्तमाने सोमस्य तु महात्मनः ॥&lt;br&gt;&#xA;ब्रह्मा सुरगणैः सार्धं प्रभासं क्षेत्रमागतः ॥२॥&lt;br&gt;&#xA;सोमनाथप्रतिष्ठार्थमृक्षराजनिमन्त्रितः ॥&lt;br&gt;&#xA;प्रतिज्ञातं पुरा तेन ब्रह्मणा लोककारिणा ॥ ३ ॥&lt;br&gt;&#xA;यावत्स्थास्याम्यहं मर्त्ये कस्मिंश्चित्कारणान्तरे ॥&lt;br&gt;&#xA;तावत्सन्ध्यात्रयं वन्द्यं नित्यमेव त्रिपुष्करे ॥ ४ ॥&lt;br&gt;&#xA;एतस्मिन्नेव काले तु लग्नकाल उपस्थिते ॥&lt;br&gt;&#xA;आदिष्टं शोभनं कालं ब्राह्मणैर्दैवचिन्तकैः ॥ ५ ॥&lt;br&gt;&#xA;ततस्तं प्रस्थितं ज्ञात्वा पुष्करे तु पितामहम् ॥&lt;br&gt;&#xA;सन्ध्यार्थं रात्रिनाथो वै वाक्यमेतदुवाच ह ॥ ६ ॥।&lt;br&gt;&#xA;दैवज्ञैः कलितः काल एष एव शुभोदयः ॥&lt;br&gt;&#xA;यथा कालात्ययो न स्यात्तथा नीतिर्विधीयताम् ॥ ७ ॥&lt;br&gt;&#xA;तं ज्ञात्वा साम्प्रतं कालं ब्रह्मा लोकपितामहः ॥&lt;br&gt;&#xA;मनसा चिन्तयामास पुष्कराणि समाहितः ॥ ८ ॥&lt;br&gt;&#xA;तानि वै स्मृतमात्राणि ब्रह्मणा वरवर्णिनि ॥&lt;br&gt;&#xA;प्रादुर्भूतानि तत्रैव नद्यास्तीरे सुशोभने ॥ ९ ॥&lt;br&gt;&#xA;आवर्तास्तत्र सञ्जाता ज्येष्ठमध्यकनीयसः ॥&lt;br&gt;&#xA;अथ नामाकरोत्तस्या ब्रह्मा लोकपितामहः ॥ 7.1.134.१० ॥&lt;br&gt;&#xA;पुष्करावर्तका नाम्ना अद्यप्रभृति शोभना ॥&lt;br&gt;&#xA;नदी प्रयास्यते लोके ख्यातिं मम प्रसादतः ॥ ११ ॥&lt;br&gt;&#xA;अत्र स्नात्वा नरो भक्त्या तर्पयिष्यति यः पितॄन् ॥&lt;br&gt;&#xA;त्रिपुष्करसमं पुण्यं लप्स्यते स तथेप्सितम् ॥ १२ ॥&lt;br&gt;&#xA;श्रावणे शुक्लपक्षस्य तृतीयायां नरोत्तमः ॥&lt;br&gt;&#xA;यः पितॄंस्तर्पयेत्तत्र तृप्तिः कल्पायुतं भवेत् ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुष्करावर्तकानदीमाहात्म्यवर्णनन्नाम चतुस्त्रिंशदुत्तरशततमोऽध्यायः ॥ १३४॥&lt;/p&gt;</description>
    </item>
    <item>
      <title>१३५ दुःखान्तकारिणीतिलागौरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/135_duHkhAntakAriNItilAgaurImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/135_duHkhAntakAriNItilAgaurImAhAtmyavarNanam/</guid>
      <description>&lt;p&gt;ईश्वर उवाच॥&lt;br&gt;&#xA;तत्रैव संस्थितां पश्येद्देवीं दुःखान्तकारिणीम्॥&lt;br&gt;&#xA;शीतलेति पुरा ख्याता युगे द्वापरसञ्ज्ञिते॥&lt;br&gt;&#xA;कलौ पुनः समाख्यातां कलिदुःखान्तकारिणीम्॥१॥&lt;br&gt;&#xA;शीतलं कुरुते देहं बालानां रोगवर्जितम्॥&lt;br&gt;&#xA;पूजिता भक्तिभावेन तेन सा शीतला स्मृता॥२॥&lt;br&gt;&#xA;विस्फोटानां प्रशान्त्यर्थं बालानां चैव कारणात् ॥&lt;br&gt;&#xA;मानेन मापितान्कृत्वा मसूरांस्तत्र कुट्टयेत् ॥ ३ ॥&lt;br&gt;&#xA;शीतलापुरतो दत्त्वा बालाः सन्तु निरामयाः ॥&lt;br&gt;&#xA;विस्फोटचर्चिकादीनां वातादीनां शमो भवेत् ॥ ४ ॥&lt;br&gt;&#xA;श्राद्धं तत्रैव कुर्वीत ब्राह्मणांस्तत्र भोजयेत् ॥ ५ ॥&lt;br&gt;&#xA;कर्पूरं कुसुमं चैव मृगनाभिं सुचन्दनम्॥&lt;br&gt;&#xA;पुष्पाणि च सुगन्धानि नैवेद्यं घृतपायसम् ॥&lt;br&gt;&#xA;निवेद्य देव्यै तत्सर्वं दम्पत्योः परिधापयेत् ॥६॥&lt;br&gt;&#xA;नवम्यां शुक्लपक्षे तु मालां विल्वमयीं शुभाम्॥&lt;br&gt;&#xA;भक्त्या निवेद्य तां देव्यै सर्वसिद्धिमवाप्नुयात् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दुःखान्तकारिणीतिलागौरीमाहात्म्यवर्णनन्नाम पञ्चत्रिन्दुत्तरशततमोऽध्यायः ॥१३५॥॥&lt;/p&gt;</description>
    </item>
    <item>
      <title>१३६ लोमशेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/136_lomasheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/136_lomasheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लोमशेश्वरमुत्तमम् ॥&lt;br&gt;&#xA;दुःखान्तकारिणीपूर्वे धनुषां सप्तके स्थितम् ॥ १ ॥&lt;br&gt;&#xA;स्थापितं तत्र देवेशि लोमशेन महर्षिणा ॥&lt;br&gt;&#xA;गुहामध्ये महालिङ्गं तपः कृत्वा सुदुश्चरम् ॥ २ ॥&lt;br&gt;&#xA;कोटीनां त्रितयं सार्धमिन्द्राद्याः स्वर्भुजः प्रिये ॥&lt;br&gt;&#xA;यदा नाशं गमिष्यन्ति तदा तस्य क्षयो ध्रुवम् ॥ ३ ॥&lt;br&gt;&#xA;यावन्ति देहरोमाणि इन्द्रास्तावन्त एव च ॥&lt;br&gt;&#xA;क्रमादिन्द्रे विनष्टे तु तल्लोमपतनं भवेत् ॥ ४ ॥&lt;br&gt;&#xA;एवमीशप्रसादेन चिरायुर्लोमशोऽभवत् ॥&lt;br&gt;&#xA;ब्रह्माणः षड्विनश्यन्ति समग्रायुषि लोमशे ॥ ५ ॥&lt;br&gt;&#xA;य एवं पूजयेद्भक्त्या तल्लिङ्गं लोमशार्चितम् ॥&lt;br&gt;&#xA;सोऽपि दीर्घायुराप्नोति निर्व्याधिर्नीरुजः सुखी ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये लोमशेश्वरमाहात्म्यवर्णनन्नाम षट्त्रिंशदुत्तरशततमोऽध्यायः ॥ १३६ ॥ ॥ ॥ ॥ ॥&lt;/p&gt;</description>
    </item>
    <item>
      <title>१३७ कङ्कालभैरवक्षेत्रपालमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/137_kankAlabhairavaxetrapAlamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/137_kankAlabhairavaxetrapAlamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येत्क्षेत्रपालमनुत्तमम् ॥&lt;br&gt;&#xA;कङ्कालभैरवन्नाम भैरवेण नियोजितम् ॥&lt;br&gt;&#xA;तस्य क्षेत्रस्य रक्षार्थं प्राणिनां दुष्टचेतसाम् ॥ १ ॥&lt;br&gt;&#xA;श्रावणे शुक्लपञ्चम्यामष्टम्यामाश्विनस्य च ॥&lt;br&gt;&#xA;यस्तं पूजयते भक्त्या बलिपुष्पादिभिः क्रमात् ॥ २ ॥&lt;br&gt;&#xA;तस्य क्षेत्रे निवसतः पुष्करस्य महात्मनः ॥&lt;br&gt;&#xA;निर्विघ्नकारी भवति तथा रक्षति पुत्रवत् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये कङ्कालभैरवक्षेत्रपालमाहात्म्यवर्णनन्नाम सप्तत्रिंशदुत्तरशततमोऽध्यायः ॥ १३७ ॥&lt;/p&gt;</description>
    </item>
    <item>
      <title>१३८ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/138_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/138_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पश्चिमे भागे धनुपां पञ्चके स्थितम् ॥&lt;br&gt;&#xA;तृणबिन्द्वीश्वरन्नाम तीव्रभक्त्या प्रतिष्ठितम् ॥ १ ॥&lt;br&gt;&#xA;कृत्वा महत्तपो देवि तृणबिन्दुमु नीश्वरः ॥&lt;br&gt;&#xA;मासिमासि कुशाग्रेण जलबिन्दुं निपीय वै ॥ २ ॥&lt;br&gt;&#xA;संवत्सराण्यनेकानि एवमाराध्य चेश्वरम् ॥&lt;br&gt;&#xA;सम्प्राप्तं परमां सिद्धिं क्षेत्रे प्राभासिके शुभे ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये तृणबिन्द्वीश्वरमाहात्म्य वर्णनन्नामाष्टात्रिंशदुत्तरशततमोऽध्यायः ॥ १३८ ॥&lt;/p&gt;</description>
    </item>
    <item>
      <title>१३९ चित्रादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/139_chitrAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/139_chitrAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि चित्रादित्यमनुत्तमम् ॥&lt;br&gt;&#xA;तस्यैव दक्षिणे भागे व्रह्मकुण्डसमीपतः ॥ १ ॥&lt;br&gt;&#xA;महाप्रभावो देवेशि सर्वदारिद्र्यनाशनः ॥&lt;br&gt;&#xA;मित्रो नाम पुरा देवि धर्मात्माऽभूद्धरातले ॥&lt;br&gt;&#xA;कायस्थः सर्वभूतानां नित्यं भूतहिते रतः ॥ २ ॥&lt;br&gt;&#xA;तस्यापत्यद्वयं जज्ञ ऋतुकालाभिगामिनः ॥&lt;br&gt;&#xA;पुत्रः परमतेजस्वी चित्रोनाम वरानने ॥ ३ ॥&lt;br&gt;&#xA;तथा चित्राऽभवत्कन्या रूपाढ्या शीलमण्डना ॥ ४ ॥&lt;br&gt;&#xA;आभ्यां तु जातमात्राभ्यां मित्रः पञ्चत्वमेयिवान् ॥&lt;br&gt;&#xA;अथ तस्य वरा भार्या सह तेनाग्निमाविशत् ॥ ५ ॥&lt;br&gt;&#xA;अथ तौ बालकौ दीनावृषिभिः परिपालितौ ॥&lt;br&gt;&#xA;वृद्धिं गतौ महारण्ये बालावेव स्थितौ व्रते ॥ ६ ॥&lt;br&gt;&#xA;प्रभासं क्षेत्रमासाद्य तपः परममास्थितौ ॥&lt;br&gt;&#xA;प्रतिष्ठाप्य महा देवं भास्करं वारितस्करम् ॥ ७ ॥&lt;br&gt;&#xA;पूजयामास धर्मात्मा धूपमाल्यानुलेपनैः ॥&lt;br&gt;&#xA;वसिष्ठकथितैश्चैव ह्यष्टषष्टिसमन्वितैः ॥&lt;br&gt;&#xA;नामभिः सूर्यदेवेशं तुष्टाव प्राञ्जलिः प्रभुम् ॥ ८ ॥&lt;br&gt;&#xA;॥ चित्र उवाच ॥ ॥&lt;br&gt;&#xA;प्रणम्य शिरसा देवं भास्करं गगनाधिपम् ॥&lt;br&gt;&#xA;आदिदेवं जगन्नाथं पापघ्नं रोगनाशनम् ॥ ९ ॥।&lt;br&gt;&#xA;सहस्राक्षं सहस्रांशुं सहस्रकिरणद्युतिम् ॥ 7.1.139.१० ॥&lt;br&gt;&#xA;तमहं संस्तविष्यामि सम्पृक्तं गुह्यनामभिः ॥&lt;br&gt;&#xA;मुण्डीरस्वामिनं प्रातर्गङ्गासागरसङ्गमे ॥&lt;br&gt;&#xA;कालप्रियं तु मध्याह्ने यमुनातीरमाश्रितम् ॥ ११ ॥&lt;br&gt;&#xA;मूलस्थानं चास्तमने चन्द्रभागातटे स्थितम्॥&lt;br&gt;&#xA;यत्र साम्बः स्वयं सिद्ध उपवासपरायणः ॥१२॥&lt;br&gt;&#xA;वाराणस्यां लोहिताक्षं गोभिलाक्षे बृहन्मुखम् ॥&lt;br&gt;&#xA;प्रयागेषु प्रतिष्ठानं वृद्धादित्यं महाद्युतिम् ॥१३॥&lt;br&gt;&#xA;कोट्यक्षे द्वादशादित्यं गङ्गादित्यं चतुर्घटे ॥&lt;br&gt;&#xA;नैमिषे चैव गोघ्ने च भद्रं भद्रपुटे स्थितम् ॥१४॥&lt;br&gt;&#xA;जयायां विजयादित्यं प्रभासे स्वर्णवेतसम् ॥&lt;br&gt;&#xA;कुरुक्षेत्रे च सामन्तं त्रिमन्त्रं च इलावृते ॥१५॥&lt;br&gt;&#xA;महेन्द्रे क्रमणादित्यमृणे सिद्धेश्वरं विदुः ॥&lt;br&gt;&#xA;कौशाम्ब्यां पद्मबोधं च ब्रह्मबाहौ दिवाकरम्॥१६॥&lt;br&gt;&#xA;केदारे चण्डकान्तिं च नित्ये च तिमिरापहम् ॥&lt;br&gt;&#xA;गङ्गामार्गे शिवद्वारमादित्यं भूप्रदी पने ॥१७॥&lt;br&gt;&#xA;हंसं सरस्वतीतीरे विश्वामित्रं पृथूदके ॥&lt;br&gt;&#xA;उज्जयिन्यां नरद्वीपं सिद्धायाममलद्युतिम् ॥१८॥&lt;br&gt;&#xA;सूर्यं कुन्तीकुमारे च पञ्चनद्यां विभावसुम् ॥।&lt;br&gt;&#xA;मथुरायां विमलादित्यं सञ्ज्ञादित्यं तु सञ्ज्ञिके ॥ १९ ॥&lt;br&gt;&#xA;श्रीकण्ठे चैव मार्तण्डं दशार्णे दशकं स्मृतम् ॥&lt;br&gt;&#xA;गोधने गोपतिं देवं कर्णं चैव मरुस्थले ॥7.1.139.२०॥।&lt;br&gt;&#xA;पुष्पं देवपुरे चैव केशवार्कं तु लोहिते ॥&lt;br&gt;&#xA;वैदिशे चैव शार्दूलं शोणे वारुणवासिनम् ॥ २१ ॥&lt;br&gt;&#xA;वर्धमाने च साम्बाख्यं कामरूपे शुभङ्करम् ॥&lt;br&gt;&#xA;मिहिरं कान्यकुब्जे च मन्दारं पुण्यवर्धने ॥ २२ ॥&lt;br&gt;&#xA;गन्धारे क्षोभणादित्यं लङ्कायाममरद्युतिम् ॥&lt;br&gt;&#xA;कर्णादित्यं च चम्पायां प्रबोधे शुभदर्शिनम् ॥ २३ ॥&lt;br&gt;&#xA;द्वारा वत्यां तु पार्वत्यं हिमवन्ते हिमापहम् ॥&lt;br&gt;&#xA;महातेजं तु लौहित्ये अमलाङ्गे च धूजटिम् ॥ २४ ॥&lt;br&gt;&#xA;रोहिके तु कुमाराख्यं पद्मायां पद्मसम्भवम्॥&lt;br&gt;&#xA;धर्मादित्यं तु लाटायां मर्द्दके स्थविरं विदुः ॥ २५ ॥&lt;br&gt;&#xA;सुखप्रदं तु कौबेर्यां कोसले गोपतिं तथा ॥&lt;br&gt;&#xA;कौङ्कणे तु पद्मदेवं तापनं विन्ध्यपर्वते ॥ २६ ॥&lt;br&gt;&#xA;त्वष्टारं चैव काश्मीरे चरित्रे रत्नसम्भवम् ॥&lt;br&gt;&#xA;पुष्करे हेमगर्भस्थं विद्यात्सूर्यं गभस्तिके ॥ २७ ॥&lt;br&gt;&#xA;प्रकाशायां तु मुज्झालं तीर्थग्रामे प्रभाकरम् ॥&lt;br&gt;&#xA;काम्पिल्ये रिल्लकादित्यं धनके धनवासिनम् ॥२८॥&lt;br&gt;&#xA;अनलं नर्मदातीरे सर्वत्र गमनाधिकम्॥&lt;br&gt;&#xA;अष्टषष्टिं तु देवस्य भास्करस्यामितद्युतेः ॥ २९ ॥&lt;br&gt;&#xA;प्रातरुत्थाय वै नित्यं शक्तिमाञ्छुचिमान्नरः ॥&lt;br&gt;&#xA;यः पठेच्छृणुयाद्वापि सर्वपापैः प्रमुच्यते ॥ 7.1.139.३० ॥&lt;br&gt;&#xA;राज्यार्थी लभते राज्यं धनार्थी लभते धनम् ॥&lt;br&gt;&#xA;पुत्रार्थी लभते पुत्रान्सौख्यार्थी लभते सुखम् ॥ ३१ ॥&lt;br&gt;&#xA;रोगार्तो मुच्यते रोगाद्बद्धो मुच्येत बन्धनात् ॥&lt;br&gt;&#xA;यान्यान्प्रार्थयते कामांस्तांस्तान्प्राप्नोति मानवः ॥३२॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं च स्तुवतस्तस्य चित्रस्य विमलात्मनः ॥&lt;br&gt;&#xA;ततस्तुष्टः सहस्रांशुः कालेन महता विभुः ॥ ३३ ॥&lt;br&gt;&#xA;अब्रवीद्वत्स भद्रं ते वरं वरय सुव्रत ॥ ३४ ॥&lt;br&gt;&#xA;सोऽब्रवीद्यदि मे तुष्टो भगवंस्तीक्ष्णदीधितेः ॥&lt;br&gt;&#xA;प्रौढत्वं सर्वकार्येषु नय मां ज्ञानितां तथा ॥ ३५ ॥&lt;br&gt;&#xA;तत्तथेति प्रति ज्ञातं सूर्येण वरवर्णिनि ॥&lt;br&gt;&#xA;ततः सर्वज्ञतां प्राप्तश्चित्रो मित्रकुलोद्भवः ॥३६॥&lt;br&gt;&#xA;तं ज्ञात्वा धर्मराजस्तु बुद्ध्या परमया युतम्॥&lt;br&gt;&#xA;चिन्तयामास मेधावी लेख कोऽयं भवेद्यदि ॥ ३७ ॥&lt;br&gt;&#xA;ततो मे सर्वसिद्धिः स्यान्निर्वृतिश्च परा भवेत् ॥&lt;br&gt;&#xA;एवं चिन्तयतस्तस्य धर्मराजस्य भामिनि॥३८॥&lt;br&gt;&#xA;अग्नितीर्थे गते चित्रे स्ना नार्थं लवणाम्भसि ॥&lt;br&gt;&#xA;स तत्र प्रविशन्नेव नीतस्तु यमकिङ्करैः ॥३९॥&lt;br&gt;&#xA;सशरीरो महादेवि यमादेशपरायणैः ॥&lt;br&gt;&#xA;स चित्रगुप्तनामाऽभूद्विश्वचारित्रलेखकः ॥ 7.1.139.४० ॥&lt;br&gt;&#xA;चित्रादित्येतिनामाऽभूत्ततो लोके वरानने ॥ ४१ ॥&lt;br&gt;&#xA;सप्तम्यां नियताहारो यस्तं पूजयते नरः ॥&lt;br&gt;&#xA;सप्त जन्मानि दारिद्र्यं न दुःखं तस्य जायते ॥४२॥&lt;br&gt;&#xA;तत्रैव चाश्वो दातव्यः सकोषं खड्गमेव च ॥&lt;br&gt;&#xA;हिरण्यं चैव विप्राय एवं यात्राफलं लभेत् ॥४३॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चित्रादित्यमाहात्म्यवर्णनन्नामैकोनचत्वारिंशदुत्तरशततमोऽध्यायः ॥१३९॥।&lt;/p&gt;</description>
    </item>
    <item>
      <title>१४० चित्रपथानदीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/140_chitrapathAnadImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/140_chitrapathAnadImAhAtmyavarNanam/</guid>
      <description>&lt;p&gt;ततो गच्छेन्महादेवि नदीं चित्रपथां ततः ॥&lt;br&gt;&#xA;ब्रह्मकुण्डसमीपस्थां चित्रादित्यस्य मध्यतः ॥ १ ॥&lt;br&gt;&#xA;यदा च चित्रः सन्नीतो यमदूतैः सुरप्रिये ॥&lt;br&gt;&#xA;सशरीरो महाप्राज्ञो यमादेशपरायणैः ॥ २ ॥&lt;br&gt;&#xA;एवं ज्ञात्वा तु तत्रस्था भगिनी तस्य दुःखिता ॥&lt;br&gt;&#xA;चित्रा नदी ततो भूत्वा स्वसा तस्य महात्मनः ॥ ३ ॥&lt;br&gt;&#xA;प्रविष्टा सागरे देवि अन्वेषन्ती च बान्धवम् ॥&lt;br&gt;&#xA;ततश्चित्रपथानाम तस्याश्चक्रुर्द्विजातयः ॥ ४ ॥&lt;br&gt;&#xA;एवं तत्र समुत्पन्ना सा नदी वरवर्णिनि ॥ ५ ॥&lt;br&gt;&#xA;तस्यां स्नात्वा नरो यस्तु चित्रादित्यं प्रपश्यति ॥&lt;br&gt;&#xA;स याति परमं स्थानं यत्र देवो दिवाकरः ॥ ६ ॥&lt;br&gt;&#xA;अस्मिन्कलियुगे देवि अन्तर्धानं गता नदी ॥&lt;br&gt;&#xA;प्रावृट्काले च दृश्येत दुर्लभं तत्र दर्शनम् ॥ ७ ॥&lt;br&gt;&#xA;स्नानं दानं विशेषेण सर्वपातकनाशनम् ॥ ८ ॥&lt;br&gt;&#xA;भुक्तो वाप्यथवाऽभुक्तो रात्रौ वा यदि वा दिवा ॥&lt;br&gt;&#xA;पर्वकालेऽथवाऽकाले पवित्रोऽप्यथवाऽशुचिः ॥ ९ ॥&lt;br&gt;&#xA;यदैव दृश्यते तत्र नदी चित्रपथा प्रिये ॥&lt;br&gt;&#xA;प्रमाणं दर्शनं तस्या न कालस्तत्र कारणम् ॥ 7.1.140.१० ॥&lt;br&gt;&#xA;दृष्ट्वा नदीं महादेवि पितरः स्वर्गसंस्थिताः ॥&lt;br&gt;&#xA;गायन्ति तत्र सामानि नृत्यन्ति च हसन्ति च ॥ ११ ॥&lt;br&gt;&#xA;अस्माकं वंशजः कश्चिच्छ्राद्धमत्र करिष्यति ॥&lt;br&gt;&#xA;यावत्कल्पं तथाऽस्माकं प्रीतिमुत्पादयिष्यति ॥ १२ ॥&lt;br&gt;&#xA;एवं ज्ञात्वा नरस्तत्र स्नानं श्राद्धं च कारयेत् ॥&lt;br&gt;&#xA;सर्वपापविनाशार्थं पितॄणां प्रीतये तथा ॥ ॥ १३ ॥&lt;br&gt;&#xA;इत्येतत्कथितं देवि यथा चित्रपथा नदी ॥&lt;br&gt;&#xA;प्रभासक्षेत्रमासाद्य संस्थिता पापनाशिनी ॥ १४ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चित्रपथानदीमाहात्म्यवर्णनन्नाम चत्वारिंशदुत्तरशततमोऽध्यायः ॥। ॥ १४० ॥&lt;/p&gt;</description>
    </item>
    <item>
      <title>१४१ कपर्दिचिन्तामणिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/141_kapardichintAmaNimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/141_kapardichintAmaNimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कपर्दी यत्र संस्थितः ॥&lt;br&gt;&#xA;तस्यैव उत्तरे भागे नातिदूरे व्यवस्थितः ॥&lt;br&gt;&#xA;चिन्तितार्थप्रदो देवि चिन्तामणिरिवापरः ॥ १ ॥&lt;br&gt;&#xA;चतुर्थ्यां तं तु देवेशि अङ्गारकदिने पुनः ॥&lt;br&gt;&#xA;स्नापयित्वा तु सम्पूज्य नैवेद्यैर्विविधैः शुभैः ॥&lt;br&gt;&#xA;सन्तर्प्य विघ्नराजेशं सर्वान्कामानवाप्नुयात् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कपर्दिचिन्तामणिमाहात्म्यवर्णनं नामैकचत्वारिंशदुत्तरशततमोऽध्यायः ॥ १४१ ॥&lt;/p&gt;</description>
    </item>
    <item>
      <title>१४२ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/142_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/142_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि चित्रेश्वर मनुत्तमम्॥&lt;br&gt;&#xA;धनुषां सप्तके तस्य स्थितमाग्नेयदक्षिणे ॥ १ ॥&lt;br&gt;&#xA;लिङ्गं महाप्रभावं हि सर्वपातकनाशनम् ॥&lt;br&gt;&#xA;तत्र चित्रेश्वरं पूज्य नरकान्न भवेद्भयम् ॥ २ ॥&lt;br&gt;&#xA;पटस्थितं तस्य पापं चित्रो मार्जयति प्रिये ॥&lt;br&gt;&#xA;तस्मात्सर्वप्रयत्नेन चित्रेशं पूजयेत्सदा ॥&lt;br&gt;&#xA;यः स्यात्पापयुतो वापि नरकं नैव पश्यति ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चित्रेश्वर माहात्म्यवर्णनन्नाम द्विचत्वारिंशदुत्तरशततमोऽध्यायः ॥ १४२ ॥&lt;/p&gt;</description>
    </item>
    <item>
      <title>१४३ विचित्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/143_vichitreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/143_vichitreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विचित्रेश्वरमुत्तमम् ॥&lt;br&gt;&#xA;तस्यैव पूर्वदिग्भागे किञ्चिदाग्नेयगोचरे ॥&lt;br&gt;&#xA;धनुषां दशके तत्र स्थितं पापप्रणाशनम् ॥ १ ॥&lt;br&gt;&#xA;विचित्रेण महादेवि लेख केन यमस्य च ॥&lt;br&gt;&#xA;स्थापितं तन्महालिङ्गं तपः कृत्वा सुदुश्चरम् ॥ २ ॥&lt;br&gt;&#xA;तं दृष्ट्वा पूजितं चैव मुक्तः स्यात्सर्वपातकैः ॥&lt;br&gt;&#xA;सम्पूज्य च विधानेन न दुःखी जायते नरः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये विचित्रेश्वरमाहात्म्यवर्णनन्नाम त्रिचत्वारिंशदुत्तरशततमोऽध्यायः ॥ १४३ ॥&lt;/p&gt;</description>
    </item>
    <item>
      <title>१४४ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/144_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/144_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तृतीयं पुष्करं महत् ॥&lt;br&gt;&#xA;तस्यैव पूर्वदिग्भागे किञ्चिदीशानगोचरे ॥&lt;br&gt;&#xA;कनीयः संस्मृतं कुण्डं पुष्करन्नाम नामतः ॥ १ ॥&lt;br&gt;&#xA;यत्र मध्याह्नसमये ब्रह्मणा समुपासिता ॥&lt;br&gt;&#xA;सन्ध्या त्रैलोक्यजननी प्रतिष्ठार्थं गतेन च ॥ २ ॥&lt;br&gt;&#xA;तत्र यः कुरुते स्नानं पौर्णमास्यां समाहितः ॥&lt;br&gt;&#xA;सम्यक्कृतं भवेत्तेन स्नानं तत्रादिपुष्करे ॥ ३ ॥&lt;br&gt;&#xA;हिरण्यं तत्र दातव्यं सर्वपापापनुत्तये ॥ ४ ॥&lt;br&gt;&#xA;इति सङ्क्षेपतः प्रोक्तं माहात्म्यं तव पौष्करम् ॥&lt;br&gt;&#xA;श्रुतं पापहरं नॄणां सर्वकामप्रदं तथा ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुष्करकुण्डमाहात्म्य वर्णनन्नाम चतुश्चत्वारिंशदुत्तरशततमोऽध्यायः ॥ १४४ ॥&lt;/p&gt;</description>
    </item>
    <item>
      <title>१४५ गजकुम्भोदरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/145_gajakumbhodaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/145_gajakumbhodaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येद्विघ्नेशं पापनाशनम् ॥&lt;br&gt;&#xA;गजकुम्भोदरं नाम सर्वसिद्धिप्रदायकम् ॥ १ ॥&lt;br&gt;&#xA;तत्र कुण्डे नरः स्नात्वा चतुर्थ्यां प्रयतात्मवान् ॥&lt;br&gt;&#xA;पूजयेद्यस्तु तं भक्त्या विघ्नेशस्तस्य तुष्यति ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गजकुम्भोदरमाहात्म्यवर्णनन्नाम पञ्चचत्वा रिंशदुत्तरशततमोऽध्यायः ॥ १४५ ॥&lt;/p&gt;</description>
    </item>
    <item>
      <title>१४६ यमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/146_yameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/146_yameshvaramAhAtmyavarNanam/</guid>
      <description>&lt;p&gt;। ईश्वर उवाच ॥ ॥&lt;br&gt;&#xA;ततो गच्छेन्महादेवि धर्मराजप्रतिष्ठितम् ॥&lt;br&gt;&#xA;यमेश्वरं महादेवं तस्यै वोत्तरतः स्थितम् ॥ १ ॥&lt;br&gt;&#xA;यदा शप्तो धर्मराजश्छायया वरवर्णिनि ॥&lt;br&gt;&#xA;तदा तस्यापतत्पादः स च दुःखान्वितोऽभवत् ॥ २ ॥&lt;br&gt;&#xA;ततः प्राभासिके क्षेत्रे तपस्तेपे महातपाः ॥&lt;br&gt;&#xA;स्थापयामास लिङ्गं तु तत्र देवस्य शूलिनः ॥ ३ ॥&lt;br&gt;&#xA;तस्य तुष्टो महादेवस्ततः प्रत्यक्षतां गतः ॥&lt;br&gt;&#xA;अब्रवीद्धर्म भद्रं ते वरं वरय चेप्सितम् ॥ ४ ॥&lt;br&gt;&#xA;तदाऽब्रवीद्धर्मराजः पादः प्रपतितो मम ॥&lt;br&gt;&#xA;प्रसादात्तव देवेश जायतां पुनरेव हि ॥ ५ ॥&lt;br&gt;&#xA;एतल्लिङ्गं सुरश्रेष्ठ यन्मया निर्मितं तव ॥&lt;br&gt;&#xA;एतद्ये भक्तिसंयुक्ताः पश्यन्ति प्राणिनो भुवि ॥ ६ ॥&lt;br&gt;&#xA;तेषां तव प्रसादेन भूयात्पापविमोक्षणम् ॥ ७ ॥&lt;br&gt;&#xA;एवं भविष्यतीत्युक्ता ह्यन्तर्धानं गतो हरः ॥&lt;br&gt;&#xA;यमोऽपि लब्धपादस्तु पुनरेव दिवं ययौ ॥ ८ ॥&lt;br&gt;&#xA;तस्मिन्दृष्टे सुरश्रेष्ठ यमलोकसमुद्भवम् ॥&lt;br&gt;&#xA;न भयं विद्यते नृणामपि दुष्कृतकारिणाम् ॥ ॥ ९ ॥&lt;br&gt;&#xA;भ्रातृद्वितीयासंयोगे स्नात्वा पुष्करिणीजले ॥&lt;br&gt;&#xA;यमेश्वरसमीपस्थो यमेशमवलोकयेत् ॥ 7.1.146.१० ॥&lt;br&gt;&#xA;तिलपात्रं प्रदातव्यं दीपं गाः काञ्चना दिकम् ॥&lt;br&gt;&#xA;यमदेवं समुद्दिश्य मुच्यते सर्वपातकैः ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये यमेश्वरमाहात्म्यवर्णनन्नाम षट्चत्वारिंशदुत्तरशततमोऽध्यायः ॥ १४६ ॥ ॥ छ ॥&lt;/p&gt;</description>
    </item>
    <item>
      <title>१४७ ब्रह्मकुण्डमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/147_brahmakuNDamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/147_brahmakuNDamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि ब्रह्मकुण्डमनुत्तमम् ॥&lt;br&gt;&#xA;तस्यैव नैर्ऋते भागे ब्रह्मणा निर्मितं पुरा ॥ १ ॥&lt;br&gt;&#xA;यदा तु ऋक्षराजेन सोमनाथः प्रति ष्ठितः ॥&lt;br&gt;&#xA;तदा ब्रह्मादयो देवाः सर्वे तत्र समागताः ॥&lt;br&gt;&#xA;प्रतिष्ठार्थं हि देवस्य शशाङ्केन निमन्त्रिताः ॥ २ ॥&lt;br&gt;&#xA;अथाऽब्रवीन्निशानाथो ब्रह्माणं विनयान्वितः ॥ ३ ॥&lt;br&gt;&#xA;कृतं भवद्भिर्जानाति स्थापनं वै यथा जनः ॥&lt;br&gt;&#xA;तथा कुरु सुरश्रेष्ठ चिह्नमात्मसमुद्भवम् ॥ ४ ॥&lt;br&gt;&#xA;एवं श्रुत्वा तदा ब्रह्मा ध्यानं कृत्वा तु निश्चलम् ॥&lt;br&gt;&#xA;आह्वयत्सर्वतीर्थानि पुष्करादीनि सर्वशः ॥ ५ ॥&lt;br&gt;&#xA;स्वर्गे वै यानि तीर्थानि तथैव च रसातले ॥&lt;br&gt;&#xA;तपःसामर्थ्ययोगेन ब्रह्मणा ऽऽकर्षितानि च ॥&lt;br&gt;&#xA;अतस्तस्यैव नाम्ना तु ब्रह्मकुण्डं तु गीयते ॥ ६ ॥&lt;br&gt;&#xA;गणानां च सहस्रैस्तु चतुर्दशभिरीक्ष्यते ॥&lt;br&gt;&#xA;अतश्चाभक्तियुक्तानां दुष्प्राप्यं तीर्थमुत्तमम् ॥ ७ ॥&lt;br&gt;&#xA;अथाब्रवीत्सर्वदेवान्ब्रह्मा लोकपितामहः ॥ ८ ॥&lt;br&gt;&#xA;अत्र कुण्डे नरः स्नात्वा यः पितॄंस्तर्पयिष्यति ॥&lt;br&gt;&#xA;अग्निष्टोमफलं सव लप्स्यते स च मानवः ॥&lt;br&gt;&#xA;तत्प्रसादात्स्वर्गलोके विमानेन चरिष्यति ॥ ९ ॥&lt;br&gt;&#xA;गोदानं चाश्वदानं च तथा स्वर्णकमण्डलुम् ॥&lt;br&gt;&#xA;दद्याद्विप्राय विदुषे सर्वपापापनुत्तये ॥ 7.1.147.१० ॥&lt;br&gt;&#xA;पौर्णमास्यां महादेवि तथा च प्रतिपद्दिने ॥&lt;br&gt;&#xA;सर्वपापविनाशार्थं तत्र स्नाति सरस्वती ॥ ११ ॥&lt;br&gt;&#xA;सिद्धं रसायनं देवि तत्र वै ह्युदकं प्रिये ॥&lt;br&gt;&#xA;नानावर्णसमायुक्तमुपदेशेन सिद्ध्यति ॥ १२ ॥&lt;br&gt;&#xA;दारिद्र्यदुःखरुक्छोकान्मानवः सेवते कथम् ॥&lt;br&gt;&#xA;ब्रह्मकुण्डमनुप्राप्य कल्पवृक्षमिवापरम् ॥ ॥ १३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;भगवन्विस्तराद्ब्रूहि ब्रह्मकुण्डमहोदयम् ॥&lt;br&gt;&#xA;सर्वप्राणिहितार्थाय विस्तराद्वद मे प्रभो ॥ १४ ॥&lt;br&gt;&#xA;ब्रह्मकुण्डस्य माहात्म्यं श्रोतुं मे कौतुकं महत्॥&lt;br&gt;&#xA;लोकानां दुःखनाशाय दारिद्यक्षयहेतवे ॥ १५ ॥&lt;br&gt;&#xA;भगवन्मानुषाः सर्वे दुःखशोकनिपीडिताः ॥&lt;br&gt;&#xA;भ्रमन्ति सकलं जन्म रसायनविमोहिताः ॥ १६ ॥&lt;br&gt;&#xA;तेषां हिताय मे ब्रूहि निर्वाणं रसमुत्तमम् ॥&lt;br&gt;&#xA;आदाविह शरीरं तु अक्षय्यं तु यथा भवेत् ॥ १७ ॥&lt;br&gt;&#xA;अष्टसिद्धिसमा युक्तं सर्वविद्यासमन्वितम् ॥&lt;br&gt;&#xA;कामरूपं क्रियायुक्तं सर्वव्याधिविवर्जितम् ॥ १८ ॥&lt;br&gt;&#xA;ततस्तु परमं देव निर्वाणं येन वै लभेत् ॥&lt;br&gt;&#xA;मानवः कृतकृत्यश्च जायते च यथा प्रभो ॥ १९ ॥&lt;br&gt;&#xA;तथा कथय मे देव दयां कृत्वा जगत्प्रभो ॥&lt;br&gt;&#xA;निर्वाणपरमं कल्पं सर्वभ्रान्तिविवर्जितम् ॥&lt;br&gt;&#xA;प्रसिद्धं सुखदं दिव्यं समा चक्ष्व महेश्वर ॥ 7.1.147.२० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधुसाधु महादेवि लोकानां हितकारिणि ॥&lt;br&gt;&#xA;मर्त्यलोके महादेवि तीर्थं(?) तीर्थवरं शुभम् ॥ ॥ २१ ॥&lt;br&gt;&#xA;प्रभासं परमं ख्यातं तच्च द्वादशयोजनम् ॥&lt;br&gt;&#xA;तत्र सोमेश्वरो देवस्त्रिषु लोकेषु विश्रुतः ॥ २२ ॥&lt;br&gt;&#xA;तस्य पूर्वे समाख्यातः श्रीकृष्णो दैत्यसूदनः ॥&lt;br&gt;&#xA;चण्डिका योगिनी तत्र सखीभिः परिवारिता ॥ २३ ॥&lt;br&gt;&#xA;ततः पूर्वे दिशां भागे चतुर्वक्त्रेण निर्मितम् ॥&lt;br&gt;&#xA;तीर्थात्तीर्थं वरं दिव्यं सर्वाश्चर्यमयं शुभम् ॥ २४ ॥&lt;br&gt;&#xA;सेवितं सर्वदेवैस्तु सिद्धैः साध्यैर्ग्रहैस्तथा ॥&lt;br&gt;&#xA;अप्सरोमुनिभिर्दिव्यैर्यक्षैश्च पन्नगैः सदा ॥ २५ ॥&lt;br&gt;&#xA;सिद्ध्यर्थं सर्वकामार्थं दिव्यभोगावहं शुभम् ॥&lt;br&gt;&#xA;ब्रह्मकुण्डमिति ख्यातं ब्रह्मणा निर्मितं यतः ॥ २६ ॥&lt;br&gt;&#xA;तस्य वायव्यकोणे तु हिर ण्येशः स्वयं स्थितः ॥&lt;br&gt;&#xA;तमाराध्य महादेवं हिरण्येश्वरमुत्तमम् ॥ २७ ॥&lt;br&gt;&#xA;महामन्त्रं जपेत्क्षिप्रं दशांशं होमयेत्सुधीः ॥&lt;br&gt;&#xA;होमेन सिद्ध्यते मन्त्रः सत्यं सत्यं वरानने ॥ २८ ॥&lt;br&gt;&#xA;तस्योत्तरे तु दिग्भागे किञ्चिदीशानमाश्रितः ॥&lt;br&gt;&#xA;चतुर्वक्त्रो महादेवि क्षेत्रपो लिङ्गरूपधृक् ॥ २९ ॥&lt;br&gt;&#xA;तत्स्थानं रक्षते देवि लिङ्गरूपेण शङ्करः ॥&lt;br&gt;&#xA;तमाराध्य प्रयत्नेन ततः कुण्डं समाश्रयेत् ॥ 7.1.147.३० ॥&lt;br&gt;&#xA;सर्वैश्वर्यमयं देवि नानावर्णविचित्रितम् ॥&lt;br&gt;&#xA;कुण्डस्यास्येशदिग्भागे भैरवेश्वरमुत्तमम् ॥ ३१ ॥&lt;br&gt;&#xA;दुर्गन्धा भासुरा देवि वहते रसरूपिणी ॥&lt;br&gt;&#xA;तस्या रसेन संयुक्तं पृथग्वर्णं हि कर्बुरम् ॥ ३२ ॥&lt;br&gt;&#xA;मेघवर्णं महादिव्यं राजतं च पुनः शुभम् ॥&lt;br&gt;&#xA;कपिलं दुग्धवर्णं च कर्पूराभं सुशोभनम् ॥ ३३ ॥&lt;br&gt;&#xA;कदा कस्तूरिकाभासं कुङ्कुमच्छविकावहम् ॥&lt;br&gt;&#xA;सौगन्धं चन्दनोपेतं कदाचिद्रौधि रोदकम् ॥ ३४ ॥&lt;br&gt;&#xA;एते रसाश्च विविधा दृश्यन्ते तत्र सर्वदा ॥&lt;br&gt;&#xA;यस्य तुष्टो महादेवः सिद्ध्यते तस्य तत्क्षणात् ॥ ३५ ॥&lt;br&gt;&#xA;रजतं क्षिप्यते तत्र सुवर्ण मिव जायते ॥&lt;br&gt;&#xA;प्रत्यक्षमेव तत्रैव रसायनमनुत्तमम् ॥ ३६ ॥&lt;br&gt;&#xA;पश्यन्ति मानवा देवि कौतुकं तत्क्षणाद्भृशम् ॥&lt;br&gt;&#xA;रसं हि परमं दिव्यं तत्रस्थं च कलौ युगे ॥ ३७ ॥&lt;br&gt;&#xA;सिद्धं सिद्धरसं पुंसां व्याधीनां क्षयकारकम् ॥&lt;br&gt;&#xA;हेमबीजमयं दिव्यं ब्रह्मकुण्डोद्भवं महत् ॥ ३८ ॥&lt;br&gt;&#xA;इदानीं ते प्रवक्ष्यामि मनुष्याणां हिताय वै ॥&lt;br&gt;&#xA;दारिद्र्यं क्षयमाप्नोति तत्क्षणाच्च यशस्विनि ॥ ३९ ॥&lt;br&gt;&#xA;आदावेव प्रकुर्वन्ति ताम्रकुम्भं दृढं शुभम् ॥&lt;br&gt;&#xA;तीर्थोदकं क्षिपेत्तत्र पत्रैस्ताम्रस्तथा युतम् ॥ 7.1.147.४० ॥&lt;br&gt;&#xA;निक्षिप्य भूमौ तत्कुम्भं ज्वालयेदनलं ततः ॥&lt;br&gt;&#xA;चुह्लीरूपेण षण्मासं पाचयेत्तं शनैःशनैः ॥ ४१ ॥&lt;br&gt;&#xA;पश्चादुद्धृत्य तं कुम्भं पुनरेव जलं क्षिपेत् ॥&lt;br&gt;&#xA;मासमेकं पुनः कुर्यान्मासमेकं पुनर्भृशम् ॥४२॥&lt;br&gt;&#xA;ततः सर्वाणि खण्डानि एकीकृत्य प्रयत्नतः ॥&lt;br&gt;&#xA;पुनरेवोदकेनैव प्लाव्य चावर्तयेत्पुनः ॥ ॥४३॥&lt;br&gt;&#xA;काञ्चनं जायते तत्र यदि तुष्टो महेश्वरः ॥४४॥&lt;br&gt;&#xA;सिद्धिं शरीरजां देवि यदीच्छेन्मानवोत्तमः ॥&lt;br&gt;&#xA;स स्नानमादितः कृत्वा संवत्सरत्रयं पुनः ॥ ॥ ४५ ॥&lt;br&gt;&#xA;मौनेन नियमेनैव महामन्त्रजपान्वितः ॥&lt;br&gt;&#xA;पूजयेच्च हिरण्येशं क्षेत्रपालं प्रयत्नतः ॥४६॥&lt;br&gt;&#xA;पञ्चोपचारसंयुक्तं ध्यानधारणसंयुतम् ॥&lt;br&gt;&#xA;तीर्थोदकेन पाकं वै पेयं तद्वदुदुम्बरे ॥४७॥&lt;br&gt;&#xA;एवं वर्षत्रयेणैव दिव्यदेहः प्रजायते ॥&lt;br&gt;&#xA;तेजस्वी वलवान्प्राज्ञः सर्वव्याधिविवर्जितः ॥४८ ॥&lt;br&gt;&#xA;जीवेद्वर्षेशतान्येव त्रीणि दुःखविवर्जितः ॥&lt;br&gt;&#xA;वर्षत्रयमविच्छिन्नं यस्तत्र स्नानमाचरेत् ॥४९॥&lt;br&gt;&#xA;वागीश्वरीं जपेन्नित्यं पूजाहोमसमन्वितः ॥&lt;br&gt;&#xA;तस्य प्रवर्तते वाणी सिद्धिः सारस्वती भवेत् ॥7.1.147.५०॥&lt;br&gt;&#xA;संस्कृतं प्राकृतं चैवापभ्रंशं भूतभाषितम् ॥&lt;br&gt;&#xA;गाङ्गस्रोतःप्रवाहेण उद्गिरेद्गिरमात्मवान् ॥&lt;br&gt;&#xA;अश्रान्तां च वरारोहे ह्यविच्छिन्नां च सन्ततम् ॥५१॥&lt;br&gt;&#xA;वदेद्वादिसहस्रैस्तु न श्रमस्तस्य जायते ॥&lt;br&gt;&#xA;तीर्थस्यास्य प्रभावेण सर्वशास्त्रविशारदाः ॥ ५२ ॥&lt;br&gt;&#xA;पण्डिता गर्विताः सर्वे तर्कशास्त्रविशारदाः ॥&lt;br&gt;&#xA;आगच्छन्ति समं तात विद्ययोद्धतकन्धराः ॥&lt;br&gt;&#xA;न शक्नुवन्ति ते वक्तुं द्रष्टुं वक्त्रमपि प्रिये ॥ ५३ ॥&lt;br&gt;&#xA;वादिनां च सहस्राणि भनक्त्येवं निरीक्षणात् ॥ ५४ ॥&lt;br&gt;&#xA;उद्वाहयति शास्त्राणि विबुद्धार्थानि सत्वरम् ॥&lt;br&gt;&#xA;विमलं पाञ्चरात्रं च वैष्णवं शैवमेव च ॥ ५५ ॥&lt;br&gt;&#xA;इतिहासपुराणं च भूततन्त्रं च गारुडम् ॥&lt;br&gt;&#xA;भैरवं च महातन्त्रं कुलमार्गं द्विधा प्रिये ॥ ५६ ॥&lt;br&gt;&#xA;रथप्रवरवेगेन वाणी चास्खलिता भवेत् ॥&lt;br&gt;&#xA;नश्यन्ति वादिनः सर्वे गरुडस्येव पन्नगाः ॥ ५७ ॥&lt;br&gt;&#xA;न दारिद्र्यं न रोगश्च न दुःखं मानसं पुनः ॥&lt;br&gt;&#xA;राजमान्यो महामानी भवेद्ब्रह्मप्रसादतः ॥ ५८ ॥&lt;br&gt;&#xA;उत्साहबलसंयुक्तो देववज्जीवते सुधीः ॥&lt;br&gt;&#xA;दाता भोक्ता च वाग्ग्मी च तीर्थस्यास्य प्रसादतः ॥ ५९ ॥&lt;br&gt;&#xA;तैलाभ्यक्तस्य यत्तेजो जायते मनुजेषु च ॥&lt;br&gt;&#xA;स्नातमात्रे तथा तेजस्तीर्थस्यैव प्रसादतः ॥ 7.1.147.६० ॥&lt;br&gt;&#xA;यत्पापं कुरुते जन्तुः पैशुन्यं च कृतघ्नताम् ॥&lt;br&gt;&#xA;मित्रद्रोहे च यत्पापं यत्पापं पारदारिकम् ॥&lt;br&gt;&#xA;तत्सर्वं विलयं याति कुण्डस्नानरतस्य च ॥ ६१ ॥&lt;br&gt;&#xA;मुशलं लङ्घयेद् यस्तु यो गास्त्यजति वै द्विजः ॥&lt;br&gt;&#xA;तत्पापं क्षयमाप्नोति ब्रह्मकुण्डस्य दर्शनात् ॥ ६२ ॥&lt;br&gt;&#xA;पृथिव्यां यानि तीर्थानि दैवतानि तथा पुनः ॥&lt;br&gt;&#xA;पूजितानि च सर्वाणि कुण्डस्नानप्रभावतः ॥ ६३ ॥&lt;br&gt;&#xA;सप्तजन्मार्जितं पापं दर्शनात्क्षयमाव्रजेत् ॥ ६४ ॥&lt;br&gt;&#xA;यत्पापं गुरुगोघ्ने च परस्वहरणेषु च ॥&lt;br&gt;&#xA;तत्पापं क्षयमाप्नोति ब्रह्मकुण्डनिषेवणात् ॥ ६५ ॥&lt;br&gt;&#xA;प्रदक्षिणं च यः कुर्यात्स्नात्वा कुण्डस्य नामतः ॥&lt;br&gt;&#xA;सङ्ख्यया पञ्चदश वै शृणु तस्यापि यत्फलम् ॥ ६६ ॥&lt;br&gt;&#xA;प्रदक्षिणीकृता तेन सप्तद्वीपा वसुन्धरा ॥&lt;br&gt;&#xA;सप्तपातालसहिता तीर्थकोटिभिरावृता ॥ ६७ ॥&lt;br&gt;&#xA;आहारमात्रं यो दद्यात्तत्र वेदविदां वरे ॥&lt;br&gt;&#xA;लक्षभोज्यं कृतं तेन तीर्थस्यास्य प्रभावतः ॥ ६८ ॥&lt;br&gt;&#xA;ब्रह्मेश्वरं च सम्पूज्य हिरण्येश्वरमुत्तमम् ॥&lt;br&gt;&#xA;क्षेत्रपालं चतुर्वक्त्रं पूजयेच्चिन्तितं लभेत् ॥ ६९ ॥&lt;br&gt;&#xA;एकविंशत्कुलै र्युक्तः सर्वपापविवर्जितः ॥&lt;br&gt;&#xA;ब्रह्मलोकं स वै याति नात्र कार्या विचारणा ॥ 7.1.147.७० ॥&lt;br&gt;&#xA;विरञ्चिकुण्डे स्नात्वा वा यो जपेद्वेदमातरम् ॥&lt;br&gt;&#xA;लक्षजाप्यविधानेन स मुक्तः पातकैर्भवेत् ॥ ७१ ॥&lt;br&gt;&#xA;स एव पुण्यकर्त्ता च स एव पुरुषोत्तमः ॥&lt;br&gt;&#xA;यात्रा तत्र कृता येन ब्रह्मकुण्डे वरानने ॥ ७२ ॥&lt;br&gt;&#xA;अष्टाशीतिसहस्राणि ऋषीणामूर्ध्वरेतसाम् ॥&lt;br&gt;&#xA;ब्रह्मकुण्डं समाश्रित्य ब्रह्मदेवमुपासते ॥ ७३ ॥&lt;br&gt;&#xA;तावद्गर्जन्ति तीर्थानि त्रैलोक्ये सचराचरे ॥&lt;br&gt;&#xA;यावद्ब्रह्मेश्वरं तीर्थं न पश्यन्ति नराः प्रिये ॥ ७४ ॥&lt;br&gt;&#xA;ब्रह्मकुण्डे च पानीयं ये पिबन्ति नराः सकृत् ॥&lt;br&gt;&#xA;न तेषां सङ्क्रमेत्पापं वाचिकं मानसं तनौ ॥ ७५ ॥&lt;br&gt;&#xA;ब्रह्माण्डोत्तरमध्ये तु यानि तीर्थानि सन्ति वै ॥&lt;br&gt;&#xA;तेषां पुण्यमवाप्नोति ब्रह्मकुण्डे प्रदक्षिणात् ॥ ७६ ॥&lt;br&gt;&#xA;याज्ञवल्क्यो महात्मा च परब्रह्मस्वरूपवान् ॥&lt;br&gt;&#xA;सोऽपि कुण्डं न मुञ्चेत निकुं भस्तु गणस्तथा ॥ ७७ ॥&lt;br&gt;&#xA;इति सङ्क्षेपतः प्रोक्तं माहात्म्यं ब्रह्मकुण्डजम् ॥&lt;br&gt;&#xA;तव स्नेहेन देवेशि किमन्यत्परिपृच्छसि ॥ ७८ ॥&lt;br&gt;&#xA;य इदं शृणुयान्मर्त्यः सम्यक्छ्रद्धासमन्वितः ॥&lt;br&gt;&#xA;स मुक्तः पातकैः सर्वैर्ब्रह्मलोकं च गच्छति ॥ ७९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ब्रह्मकुण्डमाहात्म्यवर्णनन्नाम सप्तचत्वारिंशदुत्तरशततमोऽध्यायः ॥ १४७ ॥ ॥ छ ॥&lt;/p&gt;</description>
    </item>
    <item>
      <title>१४८ कुण्डलकूपमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/148_kuNDalakUpamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/148_kuNDalakUpamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कूपं कुण्डलसम्भवम् ॥&lt;br&gt;&#xA;तस्यैव चोत्तरे भागे ब्रह्मकुण्डसमीपतः ॥ १ ॥&lt;br&gt;&#xA;यत्र सिद्धो महादेवि रूपकुण्डलहारकः ॥&lt;br&gt;&#xA;तत्र स्नात्वा नरो देवि मुच्येत्स्तेयकृतादघात् ॥ २ ॥&lt;br&gt;&#xA;सप्त जन्मानि देवेशि न तस्यान्वयसम्भवः ॥&lt;br&gt;&#xA;चौरः कश्चिद्भवेत्क्रूरस्तत्र स्नानप्रभावतः ॥ ३ ॥&lt;br&gt;&#xA;शिवरात्र्यां विशेषेण पिण्डदानादिकां क्रियाम् ॥&lt;br&gt;&#xA;कुर्याच्छस्त्रहतानां च पापिनां तत्र मुक्तये ॥ ४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं कुण्डलरूपं तु पृथिव्यां ख्यातिमागतम् ॥&lt;br&gt;&#xA;एतत्कथय मे देव विस्तराद्वदतां वर ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि महापुण्यां कथां पापप्रणाशनीम् ॥&lt;br&gt;&#xA;यां श्रुत्वा मुच्यते पापान्नरो जन्मशतार्जितात् ॥ ६ ॥&lt;br&gt;&#xA;प्रभासक्षेत्रमाहात्म्याच्छिवरात्र्यामुपोषितः ॥&lt;br&gt;&#xA;आसीत्सुदर्शनो राजा पृथिव्यामेकराट् सुधीः । ॥ ७ ॥&lt;br&gt;&#xA;धन्यो हि स धनाढ्यश्च प्रजां यत्नैरपालयत् ॥&lt;br&gt;&#xA;राज्यं तस्य सुसम्पन्नं ब्राह्मणैरुपशोभितम् ॥&lt;br&gt;&#xA;समृद्धमृद्धिसंयुक्तं विटतस्करवर्जितम् ॥ ८ ॥&lt;br&gt;&#xA;तस्मिञ्जनपदे रम्ये पुरी भगवती शुभा ॥&lt;br&gt;&#xA;चातुर्वर्ण्यसमायुक्ता पुरप्राकारमण्डिता ॥ ९ ॥&lt;br&gt;&#xA;तस्मिन्पुरवरे रम्ये राज्यं निहतकण्टकम् ॥&lt;br&gt;&#xA;करोति बान्धवैः सार्द्धमृद्धियुक्तः सुदर्शनः ॥&lt;br&gt;&#xA;हिरण्यदत्तस्य सुतो जातो गान्धारकन्यया ॥ 7.1.148.१० ॥&lt;br&gt;&#xA;तस्य भार्या प्रिया साध्वी भर्तृव्रतपरायणा ॥&lt;br&gt;&#xA;सुनन्दा नामविख्याता काशिराजसुता शुभा ॥ ११ ॥&lt;br&gt;&#xA;तया सार्धं हि राजेन्द्रो भोगान्स बुभुजे सदा ॥&lt;br&gt;&#xA;भुञ्जमानस्य भोगान्वै चिरकालो गतस्तदा ॥१२॥&lt;br&gt;&#xA;अकरोत्स महायज्ञान्ददौ दानानि भूरिशः ॥&lt;br&gt;&#xA;एवं कालो गतस्तस्य भार्यया सह सुव्रते ॥ १३ ॥&lt;br&gt;&#xA;कदाचिन्माघमासे तु शिवरात्र्यां वरानने ॥&lt;br&gt;&#xA;सस्मार पूर्वजातिं स भार्यामाहूय चाब्रवीत् ॥ १४ ॥&lt;br&gt;&#xA;॥ सुदर्शन उवाच ॥ ॥&lt;br&gt;&#xA;शिवरात्रिव्रतं देवि मया कार्यं वरानने ॥&lt;br&gt;&#xA;व्रतस्यास्य प्रभावेन प्राप्तं राज्यं मया किल ॥ १५ ॥&lt;br&gt;&#xA;॥राज्ञ्युवाच ॥ ॥&lt;br&gt;&#xA;महान्प्रभावो राजेन्द्र एवमुक्तं त्वया मम ॥&lt;br&gt;&#xA;एतन्मे कारणं ब्रूहि आश्चर्यं हृदि वर्तते ॥ १६॥ ॥&lt;br&gt;&#xA;॥ राजोवाच ॥ ॥&lt;br&gt;&#xA;शृणु तीर्थस्य माहात्म्यं शिवरात्रिमुपोषणात् ॥&lt;br&gt;&#xA;तस्मिञ्छिवपुरे रम्ये स्वर्गद्वारे सुशोभने॥१७॥&lt;br&gt;&#xA;आदितीर्थे प्रभासे तु कामिके तीर्थ उत्तमे ॥ १८॥&lt;br&gt;&#xA;ऋद्धियुक्ते पुरे तस्मिन्नित्यं धर्मानुसेविते ॥&lt;br&gt;&#xA;शिवरात्र्यां गतो राज्ञि तिथीनामुत्तमा तिथिः ॥ १९॥&lt;br&gt;&#xA;मानवास्तत्र ये केचित्पुरराष्ट्रनि वासिनः॥&lt;br&gt;&#xA;तत्रागता वरारोहे शिवरात्र्यामुपोषितुम् ॥ 7.1.148.२० ॥&lt;br&gt;&#xA;धननामा वणिक्कश्चित्तत्रैव वसते सदा ॥&lt;br&gt;&#xA;धनाढ्यः स तु धर्मात्मा सदा धर्मपरायणः ॥ ॥२१ ॥&lt;br&gt;&#xA;स भार्यासहितस्तत्र शिवरात्रिमुपोषितः ॥&lt;br&gt;&#xA;तस्य भार्याऽभवत्साध्वी रूपयौवनसंवृता ॥ २२ ॥&lt;br&gt;&#xA;प्रचलन्मेखलाहारा सर्वाभरणभूषिता ॥&lt;br&gt;&#xA;स तया भार्यया सार्धं कामक्रोधविवर्जितः ॥२३॥&lt;br&gt;&#xA;प्रभासस्याग्रतो भूत्वा स्नातः शुक्लाम्बरः शुचिः ॥&lt;br&gt;&#xA;यथोक्तेन विधानेन भक्त्या निद्राविवर्जितः ॥२४॥&lt;br&gt;&#xA;तत्राहं चौररूपेण पापः स्तैन्यं समाश्रितः ॥&lt;br&gt;&#xA;सच्छूद्राणां कुले जातो देवब्राह्मणपूजकः ॥ २५ ॥&lt;br&gt;&#xA;पूर्वकर्मानुसंयोगाद्विकर्मणि रतः सदा ॥&lt;br&gt;&#xA;तस्यां रात्र्यामहं तत्र जनमध्ये तु संस्थितः ॥ २६ ॥&lt;br&gt;&#xA;कुण्डलीनः स्थितस्तत्र रन्ध्रापेक्षी वरानने ॥&lt;br&gt;&#xA;वणिजस्तस्य भार्यायाश्छिद्रान्वेषणतत्परः ॥ २७ ॥&lt;br&gt;&#xA;सा रात्रिर्जाग्रतस्तस्य गता मे विजने तथा ॥&lt;br&gt;&#xA;गीतनृत्यादिनिर्घोषैर्वेदमङ्गलपाटकैः ॥ २८ ॥&lt;br&gt;&#xA;तालशब्दैस्तथा बन्धैः पुस्तकानां च वाचकैः ॥&lt;br&gt;&#xA;एवं रात्र्यां तु शेषायां यावत्तिष्ठति तत्र वै ॥ २९ ॥&lt;br&gt;&#xA;निरोधेन समायुक्ता पीड्यमाना शुचिस्मिता ॥&lt;br&gt;&#xA;धनिभार्या निरोधार्ता देवागाराद्बहिर्गता ॥ 7.1.148.३० ॥&lt;br&gt;&#xA;तस्याः कर्णौ त्रोटयित्वा पुप्लुवेऽहं जले स्थितः ॥&lt;br&gt;&#xA;ततः कोलाहलस्तत्र कृतस्तत्पुरवासिभिः ॥ ३१ ॥&lt;br&gt;&#xA;श्रुत्वा कोलाहलं शब्दं कर्णत्रोटनजं तदा ॥&lt;br&gt;&#xA;धाविता रक्षकास्तत्र राजशासनकारकाः ॥ ३२ ॥&lt;br&gt;&#xA;तैरहं शस्त्रहस्तैश्च उल्काहस्तैः समन्ततः ॥&lt;br&gt;&#xA;निरीक्षितोऽथ न प्राप्तं सुवर्णं मन्मुखे स्थितम् ॥ ॥ ३३ ॥&lt;br&gt;&#xA;खड्गेन तीक्ष्णधारेण छित्त्वा शीर्षं तदा मम ॥&lt;br&gt;&#xA;उल्काहस्ता निरीक्षन्तो नापश्यन्स्वर्णमण्वपि ॥ ३४ ॥&lt;br&gt;&#xA;हित्वा मां ते गताः सर्वे गत्वा राज्ञे न्यवेदयन् ॥&lt;br&gt;&#xA;न किञ्चित्तत्र सम्प्राप्तं हतोऽस्माभिश्च तत्क्षणात् ॥ ३५ ॥&lt;br&gt;&#xA;कथयित्वा तु ते सर्वे यथादेशं गताः पुनः ॥&lt;br&gt;&#xA;ततो वै बन्धुना तत्र भयभीतेन चेतसा ॥ ३६ ॥&lt;br&gt;&#xA;निखातं मम तत्रैव शिरः कायेन संयुतम् ॥&lt;br&gt;&#xA;खातं कृत्वा प्रिये तत्र ब्रह्मतीर्थस्य चोत्तरे ॥ ३७ ॥&lt;br&gt;&#xA;पिहितोऽहं तु तत्रैव प्रभासे तीर्थ उत्तमे ॥&lt;br&gt;&#xA;शिवरात्रिप्रभावेन तज्जातिस्मरतां गतः ॥ ३८ ॥&lt;br&gt;&#xA;राज्यं निष्कण्टकं प्राप्तं समृद्धं वरवर्णिनि ॥&lt;br&gt;&#xA;एतत्प्रभासमाहात्म्यं शिवरात्रेरुपोषणात् ॥&lt;br&gt;&#xA;एतत्फलं मया लब्धं गत्वा तस्मादुपोषये ॥ ३९ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;गच्छावस्तत्र यत्रैव कपालं पतितं तव ॥&lt;br&gt;&#xA;स्फोटिते च कपाले च हिरण्यं दृश्यते यदि ॥&lt;br&gt;&#xA;प्रत्ययो मे भवेत्पश्चात्तव वाक्यं न संशयः ॥ 7.1.148.४० ॥&lt;br&gt;&#xA;॥ राजोवाच ॥ ॥&lt;br&gt;&#xA;कल्पं हि तिष्ठते चास्थि यावद्भूमिविपर्ययः ॥&lt;br&gt;&#xA;उत्तिष्ठ व्रज भद्रं ते प्रभासं क्षेत्रमुत्तमम् ॥ ४१ ॥&lt;br&gt;&#xA;तस्य तद्वचनं श्रुत्वा यद्राज्ञा समुदीरितम् ॥&lt;br&gt;&#xA;गमनाय मतिं चक्रे शिवरात्र्या उपोषणे ॥ ४२ ॥&lt;br&gt;&#xA;ततोऽश्वैर्जवनैयुर्क्तं रथं हेमविभूषितम् ॥&lt;br&gt;&#xA;आस्थाय सह पत्न्या च प्रभासं क्षेत्रमेयिवान् ॥ ४३ ॥&lt;br&gt;&#xA;व्रतं कृत्वा प्रभासे तु यथोक्तं वरवर्णिनि ॥&lt;br&gt;&#xA;ब्रह्मतीर्थे समागत्य उद्धृत्य सकलं ततः ॥४४॥&lt;br&gt;&#xA;हिरण्यं दर्शयामास स्फोटयित्वा शवं स्वयम् ॥ ४५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;जातसम्प्रत्यया भार्या तस्य राज्ञो बभूव ह ॥&lt;br&gt;&#xA;जगाम परमं स्थानं यत्र कल्याणमुत्तमम् ॥ ४६ ॥&lt;br&gt;&#xA;जनोऽपि विस्मितः सर्वो दृष्ट्वा चित्रं तदद्भुतम् ॥ ॥ ४७ ॥&lt;br&gt;&#xA;नदी चित्रपथानाम तत्रोत्पन्ना वरानने ॥&lt;br&gt;&#xA;चित्रादित्यस्य पूर्वेण ब्रह्मतीर्थस्य चोत्तरे ॥ ४८ ॥&lt;br&gt;&#xA;तस्यां तत्तिष्ठते तत्र सर्वपापप्रणाशनम् ॥ ॥ ४९ ॥&lt;br&gt;&#xA;श्रावणे मासि सम्प्राप्ते तस्मिन्कूपे विधानतः ॥&lt;br&gt;&#xA;यः स्नानं कुरुते देवि श्राद्धं तत्र विशेषतः ॥ 7.1.148.५० ॥&lt;br&gt;&#xA;चित्रादित्यं तु सम्पूज्य शिवलोके महीयते ॥ ५१ ॥&lt;br&gt;&#xA;एतत्ते कथितं सर्वं शिवरात्र्या महत्फलम् ॥&lt;br&gt;&#xA;भुक्तिमुक्तिप्रदं पुण्यं सर्वपापप्रणाशनम् ॥ ५२ ॥&lt;br&gt;&#xA;य इदं पठते नित्यं शृणुयाद्वापि मानवः ॥&lt;br&gt;&#xA;सर्वपापविनिर्मुक्तो रुद्रलोके महीयते ॥ ५३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये कुण्डलकूपमाहात्म्यवर्णनन्नामाष्टाचत्वारिंशदुत्तरशततमोऽध्यायः ॥ १४८ ॥ ॥ छ ॥&lt;/p&gt;</description>
    </item>
    <item>
      <title>१४९ भैरवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/149_bhairaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/149_bhairaveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि भैरवेश्वरमुत्तमम् ॥&lt;br&gt;&#xA;ब्रह्मकुण्डस्य ईशाने स्थितं पापप्रणाशनम् ॥&lt;br&gt;&#xA;चतुर्वक्त्रं महादेवं संस्थितं तीर्थरक्षणे ॥ १ ॥&lt;br&gt;&#xA;तत्र स्नात्वा महाकुण्डे यस्तं पूजयते नरः ॥&lt;br&gt;&#xA;पञ्चोपचारविधिना भक्तियुक्तो यतेन्द्रियः ॥ २ ॥&lt;br&gt;&#xA;कुलानि यान्यतीतानि भविष्याणि च यानि वै ॥&lt;br&gt;&#xA;तारयेत्स नरो देवि नात्र कार्या विचारणा ॥ ३ ॥&lt;br&gt;&#xA;न चात्र सम्भवस्तस्य विनाशो नैव जायते ॥&lt;br&gt;&#xA;विमानैश्चरते नित्यं दिवाकरसमप्रभैः ॥ ४ ॥&lt;br&gt;&#xA;स्त्रीसहस्रैर्वृतो नित्यं क्रीडते देवव द्दिवि ॥ ५ ॥&lt;br&gt;&#xA;एतल्लिङ्गं महादेवि चतुर्वक्त्रं महाप्रभम् ॥&lt;br&gt;&#xA;दृष्ट्वापि तद्विमुच्येत सर्वपापैस्तु मानवः ॥६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भैरवेश्वरमाहात्म्यवर्णनन्नामैकोनपञ्चाशदुत्तरशततमोऽध्यायः ॥ १४९ ॥ ॥ छ ॥ ॥&lt;/p&gt;</description>
    </item>
    <item>
      <title>१५० ब्रह्मेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/150_brahmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/150_brahmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो ब्रह्मेश्वरं गच्छेत्तस्य दक्षिणतः स्थितम् ॥&lt;br&gt;&#xA;ब्रह्मणा स्थापितं पूर्वं ब्रह्मकुण्डसमीपतः ॥&lt;br&gt;&#xA;त्रिषु लोकेषु विख्यातं रक्ष्यमाणं गणैर्मम ॥ १ ॥&lt;br&gt;&#xA;तत्र स्नात्वा चतुर्दश्याममावास्यां विशेषतः ॥&lt;br&gt;&#xA;श्राद्धं च विधिवत्कृत्वा ब्रह्मेशं पूजयेत्ततः ॥ २ ॥&lt;br&gt;&#xA;विप्रेभ्यः काञ्चनं दद्यात्प्रीतये शङ्करस्य च ॥ ३ ॥&lt;br&gt;&#xA;एवं कृत्वा नरो देवि लभते जन्मनः फलम् ॥&lt;br&gt;&#xA;विपुलां कीर्तिमायाति मोदते ब्रह्मणा प्रिये ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ब्रह्मकुण्डमाहात्म्ये ब्रह्मेश्वरमाहात्म्यवर्णनन्नाम पञ्चाशदु त्तरशततमोऽध्यायः ॥ १५० ॥&lt;/p&gt;</description>
    </item>
    <item>
      <title>१५१ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/151_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/151_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव दक्षिणे भागे तृतीयो भैरवः स्थित ॥&lt;br&gt;&#xA;ब्रह्मकुण्डसमीपे तु सावित्र्या सम्प्रतिष्ठितः ॥ १ ॥&lt;br&gt;&#xA;आराध्य तत्र देवेशं देवानां प्रपितामहम् ॥&lt;br&gt;&#xA;वायुभक्षा निराहारा तोषयामास शङ्करम् ॥ २ ॥&lt;br&gt;&#xA;तुष्टः प्राहेश्वरो देवि शङ्करस्तां वराननाम् ॥ ३ ॥&lt;br&gt;&#xA;योऽस्मिन्कुण्डे नरः स्नात्वा मल्लिङ्गं पूजयिष्यति ॥&lt;br&gt;&#xA;पौर्णमास्यां विधानेन गन्धपुष्पादिभिः क्रमात् ॥ ४ ॥&lt;br&gt;&#xA;दास्यं तस्य वरा निष्टान्मनसाऽभीसिताञ्छुभान् ॥ ५ ॥&lt;br&gt;&#xA;महापातकयुक्तोऽपि मुक्तो भवति पातकैः ॥&lt;br&gt;&#xA;सर्वकामसमृद्धात्मा स भूयाद्वृषभध्वजः ॥ ६ ॥&lt;br&gt;&#xA;इत्येवमुक्त्वा देवेशि ततोऽन्तर्धानमागतः ॥&lt;br&gt;&#xA;सावित्री ब्रह्मलोके तु गता संस्थाप्य शङ्करम् ॥ ७ ॥&lt;br&gt;&#xA;इति सङ्क्षेपतः प्रोक्तं सावित्रीशमहोदयम् ॥&lt;br&gt;&#xA;शृणुयाद्यस्तु मतिमान्स मुक्तः पातकैर्भवेत् ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ब्रह्मकुण्डमाहात्म्ये सावित्रीश्वरभैरवमाहात्म्य- वर्णनन्नामैकपञ्चाशदुत्तरशततमोऽध्यायः ॥ १५१ ॥&lt;/p&gt;</description>
    </item>
    <item>
      <title>१५२ नारदेश्वरभैरवमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/152_nAradeshvarabhairavamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/152_nAradeshvarabhairavamAhAtmyavarNanam/</guid>
      <description>&lt;p&gt;॥ ॥ ईश्वर उवाच ॥ ॥&lt;br&gt;&#xA;तृतीयो भैरवः प्रोक्तश्चतुर्थं भैरवं शृणु ॥&lt;br&gt;&#xA;ब्रह्मेशात्पश्चिमे भागे धनुषां त्रितये स्थितम् ॥ १ ॥&lt;br&gt;&#xA;सर्वपापप्रशमनं सर्व कामप्रदं नृणाम् ॥&lt;br&gt;&#xA;नारदेश्वरनामानं स्थापितं नारदेन वै ॥ २ ॥&lt;br&gt;&#xA;ब्रह्मलोके स्थितः पूर्वं नारदो भगवानृषिः ॥&lt;br&gt;&#xA;तत्र दृष्ट्वा महावीणां दिव्यां तन्त्र्ययुतै र्युताम् ॥ ३ ॥&lt;br&gt;&#xA;सरस्वत्या विनिर्मुक्तां ब्रह्मलोके महाप्रभाम् ॥&lt;br&gt;&#xA;तेनासौ कौतुकाविष्टो वादयामास तां तदा ॥ ४ ॥&lt;br&gt;&#xA;तन्त्रीभ्यो वाद्यमानाभ्यो ब्राह्मणाः पतिता भुवि ॥&lt;br&gt;&#xA;सप्त स्वरास्ते विख्याता मूर्च्छिताः षड्जकादयः ॥ ५ ॥&lt;br&gt;&#xA;तान्दृष्ट्वा विस्मयाविष्टो मुक्त्वा वीणां प्रयत्नतः ॥&lt;br&gt;&#xA;पप्रच्छ देवं ब्रह्माणं किमिदं कौतुकं विभो ॥ ६ ॥&lt;br&gt;&#xA;वाद्यमानासु तन्त्रीषु पतिता ब्राह्मणा भुवि ॥&lt;br&gt;&#xA;क एते ब्राह्मणा देव किं मृता इव शेरते ॥ ७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;एते स्वरा महाभाग मूर्च्छिताः पतिता भुवि ॥&lt;br&gt;&#xA;अज्ञानवादनेनैव पापं जातं तवाधुना ॥ ८ ॥&lt;br&gt;&#xA;सप्तब्राह्मणविध्वंसपातकं ते समा गतम् ॥&lt;br&gt;&#xA;तस्माच्छीघ्रं व्रज मुने प्रभासं क्षेत्रमुत्तमम् ॥ ९ ॥&lt;br&gt;&#xA;समाराधय देवेशं सर्वपापविशुद्धये ॥&lt;br&gt;&#xA;इत्युक्तो नारदस्तत्र सन्तप्य च मुहुर्मुहुः ॥ 7.1.152.१० ॥&lt;br&gt;&#xA;कृत्वा विषादं बहुशः प्रभासं क्षेत्रमागतः ॥&lt;br&gt;&#xA;तत्रैव ब्रह्मकुण्डं तु समासाद्य प्रयत्नतः ॥ ११ ॥&lt;br&gt;&#xA;भैरवं पूजयामास दिव्याब्दानां शतं प्रिये ॥&lt;br&gt;&#xA;ततो निष्कल्मषो भूत्वा गीतज्ञश्चाभवत्तथा ॥ १२ ॥&lt;br&gt;&#xA;ततः प्रभृति तल्लिङ्गं नारदेश्वरभैरवम् ॥&lt;br&gt;&#xA;ख्यातं लोके महादेवि सर्वपातकनाशनम् ॥ १३ ॥&lt;br&gt;&#xA;अज्ञानाद्वादयेद्यस्तु वीणां चैव तथा स्वरान् ॥&lt;br&gt;&#xA;स तत्पातकशुद्ध्यर्थं तत्र गच्छेन्महेश्वरि ॥ १४ ॥&lt;br&gt;&#xA;माघे मासि जिताहारस्त्रिकालं योऽर्चयेत्ततः ॥&lt;br&gt;&#xA;नारदेशं भैरवं स स्वर्गरामामनोहरः ॥ १५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये ब्रह्मकुण्डमाहात्म्ये नारदेश्वरभैरवमाहात्म्यवर्णनन्नाम द्विपञ्चाशदुत्तरशततमोऽध्यायः ॥ १५२ ॥ ॥ छ ॥&lt;/p&gt;</description>
    </item>
    <item>
      <title>१५३ हिरण्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/153_hiraNyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/153_hiraNyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि हिरण्येश्वरमुत्तमम् ॥&lt;br&gt;&#xA;ब्रह्मकुण्डस्य वायव्ये धनुषां द्वितये स्थितम् ॥ १ ॥&lt;br&gt;&#xA;सर्वपापप्रशमनं दारिद्र्यौघविनाशनम् ॥&lt;br&gt;&#xA;कृतस्मराच्च परतो ह्यग्नितीर्थाच्च पूर्वतः ॥ २ ॥&lt;br&gt;&#xA;यमेश्वराच्च नैर्ऋत्ये समुद्रस्योत्तरे तथा ॥&lt;br&gt;&#xA;तस्य लिङ्गस्य प्राग्भागे ब्रह्मा तेपे महत्तपः ॥&lt;br&gt;&#xA;आराधयामास तदा देवदेवं त्रिलोचनम् ॥ ३ ॥&lt;br&gt;&#xA;ततस्तुष्टो महादेवो ब्रह्मन्ब्रूहि वरो मम ॥ ४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यदि तुष्टोऽसि मे देव याज यामीति मे मतिः ॥&lt;br&gt;&#xA;स्थानं च यन्महापुण्यं तन्ममाख्यातुमर्हसि ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;कृतस्मराद्ब्रह्मकुण्डं यमेशात्सागरावधि ॥&lt;br&gt;&#xA;एतदन्तरमासाद्य पापी चापि विमुच्यते ॥ ६ ॥&lt;br&gt;&#xA;वहेद्विषुवती तत्र सदा पुण्यात्मनां नृणाम् ॥&lt;br&gt;&#xA;यत्र तत्र कुरु विभो मनसा ते यथेप्सितम् ॥ ७ ॥&lt;br&gt;&#xA;इत्युक्तः स तदा ब्रह्मा प्रारेभे यज्ञमुत्तमम् ॥ ८ ॥&lt;br&gt;&#xA;ततो भागार्थिनो देवा इन्द्राद्यास्तत्र चागताः॥&lt;br&gt;&#xA;ऋषयो भागकामास्तु सर्वे तत्र समागताः ॥९॥&lt;br&gt;&#xA;ततो यज्ञागतेभ्यः स दक्षिणामददात्पुनः ॥&lt;br&gt;&#xA;ततोऽथ दक्षिणा क्षीणा दीयमाना यशस्विनि ॥ 7.1.153.१० ॥&lt;br&gt;&#xA;ततोब्रह्मा बहूद्विग्नो दध्यौ वै मनसा तदा ॥&lt;br&gt;&#xA;बद्धाञ्जलिपुटो भूत्वा इदं वचनमब्रवीत् ॥ ११ ॥&lt;br&gt;&#xA;भगवन्वै विरूपाक्ष क्रतुर्नैव समाप्यते ॥&lt;br&gt;&#xA;दक्षिणाहै(दै?)न्यतो देव न याति परिपूर्णताम् ॥ १२ ॥&lt;br&gt;&#xA;दक्षिणासहिताः सर्वे यथा यान्ति तथा कुरु ॥&lt;br&gt;&#xA;पितामहवचः श्रुत्वा कृत्वा ध्यानं तदा मया ॥ १३ ॥&lt;br&gt;&#xA;स्मृता सरस्वती देवी देवानां हितकाम्यया ॥&lt;br&gt;&#xA;आगता सा महापुण्या उक्ता देवी मया तदा ॥ १४ ॥&lt;br&gt;&#xA;पद्मयोनेर्धनं क्षीणं क्रतुर्वै न समाप्यते ॥&lt;br&gt;&#xA;तस्मान्मम प्रसादेन भव काञ्चनवाहिनी ॥ १५ ॥&lt;br&gt;&#xA;सरस्वत्यास्ततः स्रोत उत्थितं पश्चिमामुखम् ॥&lt;br&gt;&#xA;काञ्चनानां तु पद्मानि उच्छ्रितानि सहस्रशः ॥ १६ ॥&lt;br&gt;&#xA;काञ्चनेन प्रवाहेण तोयं सारस्वतं शुभम् ॥&lt;br&gt;&#xA;दैत्यसूदनमासाद्य अग्नितीर्थावधि प्रिये ॥&lt;br&gt;&#xA;पूरयामास पद्मैश्च कोटिशश्च समन्ततः ॥ १७ ॥&lt;br&gt;&#xA;काञ्चनानि तु तान्येव दत्त्वा विप्रेषु दक्षिणाम् ॥&lt;br&gt;&#xA;यज्ञं निर्वर्तयामास हृष्टो ब्रह्मा द्विजैः सह ॥ १८ ॥&lt;br&gt;&#xA;शेषाणि यानि पद्मानि तानि निःक्षिप्य भूतले ॥&lt;br&gt;&#xA;तदूर्ध्वं स्थापयामास लिगं तु कनके श्वरम्॥ १९ ॥&lt;br&gt;&#xA;तत्र लिङ्गं प्रतिष्ठाप्य सर्वदेवनमस्कृतम् ॥&lt;br&gt;&#xA;ऋषिभ्यो दक्षिणां प्रादादेकैकस्य यथाक्रमम् ॥&lt;br&gt;&#xA;काञ्चनानां च पद्मानां प्रत्येकमयुतं ददौ ॥7.1.153.२०॥&lt;br&gt;&#xA;ततः शेषाणि पद्मानि निहितानि धरातले ॥&lt;br&gt;&#xA;ब्रह्मकुण्डस्य मध्ये तु नापुण्यो लभते नरः ॥२१॥&lt;br&gt;&#xA;तत्कुण्डतोयमद्यापि नानावर्णं प्रदृश्यते ॥&lt;br&gt;&#xA;तत्राधः पद्मसंयोगान्नीरं स्वर्णायते क्षणात् ॥ २२ ॥&lt;br&gt;&#xA;हिरण्मयानि पद्मानि अधः कृत्वा प्रजापतिः ॥&lt;br&gt;&#xA;लिङ्गमूर्ध्वं प्रतिष्ठाप्य स्वयं पूजितवांस्तदा ॥&lt;br&gt;&#xA;हिरण्यकमलैर्दिव्यैर्हिरण्येशस्ततोऽभवत् ॥ २३ ॥&lt;br&gt;&#xA;सर्वपापप्रशमनं तथा दारिद्र्यनाशनम् ॥&lt;br&gt;&#xA;दृष्ट्वा हिरण्मयेशानं सर्वपापैः प्रमुच्यते ॥ २४ ॥&lt;br&gt;&#xA;माघ मासे चतुर्दश्यां यस्तल्लिङ्गं प्रपूजयेत् ॥&lt;br&gt;&#xA;पूजितं तेन सकलं ब्रह्माण्डं सचराचरम् ॥ २५ ॥&lt;br&gt;&#xA;सर्वदानानि दत्तानि सर्वे देवाश्च तोषिताः ॥&lt;br&gt;&#xA;ब्रह्माण्डं तेन दत्तं स्याद्येन तल्लिङ्गमर्चितम् ॥ २६ ॥&lt;br&gt;&#xA;एतन्मया ते कथितं स्नेहेन वरवर्णिनि ॥&lt;br&gt;&#xA;न कस्यचिन्मयाऽऽख्यातं महागोप्यं वरानने । २७ ॥&lt;br&gt;&#xA;य इदं शृयुयाद्भक्त्या पठेद्वा भक्तिसंयुतः ॥&lt;br&gt;&#xA;स गच्छेद्देवलोकं तु मुक्तः सर्वैस्तु पातकैः ॥ २८ ॥&lt;br&gt;&#xA;इति ते चातिविख्याताः पवित्राः पञ्च भैरवाः ॥&lt;br&gt;&#xA;ब्रह्मकुण्डसमीपस्थाः कथितास्तव सुन्दरि ॥ २९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये ब्रह्मकुण्डमाहात्म्ये हिरण्येश्वरमाहात्म्यवर्णनन्नाम त्रिपञ्चाशदुत्तरशततमोऽध्यायः ॥ १५३ ॥ ॥&lt;/p&gt;</description>
    </item>
    <item>
      <title>१५४ गायत्रीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/154_gAyatrIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/154_gAyatrIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं पापविमोचनम् ॥&lt;br&gt;&#xA;हिरण्येश्वरवायव्ये धनुषां त्रितये स्थितम् ॥ १ ॥&lt;br&gt;&#xA;पापघ्नं सर्वजन्तूनां दर्शनात्स्पर्शनादपि ॥&lt;br&gt;&#xA;आद्यं लिङ्गं महादेवि गायत्र्या सम्प्रतिष्ठितम् ॥ २ ॥&lt;br&gt;&#xA;तल्लिङ्गं समनुप्राप्य गायत्रीं जपते तु यः ॥&lt;br&gt;&#xA;ब्राह्मणस्तु शुचिर्भूत्वा मुच्यते दुष्प्रतिग्रहात् ॥ ३ ॥&lt;br&gt;&#xA;ज्येष्ठस्य पूर्णिमायां तु दम्पती यस्तु भोजयेत् ॥&lt;br&gt;&#xA;परिधाप्य यथाशक्त्या दौर्भाग्यैर्मुच्यते नरः ॥ ४ ॥&lt;br&gt;&#xA;गन्धपुष्पोपहारैश्च पौर्णमास्यां तु योऽर्चयेत् ॥&lt;br&gt;&#xA;ब्राह्मण्यं जायते तस्य सप्त जन्मानि सुन्दरि ॥ ५ ॥&lt;br&gt;&#xA;इत्येवं कथितं देवि माहात्म्यं पापनाशनम् ॥&lt;br&gt;&#xA;ब्रह्मकुण्डप्रसादेन सारात्सारतरं प्रिये ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ब्रह्मकुण्डमाहात्म्ये गायत्रीश्वरमाहात्म्यवर्णनन्नाम चतुःपञ्चाशदुत्तरशततमोऽध्यायः ॥ १५४ ॥&lt;/p&gt;</description>
    </item>
    <item>
      <title>१५५ रत्नेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/155_ratneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/155_ratneshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि रत्नेश्वरमनुत्तमम् ॥&lt;br&gt;&#xA;तत्र तप्त्वा तपो देवि विष्णुना प्रभविष्णुना ॥&lt;br&gt;&#xA;स्थापितं तत्र तल्लिङ्गं सर्वकामप्रदं प्रिये ॥ १ ॥&lt;br&gt;&#xA;रत्नकुण्डे नरः स्नात्वा यस्तं पूजयते सदा ॥&lt;br&gt;&#xA;सर्वोपचारैर्भक्त्या स प्राप्नुयादीप्सितं फलम् ॥ २ ॥&lt;br&gt;&#xA;अत्र कृत्वा तपो घोरं कृष्णेनामिततेजसा ॥&lt;br&gt;&#xA;प्राप्तं सुदर्शनं चक्रं सर्वदैत्यान्तकारकम् ॥ ३ ॥&lt;br&gt;&#xA;एतत्स्थानं महादेवि सदा प्रियतरं मम ॥&lt;br&gt;&#xA;वसामि तत्र देवेशि प्रलयेऽपि न सन्त्यजे ॥ ४ ॥&lt;br&gt;&#xA;स्मृतं तद्वैष्णवं क्षेत्रं नाम्ना देवि सुदर्शनम् ॥&lt;br&gt;&#xA;धन्वन्तराणि षट्त्रिंशत्समन्तात्परिमण्डलम् ॥ ५ ॥&lt;br&gt;&#xA;एतदन्तरमासाद्य ये केचित्प्राणिनोऽधमाः ॥&lt;br&gt;&#xA;मृताः कालवशाद्देवि ते यास्यन्ति परं पदम् ॥ ६ ॥&lt;br&gt;&#xA;काञ्चनं तत्र गरुडं पीतानि वसनानि च ॥&lt;br&gt;&#xA;विष्णुमुद्दिश्य यो दद्यात्स तु यात्राफलं लभेत् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रत्नेश्वरमाहात्म्यवर्णनन्नाम पञ्चपञ्चाशदु त्तरशततमोऽध्यायः ॥ १५५ ॥&lt;/p&gt;</description>
    </item>
    <item>
      <title>१५६ गरुडेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/156_garuDeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/156_garuDeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि वैनतेयप्रतिष्ठितम् ॥&lt;br&gt;&#xA;रत्नेश्वरादुत्तरतो धनुषां त्रितये स्थितम् ॥ १ ॥&lt;br&gt;&#xA;वैनतेयश्च देवेशि ज्ञात्वा क्षेत्रं तु वैष्णवम् ॥&lt;br&gt;&#xA;लिङ्गं प्रतिष्ठयामास सर्वपापप्रणाशनम् ॥ २ ॥&lt;br&gt;&#xA;यस्तं पूजयते भक्त्या पञ्चम्यां तु विधानतः ॥&lt;br&gt;&#xA;न विषं क्रमते तस्य सप्त जन्मानि सर्पजम् ॥ ३ ॥&lt;br&gt;&#xA;पञ्चामृतेन संस्नाप्य पूजयित्वा विधानतः ॥&lt;br&gt;&#xA;प्राप्नुयात्सकलं पुण्यं मोदते दिवि देववत् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रत्नेश्वरमाहात्म्ये गरुडेश्वरमाहात्म्यवर्णनन्नाम षट्पञ्चाशदुत्तरशततमोऽध्यायः ॥ १५६ ॥&lt;/p&gt;</description>
    </item>
    <item>
      <title>१५७ सत्यभामेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/157_satyabhAmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/157_satyabhAmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सत्यभामेश्वरं शुभम् ॥&lt;br&gt;&#xA;रत्नेश्वराद्दक्षिणे तु धनुषान्तरमास्थितम् ॥ १ ॥&lt;br&gt;&#xA;सर्वपापप्रशमनं स्थापितं सत्यभामया ॥&lt;br&gt;&#xA;कृष्णस्य कान्तया देवि रूपौदार्यसमेतया ॥ २ ॥&lt;br&gt;&#xA;स्नात्वा तद्वैष्णवं स्थानं नृणां पातकनाशनम् ॥ ३ ॥&lt;br&gt;&#xA;माघे मासि तृतीयायां नारी वा पुरुषोऽपि वा ॥&lt;br&gt;&#xA;यस्तं पूजयते भक्त्या स मुक्तः पातकैर्भवेत् ॥ ४ ॥&lt;br&gt;&#xA;दौर्भाग्यदुःखशोकेभ्यस्तथा विघ्नैश्च दुःखितः ॥&lt;br&gt;&#xA;मुच्यते नात्र सन्देहः सत्यभामान्वितो भवेत् ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सत्यभामेश्वरमाहात्म्यवर्णनन्नाम सप्तपञ्चाशदुत्तरशततमोऽध्यायः ॥ १५७ ॥&lt;/p&gt;</description>
    </item>
    <item>
      <title>१५८ रत्नेश्वरमाहात्म्येऽनङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/158_ratneshvaramAhAtmye-nangeshvaramAhAtmyavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/158_ratneshvaramAhAtmye-nangeshvaramAhAtmyavarNana/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि अनङ्गेश्वरमुत्तमम् ॥&lt;br&gt;&#xA;रत्नेश्वरादग्रतःस्थं धनुषान्तरमास्थितम् ॥ १ ॥&lt;br&gt;&#xA;स्थापितं कामदेवेन तल्लिङ्गं विष्णुसूनुना ॥&lt;br&gt;&#xA;ज्ञात्वा तद्वैष्णवं स्थानं कलौ पातकनाशनम् ॥ २ ॥&lt;br&gt;&#xA;तं दृष्ट्वा पूजयित्वा तु कामदेवसमो भवेत् ॥&lt;br&gt;&#xA;स्वर्गविद्याधरीणां च जायते चित्तमोहकः ॥ ३ ॥&lt;br&gt;&#xA;तस्यान्वयेऽपि न भवेत्कुरूपो दुर्भगोऽपि वा ॥ ४ ॥&lt;br&gt;&#xA;तत्रानङ्गत्रयोदश्यां व्रतेन वरवर्णिनि ॥&lt;br&gt;&#xA;विशेषाराधनं तत्र जन्मसाफल्यकारणम् ॥ ५ ॥&lt;br&gt;&#xA;शय्यादानं तु दातव्यं तत्र विप्राय शीलिने ॥&lt;br&gt;&#xA;विशेषाद्विष्णुभक्ताय सम्यग्यात्राफलं लभेत् ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये रत्नेश्वरमाहात्म्येऽनङ्गेश्वरमाहात्म्यवर्णनन्नामाष्टपञ्चाशदुत्तरशततमोऽध्यायः ॥ १५८ ॥&lt;/p&gt;</description>
    </item>
    <item>
      <title>१५९ रत्नेश्वरमाहात्म्यवर्णनम्-</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/159_ratneshvaramAhAtmyavarNanam-/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/159_ratneshvaramAhAtmyavarNanam-/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि रत्नकुण्डमनुत्तमम् ॥&lt;br&gt;&#xA;रत्नेशाद्दक्षिणे भागे धनुषां सप्तके स्थितम् ॥&lt;br&gt;&#xA;महापापोपशमनं विष्णुना निर्मितं स्वयम् ॥ १ ॥&lt;br&gt;&#xA;अष्टकोटीस्तु तीर्थानि भूद्योऽन्तरिक्षगाणि तु ॥&lt;br&gt;&#xA;समानीय तु कृष्णेन तत्र क्षिप्तानि भूरिशः ॥ २ ॥&lt;br&gt;&#xA;गणानां कोटिरेका तु तत्कुण्डं रक्षति प्रिये ॥&lt;br&gt;&#xA;कलौ युगे तु सम्प्राप्ते दुष्प्राप्यमकृतात्मभिः ॥ ३ ॥&lt;br&gt;&#xA;तत्र स्नात्वा महादेवि विधिदृष्टेन कर्मणा ॥&lt;br&gt;&#xA;प्राप्नुयादश्वमेधस्य फलं शतगुणोत्तरम् ॥ ४ ॥&lt;br&gt;&#xA;एकादश्यां विशेषेण पिण्डं तत्र प्रदापयेत् ॥&lt;br&gt;&#xA;अक्षय्यां तृप्तिमायान्ति पितरस्तस्य भामिनि ॥ ५ ॥&lt;br&gt;&#xA;कुर्याज्जागरणं तत्र एकादश्यां विधानतः ॥&lt;br&gt;&#xA;वाञ्छितं लभते देवि यदि श्रद्धा दृढा भवेत् ॥ ६ ॥&lt;br&gt;&#xA;देयानि पीतवस्त्राणि तथा धेनुः पयस्विनी ॥&lt;br&gt;&#xA;तत्र विष्णुं समुद्दिश्य सम्यग्यात्राफलाप्तये ॥ ७ ॥&lt;br&gt;&#xA;हेमकुण्डं कृते प्रोक्तं त्रेतायां रौप्यनामकम् ॥&lt;br&gt;&#xA;द्वापरे चक्रकुण्डं तु रत्नकुण्डं कलौ स्मृतम् ॥ ८ ॥&lt;br&gt;&#xA;पातालवाहिनीगङ्गा स्रोतांसि तत्र भूरिशः ॥&lt;br&gt;&#xA;समानीतानि हरिणा तत्र तिष्ठन्ति भामिनि ॥ ९ ॥&lt;br&gt;&#xA;तत्र स्नानेन देवेशि सर्वतीर्थाभिषेचनम् ॥ 7.1.159.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रत्नेश्वरमाहात्म्यवर्णनम्- नामैकोनषष्ट्युत्तरशततमोऽध्यायः ॥१५९॥&lt;/p&gt;</description>
    </item>
    <item>
      <title>१६० रैवन्तकराजभट्टारकमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/160_raivantakarAjabhaTTArakamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/160_raivantakarAjabhaTTArakamAhAtmyavarNanam/</guid>
      <description>&lt;p&gt;॥ ॥ ईश्वर उवाच ॥ ॥&lt;br&gt;&#xA;ततो गच्छेन्महादेवि राजभट्टारकं परम् ॥&lt;br&gt;&#xA;रैवन्तकं सूर्यपुत्रमश्वारूढं महाबलम् ॥ १ ॥&lt;br&gt;&#xA;संस्थितं क्षेत्रमध्ये तु सावित्र्या नैर्ऋते प्रिये ॥&lt;br&gt;&#xA;तं दृष्ट्वा मानवो देवि सर्वापद्भ्यो विमुच्यते ॥२॥&lt;br&gt;&#xA;रविवारेण सप्तम्यां यस्तं पूजयते नरः ॥&lt;br&gt;&#xA;तस्याऽन्वयेऽपि नो देवि दरिद्री जायते नरः॥३॥&lt;br&gt;&#xA;तस्मात्सर्वप्रयत्नेन तमेवाराधयेन्मनाक् ॥&lt;br&gt;&#xA;निर्विघ्नं क्षेत्रवासार्थं राजा वाऽश्वविवृद्धये ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रैवन्तकराजभट्टारकमाहात्म्यवर्णनन्नाम षष्ट्युत्तरशततमोऽध्यायः ॥ १६० ॥&lt;/p&gt;</description>
    </item>
    <item>
      <title>१६१ प्रभासक्षेत्रमाहात्म्येऽनन्तेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/161_prabhAsaxetramAhAtmye-nanteshvaramAhAtmyavarNa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/161_prabhAsaxetramAhAtmye-nanteshvaramAhAtmyavarNa/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्य दक्षिणतः स्थितम् ॥&lt;br&gt;&#xA;ईशाने लक्ष्मणेशाच्च धनुषां षोडशे प्रिये ॥१॥&lt;br&gt;&#xA;अनन्तेश्वरनामानमनन्तेन प्रतिष्ठितम् ॥&lt;br&gt;&#xA;नागराजेन देवेशि ज्ञात्वा क्षेत्रं तु पावनम् ॥ २ ॥&lt;br&gt;&#xA;यस्तु तं पूजयेद्देवि पञ्चम्यां फाल्गुने सिते ॥&lt;br&gt;&#xA;पञ्चोपचारविधिना जिताहारो जितेन्द्रियः ॥ ३ ॥&lt;br&gt;&#xA;न तं दशन्ति फणिनो दश वर्षाणि पञ्च च ॥&lt;br&gt;&#xA;विषं न क्रमते देवि देहे त्वचरमेव वा ॥ ४ ॥&lt;br&gt;&#xA;तस्मात्तं पूजयेद्यत्नात्पञ्चम्यां च विशेषतः ॥ ५ ॥&lt;br&gt;&#xA;तत्रानन्तव्रतं कार्यं मधुपायससंयुतम् ॥&lt;br&gt;&#xA;पायसं मधुसंयुक्तं देयं विप्राय भोजनम् ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽनन्तेश्वरमाहात्म्यवर्णनन्नामैकषष्ट्युत्तरशततमोऽध्यायः ॥ १६१ ॥&lt;/p&gt;</description>
    </item>
    <item>
      <title>१६२ प्रभासक्षेत्रमाहात्म्येऽष्टकुलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/162_prabhAsaxetramAhAtmye-ShTakuleshvaramAhAtmyava/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/162_prabhAsaxetramAhAtmye-ShTakuleshvaramAhAtmyava/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्माद्दक्षिणतः स्थितम् ॥&lt;br&gt;&#xA;लक्ष्मणेशाच्च पूर्वस्मिल्ँलिङ्गमष्टकुलेश्वरम् ॥ १ ॥&lt;br&gt;&#xA;सर्वपापप्रशमनं महाविषप्रणाशनम् ॥&lt;br&gt;&#xA;पूजितं सिद्धगन्धर्वैर्वाञ्छितार्थप्रदायकम् ॥ २ ॥&lt;br&gt;&#xA;यस्तं पूजयते मर्त्यः कृष्णाष्टम्यां विधानतः ॥&lt;br&gt;&#xA;स मुक्तः पातकैर्घोरैर्नागलोके महीयते ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽष्टकुलेश्वरमाहात्म्यवर्णनन्नाम द्विषष्ट्युत्तर शततमोऽध्यायः ॥ १६२ ॥&lt;/p&gt;</description>
    </item>
    <item>
      <title>१६३ नासत्येश्वराश्विनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/163_nAsatyeshvarAshvineshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/163_nAsatyeshvarAshvineshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्मात्पूर्वेण संस्थितम् ॥&lt;br&gt;&#xA;नासत्येश्वरनामानं महा कल्मषनाशनम् ॥ १ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नासत्येश्वराश्विनेश्वरमाहात्म्यवर्णनन्नाम त्रिषष्ट्युत्तरशततमोऽध्यायः ॥ १६३ ॥&lt;/p&gt;</description>
    </item>
    <item>
      <title>१६४ प्रभासक्षेत्रमाहात्म्येऽश्विनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/164_prabhAsaxetramAhAtmye-shvineshvaramAhAtmyavarN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/164_prabhAsaxetramAhAtmye-shvineshvaramAhAtmyavarN/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्मात्पूर्वेण संस्थितम् ॥&lt;br&gt;&#xA;महापापौघशमनं पूजितं सर्वकामदम् ॥ १ ॥&lt;br&gt;&#xA;अश्विनेश्वरनामानं धनुषां पञ्चके स्थितम् ॥&lt;br&gt;&#xA;सर्वरोगप्रशमनं दृष्टं सर्वार्थसाधकम् ॥ २ ॥&lt;br&gt;&#xA;ये केचिद्रोगिणो लोके तेषां तद्भेषजं महत् ॥&lt;br&gt;&#xA;माघमासे द्वितीयायां दर्शनं तस्य दुर्लभम् ॥ ३ ॥&lt;br&gt;&#xA;तस्मात्पश्येच्च तद्भक्त्या यदि श्रेयोऽभिकाङ्क्षितम् ॥&lt;br&gt;&#xA;महापापौघशमनं पूजितं सर्वकामदम् ॥ ४ ॥&lt;br&gt;&#xA;इति लिङ्गद्वयं देवि सूर्यपुत्रप्रतिष्ठितम् ॥&lt;br&gt;&#xA;तस्मिन्नेव दिने पश्येत्संयतात्मा नरोत्तमः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽश्विनेश्वरमाहात्म्यवर्णनन्नाम चतुःषष्ट्युत्तरशततमोऽध्यायः ॥ १६४ ॥&lt;/p&gt;</description>
    </item>
    <item>
      <title>१६५ सावित्रीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/165_sAvitrImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/165_sAvitrImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सावित्रीं लोकमातरम् ॥&lt;br&gt;&#xA;महा पापप्रशमनीं सोमेशादीशदिक्स्थिताम् ॥ १ ॥&lt;br&gt;&#xA;संयतात्मा नरः पश्येत्तत्र तां नियतात्मवान् ॥ २ ॥&lt;br&gt;&#xA;ब्रह्मणा यष्टुकामेन सावित्री सहधर्मिणी ॥&lt;br&gt;&#xA;कृता तां बलतो ज्ञात्वा गायत्रीं कोपमाविशत् ॥ ३ ॥&lt;br&gt;&#xA;ततः सन्त्यज्य सा देवी ब्रह्माणं कमलोद्भवम् ॥&lt;br&gt;&#xA;सपत्नीरोषसन्तप्ता प्रभासं क्षेत्रमाश्रिता ॥ ४ ॥&lt;br&gt;&#xA;तपः करोति विपुलं देवैरपि सुदुःसहम् ॥&lt;br&gt;&#xA;तत्र स्थले स्थिता देवी साऽद्यापि प्रियदर्शना ॥ ५ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;किमर्थं सा परित्यक्ता सावित्री ब्रह्मणा पुरा ॥&lt;br&gt;&#xA;गायत्री च कथं प्राप्ता केन चास्य निवेदिता ॥ ६ ॥&lt;br&gt;&#xA;कीदृशीं तां च गायत्रीं लब्धवान्पद्मसम्भवः ॥&lt;br&gt;&#xA;यस्तां पत्नीं समुत्सृज्य तस्यामेव मनो दधौ ॥ ७ ॥&lt;br&gt;&#xA;कस्य सा दुहिता देव किमर्थं च विवाहिता ॥&lt;br&gt;&#xA;एतन्मे कौतुकं सर्वं यथावद्वक्तुमर्हसि ॥ ८ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि सावित्र्याश्चरितं महत् ॥&lt;br&gt;&#xA;यथा सा ब्रह्मणा त्यक्ता गायत्री च विवाहिता ॥ ९ ॥&lt;br&gt;&#xA;पुरा बुद्धिः समुत्पन्ना ब्रह्मणोऽव्यक्तजन्मनः ॥&lt;br&gt;&#xA;इति वेदा मया प्रोक्ता यज्ञार्थं नात्र संशयः ॥ 7.1.165.१० ॥&lt;br&gt;&#xA;यज्ञैः सन्तर्पिता देवा वृष्टिं दास्यन्ति भूतले ॥&lt;br&gt;&#xA;ततश्चौषधयः सर्वा भविष्यन्ति धरातले ॥ ११ ॥&lt;br&gt;&#xA;तस्मात्सञ्जायते शुक्रं शुक्रात्सृष्टिः प्रवर्तते ॥&lt;br&gt;&#xA;सृष्ट्यर्थं सर्वलोकानां ततो यज्ञं करोम्यहम् ॥ १२ ॥&lt;br&gt;&#xA;दृष्ट्वा मां यज्ञ आसक्तं ये च विप्रा धरातले ॥&lt;br&gt;&#xA;ते यज्ञान्प्रचरिष्यन्ति शतशोऽथ सहस्रशः ॥ १३ ॥&lt;br&gt;&#xA;एवं स निश्चयं कृत्वा यज्ञार्थं सुरसुन्दरि ॥&lt;br&gt;&#xA;तीर्थं निवेशयामास पुष्करं नाम नामतः ॥ १४ ॥&lt;br&gt;&#xA;यज्ञवाटो महांस्तत्र आसीत्तस्य महात्मनः ॥&lt;br&gt;&#xA;तत्र देवर्षयः सर्वे देवाः सेन्द्रपुरोगमाः ॥ १५ ॥&lt;br&gt;&#xA;समायाता महादेवि यज्ञे पैतामहे तदा ॥&lt;br&gt;&#xA;पुण्यास्तेऽपि द्विजश्रेष्ठास्तत्रर्त्विजः प्रजज्ञिरे ॥ १६ ॥&lt;br&gt;&#xA;सावित्री लोकजननी पत्नी तस्य महात्मनः ॥&lt;br&gt;&#xA;गृहकार्ये समासक्ता दीक्षा कालव्यतिक्रमात् ॥&lt;br&gt;&#xA;अध्वर्युणा समाहूता सावित्री वाक्यमब्रवीत् ॥ १७ ॥&lt;br&gt;&#xA;॥ सावित्र्युवाच ॥ ॥&lt;br&gt;&#xA;अद्यापि न कृतो वेषो न गृहे गृहमण्डनम् ॥&lt;br&gt;&#xA;लक्ष्मीर्नाद्यापि सम्प्राप्ता न भवानी न जाह्नवी ॥ १८ ॥&lt;br&gt;&#xA;न स्वाहा न स्वधा चैव तथा चैवाप्यरुन्धती ॥&lt;br&gt;&#xA;इन्द्राणी देवपत्न्योऽन्याः कथमेकाकिनी व्रजे ॥ १९ ॥&lt;br&gt;&#xA;उक्तः पितामहो गत्वा पुलस्त्येन महात्मना ॥&lt;br&gt;&#xA;सावित्री देव नायाति प्रसक्ता गृहकर्मणि ॥ 7.1.165.२० ॥&lt;br&gt;&#xA;त्वत्पत्नी किमिदं कर्म फलेन सम्प्रवर्तते ॥&lt;br&gt;&#xA;तच्छ्रुत्वा दीक्षितो वाचं शिखी मुण्डी मृगाजिनी ॥ २१ ॥&lt;br&gt;&#xA;पत्नीकोपेन सन्तप्तः प्राह देवं पुरन्दरम् ॥ २२ ॥&lt;br&gt;&#xA;गच्छ मद्वचनाच्छक्र पत्नीमन्यां कुतश्चन ॥&lt;br&gt;&#xA;गृहीत्वा शीघ्रमागच्छ न स्यात्कालात्ययो यथा ॥ २३ ॥&lt;br&gt;&#xA;जगाम बलहा तूर्णं वचनात्परमेष्ठिनः ॥&lt;br&gt;&#xA;अपश्यमानः काञ्चित्स्त्रीं या योग्या हंसवाहने ॥ २४ ॥&lt;br&gt;&#xA;अथ शापाद्बिभीतेन सहस्राक्षेण धीमता ॥&lt;br&gt;&#xA;दृष्टा गोपालकन्यैका रूपयौवनशालिनी ॥ २५ ॥&lt;br&gt;&#xA;बिभ्रती तत्र पूर्णं सा कुम्भं कन्येत्यचोदयत् ॥&lt;br&gt;&#xA;तां गृहीत्वा ततः शक्रः समायाद्यत्र दीक्षितः ॥&lt;br&gt;&#xA;देवदेवश्चतुर्वक्त्रो विष्णुरुद्रसमन्वितः ॥ २६ ॥&lt;br&gt;&#xA;सम्प्रदानं तु कृतवान्कन्याया मधुसूदनः ॥२७॥&lt;br&gt;&#xA;प्रेरितः शङ्करेणैव ब्रह्मा देवर्षिभिस्तथा॥&lt;br&gt;&#xA;परिणीयतां ततो दीक्षां तस्याश्चक्रे यथात्मनः ॥२८ ॥&lt;br&gt;&#xA;ततः प्रवर्तितो यज्ञः सर्वकामसमन्वितः ॥२९॥&lt;br&gt;&#xA;अत्रिर्होतार्चिकस्तत्र पुलस्त्योऽध्वर्युरेव च॥&lt;br&gt;&#xA;उद्गाताऽथो मरीचिश्च ब्रह्माहं सुरपुङ्गवः॥7.1.165.३०॥&lt;br&gt;&#xA;सनत्कुमारप्रमुखाः सदस्यास्तस्य निर्मिताः॥&lt;br&gt;&#xA;वस्त्रैराभरणैर्युक्ता मुकुटैरङ्गुलीयकैः ॥ ३१ ॥&lt;br&gt;&#xA;भूषिता भूषणोपेता एकैकस्य पृथक्पृथक् ॥&lt;br&gt;&#xA;त्रयस्त्रयः पृष्ठतोऽन्ये ते चैवं षोडशर्त्विजः ॥३२॥&lt;br&gt;&#xA;प्रोक्ता भवद्भि र्यज्ञेऽस्मिन्ननुगृह्योऽस्मि सर्वदा ॥&lt;br&gt;&#xA;पत्नी ममेयं गायत्री यज्ञेऽस्मिन्ननुगृह्यताम् ॥ ३३ ॥&lt;br&gt;&#xA;मृदुवस्त्रधरां साक्षात्क्षौमवस्त्रावगुण्ठिताम् ॥&lt;br&gt;&#xA;निष्क्रम्य पत्नीशालात ऋत्विग्भिर्वेदपारगैः ॥ ३४ ॥&lt;br&gt;&#xA;औदुम्बरेण दण्डेन संवृतो मृगचर्मणा ॥&lt;br&gt;&#xA;तया सार्धं प्रविष्टश्च ब्रह्मा तं यज्ञमण्डपम् ॥३५॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एतस्मिन्नेव काले तु सम्प्राप्ता देवयोषितः ॥&lt;br&gt;&#xA;सम्प्राप्ता यत्र सावित्री यज्ञे तस्मिन्निमन्त्रिताः ॥ ३६ ॥&lt;br&gt;&#xA;भृगोः ख्यात्यां समुत्पन्ना विष्णुपत्नी यशस्विनी ॥&lt;br&gt;&#xA;आमन्त्रिता सा लक्ष्मीश्च तत्रायाता त्वरान्विता ॥ ३७ ॥&lt;br&gt;&#xA;तत्र देवी महाभागा योगनिद्रादिभूषिता ॥&lt;br&gt;&#xA;देवी कान्तिस्तथा श्रद्धा द्युतिस्तुष्टिस्तथैव च ॥ ३८ ॥&lt;br&gt;&#xA;सती या दक्षतनया उमा या पार्वती शुभा ॥&lt;br&gt;&#xA;त्रैलोक्यसुन्दरी देवी स्त्रीणां सौभाग्यदायका ॥३९॥&lt;br&gt;&#xA;जया च विजया चैव गौरी चैव महाधना ॥&lt;br&gt;&#xA;मनोजवा वायुपत्नी ऋद्धिश्च धनदप्रिया ॥ 7.1.165.४० ॥&lt;br&gt;&#xA;देवकन्यास्तथाऽऽयाता दानव्यो दनुवंशजाः ॥&lt;br&gt;&#xA;सप्तर्षीणां तथा पत्न्य ऋषीणां च तथैव च ॥ ४१ ॥&lt;br&gt;&#xA;प्लवा मित्रा दुहितरो विद्याधरगणास्तथा ॥&lt;br&gt;&#xA;पितरो रक्षसां कन्यास्तथाऽन्या लोकमातरः ॥ ४२ ॥&lt;br&gt;&#xA;वधूभिश्चैव मुख्याभिः सावित्री गन्तुमिच्छति ॥&lt;br&gt;&#xA;अदित्याद्यास्तथा देव्यो दक्षकन्याः समागताः ॥ ४३ ॥&lt;br&gt;&#xA;ताभिः परिवृता सार्धं ब्रह्माणी कमलालया ॥&lt;br&gt;&#xA;काश्चिन्मोदकमादाय काश्चित्पूपं वरानने ॥ ४४ ॥&lt;br&gt;&#xA;फलानि तु समादाय प्रयाता ब्रह्मणोऽन्तिकम् ॥&lt;br&gt;&#xA;आढकीश्चैव निष्पावान्राजमाषांस्तथाऽपराः ॥ ४५ ॥&lt;br&gt;&#xA;दाडिमानि विचित्राणि मातुलिङ्गानि शोभने॥&lt;br&gt;&#xA;करीराणि तथा चान्या गृहीत्वा करमर्दकान्॥४६॥&lt;br&gt;&#xA;कौसुम्भं जीरकं चैव खर्जूरं चापरास्तथा॥&lt;br&gt;&#xA;उततीश्चापरा गृह्य नालिकेराणि चापराः॥४७॥&lt;br&gt;&#xA;द्राक्षया पूरितं चाम्रं शृङ्गाराय यथा पुरा॥&lt;br&gt;&#xA;कर्बुराणि विचित्राणि जम्बूकानि शुभानि च॥४८॥&lt;br&gt;&#xA;अक्षोडामलकान्गृह्य जम्बीराणि तथा पराः ॥&lt;br&gt;&#xA;बिल्वानि परिपक्वानि चिर्भटानि वरानने ॥ ४९ ॥&lt;br&gt;&#xA;अन्नपानाधिकाराणि बहूनि विविधानि च ॥&lt;br&gt;&#xA;शर्करापुत्तलीं चान्या वस्त्रे कौसुम्भके तथा ॥ 7.1.165.५० ॥&lt;br&gt;&#xA;एवमादीनि चान्यानि गृह्य पूर्वे वरानने ॥&lt;br&gt;&#xA;सावित्र्या सहिताः सर्वाः सम्प्राप्तास्तु तदा शुभाः ॥ ५१ ॥&lt;br&gt;&#xA;सावित्रीमागतां दृष्ट्वा भीतस्तत्र पुरन्दरः ॥&lt;br&gt;&#xA;अधोमुखः स्थितो ब्रह्मा किमेषा मां वदिष्यति ॥ ५२ ॥&lt;br&gt;&#xA;त्रपान्वितौ विष्णुरुद्रौ सर्वे चान्ये द्विजातयः ॥&lt;br&gt;&#xA;सभासदस्तथा भीतास्तथैवान्ये दिवौकसः ॥ ५३ ॥&lt;br&gt;&#xA;पुत्रपौत्रा भागिनेया मातुला भ्रातरस्तथा ॥&lt;br&gt;&#xA;ऋतवो नाम ये देवा देवानामपि देवताः ॥ ५४ ॥&lt;br&gt;&#xA;विलक्षास्तु तथा सर्वे सावित्री किं वदिष्यति ॥&lt;br&gt;&#xA;ब्रह्मवाक्यानि वाच्यानि किं नु वै गोपकन्यया ॥ ॥ ५५ ॥&lt;br&gt;&#xA;मौनीभूतास्तु शृण्वानाः सर्वेषां वदतां गिरः ॥&lt;br&gt;&#xA;अध्वर्युणा समाहूता नागता वरवर्णिनी ॥ ५६ ॥&lt;br&gt;&#xA;शक्रेणान्या तथाऽऽनीता दत्ता सा विष्णुना स्वयम् ॥&lt;br&gt;&#xA;अनुमोदिता च रुद्रेण पित्रा दत्ता स्वयं तथा ॥ ५७ ॥&lt;br&gt;&#xA;कथं सा भविता यज्ञः समाप्तिं वा कथं व्रजेत् ॥&lt;br&gt;&#xA;एवं चिन्तयतां तेषां प्रविष्टा कमलालया ॥ ५८ ॥&lt;br&gt;&#xA;वृतो ब्रह्मा भार्यया स ऋत्विग्भिर्वेदपारगैः ॥&lt;br&gt;&#xA;हूयन्ते चाग्नयस्तत्र ब्राह्मणैर्वेदपारगैः ॥ ५९ ॥&lt;br&gt;&#xA;पत्नीशाले तथा गोपी रौप्यशृङ्गा समेखला ॥&lt;br&gt;&#xA;क्षौमवस्त्रपरीधाना ध्यायन्ती परमेश्वरम् ॥ 7.1.165.६० ॥&lt;br&gt;&#xA;पतिव्रता पतिप्राणा प्राधान्येन निवेशिता ॥&lt;br&gt;&#xA;कृपान्विता विशालाक्षी तेजसा भास्करोपमा ॥ ६१ ॥&lt;br&gt;&#xA;द्योतयन्ती सदस्तत्र सूर्यस्येव यथा प्रभा ॥&lt;br&gt;&#xA;ज्वलमानस्तथा वह्निर्भ्रमन्ते चर्त्विजस्तथा ॥ ६२ ॥&lt;br&gt;&#xA;पशूनामवदानानि गृह्णन्ति द्विजसत्तमाः ॥&lt;br&gt;&#xA;प्राप्ता भागार्थिनो देवा विलम्बसमयोऽभवत् ॥ ६३ ॥&lt;br&gt;&#xA;कालहीनं न कर्तव्यं कृतं न फलदं भवेत् ॥&lt;br&gt;&#xA;वेदेष्वयमधीकारो दृष्टः सर्वो मनीषिभिः ॥ ६४ ॥&lt;br&gt;&#xA;प्रवर्ग्ये क्रियमाणे तु ब्राह्मणैर्वेदपारगैः ॥&lt;br&gt;&#xA;क्षीरद्वये हूयमाने मन्त्रेणाध्वर्युणा तथा ॥ ६५ ॥&lt;br&gt;&#xA;उपहूतोपहूतेन आगतेषु द्विजन्मसु ॥&lt;br&gt;&#xA;क्रियमाणे तथा भक्ष्ये दृष्ट्वा देवी क्रुधान्विता ॥&lt;br&gt;&#xA;उवाच देवी ब्रह्माणं सदोमध्ये तु मौनिनम् ॥ ६६ ॥&lt;br&gt;&#xA;किमेवं बुध्यते देव कृतमेतद्विचेष्टितम् ॥&lt;br&gt;&#xA;मां परित्यज्य यः कामात्कृतवानसि किल्बिषम् ॥ ६७ ॥&lt;br&gt;&#xA;न तुल्या पादरजसा समा साऽधिशिरः कृता ॥ ६८ ॥&lt;br&gt;&#xA;यद्वदन्ति नराः सर्वे सङ्गताः सदसि स्थिताः ॥&lt;br&gt;&#xA;आश्चर्यं च प्रभूणां तु कुरुते यं यमिच्छति ॥ ६९ ॥&lt;br&gt;&#xA;भवता रूपलोभेन कृतं कर्म विगर्हितम् ॥ 7.1.165.७० ॥&lt;br&gt;&#xA;न पुत्रेषु कृता लज्जा पौत्रेषु च न ते विभो ॥&lt;br&gt;&#xA;कामकारकृतं मन्ये ह्येतत्कर्म विगर्हितम् ॥ ७१ ॥&lt;br&gt;&#xA;पितामहोऽसि देवानामृषीणां प्रपितामहः ॥&lt;br&gt;&#xA;कथं न ते त्रपा जाता आत्मनः पश्यतस्तनुम् ॥ ७२ ॥&lt;br&gt;&#xA;लोकमध्ये कृतं हास्यमिह चैव विगर्हितः ॥&lt;br&gt;&#xA;यद्येष ते स्थितो भावस्तिष्ठ देव नमोऽस्तु ते ॥७३॥&lt;br&gt;&#xA;अहं कथं सखीनां तु दर्शयिष्यामि वै मुखम् ॥&lt;br&gt;&#xA;भर्त्रा मे विहिता पत्नी कथमेतदहं वदे ॥ ७४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;ऋत्विग्भिरहमाज्ञप्तो दीक्षा कालोऽतिवर्तते ॥&lt;br&gt;&#xA;पत्नीं विना न होमोत्र शीघ्रं पत्नीमिहानय ॥ ७५ ॥&lt;br&gt;&#xA;शक्रेणैषा समानीता दत्ता चैवाऽथ विष्णुना ॥&lt;br&gt;&#xA;गृहीता च मया त्वं हि क्षमस्वैकं मया कृतम् ॥&lt;br&gt;&#xA;न चापराध्यं भूयोऽन्यं करिष्ये तव सुव्रते ॥ ७६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमुक्ता तदा क्रुद्धा ब्रह्माणं शप्तुमुद्यता॥&lt;br&gt;&#xA;यदि मेऽस्ति तपस्तप्तं गुरवो यदि तोषिताः ॥ ७७ ॥&lt;br&gt;&#xA;सर्वब्राह्मणशालासु स्थानेषु विविधेष्वपि ॥&lt;br&gt;&#xA;न तु ते ब्राह्मणाः पूजां करिष्यन्ति कदाचन ॥ ॥ ७८ ॥&lt;br&gt;&#xA;ऋते वै कार्तिकीमेकां पूजां सांवत्सरीं तव ॥&lt;br&gt;&#xA;करिष्यन्ति द्विजाः सर्वे सत्येनानेन ते शपे ॥&lt;br&gt;&#xA;एतद्बुद्ध्वा न कोपोस्तु हतो हन्ति न संशयः ॥ ॥ ७९ ॥&lt;br&gt;&#xA;॥ सावित्र्युवाच ॥ ॥&lt;br&gt;&#xA;भोभोः शक्र त्वयानीता आभीरी ब्रह्मणोऽन्तिकम् ॥&lt;br&gt;&#xA;यस्मादीदृक्कृतं कर्म तस्मात्त्वं लप्स्यसे फलम् ॥7.1.165.८०॥&lt;br&gt;&#xA;यदा सङ्ग्राममध्ये त्वं स्थाता शक्र भविष्यसि ॥&lt;br&gt;&#xA;तदा त्वं शत्रुभिर्बद्धो नीतः परमिकां दशाम् ॥ ८१ ॥&lt;br&gt;&#xA;अकिञ्चनो नष्टसुतः शत्रूणां नगरे स्थितः॥&lt;br&gt;&#xA;पराभवं महत्प्राप्य अचिरादेव मोक्ष्यसे ॥ ८२ ॥&lt;br&gt;&#xA;शक्रं शप्त्वा तदा देवी विष्णुं चाऽथ वचोब्रवीत् ॥ ८३ ॥&lt;br&gt;&#xA;गुरुवाक्येन ते जन्म यदा मर्त्ये भवि ष्यति ॥&lt;br&gt;&#xA;भार्याविरहजं दुःखं तदा त्वं तत्र भोक्ष्यसे ॥ ८४ ॥&lt;br&gt;&#xA;हृतां शत्रुगणैः पत्नीं परे पारे महोदधेः ॥&lt;br&gt;&#xA;न च त्वं ज्ञायसे सीतां शोकोपहचेतनः ॥ ८५ ॥&lt;br&gt;&#xA;भ्रात्रा सह परां काष्ठामापदं दुःखितस्तथा ॥&lt;br&gt;&#xA;पशूनां चैव संयोगश्चिरकालं भविष्यति ॥ ८६ ॥&lt;br&gt;&#xA;तथाऽऽह रुद्रं कुपिता यदा दारुवने स्थितः ॥&lt;br&gt;&#xA;तदा ते मुनयः क्रुद्धाः शापं दास्यन्ति ते हर ॥ ८७ ॥&lt;br&gt;&#xA;भोभोः कापालिक क्षुद्र पत्न्योऽस्माकं जिहीर्षसि ॥&lt;br&gt;&#xA;तदेतद्भूषितं लिङ्ग भूमौ रुद्र पतिष्यति ॥ ८८ ॥&lt;br&gt;&#xA;विहीनः पौरुषेण त्वं मुनिशापाच्च पीडितः ॥&lt;br&gt;&#xA;गङ्गातीरे स्थिता पत्नी सा त्वामाश्वासयिष्यति ॥ ८९ ॥&lt;br&gt;&#xA;अग्ने त्वं सर्वभक्षोऽसि पूर्वं पुत्रेण मे कृतः ॥&lt;br&gt;&#xA;भ्रूणहा धर्म इत्येष कथं दग्धं दहाम्यहम् ॥ 7.1.165.९० ॥&lt;br&gt;&#xA;जातवेदस रुद्रस्त्वां रेतसा प्लावयिष्यति ॥&lt;br&gt;&#xA;मेध्येषु च कृतज्वाला ज्वालया त्वां ज्वलिष्यति ॥ ९१ ॥&lt;br&gt;&#xA;ब्राह्मणानृत्विजः सर्वान्सावित्री ह्यशपत्तदा ॥ ९२ ॥&lt;br&gt;&#xA;प्रतिग्रहाग्निहोत्राश्च वृथा दारा वृथाश्रमाः ॥&lt;br&gt;&#xA;सदा क्षेत्राणि तीर्थानि लोभादेव गमिष्यथ ॥ ९३ ॥&lt;br&gt;&#xA;परान्नेषु सदा तृप्ता अतृप्ताः स्वगृहेषु च ॥&lt;br&gt;&#xA;अयाज्ययाजनं कृत्वा कुत्सितस्य प्रतिग्रहम् ॥ ९४ ॥&lt;br&gt;&#xA;वृथा धनार्जनं कृत्वा व्यवश्चैव तथा वृथा ॥&lt;br&gt;&#xA;मृतानां तेन प्रेतत्वं भविष्यति न संशयः ॥ ९५ ॥&lt;br&gt;&#xA;एवं शक्रं तथा विष्णुं रुद्रं वै पावकं तथा ॥&lt;br&gt;&#xA;ब्रह्माणं ब्राह्मणांश्चैव सर्वांस्तानशपत्तदा ॥ ९६ ॥&lt;br&gt;&#xA;शापं दत्त्वा तथा तेषां तदा सावस्थिता स्थिरा ॥ ९७ ॥&lt;br&gt;&#xA;लक्ष्मीः प्राह सखीं तां च इन्द्राणी च वरानना ॥&lt;br&gt;&#xA;अन्या देव्यस्तथा प्राहुः साऽऽह स्थास्यामि नात्र वै ॥&lt;br&gt;&#xA;तत्र चाहं गमिष्यामि यत्र श्रोष्ये न तु ध्वनिम् ॥ ९८ ॥&lt;br&gt;&#xA;ततस्ताः प्रमदाः सर्वाः प्रयाताः स्वं निकेतनम् ॥&lt;br&gt;&#xA;सावित्री कुपिता तासां पुनः शापाय चोद्यता ॥ ९९ ॥&lt;br&gt;&#xA;यस्मान्मां सम्परित्यज्य गतास्ता देवयोषितः ॥&lt;br&gt;&#xA;तासामपि तथा शापं प्रदास्ये कुपिता भृशम् ॥ 7.1.165.१०० ॥&lt;br&gt;&#xA;नैकत्र वासो लक्ष्म्यास्तु भविष्यति कदाचन ॥&lt;br&gt;&#xA;रुद्रापि चञ्चला तावन्मूर्खेषु च वसिष्यसि ॥ १०१ ॥&lt;br&gt;&#xA;म्लेच्छेषु पर्वतीयेषु कुत्सिते कुष्ठिते तथा ॥&lt;br&gt;&#xA;वाचाटे चावलिप्ते च अभिशस्ते दुरात्मनि ॥&lt;br&gt;&#xA;एवंविधे नरे तुभ्यं वसतिः शापकारिता ॥ १०२ ॥&lt;br&gt;&#xA;शापं दत्त्वा ततस्तस्या इन्द्राणीमशपत्तदा ॥ १०३ ॥&lt;br&gt;&#xA;त्वष्टुर्वाचा गृहीतेन्द्रे पत्यौ ते दुष्टकारिणि ॥&lt;br&gt;&#xA;नहुषाय गते राज्ये दृष्ट्वा त्वां याचयिष्यति ॥ ॥ १०४ ॥&lt;br&gt;&#xA;अहमिन्द्रः कथं चैषा नोपतिष्ठति चालसा ॥&lt;br&gt;&#xA;सर्वान्देवान्हनिष्यामि लप्स्ये नाहं शचीं यदि ॥ १०५ ॥&lt;br&gt;&#xA;नष्टा त्वं च तदा शस्ता वने महति दुःखिता ॥&lt;br&gt;&#xA;वसिष्यसि दुराचारे शापेन मम गर्विते ॥ १०६ ॥&lt;br&gt;&#xA;देवभार्यासु सर्वासु तदा शापमयच्छत ॥ १०७ ॥&lt;br&gt;&#xA;न चापत्यकृता प्रीतिः सर्वास्वेव भविष्यति ॥&lt;br&gt;&#xA;दह्यमाना दिवारात्रौ वन्ध्याशब्देन दुःखिताः ॥१०८॥&lt;br&gt;&#xA;गौरीमेवं तथा शप्त्वा सा देवी वरवर्णिनी ॥&lt;br&gt;&#xA;उच्चै रुरोद सावित्री भर्तृ यज्ञाद्बहिः स्थिता ॥ १०९ ॥&lt;br&gt;&#xA;रोदमाना तु सा दृष्टा विष्णुना च प्रसादिता ॥&lt;br&gt;&#xA;मा रोदीस्त्वं विशालाक्षि एह्यागच्छ सदः शुभे ॥ 7.1.165.११० ॥&lt;br&gt;&#xA;प्रविष्टा च शुभे यागे मेखलां क्षौमवाससी ॥&lt;br&gt;&#xA;गृहाण दीक्षां ब्रह्माणि पादौ ते प्रणमे शुभे ॥ १११ ॥&lt;br&gt;&#xA;एवमुक्ताऽब्रवीदेनं नाहं कुर्यां वचस्तव ॥&lt;br&gt;&#xA;तत्राहं च गमिष्यामि यत्र श्रोष्ये न च ध्वनिम् ॥ ११२ ॥&lt;br&gt;&#xA;एतावदुक्त्वा व्यरमदुच्चैः स्थाने क्षितौ स्थिता ॥ ११३ ॥&lt;br&gt;&#xA;विष्णुस्तदग्रतः स्थित्वा बद्ध्वा च करसम्पुटम् ॥&lt;br&gt;&#xA;तुष्टाव प्रणतो भूत्वा भक्त्या परमया युतः ॥ ११४ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;नमोऽस्तु ते महादेवि भूर्भुवःस्वस्त्रयीमयि ॥&lt;br&gt;&#xA;सावित्रि दुर्गतरिणि त्वं वाणी सप्तधा स्मृता ॥ ११५ ॥&lt;br&gt;&#xA;सर्वाणि स्तुतिशास्त्राणि लक्षणानि तथैव च ॥&lt;br&gt;&#xA;भविष्या सर्वशास्त्राणां त्वं तु देवि नमोऽस्तु ते ॥ ॥ ११६ ॥&lt;br&gt;&#xA;श्वेता त्वं श्वेतरूपासि शशाङ्केन समानना ॥&lt;br&gt;&#xA;शशिरश्मिप्रकाशेन हरिणोरसि राजसे ॥&lt;br&gt;&#xA;दिव्यकुण्डलपूर्णाभ्यां श्रवणाभ्यां विभूषिता ॥ ॥ ११७ ॥&lt;br&gt;&#xA;त्वं सिद्धिस्त्वं तथा ऋद्धिः कीर्तिः श्रीः सन्ततिर्मतिः ॥&lt;br&gt;&#xA;सन्ध्या रात्रि प्रभातस्त्वं कालरात्रिस्त्वमेव च ॥ ११८ ॥&lt;br&gt;&#xA;कर्षुकाणां यथा सीता भूतानां धारिणी तथा ॥&lt;br&gt;&#xA;एवं स्तुवन्तं सावित्री विष्णुं प्रोवाच सुव्रता ॥ ११९ ॥&lt;br&gt;&#xA;सम्यक्स्तुता त्वया पुत्र अजेयस्त्वं भविष्यसि ॥&lt;br&gt;&#xA;अवतारे सदा वत्स पितृमातृसु वल्लभः ॥ 7.1.165.१२० ॥&lt;br&gt;&#xA;अनेन स्तवराजेन स्तोष्यते यस्तु मां सदा ॥&lt;br&gt;&#xA;सर्वदोषविनिर्मुक्तः परं स्थानं गमिष्यति ॥ १२१ ॥&lt;br&gt;&#xA;गच्छ यज्ञं चिरं तस्य समाप्तिं नय पुत्रक ॥ १२२ ॥&lt;br&gt;&#xA;कुरुक्षेत्रे प्रयागे च भविष्ये यज्ञकर्मणि ॥&lt;br&gt;&#xA;समीपगा स्थिता भर्तुः करिष्ये तव भाषितम् ॥ १२३ ॥&lt;br&gt;&#xA;एवमुक्तो गतो विष्णुर्ब्रह्मणः सद उत्तमम् ॥&lt;br&gt;&#xA;सावित्री तु समायाता प्रभासे वरवर्णिनि ॥१२४॥&lt;br&gt;&#xA;गतायामथ सावित्र्यां गायत्री वाक्यमब्रवीत् ॥१२५॥&lt;br&gt;&#xA;शृण्वन्तु मुनयो वाक्यं मदीयं भर्तृसन्निधौ ॥&lt;br&gt;&#xA;यदहं वच्मि सन्तुष्टा वरदानाय चोद्यता ॥ १२६ ॥&lt;br&gt;&#xA;ब्रह्माणं पूजयिष्यन्ति नरा भक्तिसमन्विताः ॥&lt;br&gt;&#xA;तेषां वस्त्रं धनं धान्यं दाराः सौख्यं सुताश्च वै ॥ १२७ ॥&lt;br&gt;&#xA;अविच्छिन्नं तथा सौख्यं गृहं वै पुत्रपौत्रिकम् ॥&lt;br&gt;&#xA;भुक्त्वाऽसौ सुचिरं कालं ततो मोक्षं गमिष्यति ॥१२८॥&lt;br&gt;&#xA;शक्राहं ते वरं वच्मि सङ्ग्रामे शत्रुभिः सह ॥&lt;br&gt;&#xA;तदा ब्रह्मा मोचयिता गत्वा शत्रुनिकेतनम् ॥ १२९ ॥&lt;br&gt;&#xA;सपुत्रशत्रुनाशात्त्वं लप्स्यसे च परं मुदम् ॥&lt;br&gt;&#xA;अकण्टकं महद्राज्यं त्रैलोक्ये ते भविष्यति ॥ 7.1.165.१३० ॥&lt;br&gt;&#xA;मर्त्यलोके यदा विष्णो ह्यवतारं करिष्यसि ॥&lt;br&gt;&#xA;भ्रात्रा सह परं दुःखं स्वभार्या हरणं च यत् ॥ १३१ ॥&lt;br&gt;&#xA;हत्वा शत्रुं पुनर्भार्यां लप्स्यसे सुरसन्निधौ ॥&lt;br&gt;&#xA;गृहीत्वा तां पुनः प्राज्यं राज्यं कृत्वा गमिष्यसि ॥ १३२ ॥&lt;br&gt;&#xA;एकादश सहस्राणि कृत्वा राज्यं पुनर्दिवम्॥&lt;br&gt;&#xA;ख्यातिस्ते विपुला लोके चानुरागो भविष्यति॥ १३३ ॥&lt;br&gt;&#xA;गायत्री ब्राह्मणांस्तांश्च सर्वानेवाब्रवीदिदम् ॥१३४ ॥&lt;br&gt;&#xA;युष्माकं प्रीणनं कृत्वाऽ तृप्तिं यास्यन्ति देवताः॥&lt;br&gt;&#xA;भवन्तो भूमिदेवा वै सर्वे पूज्या भविष्यथ ॥ १३५ ॥&lt;br&gt;&#xA;युष्माकं पूजनं कृत्वा दत्त्वा दानान्यनेकशः॥&lt;br&gt;&#xA;प्राणायामेन चैकेन सर्वमेतत्तरिष्यथ॥१३६॥&lt;br&gt;&#xA;प्रभासे तु विशेषेण जप्त्वा मां वेदमातरम्॥&lt;br&gt;&#xA;प्रतिग्रहकृतान्दोषान्न प्राप्स्यध्वं द्विजोत्तमाः॥१३७ ॥&lt;br&gt;&#xA;पुष्करे चान्नदानेन प्रीताः सर्वे च देवताः ॥&lt;br&gt;&#xA;एकस्मिन्भोजिते विप्रे कोटिर्भवतिभोजिता ॥ १३८ ॥&lt;br&gt;&#xA;ब्रह्महत्यादिपापानि दुरितानि च यानि च ॥&lt;br&gt;&#xA;तरिष्यन्ति नराः सर्वे दत्ते युष्मत्करे धने ॥ १३९ ॥&lt;br&gt;&#xA;महीयध्वे तु जाप्येन प्राणायामैस्त्रिभिः कृतैः ॥&lt;br&gt;&#xA;ब्रह्महत्यासमं पापं तत्क्षणादेव नश्यति ॥ 7.1.165.१४० ॥&lt;br&gt;&#xA;दशभिर्जन्मजनितं शतेन तु पुरा कृतम् ॥&lt;br&gt;&#xA;त्रियुगं तु सहस्रेण गायत्री हन्ति किल्बिषम् ॥ १४१ ॥&lt;br&gt;&#xA;एवं ज्ञात्वा सदा पूज्या जाप्ये च मम वै कृते ॥&lt;br&gt;&#xA;भविष्यध्वं न सन्देहो नात्र कार्या विचारणा ॥ १४२ ॥&lt;br&gt;&#xA;ओङ्कारेण त्रिमात्रेण सार्धेन च विशेषतः ॥&lt;br&gt;&#xA;पूज्याः सर्वे न सन्देहो जप्त्वा मां शिरसा सह ॥ १४३ ॥&lt;br&gt;&#xA;अष्टाक्षरस्थिता चाहं जगद्व्याप्तं मया त्विदम् ॥&lt;br&gt;&#xA;माताऽहं सर्ववेदानां वेदैः सर्वैरलङ्कता ॥ १४४॥&lt;br&gt;&#xA;जत्वा मां परमां सिर्द्धि पश्यन्ति द्विजसत्तमाः ॥&lt;br&gt;&#xA;प्राधान्यं मम जाप्येन सर्वेषां वो भविष्यति ॥ १४५ ॥&lt;br&gt;&#xA;गायत्रीसारमात्रोऽपि वरं विप्रः सुयन्त्रितः॥&lt;br&gt;&#xA;नायन्त्रितश्चतुर्वेदः सर्वाशी सर्वविक्रयी॥१४६॥&lt;br&gt;&#xA;यस्माद्भवतां सावित्र्या शापो दत्तो सदे त्विह॥&lt;br&gt;&#xA;अत्र दत्तं हुतं चापि सर्वमक्षयकारकम्॥&lt;br&gt;&#xA;दत्तो वरो मया तेन युष्माकं द्विजसत्तमाः ॥ १४७ ॥&lt;br&gt;&#xA;अग्निहोत्रपरा विप्रास्त्रिकालं होमदायिनः ॥&lt;br&gt;&#xA;स्वर्गं ते तु गमिष्यन्ति एकविंशतिभिः कुलैः ॥ १४८ ॥&lt;br&gt;&#xA;एवं शक्रे च विष्णौ च रुद्रे वै पावके तथा ॥&lt;br&gt;&#xA;ब्रह्मणो ब्रह्मणानां च गायत्री सा वरं ददौ ॥&lt;br&gt;&#xA;तस्मिन्काले वरं दत्त्वा ब्रह्मणः पार्श्वगाऽभवत् ॥ १४९ ॥&lt;br&gt;&#xA;हरिणा तु समाख्यातं लक्ष्म्याः शापस्य कारणम् ॥&lt;br&gt;&#xA;युवतीनां च सर्वासां शापस्तासां पृथक्पृथक् ॥ 7.1.165.१५० ॥&lt;br&gt;&#xA;लक्ष्म्यास्तदा वरं प्रादाद्गायत्री ब्रह्मणः प्रिया ॥ १५१ ॥&lt;br&gt;&#xA;अकुत्सिताः सदा पुत्रि तव वासेन शोभने ॥&lt;br&gt;&#xA;भविष्यति न सन्देहः सर्वेभ्यः प्रीतिदायकाः ॥ १५२ ॥&lt;br&gt;&#xA;ये त्वया वीक्षिताः सर्वे सर्वे वै पुण्यभाजनाः ॥&lt;br&gt;&#xA;तेषां जातिः कुलं शीलं धर्मश्चैव वरानने ॥ १५३ ॥&lt;br&gt;&#xA;परित्यक्तास्त्वया ये तु ते नरा दुःखभागिनः ॥&lt;br&gt;&#xA;सभायां ते न शोभन्ते मन्यन्ते न च पार्थिवैः ॥ १५४ ॥&lt;br&gt;&#xA;आशिषश्चैव तेषां तु कुर्वते वै द्विजोत्तमाः ॥&lt;br&gt;&#xA;सौजन्यं तेषु कुर्वन्ति नप्ता भ्राता पिता गुरुः ॥ १५५ ॥&lt;br&gt;&#xA;बान्धवोऽसि न सन्देहो न जीवेऽहं त्वया विना ॥&lt;br&gt;&#xA;त्वयि दृष्टे प्रसन्ना मे दृष्टिर्भवति शोभना ॥&lt;br&gt;&#xA;मनः प्रसीदतेऽत्यर्थं सत्यंसत्यं वदामि ते ॥ १५६ ॥&lt;br&gt;&#xA;एवंविधानि वाक्यानि त्वया दृष्ट्या निरीक्षिते ॥&lt;br&gt;&#xA;सज्जनास्ते वदिष्यन्ति जनानां प्रीतिदायकाः ॥ १५७ ॥&lt;br&gt;&#xA;इन्द्राणि नहुषः प्राप्य स्वर्गं त्वां याचयिष्यति ॥&lt;br&gt;&#xA;अदृष्ट्वा तु हतः पापो अगस्त्यवचनाद्द्रुतम्॥ १५८ ॥&lt;br&gt;&#xA;सर्पत्वं समनुप्राप्य प्रार्थयिष्यति तं मुनिम् ॥&lt;br&gt;&#xA;दर्पेणाहं विनष्टोऽस्मि शरणं मे मुने भव ॥ १५९ ॥&lt;br&gt;&#xA;वाक्येन तेन तस्यासौ नृपस्य भगवानृषिः ॥&lt;br&gt;&#xA;कृत्वा मनसि कारुण्यमिदं वचनमब्रवीत् ॥ 7.1.165.१६० ॥&lt;br&gt;&#xA;उत्पत्स्यति कुले राजा त्वदीये कुरुनन्दन ॥&lt;br&gt;&#xA;सार्पं कलेवरं दृष्ट्वा प्रश्नैस्त्वामुद्धरिष्यति ॥ १६१ ॥&lt;br&gt;&#xA;सोऽप्यजगरतां त्यक्त्वा पुनः स्वर्गं गमिष्यति ॥&lt;br&gt;&#xA;अश्वमेधे कृते भर्त्रा सह यासि पुनर्दिवि ॥&lt;br&gt;&#xA;प्राप्स्यसे वर दानेन ममानेन सुलोचने ॥ १६२ ॥&lt;br&gt;&#xA;देवपत्न्यस्तदा सर्वास्तुष्टया परिभाषिताः ॥&lt;br&gt;&#xA;अपत्यैरपि हीनाः स्युर्नैव दुःखं भविष्यति ॥ १६३ ॥&lt;br&gt;&#xA;इति दत्त्वा वरान्देवी गायत्री लोकसम्मता ॥&lt;br&gt;&#xA;जगामादर्शनं देवी सर्वेषां पश्यतां तदा ॥ १६४ ॥&lt;br&gt;&#xA;सावित्री तु तदा देवी प्रभासं क्षेत्रमागता ॥&lt;br&gt;&#xA;कृतस्मरस्य शृङ्गे तु श्रीसोमेश्वरपूर्वतः ॥ १६५ ॥&lt;br&gt;&#xA;मन्वन्तरे चाक्षुषे च द्वितीये द्वापरे शुभे ॥&lt;br&gt;&#xA;तत्र यज्ञः समारब्धो ब्रह्मणा लोककारिणा ॥ १६६ ॥&lt;br&gt;&#xA;यज्ञे याता महात्मानो देवाः सप्तर्षयो वराः ॥&lt;br&gt;&#xA;स्वायम्भुवे तु ये शस्ताः शप्तास्ते चाभवन्पुरा ॥ १६७ ॥&lt;br&gt;&#xA;तस्मात्कालात्समारभ्य प्रभासं क्षेत्रमाश्रिताः ॥ १६८ ॥&lt;br&gt;&#xA;सावित्री लोकजननी लोकानुग्रहकारिणी ॥&lt;br&gt;&#xA;यस्तां पूजयते भक्त्या पक्षमेकं निरन्तरम् ॥&lt;br&gt;&#xA;ब्रह्मपूजाविधानेन तस्य पुत्रो ध्रुवो भवेत् ॥ १६९ ॥&lt;br&gt;&#xA;पाण्डुकूपे नरः स्नात्वा दृष्ट्वा लिङ्गानि पञ्च वै ॥&lt;br&gt;&#xA;पाण्डवैः स्थापितानीह दृष्ट्वा यज्ञफलं लभेत् ॥ 7.1.165.१७० ॥&lt;br&gt;&#xA;ज्येष्ठस्य पूर्णिमायां तु सावित्रीस्थलसन्निधौ ॥&lt;br&gt;&#xA;पठेद्यो ब्रह्मसूक्तानि मुच्यते सर्वपातकैः ॥ १७१ ॥&lt;br&gt;&#xA;एतत्ते सर्वविख्यातमाख्यातं कल्मषापहम् ॥&lt;br&gt;&#xA;यश्चेदं शृणुयाद्भक्त्या स गच्छेत्परमं पदम् ॥ १७२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सावित्रीमाहात्म्यवर्णनन्नाम पञ्चषष्ट्युतरशततमोऽध्यायः ॥ १६५ ॥&lt;/p&gt;</description>
    </item>
    <item>
      <title>१६६ सावित्रीव्रतविधिपूजनप्रकारोद्यापनादिकथनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/166_sAvitrIvratavidhipUjanaprakArodyApanAdikathana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/166_sAvitrIvratavidhipUjanaprakArodyApanAdikathana/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;प्रभासे संस्थिता या तु सावित्री ब्रह्मणः प्रिया ॥&lt;br&gt;&#xA;तस्याश्चरित्रं मे ब्रूहि देवदेव जगत्पते ॥ १ ॥&lt;br&gt;&#xA;व्रतमाहात्म्यसंयुक्तमितिहाससमन्वितम् ॥&lt;br&gt;&#xA;पाति व्रत्यकरं स्त्रीणां महाभाग्यं महोदयम् ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;कथयामि महादेवि सावित्र्याश्चरितं महत् ॥&lt;br&gt;&#xA;प्रभासक्षेत्रसंस्थायाः स्थल स्थाने महेश्वरि ॥&lt;br&gt;&#xA;यथा चीर्णं व्रतकरं सावित्र्या राजकन्यया ॥ ३ ॥&lt;br&gt;&#xA;आसीन्मद्रेषु धर्मात्मा सर्वभूतहिते रतः ॥&lt;br&gt;&#xA;पार्थिवोऽश्वपतिर्नाम पौरजानपद प्रियः ॥ ४ ॥&lt;br&gt;&#xA;क्षमावाननपत्यश्च सत्यवादी जितेन्द्रियः ॥&lt;br&gt;&#xA;प्रभासक्षेत्रयात्रायामाजगाम स भूपतिः ॥&lt;br&gt;&#xA;यात्रां कुर्वन्विधानेन सावित्रीस्थलमागतः ॥ ५ ॥&lt;br&gt;&#xA;स सभार्यो व्रतमिदं तत्र चक्रे नृपः स्वयम् ॥&lt;br&gt;&#xA;सावित्रीति प्रसिद्धं यत्सर्वकामफलप्रदम् ॥ ६ ॥&lt;br&gt;&#xA;तस्य तुष्टाऽभवद्देवि सावित्री ब्रह्मणः प्रिया ॥&lt;br&gt;&#xA;भूर्भुवःस्वरितीत्येषा साक्षान्मूर्तिमती स्थिता ॥ ७ ॥&lt;br&gt;&#xA;कमण्डलुधरा देवी जगामादर्शनं पुनः ॥&lt;br&gt;&#xA;कालेन वहुना जाता दुहिता देवरूपिणी ॥ ८ ॥&lt;br&gt;&#xA;सावित्र्या प्रीतया दत्ता सावित्र्याः पूजया तथा ॥&lt;br&gt;&#xA;सावित्रीत्येव नामाऽस्याश्चक्रे विप्राज्ञया नृपः॥ ९ ॥&lt;br&gt;&#xA;सा विग्राहवतीव श्रीः प्रावर्धत नृपात्मजा ॥&lt;br&gt;&#xA;सावित्री सुकुमाराङ्गी यौवनस्था बभूव ह ॥ 7.1.166.१० ॥&lt;br&gt;&#xA;या सुमध्या पृथुश्रोणी प्रतिमा काञ्चनी यथा ॥&lt;br&gt;&#xA;प्राप्तेयं देवकन्या वा दृष्ट्वा तां मेनिरे जनाः ॥ ॥ ११ ॥&lt;br&gt;&#xA;सा तु पद्मा विशालाक्षी प्रज्वलतीव तेजसा ॥&lt;br&gt;&#xA;चचार सा च सावित्री व्रतं यद्भृगुणोदितम् ॥१२॥&lt;br&gt;&#xA;अथोपोष्य शिरःस्नाता देवतामभिगम्य च ॥&lt;br&gt;&#xA;हुत्वाग्निं विधिवद्विप्रान्वाचयेद्वरवर्णिनी ॥१३॥&lt;br&gt;&#xA;तेभ्यः सुमनसः शेषां प्रतिगृह्य नृपात्मजा॥&lt;br&gt;&#xA;सखीपरिवृताऽभ्येत्य देवी श्रीवत्सरूपिणी ॥१४॥&lt;br&gt;&#xA;साऽभिवाद्य पितुः पादौ शेषां पूर्वं निवेद्य च ॥&lt;br&gt;&#xA;कृताञ्जलिर्वरारोहा नृपतेः पार्श्वतः स्थिता ॥ १५ ॥&lt;br&gt;&#xA;तां दृष्ट्वा यौवनप्राप्तां स्वां सुतां देवरूपिणीम् ॥&lt;br&gt;&#xA;उवाच राजा सम्मन्त्र्य पुत्र्यर्थं सह मन्त्रिभिः ॥ १६ ॥&lt;br&gt;&#xA;पुत्रि प्रदानकालस्ते न हि कश्चिद्वृणोति माम् ॥&lt;br&gt;&#xA;विचारयन्न पश्यामि वरं तुल्यमिहात्मनः ॥ ॥१७॥&lt;br&gt;&#xA;देवादीनां यथा वाच्यो न भवेयं तथा कुरु ॥&lt;br&gt;&#xA;पठ्यमानं मया पुत्रि धर्मशास्त्रेषु च श्रुतम् ॥१८॥&lt;br&gt;&#xA;पितुर्गेहे तु या कन्या रजः पश्यत्यसंस्कृता ॥&lt;br&gt;&#xA;ब्रह्महत्या पितुस्तस्य सा कन्या वृषली स्मृता ॥ १९ ॥&lt;br&gt;&#xA;अतोऽर्थं प्रेषयामि त्वां कुरु पुत्रि स्वयंवरम् ॥&lt;br&gt;&#xA;वृद्धैरमात्यैः सहिता शीघ्रं गच्छावधारय ॥ ॥ 7.1.166.२० ॥&lt;br&gt;&#xA;एवमस्त्विति सावित्री प्रोच्य तस्माद्विनिर्ययौ ॥&lt;br&gt;&#xA;तपोवनानि रम्याणि राजर्षीणां जगाम सा ॥ २१ ॥&lt;br&gt;&#xA;मान्यानां तत्र वृद्धानां कृत्वा पादाभिवन्दनम् ॥&lt;br&gt;&#xA;ततोऽभिगम्य तीर्थानि सर्वाण्येवाश्रमाणि च ॥ २२ ॥&lt;br&gt;&#xA;आजगाम पुनर्वेश्म सावित्री सह मन्त्रिभिः ॥&lt;br&gt;&#xA;तत्रापश्यत देवर्षिं नारदं पुरतः शुचिम् ॥ २३ ॥&lt;br&gt;&#xA;आसीनमासने विप्रं प्रणम्य स्मितभाषिणी ॥&lt;br&gt;&#xA;कथयामास तत्कार्यं येनारण्यं गता च सा ॥ २४ ॥&lt;br&gt;&#xA;॥ सावित्र्युवाच ॥&lt;br&gt;&#xA;आसीच्छाल्वेषु धर्मात्मा क्षत्रियः पृथिवीपतिः ॥&lt;br&gt;&#xA;द्युमत्सेन इति ख्यातो दैवादन्धो वभूव सः ॥ २५ ॥&lt;br&gt;&#xA;आर्यस्य बालपुत्रस्य द्युमत्सेनस्य रुक्मिणा ॥&lt;br&gt;&#xA;सामन्तेन हृतं राज्यं छिद्रेऽस्मिन्पूर्ववैरिणा ॥ २६ ॥&lt;br&gt;&#xA;स बालवत्सया सार्धं भार्यया प्रस्थितो वनम् ॥ २७ ॥&lt;br&gt;&#xA;स तस्य च वने वृद्धः पुत्रः परमधार्मिकः ॥&lt;br&gt;&#xA;सत्यवागनुरूपो मे भर्तेति मनसेप्सितः ॥ २८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;अहो बत महत्कष्टं सावित्र्या नृपते कृतम् ॥&lt;br&gt;&#xA;बालस्वभावादनया गुणवान्सत्यवाग्वृतः ॥ २९ ॥&lt;br&gt;&#xA;सत्यं वदत्यस्य पिता सत्यं माता प्रभाषते ॥&lt;br&gt;&#xA;सत्यं वदेति मुनिभिः सत्यवान्नाम वै कृतम् ॥7.1.166.३०॥&lt;br&gt;&#xA;नित्यं चाश्वाः प्रियास्तस्य करोत्यश्वाश्च मृन्मयान् ॥&lt;br&gt;&#xA;चित्रेऽपि च लिखत्यश्वांश्चित्राश्व इति चोच्यते ॥ ३१ ॥&lt;br&gt;&#xA;सत्यवान्रन्तिदेवस्य शिष्यो दानगुणैः समः ॥&lt;br&gt;&#xA;ब्रह्मण्यः सत्यवादी च शिबिरौशीनरो यथा ॥ ३२ ॥&lt;br&gt;&#xA;ययातिरिव चोदारः सोमवत्प्रियदर्शनः ॥&lt;br&gt;&#xA;रूपेणान्यतमोऽश्विभ्यां द्युमत्सेनसुतो बली ॥ ३३ ॥&lt;br&gt;&#xA;एको दोषोऽस्ति नान्यश्च सोऽद्यप्रभृति सत्यवान् ॥&lt;br&gt;&#xA;संवत्सरेण क्षीणायुर्देहत्यागं करिष्यति ॥ ३४ ॥&lt;br&gt;&#xA;नारदस्य वचः श्रुत्वा दुहिता प्राह पार्थिवम् ॥ ३५ ॥&lt;br&gt;&#xA;॥ सावित्र्युवाच ॥ ॥&lt;br&gt;&#xA;सकृज्जल्पन्ति राजानः सकृज्जल्पन्ति ब्राह्मणाः ॥&lt;br&gt;&#xA;सकृत्कन्या प्रदीयेत त्रीण्येतानि सकृत्सकृत् ॥ ३६ ॥&lt;br&gt;&#xA;दीर्घायुरथवाल्पायुः सगुणो निर्गुणोऽपि वा ॥&lt;br&gt;&#xA;सकृद्वृतो मया भर्ता न द्वितीयं वृणोम्यहम् ॥ ३७ ॥&lt;br&gt;&#xA;मनसा निश्चयं कृत्वा ततो वाचाऽभिधीयते ॥&lt;br&gt;&#xA;क्रियते कर्मणा पश्चात्प्रमाणं हि मनस्ततः ॥ ३८ ॥&lt;br&gt;&#xA;॥ नारद उवाच ॥ ॥&lt;br&gt;&#xA;यद्येतदिष्टं भवतः शीघ्रमेव विधीयताम् ॥&lt;br&gt;&#xA;अविघ्नेन तु सावित्र्याः प्रदानं दुहितुस्तव ॥ ३९ ॥&lt;br&gt;&#xA;एवमुक्त्वा समुत्पत्य नारूदस्त्रिदिवं गतः ॥&lt;br&gt;&#xA;राजा च दुहितुः सर्वं वैवाहिकमथाकरोत् ॥&lt;br&gt;&#xA;शुभे मुहूर्ते पार्श्वस्थैर्ब्राह्मणैर्वेदपारगैः ॥ 7.1.166.४० ॥&lt;br&gt;&#xA;सावित्र्यपि च तं लब्ध्वा भर्तारं मनसेप्तितम् ॥।&lt;br&gt;&#xA;मुमुदेऽतीव तन्वङ्गी स्वर्गं प्राप्येव पुण्यकृत् ॥ ४१ ॥&lt;br&gt;&#xA;एवं तत्राश्रमे तेषां तदा निवसतां सताम् ॥&lt;br&gt;&#xA;कालस्तु पश्यतां किञ्चिदतिचक्राम पार्वति ॥ ४२ ॥&lt;br&gt;&#xA;सावित्र्यास्तु तदा नार्यास्तिष्ठन्त्याश्च दिवानिशम् ॥&lt;br&gt;&#xA;नारदेन यदुक्तं तद्वाक्यं मनसि वर्तते ॥ ४३ ॥&lt;br&gt;&#xA;ततः काले बहुतिथे व्यतिक्रान्ते कदाचन ॥&lt;br&gt;&#xA;प्राप्तः कालोऽथ मर्तव्यो यत्र सत्यव्रतो नृपः ॥ ४४ ॥&lt;br&gt;&#xA;ज्येष्ठमासे सिते पक्षे द्वादश्यां रजनीमुखे ॥&lt;br&gt;&#xA;गणयन्त्याश्च सावित्र्या नारदोक्तं वचो हृदि ॥ ४५ ॥&lt;br&gt;&#xA;चतुर्थेऽहनि मर्तव्यमिति सञ्चिन्त्य भामिनी ॥&lt;br&gt;&#xA;व्रतं त्रिरात्रमुद्दिश्य दिवारात्रं स्थिताऽऽश्रमे ॥ ४६ ॥&lt;br&gt;&#xA;ततस्त्रिरात्रं न्यवसत्स्नात्वा सन्तर्प्य देवताम् ॥&lt;br&gt;&#xA;श्वश्रूश्वशुरयोः पादौ ववन्दे चारुहासिनी ॥ ४७ ॥&lt;br&gt;&#xA;अथ प्रतस्थे परशुं गृहीत्वा सत्यवान्वनम् ॥&lt;br&gt;&#xA;सावित्र्यपि च भर्तारं गच्छन्तं पृष्ठतोऽन्वयात् ॥ ४८ ॥&lt;br&gt;&#xA;ततो गृहीत्वा तरसा फलपुष्पसमित्कुशान् ॥&lt;br&gt;&#xA;अथ शुष्काणि चादाय काष्ठभारमकल्पयत् ॥ ४९ ॥&lt;br&gt;&#xA;अथ पाटयतः काष्ठं जाता शिरसि वेदना ॥&lt;br&gt;&#xA;काष्ठभारं क्षणात्त्यक्त्वा वटशाखावलम्बितः ॥ 7.1.166.५० ॥&lt;br&gt;&#xA;सावित्रीं प्राह शिरसो वेदना मां प्रबाधते ॥&lt;br&gt;&#xA;तवोत्सङ्गे क्षणं तावत्स्वप्तुमिच्छामि सुन्दरि ॥ ५१ ॥&lt;br&gt;&#xA;विश्रमस्व महाबाहो सावित्री प्राह दुःखिता ॥&lt;br&gt;&#xA;पश्चादपि गमिष्यामि ह्याश्रमं श्रमनाशनम् ॥ ॥ ५२ ॥&lt;br&gt;&#xA;यावदुत्सङ्गगं कृत्वा शिरोस्य तु महीतले ॥&lt;br&gt;&#xA;तावद्ददर्श सावित्री पुरुषं कृष्णपिङ्गलम् ॥ ५३ ॥&lt;br&gt;&#xA;किरीटिनं पीतवस्त्रं साक्षात्सूर्यमिवोदितम् ॥&lt;br&gt;&#xA;तमुवाचाथ सावित्री प्रणम्य मधुराक्षरम् ॥ ५४ ॥&lt;br&gt;&#xA;कस्त्वं देवोऽथवा दैत्यो यो मां धर्षितुमागतः ॥&lt;br&gt;&#xA;न चाहं केनचिच्छक्या स्वधर्माद्देव रोधितुम् ॥ ५५ ॥&lt;br&gt;&#xA;विद्धि मां पुरुषश्रेष्ठ दीप्तामग्निशिखामिव ॥ ५६ ॥&lt;br&gt;&#xA;॥ यम उवाच ॥ ॥&lt;br&gt;&#xA;यमः संयमनश्चास्मि सर्वलोकभयङ्करः ॥ ५७ ॥&lt;br&gt;&#xA;क्षीणायुरेष ते भर्ता सन्निधौ ते पतिव्रते ॥&lt;br&gt;&#xA;न शक्यः किङ्करैर्नेतुमतोऽहं स्वयमागतः ॥ ५८ ॥&lt;br&gt;&#xA;एवमुक्त्वा सत्यव्रतशरीरात्पाशसंयुतः ॥&lt;br&gt;&#xA;अङ्गुष्ठमात्रं पुरुषं निचकर्ष यमो बलात् ॥ ५९ ॥&lt;br&gt;&#xA;अथ प्रयातुमारेभे पन्थानं पितृसेवितम् ॥&lt;br&gt;&#xA;सावित्र्यपि वरारोहा पृष्ठतोऽनुजगाम ह ॥ 7.1.166.६० ॥&lt;br&gt;&#xA;पतिव्रतत्वाच्चाश्रान्ता तामुवाच यमस्तथा ॥&lt;br&gt;&#xA;निवर्त गच्छ सावित्रि मुहूर्तं त्वमिहागता ॥ ६१ ॥&lt;br&gt;&#xA;एष मार्गो विशालाक्षि न केनाप्यनुगम्यते ॥ ६२ ॥&lt;br&gt;&#xA;॥ सावित्र्युवाच ॥ ॥&lt;br&gt;&#xA;न श्रमो न च मे ग्लानिः कदाचिदपि जायते ॥&lt;br&gt;&#xA;भर्तारमनुगच्छन्त्या विशिष्टस्य च सन्निधौ ॥ ६३ ॥&lt;br&gt;&#xA;सतां सन्तो गतिर्नान्या स्त्रीणां भर्ता सदा गतिः ॥&lt;br&gt;&#xA;वेदो वर्णाश्रमाणां च शिष्याणां च गतिर्गुरुः ॥ ६४ ॥&lt;br&gt;&#xA;सर्वेषामेव भूतानां स्थानमस्ति महीतले ॥&lt;br&gt;&#xA;भर्त्तारमेकमुत्सृज्य स्त्रीणां नान्यः समाश्रयः ॥ ६५ ॥&lt;br&gt;&#xA;एवमन्यैः सुमधुरैर्वाक्यैर्धर्मार्थसंहितैः ॥&lt;br&gt;&#xA;तुतोष सूर्यतनयः सावित्रीं वाक्यमब्रवीत् ॥ ६६ ॥&lt;br&gt;&#xA;॥ यम उवाच ॥ ॥&lt;br&gt;&#xA;तुष्टोऽस्मि तव भद्रं ते वरं वरय भामिनि ॥&lt;br&gt;&#xA;सापि वव्रे च राज्यं स्वं विनयावनतानना ॥ ६७ ॥&lt;br&gt;&#xA;चक्षुःप्राप्तिं तथा राज्यं श्वशुरस्य महात्मनः ॥&lt;br&gt;&#xA;पितुः पुत्रशतं चैव पुत्राणां शतमात्मनः ॥ ६८ ॥&lt;br&gt;&#xA;जीवितं च तथा भर्तुर्धर्मसिद्धिं च शाश्वतीम् ॥&lt;br&gt;&#xA;धर्मराजो वरं दत्त्वा प्रेषयामास तां ततः ॥ ६९ ॥&lt;br&gt;&#xA;अथ भर्तारमासाद्य सावित्री हृष्टमानसा ॥&lt;br&gt;&#xA;जगाम स्वाश्रमपदं सह भर्त्रा निराकुला ॥ 7.1.166.७० ॥&lt;br&gt;&#xA;ज्येष्ठस्य पूर्णिमायां च तया चीर्णं व्रतं त्विदम् ॥&lt;br&gt;&#xA;माहात्म्यतोऽस्य नृपतेश्चक्षुःप्राप्तिरभूत्पुरः ॥ ७१ ॥&lt;br&gt;&#xA;ततः स्वदेशराज्यं च प्राप निष्कण्टकं नृपः ॥&lt;br&gt;&#xA;पितास्याः पुत्रशतकं सा च लेभे सुताञ्छतम् ॥ ७२ ॥&lt;br&gt;&#xA;एवं व्रतस्य माहात्म्यं कथितं सकलं मया ॥ ७३ ॥ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कीदृशं तद्व्रतं देव सावित्र्या चरितं महत् ॥&lt;br&gt;&#xA;तस्मिंस्तु ज्येष्ठमासे हि विधानं तस्य कीदृशम् ॥ ७४ ॥&lt;br&gt;&#xA;का देवता व्रते तस्मिन्के मन्त्राः किं फलं विभो ॥&lt;br&gt;&#xA;विस्तरेण महेश त्वं ब्रूहि धर्मं सनातनम् ॥ ७६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;श्रूयतां देवदेवेशि सावित्रीव्रतमा दरात् ॥&lt;br&gt;&#xA;कथयामि यथा चीर्णं तया सत्या महेश्वरि ॥ ७६ ॥&lt;br&gt;&#xA;त्रयोदश्यां तु ज्येष्ठस्य दन्तधावनपूर्वकम् ॥&lt;br&gt;&#xA;त्रिरात्रं नियमं कुर्यादुपवासस्य भामिनि ॥ ७७ ॥&lt;br&gt;&#xA;अशक्तस्तु त्रयोदश्यां नक्तं कुर्याज्जितेन्द्रियः ॥&lt;br&gt;&#xA;अयाचितं चतुर्दश्यां ह्युपवासेन पूर्णिमाम् ॥ ७८ ॥&lt;br&gt;&#xA;नित्यं स्नात्वा तडागे वा महानद्यां च निर्झरे ॥&lt;br&gt;&#xA;पाण्डुकूपे तु सुश्रोणि सर्वस्नानफलं लभेत् ॥ ७९ ॥&lt;br&gt;&#xA;विशेषात्पूर्णिमायां तु स्नानं सर्षपमृज्जलैः ॥ 7.1.166.८० ॥&lt;br&gt;&#xA;गृहीत्वा वालुकं पात्रे प्रस्थमात्रे यशस्विनि ॥&lt;br&gt;&#xA;अथवा धान्यमादाय यवशालितिलादिकम् ॥ ८१ ॥&lt;br&gt;&#xA;ततो वंशमये पात्रे वस्त्रयुग्मेन वेष्टिते ॥&lt;br&gt;&#xA;सावित्रीप्रतिमां कृत्वा सर्वावयवशोभिताम्॥ ८२ ॥&lt;br&gt;&#xA;सौवर्णीं मृन्मयीं वापि स्वशक्त्या दारुनिर्मिताम् ॥&lt;br&gt;&#xA;रक्तवस्त्रद्वयं दद्यात्सावित्र्या ब्रह्मणः सितम् ॥ ८३ ॥&lt;br&gt;&#xA;सावित्रीं ब्रह्मणा सार्धमेवं शक्त्या प्रपूजयेत् ॥&lt;br&gt;&#xA;गन्धैः सुगन्धपुष्पैश्च धूपनैवेद्यदीपकैः ॥ ९४ ॥&lt;br&gt;&#xA;पूर्णकोशातकैः पक्वैः कूष्माण्डकर्कटीफलैः ॥&lt;br&gt;&#xA;नालिकेरैः सखर्जूरैः कपित्थैर्दाडिमैः शुभैः ॥ ८५ ॥&lt;br&gt;&#xA;जम्बूजम्बीरनारिङ्गैरक्षोटैः पनसैस्तथा ॥&lt;br&gt;&#xA;जीरकैः कटुखण्डैश्च गुडेन लवणेन च ॥ ८६ ॥&lt;br&gt;&#xA;विरूढैः सप्तधान्यैश्च वंशपात्रप्रकल्पितैः ॥&lt;br&gt;&#xA;रञ्जयेत्पट्टसूत्रैश्च शुभैः कुङ्कुमकेसरैः ॥ ८७ ॥&lt;br&gt;&#xA;अवतारं करोत्येवं सावित्री ब्रह्मणः प्रिया ॥ ८८ ॥&lt;br&gt;&#xA;तामर्च्चयीत मन्त्रेण सावित्र्या ब्रह्मणा समम्॥&lt;br&gt;&#xA;इतरेषां पुराणोक्तो मन्त्रोऽयं समुदाहृतः ॥ ८९ ॥&lt;br&gt;&#xA;ओङ्कारपूर्वके देवि वीणापुस्तकधारिणि ॥&lt;br&gt;&#xA;वेदाम्बिके नमस्तुभ्यमवैधव्यं प्रयच्छ मे ॥7.1.166.९०॥&lt;br&gt;&#xA;एवं सम्पूज्य विधिवज्जागरं तत्र कारयेत्॥&lt;br&gt;&#xA;गीतवादित्रशब्देननरनारीकदम्बकम् ॥&lt;br&gt;&#xA;नृत्यद्धसन्नयेद्रात्रिं नृत्यशास्त्रविशारदैः ॥ ९१ ॥&lt;br&gt;&#xA;सावित्र्याख्यानकं चापि वाचयीत द्विजोत्तमान्॥&lt;br&gt;&#xA;यावत्प्रभातसमयं गीतभावरसैः सह ॥ ९२ ॥&lt;br&gt;&#xA;विवाहमेवं कृत्वा तु सावित्र्या ब्रह्मणा सह ॥&lt;br&gt;&#xA;परिधाप्य सितैर्वस्त्रैर्दम्पतीनां तु सप्तकम् ॥ ९३ ॥&lt;br&gt;&#xA;गृहदानं प्रदातव्यं सर्वोपस्करसंयुतम् ॥&lt;br&gt;&#xA;ब्राह्मणे वेदविदुषे सावित्रीं विनिवेदयेत् ॥ ९४ ॥&lt;br&gt;&#xA;अथ सावित्रीकल्पज्ञे सावित्र्याख्यानवाचके ॥&lt;br&gt;&#xA;दैवज्ञे ह्युञ्छवृत्तिस्थे दरिद्रे चाग्निहोत्रिणि ॥ ९५ ॥&lt;br&gt;&#xA;एवं दत्त्वा विधानेन तस्यां रात्रौ निमन्त्रयेत् ॥&lt;br&gt;&#xA;पौर्णमास्यां वटाधस्ताद्दम्पतीनां चतुर्दश ॥ ९६ ॥&lt;br&gt;&#xA;ततः प्रभातसमये उषःकाल उपस्थिते ॥&lt;br&gt;&#xA;भक्ष्यभोज्यादिकं सर्वं सावित्रीस्थलमानयेत् ॥ ९७॥&lt;br&gt;&#xA;पाकं कृत्वा तु शुचिना रक्षां कृत्वा प्रयत्नतः ॥&lt;br&gt;&#xA;ब्राह्मणान्गृहिणीयुक्तांस्तत आह्वानयेत्सुधीः ॥ ९८ ॥&lt;br&gt;&#xA;सावित्र्याः स्थलके तत्र कृत्वा पादाभिषेचनम् ॥&lt;br&gt;&#xA;सुस्नातान्ब्राह्मणांस्तत्र सभार्यानुपवेशयेत् ॥ ९९ ॥&lt;br&gt;&#xA;सावित्र्याः पुरतो देवि दम्पत्योर्भोजनं ददेत् ॥&lt;br&gt;&#xA;तेनाहं भोजितस्तत्र भवामीह न संशय ॥ 7.1.166.१०० ॥&lt;br&gt;&#xA;द्वितीयं भोजयेद्यस्तु भोजितस्तेन केशवः ॥&lt;br&gt;&#xA;लक्ष्म्याः सहायो वरदो वरांस्तस्य प्रयच्छति ॥ १०१ ॥&lt;br&gt;&#xA;सावित्र्या सहितो ब्रह्मा तृतीये भोजितो भवेत् ॥&lt;br&gt;&#xA;एकैकं भोजनं तत्र कोटिभोजसमं स्मृतम् ॥ १०२ ॥&lt;br&gt;&#xA;अष्टादशप्रकारेण षड्रसीकृतभोजनम् ॥&lt;br&gt;&#xA;देव्यास्तत्र महादेवि सावित्रीस्थलसन्निधौ ॥ १०३ ॥&lt;br&gt;&#xA;विधवा न कुले तस्य न वन्ध्या न च दुर्भगा ॥&lt;br&gt;&#xA;न कन्याजननी चापि न च स्याद्भर्तुरप्रिया ॥&lt;br&gt;&#xA;अष्टौ दोषास्तु नारीणां न भवन्ति कदाचन ॥ १०४ ॥&lt;br&gt;&#xA;तस्मात्सर्वप्रयत्नेन सावित्र्यग्रे च भोजनम् ॥&lt;br&gt;&#xA;दातव्यं सर्वदा देवि कटुनीलविवर्जितम् ॥ १०५ ॥&lt;br&gt;&#xA;न चाम्लं न च वै क्षारं स्त्रीणां भोज्यं कदाचन ॥&lt;br&gt;&#xA;पञ्चप्रकारं मधुरं हृद्यं सर्वं सुसंस्कृतम् ॥ १०६ ॥&lt;br&gt;&#xA;घृतपूर्णापूपकाश्च बहुक्षीरसमन्विताः ॥&lt;br&gt;&#xA;पूपकास्तादृशाः कार्या द्वितीयाऽशोकवर्तिका ॥ १०७ ॥&lt;br&gt;&#xA;तृतीया पूपिका कार्या खर्जुरेण समन्विताः ॥&lt;br&gt;&#xA;चतुर्थश्चैव संयावो गुडाज्याभ्यां समन्वितः ॥ ॥ १०८ ॥&lt;br&gt;&#xA;आह्लादकारिणी पुंसां स्त्रीणां चातीव वल्लभा ॥&lt;br&gt;&#xA;धनधान्यजनोपेतं नारीनरशताकुलम् ॥&lt;br&gt;&#xA;पूपकैस्तु कुलं तस्या जायते नात्र संशयः ॥ ॥ १०९ ॥&lt;br&gt;&#xA;न ज्वरो न च सन्तापो दुःखं च न वियोगजम् ॥&lt;br&gt;&#xA;अशोकवर्तिदानेन कुलानामेकविंशतिः ॥ 7.1.166.११० ॥&lt;br&gt;&#xA;वधूभिश्च सुतैश्चैव दासीदासैरनन्तकैः ॥&lt;br&gt;&#xA;पूरितं च कुलं तस्याः पूरिका या प्रयच्छति ॥ १११ ॥&lt;br&gt;&#xA;पुत्रिण्यो वै दुहितरो वधूभिः सहिताः कुले ॥&lt;br&gt;&#xA;शिखरिणीप्रदात्रीणां युवतीनां न संशयः ॥ ११२ ॥&lt;br&gt;&#xA;मोदते च कुलं सर्वं सर्वसिद्धिप्रपूरितम् ॥&lt;br&gt;&#xA;मोदकानां प्रदानेन एवमाह पितामहः ॥ ११३ ॥&lt;br&gt;&#xA;एतच्च गौरिणीनां तु भोजनं हि विशिष्यते ॥ ११४ ॥&lt;br&gt;&#xA;सुभगा पुत्रिणी साध्वी धनऋद्धिसमन्विता ॥&lt;br&gt;&#xA;सहस्रभोजिनी देवि भवेज्जन्मनिजन्मनि ॥ ११५ ॥&lt;br&gt;&#xA;पानानि चैव मुख्यानि हृद्यानि मधुराणि च ॥&lt;br&gt;&#xA;द्राक्षापानं तु चिञ्चायाः पानं गुडसमन्वितम् ॥ ११६ ॥&lt;br&gt;&#xA;सरसेन तु तोयेन कृतखण्डेन वै शुभम् ॥&lt;br&gt;&#xA;सुवासिनीनां पेयं वै दातव्यं च द्विजन्मनाम् ॥ ११७ ॥&lt;br&gt;&#xA;इतरैरितराण्येव वर्णयोग्यानि यानि च ॥&lt;br&gt;&#xA;सुरभीणि च पानानि तासु योग्यानि दापयेत् ॥ ११८ ॥&lt;br&gt;&#xA;प्रतिपूज्य विधानेन वस्त्रदानैः सकञ्चुकैः ॥&lt;br&gt;&#xA;कुङ्कुमेनानुलिप्ताङ्गाः स्रग्दामभिरलङ्कृताः ॥&lt;br&gt;&#xA;गन्धैर्धूपैश्च सम्पूज्य नालिकेरान्प्रदापयेत् ॥ ११९ ॥&lt;br&gt;&#xA;नेत्राणां चाञ्जनं कृत्वा सिन्दूरं चैव मस्तके ॥&lt;br&gt;&#xA;पूगीफलानि हृद्यानि वासितानि मृदूनि च ॥&lt;br&gt;&#xA;हस्ते दत्त्वा सपात्राणि प्रणिपत्य विसर्जयेत् ॥ 7.1.166.१२० ॥&lt;br&gt;&#xA;स्वयं च भोजयेत्पश्चाद्बन्धुभिर्बालकैः सह ॥ १२१ ॥&lt;br&gt;&#xA;अथवा नैव सम्पद्येत्तीर्थे चैव तु भोजनम् ॥&lt;br&gt;&#xA;गृहे गत्वा प्रभोक्तव्यं तुष्टा देवी यथा भवेत् ॥ ११२ ॥&lt;br&gt;&#xA;एवमेव पितॄणां च आगम्य स्वे च मन्दिरे ॥&lt;br&gt;&#xA;पिण्डप्रदानपूर्वं तु श्राद्धं कृत्वा विधानतः ॥&lt;br&gt;&#xA;पितरस्तस्य तुष्टा वै भवन्ति ब्रह्मणो दिनम् ॥१२३॥&lt;br&gt;&#xA;तीर्थादष्टगुणं पुण्यं स्वगृहे ददतः शुभे ॥&lt;br&gt;&#xA;न च पश्यन्ति वै नीचाः श्राद्धं दत्तं द्विजातिभिः ॥ १२४ ॥&lt;br&gt;&#xA;एकान्ते तु गृहे गुप्ते पितॄणां श्राद्धमिष्यते ॥&lt;br&gt;&#xA;नीचं दृष्ट्वा हतं तत्तु पितॄणां नोपतिष्ठति ॥ १२५ ॥&lt;br&gt;&#xA;तस्मात्सर्वप्रयत्नेन श्राद्धं गुप्तं च कारयेत् ॥&lt;br&gt;&#xA;पितॄणां तृप्तिदं प्रोक्तं स्वयमेव स्वयम्भुवा ॥१२६॥&lt;br&gt;&#xA;गौरीभोज्यादिका या तु उत्सर्गात्क्रियते क्रिया ॥&lt;br&gt;&#xA;राजसी सा समाख्याता जनानां कीर्तिदायिनी ॥ १२७ ॥&lt;br&gt;&#xA;इदं दानं सदा देयमात्मनो हित मिच्छता ॥&lt;br&gt;&#xA;श्राद्धे चैव विशेषेण यदीच्छेत्सात्त्विकं फलम् ॥ १२८ ॥&lt;br&gt;&#xA;इदमुद्यापनं देवि सावित्र्यास्तु व्रतस्य च ॥&lt;br&gt;&#xA;सर्वपातकशुद्ध्यर्थं कार्यं देवि नरैः सदा ॥&lt;br&gt;&#xA;अकामतः कामतो वा पापं नश्यति तत्क्षणात् ॥ १२९ ॥&lt;br&gt;&#xA;इह लोके तु सौभाग्यं धनं धान्यं वराः स्त्रियः ॥&lt;br&gt;&#xA;भवन्ति विविधास्तेषां यैर्यात्रा तत्र वै कृता ॥ 7.1.166.१३० ॥&lt;br&gt;&#xA;इदं यात्राविधानं तु भक्त्या यः कुरुते नरः ॥&lt;br&gt;&#xA;शृणोति वा स पापैस्तु सर्वैरेव प्रमुच्यते ॥ १३१ ॥&lt;br&gt;&#xA;ज्येष्ठस्य पूर्णिमायां तु सावित्रीस्थलके शुभे ॥&lt;br&gt;&#xA;प्रदक्षिणा यः कुरुते फलदानैर्यथाविधि ॥ १३२ ॥&lt;br&gt;&#xA;अष्टोत्तरशतं वापि तदर्धार्धं तदर्धकम् ॥&lt;br&gt;&#xA;यः करोति नरो देवि सृष्ट्वा तत्र प्रदक्षिणाम् ॥ १३३ ॥&lt;br&gt;&#xA;अगम्यागमनं यैश्च कृतं ज्ञानाच्च मानवैः ॥&lt;br&gt;&#xA;अन्यानि पातकान्येवं नश्यन्ते नात्र संशयः ॥ १३४ ॥&lt;br&gt;&#xA;यैर्गत्वा स्थलके सन्ध्या सावित्र्याः समुपासिता ॥&lt;br&gt;&#xA;स्वपत्न्याश्चैव हस्तेन पाण्डुकूपजलेन च ॥ १३५ ॥&lt;br&gt;&#xA;भृङ्गारकनकेनैव मृन्मयेनाथ भामिनि ॥&lt;br&gt;&#xA;आनीय तु जलं पुण्यं सन्ध्योपास्तिं करोति यः ॥&lt;br&gt;&#xA;तेन द्वादशवर्षाणि भवेत्सन्ध्या ह्युपासिता ॥ १३६ ॥&lt;br&gt;&#xA;अश्वमेधफलं स्नाने दाने दशगुणं तथा ॥&lt;br&gt;&#xA;उपवासे त्वनन्तं च कथायाः श्रवणे तथा ॥ १३७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये सावित्रीव्रतविधिपूजनप्रकारोद्यापनादिकथनन्नाम षट्षष्ट्युत्तरशततमोऽध्यायः ॥ १६६ ॥&lt;/p&gt;</description>
    </item>
    <item>
      <title>१६७ मातृकामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/167_mAtRkAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/167_mAtRkAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तत्रस्थां भूतमातृकाम् ॥&lt;br&gt;&#xA;सावित्र्या वारूणे भागे शतधन्वन्तरे स्थिताम् ॥&lt;br&gt;&#xA;नवकोटि गणैर्युक्तां प्रेतभूतसमाकुलाम् ॥&lt;br&gt;&#xA;पूजितां सिद्धगन्धर्वैर्देवादिभिरनेकशः ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;भूतमातेति संहृष्टा ग्रामेग्रामे पुरेपुरे ॥&lt;br&gt;&#xA;गायन्नृत्यन्हसल्ँलोकः सर्वतः परिधावति ॥ ३ ॥&lt;br&gt;&#xA;उन्मत्तवत्प्रलपते क्षितौ पतति मत्तवत् ॥&lt;br&gt;&#xA;क्रुद्धवद्धावति परान्मृतवत्कृष्यते हि सः ॥ ४ ॥&lt;br&gt;&#xA;सुखभङ्गांश्च कुरुते लोको वातगृहीतवत् ॥&lt;br&gt;&#xA;भूतवद्भस्ममूत्राम्बुकर्दमानवगाहते ॥ ५ ॥&lt;br&gt;&#xA;किमेष शास्त्रनिर्दिष्टो मार्गः किमुत लौकिकः ॥&lt;br&gt;&#xA;मुह्यते मे मनो देव तेन त्वं वक्तुमर्हसि ॥ ६ ॥&lt;br&gt;&#xA;कथं सा पुरुषैः पूज्या प्रभासक्षेत्रवासिभिः ॥&lt;br&gt;&#xA;कस्मात्तत्र गता देवी कस्मिन्काले समागता ॥&lt;br&gt;&#xA;कस्मिन्दिने तु मासे तु तस्याः कार्यो महोत्सवः ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि यत्ते किञ्चिन्मनोगतम् ॥&lt;br&gt;&#xA;आस्तिकाः श्रद्दधानाश्च भवन्तीति मतिर्मम ॥ ८ ॥&lt;br&gt;&#xA;चाक्षुषस्यान्तरेऽतीते प्राप्ते वैवस्वतेऽन्तरे ॥&lt;br&gt;&#xA;दक्षापमानात्सञ्जाता तदा पर्वतपुत्रिका ॥ ९ ॥&lt;br&gt;&#xA;द्वापरे तु द्वितीये वै दत्ता त्वं पर्वतेन मे ॥&lt;br&gt;&#xA;विवाहे चैव सञ्जाते सर्वदेवमनोरमे ॥ 7.1.167.१० ॥&lt;br&gt;&#xA;त्वया च सहितः पूर्वं मन्दरे चारुकन्दरे ॥&lt;br&gt;&#xA;अक्रीडं च मुदा युक्तो दिव्यक्रीडनकैः प्रिये ॥&lt;br&gt;&#xA;पीनोन्नतनितम्बेन भ्राजमाना कुचोन्नताम् ॥ ११ ॥&lt;br&gt;&#xA;सिताब्जवदनां हृष्टां दृष्ट्वाऽहं त्वां महाप्रभाम् ॥&lt;br&gt;&#xA;दग्धकामतरोः कन्दकन्दलीमिव निःसृताम् ॥&lt;br&gt;&#xA;महार्हशयनस्थां त्वां तदा कामितवानहम् ॥ १२ ॥&lt;br&gt;&#xA;सुरते तव सञ्जातं दिव्यं वर्षशतं यदा ॥&lt;br&gt;&#xA;तदा देवि समुत्थाय निरोधान्निर्गता बहिः ॥ ॥ १३ ॥&lt;br&gt;&#xA;तवोदकात्समुत्तस्थौ नार्येका गह्वरोदरा ॥&lt;br&gt;&#xA;कृष्णा करालवदना पिङ्गाक्षी मुक्तमूर्धजा ॥ १४ ॥&lt;br&gt;&#xA;कपालमालाभरणा बद्धमुण्डार्धपिण्डका ॥&lt;br&gt;&#xA;खट्वाङ्गकङ्कालधरा रुण्डमुण्डकरा शिवा ॥ १५ ॥&lt;br&gt;&#xA;द्वीपिचर्माम्बरधरा रणत्किङ्किणिमेखला ॥&lt;br&gt;&#xA;डमड्डमरुकारा च फेत्कारपूरिताम्बरा ॥ १६ ॥&lt;br&gt;&#xA;तस्याश्च पार्श्वगा अन्यास्तासां नामानि मे शृणु ॥&lt;br&gt;&#xA;सख्यो ब्राह्मणराक्षस्यस्तासां चैव सुदर्शनाः ॥ १७ ॥&lt;br&gt;&#xA;दशकोटिप्रभेदेन धरां व्याप्य सुसंस्थिताः ॥&lt;br&gt;&#xA;मुख्यास्तत्र चतस्रो वै महाबलपराक्रमाः ॥ १८ ॥&lt;br&gt;&#xA;रक्तवर्णा महाजिह्वाऽक्षया वै पापकारिणी ॥&lt;br&gt;&#xA;एतासामन्वये जाताः पृथिव्यां ब्रह्मराक्षसाः ॥ १९ ॥&lt;br&gt;&#xA;श्लेष्मातकतरौ ह्येते प्रायशः सुकृतालयाः ॥&lt;br&gt;&#xA;उत्तालतालचपला नृत्यन्ति च हसन्ति च ॥ 7.1.167.२० ॥&lt;br&gt;&#xA;विज्ञेया इह लोकेऽस्मिन्भूतानां मूलनायकाः ॥&lt;br&gt;&#xA;अतिकृष्णा भवन्त्येते व्यन्तरान्तरचारिणः ॥ २१ ॥&lt;br&gt;&#xA;वृक्षाग्रमात्रमाकाशं ते चरन्ति न संशयः ॥ ॥ २२ ॥&lt;br&gt;&#xA;तथैव मम वीर्यात्तु मद्रूपाभरणः पुमान् ॥&lt;br&gt;&#xA;कपालखट्वाङ्गधरो जातश्चर्मविगुण्ठितः ॥ २३ ॥&lt;br&gt;&#xA;अनुगम्यमानो बहुभिर्भूतैरपि भयङ्करः ॥&lt;br&gt;&#xA;सिंहशार्दूलवदनैर्वदनोल्लिखिताम्बरैः ॥ २४ ॥&lt;br&gt;&#xA;एवं देवि तदा जातः क्षुधाक्रान्तो बभाष माम् ॥&lt;br&gt;&#xA;अतोऽहं क्षुधितं दृष्ट्वा वरं हीमं च दत्तवान् ॥ २५ ॥&lt;br&gt;&#xA;युवयोर्हस्तसंस्पर्शान्नक्तमेवास्तु सर्वशः ॥&lt;br&gt;&#xA;नक्तं चैव बलीयांसौ दिवा नातिबलावुभौ ॥&lt;br&gt;&#xA;पुत्रवद्रक्षतं लोकान्धर्मश्चैवानुपाल्यताम् ॥ ॥ २६ ॥&lt;br&gt;&#xA;इत्युक्तौ तौ मया तत्र भूतमातृगणौ प्रिये ॥&lt;br&gt;&#xA;एकीभूतौ क्षणेनैव तौ भवानीभवोद्भवौ ॥ २७ ॥&lt;br&gt;&#xA;दृष्ट्वा हृष्टमनाश्चाहमवोचं त्वां शुचिस्मिते ॥ २८ ॥&lt;br&gt;&#xA;कल्याणि पश्यपश्यैतौ ममांशाच्च समुद्भवौ ॥&lt;br&gt;&#xA;बीभत्साद्भुतशृङ्गारधारिणौ हास्यकारिणौ ॥२९॥&lt;br&gt;&#xA;भ्रातृभाण्डा भूतमाता तथैवोदकसेविता ॥&lt;br&gt;&#xA;सञ्ज्ञात्रयं स्मृतं देवि लोके विख्यातपौरुषम् ॥7.1.167.३०॥&lt;br&gt;&#xA;पुनः कृताञ्जलिपुटौ दृष्ट्वा मामूचतुस्तदा ॥&lt;br&gt;&#xA;आवयोर्भगवन्कुत्र स्थाने वासो भविष्यति ॥३१॥&lt;br&gt;&#xA;इत्युक्तवन्तौ तौ तत्र वरेण च्छन्दितौ मया ॥&lt;br&gt;&#xA;अस्ति सौराष्ट्रविषये भारते क्षेत्रमुत्तमम् ॥३२॥&lt;br&gt;&#xA;प्रभासेति समाख्यातं तत्र क्षेमं मम प्रियम् ॥&lt;br&gt;&#xA;कूर्मस्य नैर्ऋते भागे स्थितं वै दक्षिणे परे॥३३॥&lt;br&gt;&#xA;स्वाती विशाखा मैत्रं च यत्र ऋक्षत्रयं स्मृतम्॥&lt;br&gt;&#xA;तस्मिन्स्थाने सदा स्थेयं यावन्मन्वन्तरावधि॥३४॥&lt;br&gt;&#xA;अन्यदा जीविकं वच्मि तव भूतप्रिये सदा ॥ ३५ ॥&lt;br&gt;&#xA;यत्र कण्टकिनो वृक्षा यत्र निष्पाववल्लरी ॥&lt;br&gt;&#xA;भार्या पुनर्भूर्वल्मीकस्तास्ते वसतयश्चिरम् ॥ ३६ ॥&lt;br&gt;&#xA;यस्मिन्गृहे नराः पञ्च स्त्रीत्रयं तावतीश्च गाः ॥&lt;br&gt;&#xA;अन्धकारेन्धनाग्निश्च तद्गृहे वसतिस्तव ॥ ३७ ॥&lt;br&gt;&#xA;भूतैः प्रेतैः पिशाचैश्च यत्स्थानं समधिष्ठितम् ॥&lt;br&gt;&#xA;एकावि चाष्टबालेयं त्रिगवं पञ्चमाहिषम् ॥&lt;br&gt;&#xA;षडश्वं सप्तमातङ्गं तद्गृहे वसतिस्तव ॥ ३८ ॥&lt;br&gt;&#xA;उद्दालकान्नपिटकं तद्वत्स्थाल्यादिभाजनम् ॥&lt;br&gt;&#xA;यत्र तत्रैव क्षिप्तं च तव तच्च प्रतिश्रयम् ॥ ३९ ॥&lt;br&gt;&#xA;मुशलोलूखले स्त्रीणामास्या तद्वदुदुम्बरे ॥&lt;br&gt;&#xA;भाषणं कटुकं चैव तत्र देवि स्थितिस्तव ॥ 7.1.167.४० ॥&lt;br&gt;&#xA;खाद्यन्ते यत्र धान्यानि पक्वापक्वानि वेश्मनि ॥&lt;br&gt;&#xA;तद्वच्छाखाश्च तत्र त्वं भूतैः सह चरिष्यसि ॥ ४१ ॥&lt;br&gt;&#xA;स्थालीपिधाने यत्राग्निं ददते विकला नराः ॥&lt;br&gt;&#xA;गृहे तत्र दुरिष्टानामशेषाणां समाश्रयः ॥ ४२ ॥&lt;br&gt;&#xA;मानुष्यास्थि गृहे यत्र अहोरात्रे व्यवस्थितम् ॥&lt;br&gt;&#xA;तत्रायं भूतनिवहो यथेष्टं विचरिष्यति ॥ ४३ ॥&lt;br&gt;&#xA;सर्वस्मादधिकं ये न प्रवदन्ति पिनाकिनम् ॥&lt;br&gt;&#xA;साधारणं वदन्त्येनं तत्र भूतैः समाविश ॥ ४४ ॥&lt;br&gt;&#xA;कन्या च यत्र वै वल्ली रोहीनाम जटी गृहे ॥&lt;br&gt;&#xA;अगस्त्य पादपो वापि बन्धुजीवो गृहेषु वै ॥ ४५ ॥&lt;br&gt;&#xA;करवीरो विशेषेण नन्द्यावर्तस्तथैव च ॥&lt;br&gt;&#xA;मल्लिका वा गृहे येषां भूतयोग्यं गृहं हि तत् ॥ ४६ ॥&lt;br&gt;&#xA;तालं तमालं भल्लातं तिन्तिणीखण्डमेव वा ॥&lt;br&gt;&#xA;बकुलं कदलीखण्डं कदम्बः खदिरोऽपि वा ॥४७॥&lt;br&gt;&#xA;न्यग्रोधो हि गृहे येषामश्वत्थं चूत एव वा ॥&lt;br&gt;&#xA;उदुम्बरश्च पनसः सर्वभूत प्रियं हि तत् ॥४८॥&lt;br&gt;&#xA;यत्र काकगृहं वै स्यादारामे वा गृहेऽपि वा ॥&lt;br&gt;&#xA;भिक्षुबिम्बं च वै यत्र गृहे दक्षिणके तथा ॥४९॥&lt;br&gt;&#xA;बिम्बमूर्ध्वं च यत्रस्थं तत्र भूतनिवेशनम् ॥7.1.167.५०॥&lt;br&gt;&#xA;लिङ्गार्चनं न यत्रैव यत्र नास्ति जपादिकम् ॥&lt;br&gt;&#xA;यत्र भक्तिविहीना वै भूतानां तान्गृहान्वदेत् ॥५१॥&lt;br&gt;&#xA;मलिनास्यास्तु ये मर्त्या मलिनाम्बर धारिणः ॥&lt;br&gt;&#xA;मलदन्ता गृहस्था ये गृहं तेषां समाविश ॥५२॥&lt;br&gt;&#xA;अगम्यनिरता ये तु मैथुने व्यभिचारतः ॥&lt;br&gt;&#xA;सन्ध्यायां मैथुनं यान्ति गृहं तेषां समाविश ॥ ॥ ५३ ॥&lt;br&gt;&#xA;बहुना किं प्रलापेन नित्यकर्मबहिष्कृताः ॥&lt;br&gt;&#xA;रुद्रभक्तिविहीना ये गृहं तेषां समाविश ॥ ५४ ॥&lt;br&gt;&#xA;अदत्त्वा भुञ्जते योऽन्नं बन्धुभ्योऽन्नं तथोदकम् ॥&lt;br&gt;&#xA;सपिण्डान्सोदकांश्चैव तत्कालात्तान्नरान्भज ॥ ५५ ॥&lt;br&gt;&#xA;यत्र भार्या च भर्ता च परस्परविरोधिनौ ॥&lt;br&gt;&#xA;सह भूतैर्गृहं तस्य विश त्वं भयवर्ज्जिता ॥ ५६ ॥&lt;br&gt;&#xA;वासुदेवे रतिर्नास्ति यत्र नास्ति सदा हरिः ॥&lt;br&gt;&#xA;जपहोमादिकं नास्ति भस्म नास्ति गृहे नृणाम् ॥ ५७ ॥&lt;br&gt;&#xA;पर्वस्वप्यर्चनं नास्ति चतुर्दश्यां विशेषतः ॥ ५८ ॥&lt;br&gt;&#xA;कृष्णाष्टम्यां च ये मर्त्याः सन्ध्यायां भस्मवर्जिताः ॥&lt;br&gt;&#xA;पञ्चदश्यां महादेवं न यजन्ति च यत्र वै ॥५९॥&lt;br&gt;&#xA;पौरजानपदैर्यत्र प्राक्प्रसिद्धा महोत्सवाः ॥&lt;br&gt;&#xA;क्रियते पूर्ववन्नैव तद्गृहं वसतिस्तव ॥ 7.1.167.६० ॥&lt;br&gt;&#xA;वेदघोषो न यत्रास्ति गुरुपूजादिकं न च ॥&lt;br&gt;&#xA;पितृकर्मविहीनं च तद्भूतस्य गृहं स्मृतम् ॥। ॥ ६१ ॥&lt;br&gt;&#xA;रात्रौरात्रौ गृहे यस्मिन्कलहो जायते मिथः ॥&lt;br&gt;&#xA;बालानां प्रेक्षमाणानां यत्र वृद्धश्च पूर्वतः ॥&lt;br&gt;&#xA;भक्षयेत्तत्र वै हृष्टा भूतैः सह समाविश ॥६२॥&lt;br&gt;&#xA;कस्मिन्मासे दिने चापि भवित्री लोकपूजिता ॥&lt;br&gt;&#xA;इत्युक्तोऽहं तया देवि तामवोचं पुनः प्रिये ॥६३॥&lt;br&gt;&#xA;अमा या माधवे मासि तस्मिन्या च चतुर्दशी ॥&lt;br&gt;&#xA;तस्यां महोत्सवस्तत्र भविता ते चिरन्तनः॥६४॥&lt;br&gt;&#xA;याः स्त्रियस्तां च यक्ष्यन्ति तस्मिन्काले महोत्सवे॥&lt;br&gt;&#xA;बलिभिः पुष्पधूपैश्च मा तासां त्वं गृहे विश॥६५॥&lt;br&gt;&#xA;नारायण हृषीकेश पुण्डरीकाक्ष माधव ॥&lt;br&gt;&#xA;अच्युतानन्त गोविन्द वासुदेव जनार्दन ॥ ६६ ॥&lt;br&gt;&#xA;नृसिम्ह वामनाचिन्त्य केशवेति च ये जनाः ॥&lt;br&gt;&#xA;रुद्र रुद्रेति रुद्रेति शिवाय च नमोनमः ॥ ६७ ॥&lt;br&gt;&#xA;वक्ष्यन्ति सततं हृष्टास्तेषां धनगृहादिषु ॥&lt;br&gt;&#xA;आरामे चैव गोष्ठे च मा विशेथाः कथञ्चन ॥ ६८ ॥&lt;br&gt;&#xA;देशाचाराञ्ज्ञा तिधर्माञ्जपं होमं च मङ्गलम् ॥&lt;br&gt;&#xA;दैवतेज्यां विधानेन शौचं कुर्वन्ति ये जनाः ॥&lt;br&gt;&#xA;लोकापवादभीता ये पुमांसस्तेषु मा विश ॥६९॥&lt;br&gt;&#xA;॥ देव्युवाच ॥&lt;br&gt;&#xA;कदा पूजा प्रकर्तव्या भूतमातुः सुखार्थिभिः ॥&lt;br&gt;&#xA;पुरुषैर्देवदेवेश एतन्मे वक्तुमर्हसि ॥ 7.1.167.७० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;सर्वत्रैषा भगवती बालानां हितकारिणी ॥&lt;br&gt;&#xA;नामभेदैः कालभेदैः क्रियाभेदैश्च पूज्यते ॥७१॥&lt;br&gt;&#xA;प्रतिपत्प्रभृति वैशाखे यावच्चतुर्दशीतिथिः ॥&lt;br&gt;&#xA;तावत्पूजा प्रकर्तव्या प्रेरणीप्रेक्षणीयकैः ॥ ७२ ॥&lt;br&gt;&#xA;भग्नामपि गतां चैनां जरत्तरुतले स्थिताम् ॥&lt;br&gt;&#xA;सेचयिष्यन्ति ये भक्त्या जलसम्पूर्णगण्डुकैः ॥ ७३ ॥&lt;br&gt;&#xA;ग्रीवासूत्रकसिन्दूरैः पुष्पैर्धूपैस्तथार्चयेत्॥&lt;br&gt;&#xA;तत्र सिद्धवटः पूज्यः शाखां चास्य विनिक्षिपेत्॥ ७४ ॥&lt;br&gt;&#xA;पूजितां तां नरैर्यत्नादवलोक्य शुभेप्सुभिः ॥&lt;br&gt;&#xA;भोजयेत्क्षिप्रासंयावकृशरापूपपायसैः ॥७५॥&lt;br&gt;&#xA;एवं विधिं यः कुरुते पुरुषो भक्तिभावतः ॥&lt;br&gt;&#xA;स पुत्रपशुवृद्धिं च शरीरारोग्यमाप्नुयात् ॥७६॥&lt;br&gt;&#xA;न शाकिन्यो गृहे तस्य न पिशाचा न राक्षसाः ॥&lt;br&gt;&#xA;पीडां कुर्वन्ति शिशवो यान्ति वृद्धिमनामयाम् ॥ ७७ ॥&lt;br&gt;&#xA;अथ देवि प्रवक्ष्यामि प्रतिपत्प्रभृति क्रमात् ॥&lt;br&gt;&#xA;यथोत्सवो नरैः कार्यः प्रेरणीप्रेक्षणीयकैः ॥७८॥&lt;br&gt;&#xA;विकर्मफलनिर्द्देशैः पाखण्डानां विटम्बनैः ॥&lt;br&gt;&#xA;प्रदर्श्यते हास्यपरैर्नरैरद्भुतचेष्टितैः ॥ ७९ ॥&lt;br&gt;&#xA;पञ्चम्यां तु विशेषेण रात्रौ कोलाहलः शुभे ॥&lt;br&gt;&#xA;जागरं तत्र कुर्वीत देवीं पूज्य प्रयत्नतः ॥ 7.1.167.८० ॥&lt;br&gt;&#xA;विश्वस्य धनलोभेन स्वाध्यायो निहतः पतिः॥&lt;br&gt;&#xA;आरोप्यमाणं शूलाग्रमेनं पश्यत भो जनाः॥८१॥&lt;br&gt;&#xA;दृष्टो भवद्भिर्दुष्टः स परदारावमर्शकः ॥&lt;br&gt;&#xA;छित्त्वा हस्तौ च खड्गेन खरारूढस्तु गच्छति ॥ ८२ ॥&lt;br&gt;&#xA;शीर्णश्चैवासिपत्रेण अस्याभरणभूषितः ॥&lt;br&gt;&#xA;सुखासन समारूढः सुकृती यात्यसौ सुखम् ॥ ८३ ॥&lt;br&gt;&#xA;हे जनाः किं न पश्यध्वं स्वामिद्रोहकरं परम् ॥&lt;br&gt;&#xA;करपत्रैर्विदार्यन्तमुच्छलच्छोणितान्तरम् ॥ ८४ ॥&lt;br&gt;&#xA;चौरः किलायं सम्प्राप्तः सर्वोद्वेगकरः परः ॥&lt;br&gt;&#xA;दण्डप्रहाराभिहतो नीयते दण्डपाशकैः ॥ ८५ ॥&lt;br&gt;&#xA;प्रेक्षकैश्चेष्टितः शश्वदारटन्विविधैः स्वरैः ॥&lt;br&gt;&#xA;संयम्य नीयते हन्तुं लज्जितोऽधोमुखो जनाः ॥ ८६ ॥&lt;br&gt;&#xA;सितकेशं सितश्मश्रुं सिताम्बरधरध्वजम् ॥&lt;br&gt;&#xA;विटङ्काद्यैश्च चेटीभिर्हन्यमानं न पश्यथि ॥८७॥&lt;br&gt;&#xA;गृहान्निष्क्राम्य मां रण्डां गृहं नीत्वाऽकरोद्रतिम् ॥&lt;br&gt;&#xA;कस्मादसौ न कुरुते मूढो भरणपोषणम् ॥ ८८ ॥&lt;br&gt;&#xA;भैरवाभरणो नेता सदा घूर्णितलोचनः ॥&lt;br&gt;&#xA;प्रवृत्ततन्द्रवन्मूढो वध्यश्चासावितस्ततः ॥८९॥&lt;br&gt;&#xA;निर्वेदेकोऽस्य हृदये धनक्षेत्रादिसम्भवः ॥&lt;br&gt;&#xA;गृहीतं यदनेनाद्य बालेनापि महाव्रतम् ॥&lt;br&gt;&#xA;रक्ताक्षं काककृष्णाङ्गं सत्वरं किं न पश्यथि ॥ 7.1.167.९० ॥&lt;br&gt;&#xA;तरुकोटरगान्बद्ध्वा अन्याञ्छृङ्खलया तथा ॥&lt;br&gt;&#xA;शरौघैः काष्ठकैश्चैव बहुभिः शकलीकृतान् ॥ ९१ ॥&lt;br&gt;&#xA;विमुक्तहक्काहुङ्कारा न्सुप्रहारान्निरीक्षत ॥ ९२ ॥&lt;br&gt;&#xA;इमां कृष्णार्धवदनां ग्रहीष्यसि दुरात्मिकाम् ॥&lt;br&gt;&#xA;विमुक्तकेशां नृत्यन्तीं पश्यध्वं योगिनीमिव ॥ ९३ ॥&lt;br&gt;&#xA;गम्भीर नूपुरध्वानप्रवृद्धोद्धतताण्डवा ॥&lt;br&gt;&#xA;उन्मत्तनेत्रचरणा यात्येषा डिम्भमण्डली ॥ ९४ ॥&lt;br&gt;&#xA;कटीतटस्थपिटिकोल्लसत्कम्बलधारिणी ॥&lt;br&gt;&#xA;अटते नटती ह्युर्वी परितश्च गृहाद्गृहम् ॥ ९५ ॥&lt;br&gt;&#xA;इत्येवमादिभिर्नित्यं प्रेरणीप्रेक्षणीयकैः ॥&lt;br&gt;&#xA;प्रेरयेत्तान्महानित्थं पुत्रभ्रातृसुहृद्वृतः ॥ ९६ ॥&lt;br&gt;&#xA;एकादश्यां नवम्यां वा दीपं प्रज्वाल्य कुण्डकम् ॥&lt;br&gt;&#xA;मुखबिम्बानि तत्रैव लेपदारुकृतानि वै ॥ ९७ ॥&lt;br&gt;&#xA;विचित्राणि महार्हाणि रौद्रशान्तानि कारयेत् ॥&lt;br&gt;&#xA;मातृणां चण्डिकादीनां राक्षसानां तथैव च ॥ ९८ ॥&lt;br&gt;&#xA;भूतप्रेतपिशाचानां शाकिनीनां तथैव च ॥&lt;br&gt;&#xA;मुखानि कारयेत्तत्र हावभावकृतानि च ॥ ९९ ॥&lt;br&gt;&#xA;रक्षिभिर्बहुभिर्गुप्तं तिर्य ग्ध्वनिपुरःसरम् ॥&lt;br&gt;&#xA;अमावास्यां महादेवि क्षिपेत्पूजाक्रमैर्नरः ॥ 7.1.167.१०० ॥&lt;br&gt;&#xA;ततः प्रदोषसमये यत्र देवी जनैर्वृता ॥&lt;br&gt;&#xA;तत्र गच्छेन्महारावैः फेत्कारा कुलकीर्तनैः ॥ १०१ ॥&lt;br&gt;&#xA;वीरचर्याविधानेन नगरे भ्रामयेन्निशि ॥&lt;br&gt;&#xA;वीरचर्या स कथितो दीपः सर्वार्थसाधकः ॥ १०२ ॥&lt;br&gt;&#xA;नित्यं निष्क्रामयेद्दीपं याव त्पञ्चदशी तिथिः ॥&lt;br&gt;&#xA;पञ्चदश्यां प्रकुर्वीत भूतमातुर्महोत्सवम् ॥&lt;br&gt;&#xA;तस्य गृहेश्वरं यावद्गृहे विघ्नं न जायते ॥ १०३ ॥&lt;br&gt;&#xA;अथ कालान्तरेऽतीते भूतमातुः शरीरतः ॥&lt;br&gt;&#xA;जाताः प्रस्वेदबिन्दुभ्यः पिशाचाः पञ्चकोटयः ॥ १०४ ॥&lt;br&gt;&#xA;सर्वे ते क्रूरवदना जिह्वाज्वालाकृशोदराः ॥&lt;br&gt;&#xA;पाणिपात्राः पिशाचास्ते निसृष्टबलिभोजनाः ॥ १०५ ॥&lt;br&gt;&#xA;धमनीसन्तताः शुष्काः श्मश्रुलाश्चर्मवाससः ॥&lt;br&gt;&#xA;उलूखलैराभरणैः शूर्पच्छत्रासनाम्बराः ॥ १०६ ॥&lt;br&gt;&#xA;नक्तं ज्वलितकेशाढ्या अङ्गारानुद्गिरन्ति वै ॥&lt;br&gt;&#xA;अङ्गारकाः पिशाचास्ते मातृमार्गानुसारिणः ॥ १०७ ॥&lt;br&gt;&#xA;आकर्णदारितास्याश्च लम्बभ्रूस्थूलनासिकाः ॥&lt;br&gt;&#xA;बलाढ्यास्ते पिशाचा वै सूतिकागृहवासिनः ॥ १०८ ॥&lt;br&gt;&#xA;पृष्ठतः पाणिपादाश्च पृष्ठगा वातरंहसा ॥&lt;br&gt;&#xA;विषादनाः पिशाचास्ते सङ्ग्रामे पिशिताशनाः ॥ ॥ १०९ ॥&lt;br&gt;&#xA;एवंविधान्पिशाचांस्तु दृष्ट्वा दीनानुकम्पया ॥&lt;br&gt;&#xA;तेभ्योऽहमवदं किञ्चित्कारुण्यादल्पचेतसाम् ॥ 7.1.167.११० ॥&lt;br&gt;&#xA;अन्तर्धानं प्रजादेहे कामरूपित्वमेव च ॥&lt;br&gt;&#xA;उभयोः सन्ध्ययोश्चारं स्थानान्याजीवितं तथा ॥ १११ ॥&lt;br&gt;&#xA;गृहाणि यानि नग्नानि शून्यान्यायतनानि च ॥&lt;br&gt;&#xA;विध्वस्तानि च यानि स्यू रचनारोषितानि च॥ ११२ ॥&lt;br&gt;&#xA;राजमार्गोपरथ्याश्च चत्वराणि त्रिकाणि च ॥&lt;br&gt;&#xA;द्वाराण्यट्टालकांश्चैव निर्गमान्सङ्क्रमांस्तथा ॥ ॥ ११३ ॥&lt;br&gt;&#xA;पथो नदीश्च तीर्थानि चैत्यवृक्षान्महापथान् ॥&lt;br&gt;&#xA;स्थानानि तु पिशाचानां निवासायाददां प्रिये ॥ ११४ ॥&lt;br&gt;&#xA;अधार्मिका जनास्तेषामा जीवो विहितः पुरा ॥&lt;br&gt;&#xA;वर्णाश्रमाचारहीनाः कारुशिल्पिजनास्तथा ॥ ११५ ॥&lt;br&gt;&#xA;अनुतापाश्च साधूनां चौरा विश्वासघातिनः ॥&lt;br&gt;&#xA;एतैरन्यैश्च बहुभिरन्यायोपार्जितैर्धनैः ॥ ११६ ॥&lt;br&gt;&#xA;आरभ्यते क्रिया यास्तु पिशाचास्तत्र देवताः ॥&lt;br&gt;&#xA;मधुमासदिने दध्ना तिलचूर्णसुरासवैः ॥ ११७ ॥&lt;br&gt;&#xA;पूपैर्हारिद्रकृशरैस्तिलैरिक्षुगुडौदनैः ॥&lt;br&gt;&#xA;कृष्णानि चैव वासांसि धूम्राः सुमनसस्तथा ॥ ११८ ॥&lt;br&gt;&#xA;सर्वभूतपिशाचानां कृता देवी मया शुभा ॥&lt;br&gt;&#xA;एवंविधा भूतमाता सर्वभूतगणैर्वृता ॥ ११९ ॥&lt;br&gt;&#xA;प्रभासे संस्थिता देवी समुद्रादुत्तरेण तु ॥&lt;br&gt;&#xA;य एतां वेद वै देव्या उत्पत्तिं पापनाशिनीम् ॥ 7.1.167.१२० ॥&lt;br&gt;&#xA;कुत्सिता सन्तति स्तस्य न भवेच्च कदाचन ॥&lt;br&gt;&#xA;भूतप्रेतपिशाचानां न दोषैः परिभूयते ॥ १२१ ॥&lt;br&gt;&#xA;सर्वपापविनिर्मुक्तः सर्वसौभाग्यसंयुतः ॥&lt;br&gt;&#xA;सर्वान्कामानवाप्नोति नारीहृदयनन्दनः ॥ १२२ ॥&lt;br&gt;&#xA;ये मानयन्ति निजहासकलैर्विलासैः संसेवया अभयदा भवभूतमाताम् ॥&lt;br&gt;&#xA;ते भ्रातृभृत्यसुतबन्धुजनैर्युताश्च सर्वोपसर्ग रहिताः सुखिनो भवन्ति ॥ १२३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भूत मातृकामाहात्म्यवर्णनन्नाम सप्तषष्ट्युत्तरशततमोऽध्यायः ॥ १६७ ॥&lt;/p&gt;</description>
    </item>
    <item>
      <title>१६८ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/168_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/168_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवीं शालकटङ्कटाम् ॥&lt;br&gt;&#xA;सावित्र्या दक्षिणे भागे रैवतात्पूर्वतः स्थिताम् ॥ १ ॥&lt;br&gt;&#xA;महापापोपशमनीं सर्वदुःखविनाशनीम् ॥ पूजितां सर्वगन्धर्वैः स्फुरद्दंष्ट्रोग्रभीषणाम् ॥ २ ॥&lt;br&gt;&#xA;महाप्रचण्डदैत्यघ्नीं पौलस्त्येन प्रतिष्ठिताम् ॥&lt;br&gt;&#xA;महिषघ्नीं महाकायां क्षेत्रे प्राभासिके स्थिताम् ॥ ३ ॥&lt;br&gt;&#xA;माघे मासे चतुर्दश्यां यस्ता माराधयेन्नरः ॥&lt;br&gt;&#xA;स भवेत्पशुमान्धीमाल्ँलक्ष्मीवान्पुत्रवान्सुधीः ॥ ४ ॥&lt;br&gt;&#xA;यस्तां पशुप्रदानेन सन्तर्पयति भक्तितः ॥&lt;br&gt;&#xA;बलिपूजोपहारैश्च स स्याच्छत्रु विवर्जितः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहिताया सप्तमे प्रभासखण्डे प्रथमे प्रभासक्षेत्रमाहात्म्ये शालकटङ्कटा माहात्म्यवर्णनन्नामाष्टषष्ट्युत्तरशततमोऽध्यायः ॥ १६८ ॥&lt;/p&gt;</description>
    </item>
    <item>
      <title>१६९ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/169_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/169_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं वैवस्वतेश्वरम्॥&lt;br&gt;&#xA;देव्या दक्षिणदिग्भागे धनुस्त्रिंशकसंस्थितम् ॥ १ ॥&lt;br&gt;&#xA;वैवस्वतेन मनुना स्थापितं सर्वकामदम्॥&lt;br&gt;&#xA;तत्समीपे देवखातं तिष्ठते तु महाद्भुतम् ॥ २ ॥&lt;br&gt;&#xA;स्नात्वा तत्र वरारोहे यस्तं पूजयते नरः ॥&lt;br&gt;&#xA;पञ्चोपचारैर्विधिना भक्तिप्रह्वो जितेन्द्रियः ॥&lt;br&gt;&#xA;जपेदघोरविधिना स्तोत्रं सिद्धिं स चाप्नुयात् ॥ ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वैवस्वतेश्वरमाहात्म्य वर्णनन्नामैकोनसप्तत्युत्तरशततमोऽध्यायः ॥ १६९ ॥&lt;/p&gt;</description>
    </item>
    <item>
      <title>१७० मातृगणबलदेवीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/170_mAtRgaNabaladevImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/170_mAtRgaNabaladevImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तत्र मातृगणान्सुधीः ॥&lt;br&gt;&#xA;तत्रैव बलदेवीं च नातिदूरे व्यवस्थिताम् ॥ १ ॥&lt;br&gt;&#xA;श्रावण्यां श्रावणे मासि यस्तां पूजयते नरः ॥&lt;br&gt;&#xA;पायसैर्मधुना वापि दिव्यपुष्पोपहारकैः ॥ ॥ २ ॥&lt;br&gt;&#xA;तस्य वर्षं महादेवि सुखं गच्छेत्सुपूजितम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मातृगणबलदेवीमाहात्म्यवर्णनन्नाम सप्तत्युत्तरशततमोध्यायः ॥ १७० ॥&lt;/p&gt;</description>
    </item>
    <item>
      <title>१७१ दशरथेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/171_dasharatheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/171_dasharatheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवीमेकल्लवीरिकाम् ॥&lt;br&gt;&#xA;एकल्लवीरायाम्ये तु नातिदूरे व्यवस्थिताम् ॥ १ ॥&lt;br&gt;&#xA;पूर्वं दशरथो योऽसौ सूर्यवंशविभूषणः ॥&lt;br&gt;&#xA;प्रभासं क्षेत्रमासाद्य तपश्चक्रे सुदुश्चरम् ॥ २ ॥&lt;br&gt;&#xA;लिङ्गं तत्र प्रतिष्ठाप्य तोषयामास शाङ्करम् ॥&lt;br&gt;&#xA;स देवं प्रार्थयामास पुत्रं चैवामितौजसम् ॥ ॥ ३ ॥&lt;br&gt;&#xA;ददौ तस्य तदा पुत्रं देवं त्रैलोक्यपूजितम् ॥&lt;br&gt;&#xA;रामेति नाम यस्यासीत्त्रैलोक्ये प्रथितं यशः ॥ ४ ॥&lt;br&gt;&#xA;यस्याद्यापीह गायन्ति भूर्भुवःस्वर्नि वासिनः ॥&lt;br&gt;&#xA;देवदैत्यासुराः सर्वे वाल्मीक्याद्या महर्षयः ॥ ५ ॥&lt;br&gt;&#xA;तल्लिङ्गस्य प्रभावेन प्राप्तं राज्ञा महद्यशः ॥&lt;br&gt;&#xA;कार्तिक्यां कार्तिके मासि विधिना यस्तमर्चयेत् ॥&lt;br&gt;&#xA;दीपपूजोपहारेण यशस्वी सोऽपि जायते ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दशरथेश्वरमाहात्म्यवर्णनन्नामैकसप्तत्युत्तरशततमोऽध्यायः ॥ १७१ ॥&lt;/p&gt;</description>
    </item>
    <item>
      <title>१७२ भरतेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/172_bharateshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/172_bharateshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महा देवि लिङ्गं तद्भरतेश्वरम् ॥&lt;br&gt;&#xA;तस्मादुत्तरकोणस्थं नातिदूरं व्यवस्थितम् ॥ १ ॥&lt;br&gt;&#xA;भरतोनाम राजाऽभूदाग्नीध्रः प्रथितः क्षितौ ॥&lt;br&gt;&#xA;यस्येदं भारतं वर्षं नाम्ना लोकेषु गीयते ॥ २ ॥&lt;br&gt;&#xA;स च चक्रे तपो घोरं क्षेत्रेऽस्मिन्पार्वति प्रिये ॥&lt;br&gt;&#xA;दिव्यं वर्षसहस्रं तु प्रतिष्ठाप्य महेश्वरम् ॥ ३ ॥&lt;br&gt;&#xA;पुत्रकामो नरश्रेष्ठः पूजयामास शङ्करम् ॥&lt;br&gt;&#xA;ततस्तुष्टः स भगवान्वरं दातुं समुत्सुकः ॥ ४ ॥&lt;br&gt;&#xA;अष्टौ पुत्रान्ददौ तस्मै कन्यां चैकां यशस्विनीम् ॥&lt;br&gt;&#xA;स तु प्राप्याभिलषितं कृतकृत्यो नराधिपः ॥ ५ ॥&lt;br&gt;&#xA;भारतं नवधा कृत्वा पुत्रेभ्यः प्रददौ पृथक् ॥&lt;br&gt;&#xA;तेषां नामाङ्कितान्येव ततो द्वीपानि जज्ञिरे ॥ ६ ॥&lt;br&gt;&#xA;इन्द्रद्वीपः कसेरुश्च ताम्रवर्णो गभस्तिमान् ॥&lt;br&gt;&#xA;नागद्वीपस्तथा सौम्यो गान्धर्वस्त्वथ चारुणः ॥ ७ ॥&lt;br&gt;&#xA;अयं तु नवमो द्वीपः कुमार्या सञ्ज्ञितः प्रिये ॥&lt;br&gt;&#xA;अष्टौ द्वीपाः समुद्रेण प्लाविताश्च तथापरे ॥ ८ ॥&lt;br&gt;&#xA;ग्रामादिदेशसंयुक्ताः स्थिताः सागरमध्यगाः ॥&lt;br&gt;&#xA;एक एव स्थितस्तेषां कुमार्याख्यस्तु साम्प्रतम् ॥ ९ ॥&lt;br&gt;&#xA;बिन्दुसरः प्रभृत्येव सागराद्दक्षिणोत्तरम् ॥&lt;br&gt;&#xA;योजनानां सहस्रं तु एकं विस्तीर्ण एव तु ॥ 7.1.172.१० ॥&lt;br&gt;&#xA;योजनानां सहस्राणि नव दैर्घ्यं प्रकीर्तितम् ॥&lt;br&gt;&#xA;तस्यैतज्जृम्भितं देवि भरतस्य महात्मनः ॥ ११ ॥&lt;br&gt;&#xA;षट्पञ्चाशदश्वमेधान्गङ्गामनु चकार यः॥&lt;br&gt;&#xA;यस्त्रिंशद्यमुनाप्रान्ते भरतो लोकपूजितः ॥ १२ ॥&lt;br&gt;&#xA;स चेश्वरप्रसादेन मोदते दिवि देववत् ॥ १३ ॥&lt;br&gt;&#xA;यस्तत्प्रतिष्ठितं लिङ्गं भारतं पूजयिष्यति ॥&lt;br&gt;&#xA;स सर्वयज्ञदानानां फलं प्रापयिता धुवम् ॥ १४ ॥&lt;br&gt;&#xA;कार्त्तिक्यां कृत्तिका योगे यस्तं पश्यति मानवः ॥&lt;br&gt;&#xA;न स पश्यति स्वप्नेपि नरकं घोरदारुणम् ॥ १५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भरतेश्वरमाहात्म्यवर्णनन्नाम द्विसप्तत्युत्तरशततमोऽध्यायः ॥ १७२ ॥&lt;/p&gt;</description>
    </item>
    <item>
      <title>१७३ कुशकादिलिङ्गचतुष्टयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/173_kushakAdilingachatuShTayamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/173_kushakAdilingachatuShTayamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गानां च चतुष्टयम् ॥&lt;br&gt;&#xA;एकस्थानस्थितानां तु सावित्र्यास्तत्र पश्चिमे ॥ १ ॥&lt;br&gt;&#xA;लिङ्गानां द्वितयं पूर्वे पश्चिमे सम्मुखद्वयम् ॥&lt;br&gt;&#xA;कुशकेश्वरनामेति लिङ्गं वै प्रथमं स्मृतम् ॥ २ ॥&lt;br&gt;&#xA;गर्गेश्वरं द्वितीयं तु तृतीयं पुष्करेश्वरम् ॥&lt;br&gt;&#xA;मैत्रेयेश्वरनामेति चतुर्थं समुदाहृतम् ॥ ३ ॥&lt;br&gt;&#xA;एतानि यस्तु लिङ्गानि पश्येद्भक्त्या जितेन्द्रियः ॥&lt;br&gt;&#xA;स मुक्तः पातकैः सर्वैर्गच्छेच्छिवपुरं महत् ॥ ॥ ४ ॥&lt;br&gt;&#xA;शुक्लपक्षे चतुर्दश्यां वैशाखे तु विशेषतः ॥&lt;br&gt;&#xA;स्नानं कृत्वा प्रयत्नेन ब्राह्मणांस्तत्र भोजयेत् ॥ ५ ॥&lt;br&gt;&#xA;तेभ्यो दद्याद्यथाशक्त्या काञ्चनं वसनानि च ॥&lt;br&gt;&#xA;एवं कृते भवेद्यात्रा परिपूर्णा सुरेश्वरि ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कुशकादिलिङ्गचतुष्टयमाहात्म्यवर्णनन्नाम त्रिसप्तत्युत्तरततमोऽध्यायः ॥ १७३ ॥&lt;/p&gt;</description>
    </item>
    <item>
      <title>१७४ कुन्तीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/174_kuntIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/174_kuntIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कुन्तीश्वरमनुत्तमम् ॥&lt;br&gt;&#xA;सावित्र्याः पूर्वभागस्थं खातमध्ये व्यवस्थितम् ॥ १ ॥&lt;br&gt;&#xA;कुन्त्या प्रतिष्ठितं देवि क्षेत्रे प्राभासिके प्रिये ॥&lt;br&gt;&#xA;पाण्डवास्तु यदा पूर्वं प्रभासक्षेत्रमागताः ॥ २ ॥&lt;br&gt;&#xA;तीर्थयात्राप्रसङ्गेन कुन्त्या चैव समन्विताः ॥&lt;br&gt;&#xA;तस्मिन्काले महादेवि ज्ञात्वा क्षेत्रमनुत्तमम्॥३॥&lt;br&gt;&#xA;कुन्त्या प्रतिष्ठितं लिङ्गं सर्वपापभयापहम्॥&lt;br&gt;&#xA;कार्तिक्यां तु विशेषेण यस्तं पूजयते नरः॥&lt;br&gt;&#xA;स सर्वकामतृप्तात्मा रुद्रलोके महीयते॥४॥&lt;br&gt;&#xA;वाचिकं मानसं पापं कर्मणा यदुपार्जितम्॥&lt;br&gt;&#xA;तत्सर्वं नश्यते देवि तस्य लिङ्गस्य दर्शनात्॥५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कुन्तीश्वरमाहात्म्यवर्णनन्नाम चतुःसप्तत्युत्तरशततमोऽध्यायः ॥ ॥ १७४ ॥&lt;/p&gt;</description>
    </item>
    <item>
      <title>१७५ प्रभासक्षेत्रमाहात्म्येऽर्कस्थलमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/175_prabhAsaxetramAhAtmye-rkasthalamAhAtmyavarNana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/175_prabhAsaxetramAhAtmye-rkasthalamAhAtmyavarNana/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पुण्यमर्कस्थलं शुभम् ॥&lt;br&gt;&#xA;तस्मादाग्नेयकोणस्थं सर्वपातकनाशनम् ॥ १ ॥&lt;br&gt;&#xA;तं दृष्ट्वा मानुषो देवि न शोच्यः सम्प्रजायते ॥&lt;br&gt;&#xA;सप्त जन्मानि देवेशि दारिद्र्यं नैव जायते ॥ २ ॥&lt;br&gt;&#xA;कुष्ठानि नाशमायान्ति तं दृष्ट्वा दशधा प्रिये ॥&lt;br&gt;&#xA;गोशतस्य प्रदत्तस्य कुरुक्षेत्रेषु यत्फलम् ॥ ३ ॥&lt;br&gt;&#xA;तत्फलं समवाप्नोति दृष्ट्वा वार्कस्थलं रविम् ॥&lt;br&gt;&#xA;स्नात्वा त्रिसङ्गमे तीर्थे सप्तैव रविवासरान् ॥४॥&lt;br&gt;&#xA;ब्राह्मणान्भोजयित्वा तु महिषीं तत्र दापयेत् ॥&lt;br&gt;&#xA;दिव्यं वर्षसहस्रं तु स्वर्गलोके महीयते ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽर्कस्थलमाहात्म्यवर्णनन्नाम पञ्चसप्तत्युत्तरशततमोऽध्यायः ॥ १७५ ॥&lt;/p&gt;</description>
    </item>
    <item>
      <title>१७६ सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/176_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/176_siddheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥ ॥&lt;br&gt;&#xA;ततो गच्छेन्महादेवि सिद्धेश्वरमिति स्मृतम् ॥&lt;br&gt;&#xA;अर्कस्थलात्तथाऽऽग्नेय्यां नातिदूरे व्यवस्थितम् ॥ १ ॥&lt;br&gt;&#xA;अष्टादश सहस्राणि ऋषीणामूर्ध्वरेतसाम् ॥&lt;br&gt;&#xA;तस्मिल्ँलिङ्गे तु सिद्धानि सिद्धेश्वरमतः स्मृतम् ॥ २ ॥&lt;br&gt;&#xA;स्नात्वाऽर्चयेन्नरो भक्त्या सोपवासो जितेन्द्रियः ॥&lt;br&gt;&#xA;सम्पूज्य विधिवद्देवं दद्याद्विप्रेषु दक्षिणाम् ॥&lt;br&gt;&#xA;सर्वकामसमृद्धस्तु स याति परमं पदम् ॥ । ॥&lt;br&gt;&#xA;इति श्रीस्कान्दे महापुराण एकाशीतिसाहरूया संहितायां सप्तमे प्रभासखण्डे प्रथमे प्रभासज्ञेत्रमाहात्म्ये सिद्धेश्वरमाहात्म्यवर्णनन्नाम षट्सप्तत्युत्तरशततमोऽध्यायः ॥ १७६ ॥&lt;/p&gt;</description>
    </item>
    <item>
      <title>१७७ लकुलीशमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/177_lakulIshamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/177_lakulIshamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पूर्वदिग्भागे लकुलीशस्तु मूर्तिमान् ॥&lt;br&gt;&#xA;स्वयं तिष्ठति देवेशि कृत्वा घोरं तपः पुरा ॥ १ ॥&lt;br&gt;&#xA;संस्थितः पापशमने तत्र स्थाने स्थलोपरि ॥&lt;br&gt;&#xA;कार्तिक्यां कृत्तिकायोगे यस्तं पूजयते नरः ॥ २ ॥&lt;br&gt;&#xA;स पूज्यते महादेवि सर्वैरपि सुरासुरैः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये लकुलीशमाहात्म्यवर्णनन्नाम सप्तसप्तत्युत्तरशततमो ऽध्यायः ॥ १७७ ॥&lt;/p&gt;</description>
    </item>
    <item>
      <title>१७८ भार्गवेश्वरमाहात्म्यवर्णनम्-</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/178_bhArgaveshvaramAhAtmyavarNanam-/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/178_bhArgaveshvaramAhAtmyavarNanam-/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्माद्दक्षिणतः स्थितम् ॥&lt;br&gt;&#xA;भार्गवेश्वरनामानं सर्वपापप्रणाशनम् ॥ १ ॥&lt;br&gt;&#xA;यस्तं पूजयते देवि दिव्यपुष्पोपहारकैः ॥&lt;br&gt;&#xA;स भवेत्कृतकृत्यस्तु सर्वकामैः समृद्धिमान् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भार्गवेश्वरमाहात्म्यवर्णनम्- नामाष्टसप्तत्युत्तरशततमोऽध्यायः ॥ ॥ १७८ ॥&lt;/p&gt;</description>
    </item>
    <item>
      <title>१७९ माण्डव्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/179_mANDavyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/179_mANDavyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं पापप्रणाशनम् ॥&lt;br&gt;&#xA;सिद्धेशाद्दक्षिणे कोणे धनुषां त्रितये स्थितम् ॥&lt;br&gt;&#xA;माण्डव्येश्वरनामानं महापातकनाशनम् ॥ १ ॥&lt;br&gt;&#xA;माघे मासे चतुर्दश्यां पूजां जागरणं तथा ॥&lt;br&gt;&#xA;कुर्याद्योऽतीन्द्रियो मर्त्यो न स मर्त्ये पुनर्व्रजेत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासज्ञेत्रमाहात्म्ये माण्डव्येश्वरमाहात्म्यवर्णनन्नामैकोना शीत्युत्तरशततमोऽध्यायः ॥ १७९ ॥&lt;/p&gt;</description>
    </item>
    <item>
      <title>१८० माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/180_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/180_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येत्पुष्पदन्तेश्वरं शुभम् ॥&lt;br&gt;&#xA;पुष्पदन्तेश्वरोनाम गणेशः शङ्करस्य तु ॥१॥&lt;br&gt;&#xA;तेन तप्तं तपो घोरं तत्र लिङ्गं प्रतिष्ठितम् ॥ २ ॥&lt;br&gt;&#xA;तं दृष्ट्वा मुच्यते जन्तुर्जन्मसंसारबन्धनात् ॥&lt;br&gt;&#xA;प्राप्नुयादीप्सितान्कामानिह लोके परत्र च ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुष्पदन्तेश्वर माहात्म्यवर्णनन्नामाशीत्युत्तरशततमोऽध्यायः ॥ १८० ॥&lt;/p&gt;</description>
    </item>
    <item>
      <title>१८१</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/181/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि क्षेत्रपेश्वरमुत्तमम् ॥&lt;br&gt;&#xA;सिद्धेश्वर समीपस्थं पूर्वस्मिन्नातिदूरतः ॥ १ ॥&lt;br&gt;&#xA;तं दृष्ट्वा शुक्लपञ्चम्यां न च नागैः स दश्यते ॥ २ ॥&lt;br&gt;&#xA;पूजयेत्तं विधानेन गन्धपुष्पादिभिः क्रमात् ॥&lt;br&gt;&#xA;भोजयेद्ब्राह्मणाञ्छक्त्या भक्ष्यभोज्यैरनेकशः ॥ ३ ॥&lt;br&gt;&#xA;इतिश्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये क्षेत्रपालेश्वरमाहात्म्यवर्णनन्नामैकाशीत्युत्तरशततमोऽध्यायः ॥ १८१ ॥ ॥&lt;/p&gt;</description>
    </item>
    <item>
      <title>१८२ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/182_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/182_mAhAtmyavarNanam/</guid>
      <description>&lt;p&gt;ततो मातृगणान्पश्येद्वसुनन्दादिनामतः ॥&lt;br&gt;&#xA;अर्क स्थलसमीपस्थान्दक्षिणे नातिदूरतः ॥ १ ॥&lt;br&gt;&#xA;आश्वयुक्छुक्लपक्षे तु नवम्यां नियतात्मवान् ॥&lt;br&gt;&#xA;यस्ताः पूजयते मातॄर्विधिना भावितात्मवान् ॥ २ ॥&lt;br&gt;&#xA;स समृद्धिमवाप्नोति दुरापामकृतात्मभिः ॥&lt;br&gt;&#xA;तत्रैव संस्थितं पश्येच्छ्रीमुखं विवरप्रियम् ॥ ३ ॥&lt;br&gt;&#xA;तस्मिन्नेव दिने पूज्यं सिद्धिकामैर्नरैः सदा ॥&lt;br&gt;&#xA;एतत्पूर्वं मयाख्यातं तव विस्तरतः प्रिये ॥ ४ ॥&lt;br&gt;&#xA;तस्मिन्नेव दिने पूज्यं तीर्थयात्राप्रसङ्गतः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वसुनन्दामातृगणश्रीमुखविवर माहात्म्यवर्णनन्नाम द्व्यशीत्युत्तरशततमोऽध्यायः ॥ ॥ १८२ ॥&lt;/p&gt;</description>
    </item>
    <item>
      <title>१८३ त्रिसङ्गममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/183_trisangamamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/183_trisangamamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मिश्रतीर्थमनुत्तमम् ॥&lt;br&gt;&#xA;त्रिसङ्गमेति विख्यातं सौरं तीर्थमनुत्तमम् ॥ १ ॥&lt;br&gt;&#xA;सरस्वती हिरण्या च समुद्रश्चैव भामिनि ॥&lt;br&gt;&#xA;त्रयाणां सङ्गमो यत्र दुष्प्राप्यो दैवतैरपि ॥ २ ॥&lt;br&gt;&#xA;सर्वेषां तत्र तीर्थानां प्रधानं तीर्थमुत्तमम् ॥&lt;br&gt;&#xA;सूर्यपर्वणि सम्प्राप्ते कुरुक्षेत्राद्विशिष्यते ॥ ३ ॥&lt;br&gt;&#xA;स्नानं दानं जपस्तत्र सर्वं कोटिगुणं भवेत् ॥ ४ ॥&lt;br&gt;&#xA;मङ्कीश्वरान्महादेवि यावल्लिङ्गं कृतस्मरम् ॥&lt;br&gt;&#xA;एतस्मिन्नन्तरे देवि तीर्थानां दशकोटयः ॥ ५ ॥&lt;br&gt;&#xA;कृमिकीटपतङ्गाश्च श्वपचा वा नराधमाः ॥&lt;br&gt;&#xA;सोऽपि स्वर्गमवाप्नोति किं पुनर्भावितात्मवान् ॥ ६ ॥&lt;br&gt;&#xA;तत्र पीतानि वस्त्राणि काञ्चनं सुरभिस्तथा ॥&lt;br&gt;&#xA;ब्राह्मणाय प्रदातव्या सम्यग्यात्राफलेप्सुभिः ॥ ७ ॥&lt;br&gt;&#xA;कृष्णपक्षे चतुर्दश्यां स्नात्वा यस्तर्पयेत्पितॄन् ॥&lt;br&gt;&#xA;तर्पिताः पितरस्तेन यावच्चन्द्रार्कतारकम् ॥ ८ ॥&lt;br&gt;&#xA;एतत्त्रिसङ्गमं देवि महापातकनाशनम् ॥&lt;br&gt;&#xA;दुर्लभं त्रिषु लोकेषु वैशाख्यां तु विशेषतः ॥ ९ ॥&lt;br&gt;&#xA;वृषो त्सर्गो विशेषेण तत्र कार्यो नरोत्तमैः ॥&lt;br&gt;&#xA;सर्वपापविनाशाय पितॄणां प्रीतये प्रिये ॥ 7.1.183.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये त्रिसङ्गममाहात्म्यवर्णनन्नाम त्र्यशीत्युत्तरशततमोऽध्यायः ॥ १८३ ॥&lt;/p&gt;</description>
    </item>
    <item>
      <title>१८४ मङ्कीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/184_mankIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/184_mankIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मङ्कीश्वरमनुत्तमम् ॥&lt;br&gt;&#xA;त्रिसङ्गमसमीपस्थं सर्वपातकनाशनम्॥ १ ॥&lt;br&gt;&#xA;मङ्कीनाम ऋषिः पूर्वमासीत्स तपतां वरः ॥&lt;br&gt;&#xA;स च ज्ञात्वा महाक्षेत्रं प्रभासं शङ्करप्रियम् ॥ २ ॥&lt;br&gt;&#xA;अतपद्वै तपो घोरं कन्दमूलफलाशनः ॥&lt;br&gt;&#xA;वर्षाणामयुतं साग्रं प्रतिष्ठाप्य महेश्वरम् ॥ ३ ॥&lt;br&gt;&#xA;ततस्तुष्टो महादेवो ददौ प्रीतो वरं तदा ॥&lt;br&gt;&#xA;स वव्रे यदि तुष्टोऽसि अस्मिन्स्थाने स्थितो भव ॥ ४ ॥&lt;br&gt;&#xA;मन्नामाङ्कितलिङ्गस्तु वस कल्पायुतायुतम् ॥&lt;br&gt;&#xA;एवमस्त्वित्यथेत्युक्त्वा तत्रैवान्तरधीयत ॥ ५ ॥&lt;br&gt;&#xA;तदाप्रभृति तल्लिङ्गं मङ्कीश्वरमिति श्रुतम्॥&lt;br&gt;&#xA;माघे मासे त्रयोदश्यां चतुर्दश्यामथापि वा ॥ ६ ॥&lt;br&gt;&#xA;पूज्याः पञ्चोपचारेण प्राप्नुयादीप्सितं फलम् ॥&lt;br&gt;&#xA;गोदानं तत्र वै देयं सम्यग्यात्राफलेप्सुभिः ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये मङ्कीश्वरमाहात्म्यवर्णनन्नाम चतुरशीत्युत्तरशततमोऽध्यायः ॥ १८४ ॥&lt;/p&gt;</description>
    </item>
    <item>
      <title>१८५ देवमातृगौरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/185_devamAtRgaurImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/185_devamAtRgaurImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवमातरमव्ययाम् ॥&lt;br&gt;&#xA;मङ्कीशान्नैर्ऋते भागे गौरीरूपसमाश्रिताम्॥&lt;br&gt;&#xA;देवमाता सरस्वत्या नाम लोकेषु गीयते ॥ १ ॥&lt;br&gt;&#xA;पादुकासनसंस्था च तत्र देवी सरस्वती ॥&lt;br&gt;&#xA;गौरीरूपेण सा तत्र वडवाश्रितविग्रहा ॥ २ ॥&lt;br&gt;&#xA;मातृवद्रक्षिता देवा वडवानलभीतितः ॥&lt;br&gt;&#xA;देवमातेति लोकेऽस्मिं स्ततः सा विबुधैः कृता ॥ ३ ॥&lt;br&gt;&#xA;माघे मासे तृतीयायां यस्तामर्चयते नरः ॥&lt;br&gt;&#xA;नारी वा संयता साध्वी सर्वान्कामानवाप्नुयात् ॥ ४ ॥&lt;br&gt;&#xA;दम्पती भोज येद्यस्तु पायसैः शर्करादिभिः ॥&lt;br&gt;&#xA;गौरीसहस्रभोज्यस्य दत्तस्य फलमाप्नुयात् ॥ ५ ॥&lt;br&gt;&#xA;सुवर्णपादुका देया तत्र विप्राय शीलिने ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये देवमातृगौरीमाहात्म्यवर्णनन्नाम पञ्चा शीत्युत्तरशततमोऽध्यायः ॥ १८५ ॥ ॥ छ ॥&lt;/p&gt;</description>
    </item>
    <item>
      <title>१८६ स्थानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/186_sthAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/186_sthAnamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि नागस्थानमनुत्तमम् ॥&lt;br&gt;&#xA;मङ्कीशात्पश्चिमे भागे सङ्गमत्रितयं गतम् ॥ १ ॥&lt;br&gt;&#xA;पापघ्नं सर्वजन्तूनां पातालविवरं महत् ॥ २ ॥&lt;br&gt;&#xA;बलभद्रः पुरा देवि श्रुत्वा कृष्णस्य पञ्चताम् ॥&lt;br&gt;&#xA;भल्लतीर्थे तु भल्लेन ततः प्रभासमागतः ॥ ३ ॥&lt;br&gt;&#xA;क्षेत्रं महाप्रभावं हि ज्ञात्वा सर्वार्थसिद्धिदम् ॥&lt;br&gt;&#xA;यादवानां क्षयं कृत्वा ततो वैराग्यमेयिवान् ॥ ॥ ४ ॥&lt;br&gt;&#xA;शेषनागेशरूपेण निष्क्रम्य च शरीरतः ॥&lt;br&gt;&#xA;गच्छन्गच्छंस्तदा प्राप्य तीर्थं त्रैसङ्गमं परम् ॥ ५ ॥&lt;br&gt;&#xA;पातालस्य तदा दृष्ट्वा द्वारं विवररूपकम् ॥&lt;br&gt;&#xA;प्रविष्टोऽथ जगामाशु यत्रानन्तः स्वयं स्थितः ॥ ६ ॥&lt;br&gt;&#xA;यतो नागस्वरूपेण स्थानेऽस्मिंश्च समाविशत् ॥&lt;br&gt;&#xA;तत्प्रभृत्येव देवेशि नागस्थानमिति श्रुतम् ॥ ७ ॥&lt;br&gt;&#xA;नागरादित्यपूर्वेण यत्र कायो विसर्जितः ॥&lt;br&gt;&#xA;तदद्यापि प्रसिद्धं वै शेषस्थानमिति श्रुतम् ॥ ८ ॥&lt;br&gt;&#xA;अतः स्नात्वा महादेवि तत्र तीर्थे त्रिसङ्गमे ।&lt;br&gt;&#xA;नागस्थानं समभ्यर्च्य पञ्चम्यामकृताशनः ॥९॥&lt;br&gt;&#xA;श्राद्धं कृत्वा यथाशक्त्या दत्त्वा विप्राय दक्षिणाम् ॥&lt;br&gt;&#xA;विमुक्तः सर्वदुःखेभ्यो रुद्रलोकं स गच्छति ॥ १० ॥&lt;br&gt;&#xA;पायसं मधुसम्मिश्रं भक्ष्यभोज्यैः समन्वितम् ॥&lt;br&gt;&#xA;शेषनागं समुद्दिश्य विप्रं यस्तत्र भोजयेत् ॥&lt;br&gt;&#xA;कोटिभोज्यं कृतं तेन जायते नात्र संशयः ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नाग स्थानमाहात्म्यवर्णनन्नाम षडशीत्युत्तरशततमोऽध्यायः ॥ १८६ ॥&lt;/p&gt;</description>
    </item>
    <item>
      <title>१८७ प्रभासपञ्चकमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/187_prabhAsapanchakamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/187_prabhAsapanchakamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सर्वकामफलप्रदम् ॥&lt;br&gt;&#xA;प्रभासपञ्चकं पुण्यमाद्यं तत्र व्यवस्थितम् ॥ १ ॥&lt;br&gt;&#xA;तस्यैव पश्चिमे भागे प्रभास इति चोच्यते ॥&lt;br&gt;&#xA;वृद्धप्रभासश्च ततो दक्षिणे नातिदूरतः ॥ २ ॥&lt;br&gt;&#xA;जल प्रभासश्च ततो दक्षिणेन वरानने ॥&lt;br&gt;&#xA;कृतस्मरप्रभासश्च श्मशानं यत्र भैरवम् ॥ ३ ॥&lt;br&gt;&#xA;एवं पञ्चप्रभासान्यः पश्येद्भक्तया समन्वितः ॥&lt;br&gt;&#xA;स याति परमं स्थानं जरामरणवर्जितम् ॥ ४ ॥&lt;br&gt;&#xA;न निवर्तति यत्प्राप्य दुष्प्राप्यं त्रिदशैरपि ॥&lt;br&gt;&#xA;प्रभासं प्रथमं तीर्थं त्रिषु लोकेषु विश्रुतम् ॥ ५ ॥&lt;br&gt;&#xA;देवानामपि दुष्प्राप्यं महापातकनाशनम् ॥&lt;br&gt;&#xA;प्रभासे त्वेकरात्रेण अमावास्यां कृतोदकः ॥ ६ ॥&lt;br&gt;&#xA;मुच्यते पातकैः सर्वैः शिवलोकं स गच्छति ॥&lt;br&gt;&#xA;सप्तजन्मकृतं पापं गङ्गासागरसङ्गमे ॥ ७ ॥&lt;br&gt;&#xA;जन्मनां च सहस्रेण यत्पापं कुरुते नरः ॥&lt;br&gt;&#xA;स्नानादेवास्य नश्येत सागरे लवणाम्भसि ॥ ८ ॥&lt;br&gt;&#xA;चतुर्दश्याममावास्यां पञ्चदश्यां विशेषतः ॥&lt;br&gt;&#xA;अहोरात्रोषितो भूत्वा ब्राह्मणान्भोज्य शक्तितः ॥ ९ ॥&lt;br&gt;&#xA;दत्त्वा गां काञ्चनं तेभ्यः शिवः प्रीतो भवत्विति ॥&lt;br&gt;&#xA;एवं कृत्वा नरो देवि कुलानां तारयेच्छतम् ॥ 7.1.187.१० ॥&lt;br&gt;&#xA;॥ देव्युवाच ॥ ॥&lt;br&gt;&#xA;प्रभासपञ्चकं ह्येतद्यत्त्वया परिकीर्तितम् ॥&lt;br&gt;&#xA;कथमत्र समुद्भूतमेतन्मे कौतुकं महत् ॥ ११ ॥&lt;br&gt;&#xA;एक एव श्रुतोऽस्माभिः प्रभासस्तीर्थवासितः ॥&lt;br&gt;&#xA;प्रभासाः पञ्च देवेश यत्त्वया परिकीर्तिताः ॥ १२ ॥&lt;br&gt;&#xA;एतन्मे संशयं सर्वं यथावद्वक्तुमर्हसि ॥ ॥ १३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि कथां पापप्रणाशनीम् ॥&lt;br&gt;&#xA;यां श्रुत्वा मानवो भक्त्या प्राप्नोति परमां गतिम् ॥ १४ ॥&lt;br&gt;&#xA;पुरा महेश्वरो देवश्चचार वसुधामिमाम् ॥&lt;br&gt;&#xA;दिव्यरूपधरः कान्तो दिग्वासाः स यदृच्छया ॥ १५ ॥&lt;br&gt;&#xA;एवं च रममाणस्तु ऋषीणामाश्रमं महत् ॥&lt;br&gt;&#xA;जगाम कौतुकाविष्टो भिक्षार्थं दारुके वने ॥ १६ ॥&lt;br&gt;&#xA;भ्रममाणस्य तस्याथ दृष्ट्वा रूपमनुत्तमम् ॥&lt;br&gt;&#xA;ता नार्यः कामसन्तप्ता बभूवुर्व्यथितेन्द्रियाः ॥ १७ ॥&lt;br&gt;&#xA;सानुरागास्ततः सर्वा अनुगच्छन्ति तं सदा ॥&lt;br&gt;&#xA;समालिङ्गन्ति ताः काश्चित्काश्च वीक्षन्ति रागतः ॥ १८ ॥&lt;br&gt;&#xA;प्रार्थयन्ति तथा चान्याः परित्यज्य गृहान्स्वकान् ॥ १९ ॥&lt;br&gt;&#xA;एवं तासां स्वरूपं ते दृष्ट्वा सर्वे महर्षयः ॥&lt;br&gt;&#xA;कोपेन महता युक्ताः शेपुस्तं वृषभध्वजम् ॥ ॥ 7.1.187.२० ॥&lt;br&gt;&#xA;यस्मात्त्वं नग्नतामेत्य आश्रमेऽस्मिन्ममागतः ॥&lt;br&gt;&#xA;मोहयानः स्त्रियोऽस्माकं लज्जां नैवं करोषि च ॥&lt;br&gt;&#xA;तस्मात्ते पतताल्लिङ्गं सद्य एव वृषध्वज ॥ २१ ॥&lt;br&gt;&#xA;ततस्तत्पतितं लिङ्गं तत्क्षणाच्छङ्करस्य च ॥&lt;br&gt;&#xA;तस्मिन्प्रपतिते भूमौ प्राकम्पत वसुन्धरा ॥ २२ ॥&lt;br&gt;&#xA;क्षुभिताः सागराः सर्वे मर्यादा विजहुस्तदा ॥&lt;br&gt;&#xA;शीर्णानि गिरिशृङ्गाणि त्रस्ताः सर्वे दिवौकसः ॥ २३ ॥&lt;br&gt;&#xA;ततो देवाः सगन्धर्वाः समहोरगकिन्नराः ॥&lt;br&gt;&#xA;ऊचुः पितामहं गत्वा किमेतत्कारणं विभो ॥ २४ ॥&lt;br&gt;&#xA;सागराः क्षुभिता येन प्लावयन्ति वसुन्धराम् ॥&lt;br&gt;&#xA;शीर्यन्ते गिरिशृङ्गाणि कम्पते च वसुन्धरा ॥ २५ ॥&lt;br&gt;&#xA;चिह्नानि लोकनाशाय दृश्यन्ते दारुणानि च ॥&lt;br&gt;&#xA;तेषां तद्वचन श्रुत्वा ब्रह्मलोके पितामहः ॥ २६ ॥&lt;br&gt;&#xA;ध्यात्वा तु सुचिरं कालं वाक्यमेतदुवाच ह ॥&lt;br&gt;&#xA;शिवलिङ्गं निपतितं पृथिव्यां सुरसत्तमाः ॥ २७ ॥&lt;br&gt;&#xA;शापेन ऋषिमुख्यानां भार्गवाणां महात्मनाम् ॥&lt;br&gt;&#xA;तस्मिन्निपतिते भूमौ त्रैलोक्यं सचराचरम् ॥ २८ ॥&lt;br&gt;&#xA;एतदवस्थतां प्राप्तं तस्मात्तत्रैव गम्यताम् ॥&lt;br&gt;&#xA;विष्णुना सह गीर्वाणास्तथा नीतिर्विधीयताम् ॥ २९ ॥&lt;br&gt;&#xA;ततः क्षीरोदधिं जग्मुर्ब्रह्माद्यास्त्रिदिवौकसः ॥&lt;br&gt;&#xA;यत्र शेते चतुर्बाहुर्योगनिद्रां च सङ्गतः ॥ 7.1.187.३० ॥&lt;br&gt;&#xA;तस्मै सर्वं समाचख्युस्तेनैव सहितास्ततः ॥&lt;br&gt;&#xA;जग्मुर्यत्र महादेवो लिङ्गेन रहितो विभुः ॥ ३१ ॥&lt;br&gt;&#xA;ऊचुः समाहिताः सर्वे प्रणिपत्य दिवौकसः ॥३२॥&lt;br&gt;&#xA;लिङ्गमुत्क्षिप्यतामेतद्यत्क्षितौ पतितं विभो ॥&lt;br&gt;&#xA;एते महार्णवाः सर्वे प्लावयन्ति वसुन्धराम् ॥३३॥&lt;br&gt;&#xA;॥ भगवानुवाच ॥ ॥&lt;br&gt;&#xA;ऋषिभिः पातितं ह्येतन्मम लिङ्गं सुरेश्वराः ॥&lt;br&gt;&#xA;न तु शक्यो मया कर्तुं बाधस्तेषां महात्मनाम् ॥३४॥&lt;br&gt;&#xA;शापो हि भार्गवेन्द्राणामतो मे श्रूयतां वचः ॥&lt;br&gt;&#xA;पूजयध्वं सुराः सर्वे ब्रह्मविष्णुपुरस्सराः ॥३५॥&lt;br&gt;&#xA;लिङ्गमेतत्ततः सर्वे सर्वं लिप्सथ सत्तमाः ॥&lt;br&gt;&#xA;प्रकृतिं सागराः सर्वे यास्यन्ति गिरयस्तथा ॥ ३६ ॥&lt;br&gt;&#xA;एतत्पुण्यतमे क्षेत्रे धृत्वा सर्वे समाहिताः ॥&lt;br&gt;&#xA;अथोद्धृत्य सुराः सर्वे प्रभासं क्षेत्रमागताः ॥३७॥&lt;br&gt;&#xA;तत्रैव निदधुः सर्वे ततः पूजां प्रचक्रिरे ॥&lt;br&gt;&#xA;ब्रह्मणा पूजितं लिङ्गं विष्णुना प्रभविष्णुना ॥ ३८ ॥&lt;br&gt;&#xA;शक्रेणाथ कुबेरेण यमेन वरुणेन च ॥&lt;br&gt;&#xA;ऊचुश्चैव ततो देवा लिङ्गं सम्पूज्य भक्तितः ॥ ३९ ॥&lt;br&gt;&#xA;अद्यप्रभृति रुद्रस्य लिङ्गं सम्पूज्य भक्तितः ॥&lt;br&gt;&#xA;भविष्यामो न सन्देहस्तथा पितृगणाश्च ये ॥ 7.1.187.४० ॥&lt;br&gt;&#xA;य एनं पूजयिष्यन्ति भक्तियुक्ताश्च मानवाः ॥&lt;br&gt;&#xA;यास्यन्ति ते सुरावासं सशरीरा नरोत्तमाः ॥ ४१ ॥&lt;br&gt;&#xA;अत्रैव प्रथमं लिगं यतोस्माऽभिः प्रतिष्ठितम् ॥&lt;br&gt;&#xA;प्रभासं नाम चास्यापि प्रभासेति भविष्यति ॥ ४२ ॥&lt;br&gt;&#xA;एवमुक्त्वा गताः सर्वे त्रिदिवं सुरसत्तमाः ॥&lt;br&gt;&#xA;तं दृष्ट्वा त्रिदिवं यान्ति भूयांसः प्राणिनो भुवि ॥ ४३ ॥&lt;br&gt;&#xA;ततस्त्रिविष्टपं व्याप्तं बहुभिः प्राणिभिः प्रिये ॥&lt;br&gt;&#xA;तद्दृष्ट्वा त्रिदिवं व्याप्तं सहस्राक्षः सुदुःखितः ॥ ४४ ॥&lt;br&gt;&#xA;ज्ञात्वा लिङ्गप्रभावं तु ततश्चागत्य भूतलम् ॥&lt;br&gt;&#xA;वज्रेणाच्छादयामास समन्तात्स वरानने ॥ ४५ ॥&lt;br&gt;&#xA;ततः प्रभृति नो देवि स्वर्गं गच्छन्ति मानवाः ॥&lt;br&gt;&#xA;इति सङ्क्षेपतः प्रोक्तः प्रभासस्य महोदयः ॥&lt;br&gt;&#xA;सर्वपापोपशमनः सर्वकामफलं प्रदः ॥४६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमेप्रभासक्षेत्रमाहात्म्ये प्रभासपञ्चकमाहात्म्यवर्णनन्नाम सप्ताशीत्युत्तरशततमोऽध्यायः ॥ १८७ ॥&lt;/p&gt;</description>
    </item>
    <item>
      <title>१८८ रुद्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/188_rudreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/188_rudreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तत्र स्थाने तु संस्थितम् ॥&lt;br&gt;&#xA;रुद्रेश्वरेतिनामानं स्वयम्भूतं धरातले ॥ १ ॥&lt;br&gt;&#xA;आदिप्रभासात्पुरतो धनुषां त्रितये स्थितम् ॥&lt;br&gt;&#xA;रुद्रेण ध्यानमास्थाय स्वं तेजस्तत्र योजितम् ॥ २ ॥&lt;br&gt;&#xA;ततो रुद्रेश्वरन्नाम सर्वपातकनाशनम् ॥&lt;br&gt;&#xA;तं दृष्ट्वा पूजयित्वा च सर्वान्कामानवाप्नुयात् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये रुद्रेश्वरमाहात्म्यवर्णनन्नामाष्टाशीत्युत्तरशततमोऽध्यायः ॥ १८८ ॥&lt;/p&gt;</description>
    </item>
    <item>
      <title>१८९ कर्ममोटीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/189_karmamoTImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/189_karmamoTImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पश्चिमे भागे नातिदूरे व्यवस्थितम् ॥&lt;br&gt;&#xA;चण्डिका कर्ममोटी च योगिनी कोटिसंयुता ॥&lt;br&gt;&#xA;पीठत्रयं महादेवि आद्यं त्रैलोक्यवन्दितम् ॥ १ ॥&lt;br&gt;&#xA;नवम्यां तत्र सम्पूज्य देवीपीठं च योगिनीम् ॥&lt;br&gt;&#xA;स सर्वान्प्राप्नुयात्कामान्भवेत्स्वर्गाङ्गनाप्रियः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासज्ञेत्रमाहात्म्ये कर्ममोटीमाहात्म्यवर्णनन्नामैकोननवत्युत्तरशततमोऽध्यायः ॥ १८९ ॥&lt;/p&gt;</description>
    </item>
    <item>
      <title>१९० मोक्षस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/190_moxasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/190_moxasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तत्र मुक्तिप्रदं हरिम् ॥&lt;br&gt;&#xA;प्रभासान्नैर्ऋते भागे नातिदूरे व्यवस्थितम् ॥ १ ॥&lt;br&gt;&#xA;एकादश्यां जिताहारो यस्तं देवि प्रपूजयेत् ॥&lt;br&gt;&#xA;माघेमासे विशेषेण सोऽग्निष्टोमफलं लभेत् ॥ २ ॥&lt;br&gt;&#xA;यस्तत्रानशनं कुर्याद्व्रतं चान्द्रायणादिकम् ॥&lt;br&gt;&#xA;सोऽन्य तीर्थात्कोटिगुणं प्राप्नुयात्फलमीप्सितम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये मोक्षस्वामिमाहात्म्यवर्णनन्नाम नवत्युत्तरशततमोऽध्यायः ॥ १९० ॥&lt;/p&gt;</description>
    </item>
    <item>
      <title>१९१ प्रभासक्षेत्रमाहात्म्येऽजीगर्तेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/191_prabhAsaxetramAhAtmye-jIgarteshvaramAhAtmyavar/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/191_prabhAsaxetramAhAtmye-jIgarteshvaramAhAtmyavar/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि अजीगर्तेश्वरं हरम् ॥&lt;br&gt;&#xA;चन्द्रवापीसमीपस्थं कर्ममोटीसमीपतः ॥ १ ॥&lt;br&gt;&#xA;तस्यां स्नात्वा महादेवि यस्तल्लिगं प्रपूजयेत् ॥&lt;br&gt;&#xA;स मुक्तः पातकैर्घोरैर्गच्छेच्छिवपदं महत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽजीगर्तेश्वरमाहात्म्यवर्णनं नामैकनवत्युत्तरशततमोऽध्यायः ॥ १९१ ॥&lt;/p&gt;</description>
    </item>
    <item>
      <title>१९२ विश्वकर्मेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/192_vishvakarmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/192_vishvakarmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विश्वकर्मप्रतिष्ठितम् ॥&lt;br&gt;&#xA;लिङ्गं महाप्रभावं हि मोक्षस्वामिन उत्तरे ॥ १ ॥&lt;br&gt;&#xA;धनुषां पञ्चके देवि स्थितं पातकनाशनम् ॥ २ ॥&lt;br&gt;&#xA;तं दृष्ट्वा मानवः सम्यग्यात्राफलमवाप्नुयात् ॥&lt;br&gt;&#xA;वाचिकं मानसं पापं दर्शनात्तस्य नश्यति ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये विश्वकर्मेश्वरमाहात्म्यवर्णनन्नाम द्विनवत्युत्तरशततमोऽध्यायः ॥ १९२ ॥&lt;/p&gt;</description>
    </item>
    <item>
      <title>१९३ यमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/193_yameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/193_yameshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यमेश्वरमनुत्तमम् ॥&lt;br&gt;&#xA;तस्यैव नैर्ऋते भागे नातिदूरे व्यवस्थितम् ॥ १ ॥&lt;br&gt;&#xA;दर्शनात्पापशमनं सर्वकामफलप्रदम् ॥ ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये यमेश्वरमाहात्म्यवर्णनं नाम त्रिणवत्युत्तरशततमोऽध्यायः ॥ १९३ ॥&lt;/p&gt;</description>
    </item>
    <item>
      <title>१९४ प्रभासक्षेत्रमाहात्म्येऽमरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/194_prabhAsaxetramAhAtmye-mareshvaramAhAtmyavarNan/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/194_prabhAsaxetramAhAtmye-mareshvaramAhAtmyavarNan/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं देवैः प्रतिष्ठितम् ॥&lt;br&gt;&#xA;ज्ञात्वा प्रभावं क्षेत्रस्य सर्वपातकनाशनम् ॥ १ ॥&lt;br&gt;&#xA;तत्र कृत्वा तपश्चोग्रं लिङ्गं देवैः प्रतिष्ठितम् ॥&lt;br&gt;&#xA;तं दृष्ट्वा मानवो देवि कृतकृत्यः प्रजायते ॥ २ ॥&lt;br&gt;&#xA;गोदानं तत्र देयं तु ब्राह्मणे वेदपारगे ॥&lt;br&gt;&#xA;सम्यक्च लभते देवि यात्रायाः फलमूर्जितम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्येऽमरेश्वरमाहात्म्यवर्णनन्नाम चतुर्णवत्युत्तरशततमोऽध्यायः ॥ १९४ ॥&lt;/p&gt;</description>
    </item>
    <item>
      <title>१९५ वृद्धप्रभासमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/195_vRddhaprabhAsamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/195_vRddhaprabhAsamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो वृद्धप्रभासं तु गच्छेच्च नियतात्मवान् ॥&lt;br&gt;&#xA;आदिप्रभासाद्दक्षिणतो नातिदूरे व्यवस्थितम् ॥ १ ॥&lt;br&gt;&#xA;चतुर्मुखं महालिङ्गं दर्शनात्पापनाशनम् ॥ २ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;कथं वृद्धप्रभासं तु नाम तस्याभवत्प्रभो ॥&lt;br&gt;&#xA;तस्मिन्दृष्टे फलं किं स्यात्स्तुते सम्पूजिते तथा ॥ ३ ॥&lt;br&gt;&#xA;एतत्कथय मे देव सङ्क्षेपान्नातिविस्तरात् ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आदौ स्वायम्भुवे देवि पूर्वमन्वन्तरे पुरा ॥&lt;br&gt;&#xA;त्रेतायुगे चतुर्थे तु प्रभासे क्षेत्र उत्तमे ॥ ५ ॥&lt;br&gt;&#xA;तस्मिन्काले महादेवि पूर्वमन्वन्तरे पुरा ॥&lt;br&gt;&#xA;त्रेतायुगे चतुर्थे तु ऋषयस्तत्र सङ्गताः ॥ ६ ॥&lt;br&gt;&#xA;दर्शनार्थं प्रभासस्य उत्तरापथगामिनः ॥&lt;br&gt;&#xA;तं दृष्ट्वाऽऽच्छादितं देवं वज्रेण तु महेश्वरि ॥ ७ ॥&lt;br&gt;&#xA;विषादं परमं जग्मुर्वाक्यं चेदमथाबुवन् ॥&lt;br&gt;&#xA;अदृष्ट्वा शाङ्करं लिगं न यास्यामो वयं गृहम् ॥ ८ ॥&lt;br&gt;&#xA;स्वर्गार्थिनो वयं प्राप्ता महदध्वानमेव हि ॥&lt;br&gt;&#xA;तस्मादत्रैव तिष्ठामो यावल्लिङ्गस्य दर्शनम् ॥ ९ ॥&lt;br&gt;&#xA;एवं ते निश्चयं कृत्वा परस्मिंस्तपसि स्थिताः ॥&lt;br&gt;&#xA;वर्षास्वाकाशगा भूत्वा हेमन्ते सलिलाश्रयाः ॥ 7.1.195.१० ॥&lt;br&gt;&#xA;पञ्चाग्निसाधना ग्रीष्मे नियता ब्रह्मचारिणः ॥&lt;br&gt;&#xA;बहून्वर्षगणान्विप्रा जराग्रस्तास्तदाऽभवन् ॥ ११ ॥&lt;br&gt;&#xA;एवं वृद्धत्वमापन्ना यदा ते वरवर्णिनि ॥&lt;br&gt;&#xA;छन्द्यमाना वरैस्ते तु शङ्करेण महात्मना ॥ १२ ॥&lt;br&gt;&#xA;लिङ्गस्य दर्शनं मुक्त्वा न तेऽन्यं वव्रिरे वरम् ॥ १३ ॥&lt;br&gt;&#xA;तेषां तु निश्चयं ज्ञात्वा सर्वेषां वृषभध्वजः ॥&lt;br&gt;&#xA;अनुकम्पापरो भूत्वा स्वलिङ्गं तानदर्शयत् ॥ १४ ॥&lt;br&gt;&#xA;एतस्मिन्नेव काले तु भित्त्वा चैव वसुन्धराम् ॥&lt;br&gt;&#xA;उत्थितं सहसा लिङ्गं तदेव वरवर्णिनि ॥ १५ ॥&lt;br&gt;&#xA;ऋषयस्ते च तं दृष्ट्वा सर्वे च त्रिदिवं गताः ॥&lt;br&gt;&#xA;अथ तेषु प्रयातेषु शक्रस्तप्तमना ह्यभूत् ॥ १६ ॥&lt;br&gt;&#xA;तमपि च्छादयामास वज्रेण शतपर्वणा ॥ १७ ॥&lt;br&gt;&#xA;वृद्धभावे यतस्तेषामृषीणां दर्शनं गतः ॥&lt;br&gt;&#xA;अतो वृद्धप्रभासं तत्कीर्त्यते वसुधातले ॥ १८ ॥!&lt;br&gt;&#xA;तस्मिन्दृष्टे वरारोहे अद्यापि लभते फलम् ॥&lt;br&gt;&#xA;राजसूयाश्वमेधानां नरो भक्तिसमन्वितः ॥ १९ ॥&lt;br&gt;&#xA;एवं तत्र समुत्पन्नं प्रभासं वृद्धसञ्ज्ञकम् ॥&lt;br&gt;&#xA;तत्रोक्षा ब्राह्मणे देयः सम्यग्यात्राफलेप्सुभिः ॥ 7.1.195.२० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वृद्धप्रभासमाहात्म्यवर्णनन्नाम पञ्चनवत्युत्तरशततमोऽध्यायः ॥ १९५ ॥&lt;/p&gt;</description>
    </item>
    <item>
      <title>१९६ जलप्रभासमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/196_jalaprabhAsamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/196_jalaprabhAsamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि प्रभासं जलसंस्थितम् ॥&lt;br&gt;&#xA;वृद्धप्रभासाद्दक्षिणतो नातिदूरे व्यवस्थितम् ॥ १ ॥&lt;br&gt;&#xA;तस्यैव देवि देवस्य शृणु माहात्म्यमुत्तमम् ॥ २ ॥&lt;br&gt;&#xA;जामदग्न्येन रामेण यदा क्षत्त्रवधः कृतः ॥&lt;br&gt;&#xA;तदाऽस्य परमा जाता घृणा मनसि भामिनि ॥ ३ ॥&lt;br&gt;&#xA;ततस्त्वाराधयामास महादेवं सुरेश्वरम्॥&lt;br&gt;&#xA;उग्रं तपः समास्थाय बहून्वर्ष गणान्प्रिये ॥ ४ ॥&lt;br&gt;&#xA;ततस्तुष्टो महादेवस्तस्य प्रत्यक्षतां गतः ॥&lt;br&gt;&#xA;अब्रवीद्वरदस्तेऽहं वरं वरय सुव्रत ॥ ५ ॥&lt;br&gt;&#xA;॥ राम उवाच ॥ ॥&lt;br&gt;&#xA;यदि तुष्टोऽसि मे देव यदि देयो वरो मम ॥&lt;br&gt;&#xA;दर्शयस्व स्वकं लिङ्गं यज्ञे वज्रेण छादितम् ॥ ६ ॥&lt;br&gt;&#xA;घृणा मे महती जाता हत्वेमान्क्षत्रियान्बहून् ॥&lt;br&gt;&#xA;दर्शनात्तव लिङ्गस्य येन मे नश्यते घृणा ॥ ७ ॥&lt;br&gt;&#xA;तथा मे पातकं सर्वं प्रसादात्तव शङ्कर ॥ ८ ॥&lt;br&gt;&#xA;॥ शङ्कर उवाच ॥ ॥&lt;br&gt;&#xA;मम लिङ्गं सहस्राक्ष उत्थितं तु पुनःपुनः ॥&lt;br&gt;&#xA;वज्रेणाच्छादयत्येव भयेन महता वृतः ॥ ९ ॥&lt;br&gt;&#xA;न तेऽहं दर्शनं यास्ये लिङ्गरूपी कदाचन ॥ 7.1.196.१० ॥&lt;br&gt;&#xA;यन्मां वदसि घृणया वृतोऽहं पातकेन तु ॥&lt;br&gt;&#xA;तत्तेऽहं नाशयिष्यामि स्पर्शनात्तु द्विजोत्तम ॥ ११ ॥&lt;br&gt;&#xA;अस्मिञ्जलाश्रये पुण्ये जलमध्ये महामते ॥&lt;br&gt;&#xA;उत्थास्यति महालिङ्गं तस्य त्वं दर्शनं कुरु ॥ ॥ १२ ॥&lt;br&gt;&#xA;गमिष्यति घृणा सर्वा निष्पापस्त्वं भविष्यसि ॥&lt;br&gt;&#xA;उक्त्वैवमुदतिष्ठच्च जलमध्याद्वरानने ॥ १३ ॥&lt;br&gt;&#xA;जलप्रभासनामास्य ततो जातं धरातले ॥&lt;br&gt;&#xA;तस्यालं स्पर्शनाद्देवि शिवलोकं व्रजेन्नरः ॥ १४ ॥&lt;br&gt;&#xA;एकं भोजयते योऽत्र ब्राह्मणं शंसितव्रतम् ॥&lt;br&gt;&#xA;भोजितोऽहं भवेत्तेन सपत्नीको न संशयः ॥ १५ ॥&lt;br&gt;&#xA;एषा जलप्रभासस्य सम्भूतिस्ते मयोदिता ॥&lt;br&gt;&#xA;श्रुता पापोपशमनी सर्वकामफलप्रदा ॥ १६ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये जलप्रभासमाहात्म्यवर्णनन्नाम षण्णवत्युत्तरशततमोऽध्यायः ॥ १९६ ॥&lt;/p&gt;</description>
    </item>
    <item>
      <title>१९७ जमदग्नीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/197_jamadagnIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/197_jamadagnIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि जमदग्नीश्वरं शिवम् ॥&lt;br&gt;&#xA;वृद्धप्रभाससामीप्ये नातिदूरे व्यवस्थितम् ॥ १ ॥&lt;br&gt;&#xA;सर्वपापोपशमनं स्थापितं जमदग्निना ॥&lt;br&gt;&#xA;तं दृष्ट्वा मानवो देवि मुच्यते च ऋणत्रयात् ॥ २ ॥&lt;br&gt;&#xA;स्नात्वा निधानवाप्यां च सम्पूज्य प्राप्नुयाद्धनम् ॥&lt;br&gt;&#xA;निधानं पाण्डवैर्लब्धं तत्र स्थाने पुरा प्रिये ॥ ३ ॥&lt;br&gt;&#xA;निधानेनैव सा ख्याता वापी त्रैलोक्यवन्दिता ॥ ४ ॥&lt;br&gt;&#xA;तस्यां स्नात्वा महादेवि दुर्भगा सुभगा भवेत् ॥&lt;br&gt;&#xA;लभते वाञ्छितान्कामानिति प्रोक्तं मया तव ॥ ५ ॥&lt;br&gt;&#xA;इति श्रीस्कान्दे महापुराण एकाशातिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये जमदग्नीश्वरमाहात्म्यवर्णनन्नाम सप्तनवत्युत्तरशततमोऽध्यायः ॥ १९७ ॥ ॥&lt;/p&gt;</description>
    </item>
    <item>
      <title>१९८ पञ्चमप्रभासक्षेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/198_panchamaprabhAsaxetramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/198_panchamaprabhAsaxetramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि महाप्रभासमुत्तमम् ॥&lt;br&gt;&#xA;जलप्रभासतो याम्ये यममार्गविघातकम् ॥ १ ॥&lt;br&gt;&#xA;शृणु तस्यैव माहात्म्यं यथा जातं धरातले ॥ ॥ २ ॥&lt;br&gt;&#xA;पूर्वं त्रेतायुगे देवि स्पर्शलिङ्गं तु तत्स्मृतम् ॥&lt;br&gt;&#xA;दिव्यं तेजोमयं नृणां स्पर्शनान्मुक्तिदायकम् ॥ ३ ॥&lt;br&gt;&#xA;अथ काले च कस्मिंश्चिद्वज्रिणाच्छादितं प्रिये ॥&lt;br&gt;&#xA;इन्द्रेणागत्य वसुधां भयाक्रान्तेन सुन्दरि ॥ ४ ॥&lt;br&gt;&#xA;उष्मा तदुद्भवो देवि निर्गच्छन्नवरोधितः ॥&lt;br&gt;&#xA;दशकोटिप्रविस्तीर्णं ज्वालाग्रं लिङ्गरूपधृक् ॥ ५ ॥&lt;br&gt;&#xA;प्रभासक्षेत्रमास्थाय भित्त्वाऽऽविर्भावमास्थितम् ॥&lt;br&gt;&#xA;वज्रेण रुन्धिते देवि भित्त्वा चैव वसुन्धराम् ॥ ६ ॥&lt;br&gt;&#xA;धूमसङ्घैः समेतं तु व्यापयामास तज्जगत् ॥&lt;br&gt;&#xA;ततस्त्रैलोक्यमखिलं ज्वालाभिर्व्याकुलीकृतम् ॥ ७ ॥&lt;br&gt;&#xA;ततः सुरगणाः सर्व ऋषयो वेदपारगाः ॥&lt;br&gt;&#xA;अस्तुवन्विविधैः सूक्तैर्वेदोक्तैः शशिशेखरम् ॥ ८ ॥&lt;br&gt;&#xA;संहरस्व सुरश्रेष्ठ तेजः स्वदहनात्मकम् ॥ त्रै&lt;br&gt;&#xA;लोक्यं व्याकुलीभूतमेवं सर्वं चराचरम् ॥&lt;br&gt;&#xA;न यावत्प्रलयं याति तावद्रक्ष सुरेश्वर ॥ ९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमाभाषमाणेषु त्रिदिवेषु सुरेश्वरि ॥&lt;br&gt;&#xA;तत्तेजः पञ्चधाविष्टं व्याप्याशेषं जगत्त्रयम् ॥ ॥ 7.1.198.१० ॥&lt;br&gt;&#xA;पञ्चप्रभासरूपेण भित्त्वा तत्र वसुन्धराम्॥&lt;br&gt;&#xA;येन मार्गेण निष्क्रान्तं तन्मार्गे च महन्महः ॥ ११ ॥&lt;br&gt;&#xA;तत्र तैः स्थापितं द्वारं सुप्रदेशेऽश्मजं प्रिये ॥&lt;br&gt;&#xA;पिहितेऽथ च रन्ध्रेऽस्मिन्धूमो नाशमुपेयिवान् ॥ १२ ॥&lt;br&gt;&#xA;स्वस्थाश्चैवाभवल्ँलोकास्तेजस्तत्रैव संस्थितम् ॥&lt;br&gt;&#xA;एवं मया प्रेरितास्ते लिङ्गं तत्र समादधुः ॥ १३ ॥&lt;br&gt;&#xA;तन्महस्तत्र देवेशि विश्राममकरोत्तदा ॥&lt;br&gt;&#xA;ततो महाप्रभासेति कीर्त्यते देवदानवैः ॥ १४ ॥&lt;br&gt;&#xA;यस्तं पूजयते भक्त्या लिङ्गं पुष्पैः पृथग्विधैः ॥&lt;br&gt;&#xA;स याति परमं स्थानं जरामरणवर्जितम् ॥ १५ ॥&lt;br&gt;&#xA;दृष्टेन तेन देवेशि मुच्यते पातकैर्नरः ॥&lt;br&gt;&#xA;लभते वाञ्छितान्कामान्मनसा चेप्सितान्प्रिये ॥ १६ ॥&lt;br&gt;&#xA;हिरण्यं तत्र दातव्यं ब्राह्मणे शंसितव्रते ॥&lt;br&gt;&#xA;गोदानं विधिवत्तत्र देयं चैव द्विजन्मने ॥ १७ ॥&lt;br&gt;&#xA;एवं कृत्वा महादेवि लभते जन्मनः फलम् ॥&lt;br&gt;&#xA;राजसूयाश्वमेधानां प्राप्नुयात्फलमूर्जितम् ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पञ्चमप्रभासक्षेत्रमाहात्म्यवर्णनन्नामाष्टानवत्युत्तरशततमोऽध्यायः ॥ १९८ ॥&lt;/p&gt;</description>
    </item>
    <item>
      <title>१९९ दक्षयज्ञविध्वंसनः</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/199_daxayajnavidhvaMsanaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/199_daxayajnavidhvaMsanaH/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्य दक्षिणतः स्थितम् ॥&lt;br&gt;&#xA;सरस्वत्यास्तटे रम्ये देवं तत्र कृतस्मरम् ॥ १ ॥&lt;br&gt;&#xA;स्वयम्भूतं महादेवि सर्वपापप्रणाशनम् ॥&lt;br&gt;&#xA;तस्योत्पत्तिं प्रवक्ष्यामि यथा जातं महीतले ॥ २ ॥&lt;br&gt;&#xA;पुरा कामो मया दग्धो यदा तत्र वरानने ॥&lt;br&gt;&#xA;तदा रतिः समागम्य विललाप सुदुःखिता ॥ ३ ॥&lt;br&gt;&#xA;तां तु शोकातुरां दृष्ट्वा तत्राहं करुणान्वितः ॥&lt;br&gt;&#xA;अवोचं मा रुदिष्वेति तव भर्ता पुनः शुभे ॥&lt;br&gt;&#xA;समुत्थास्यति कालेन मत्प्रसादान्न संशयः ॥ ४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;किमर्थं स पुरा दग्धः कामदेवस्त्वया विभो ॥&lt;br&gt;&#xA;कथमाप पुनर्जन्म विस्तरात्कथयस्व मे ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;दक्षः प्रजापतिः पूर्वं बभूव त्वत्पिता प्रिये ॥&lt;br&gt;&#xA;शतं सुतानां जज्ञेऽस्य गौरीणां दीर्घचक्षुषाम् ॥ ६ ॥&lt;br&gt;&#xA;ददौ त्वां प्रथमं मह्यं सतीनामेति कीर्तिताम् ॥&lt;br&gt;&#xA;ददौ दश च धर्माय श्रद्धा मेधा धृतिः क्षमा ॥ ७ ॥&lt;br&gt;&#xA;अनसूया शुचिर्लज्जा स्मृतिः शक्तिः श्रुतिस्तथा ॥&lt;br&gt;&#xA;द्वे भार्ये कामदेवाय रतिः प्रीतिस्तथैव च ॥ ८ ॥&lt;br&gt;&#xA;एकां स्वाहां ददौ वह्नेः पितॄणां च ततः स्वधाम् ॥&lt;br&gt;&#xA;सप्तविंशच्छशाङ्काय अश्विन्याद्याः प्रकीर्तिताः ॥ ९ ॥&lt;br&gt;&#xA;तवापि विदिता देवि रेवत्यन्तास्तथा जने ॥&lt;br&gt;&#xA;कश्यपाय ददौ देवि स तु कन्यास्त्रयोदश ॥ 7.1.199.१० ॥&lt;br&gt;&#xA;अदितिश्च दितिश्चैव विनता कद्रुरेव च ॥&lt;br&gt;&#xA;सिंहिका सुप्रभा चैव उलूकी या वरानने ॥ ११ ॥&lt;br&gt;&#xA;अनुविद्धा सिता चैव ईर्ष्या हिंसा तथा परा ॥&lt;br&gt;&#xA;माया निष्कृतिसंयुक्ता दक्षः पूर्वं महामतिः ॥ १२ ॥&lt;br&gt;&#xA;गौरी च सुप्रभा चैव वार्त्ता साध्वी सुमालिका ॥&lt;br&gt;&#xA;वरुणाय ददौ पञ्च तदाऽसौ पर्वतात्मजे ॥ १३ ॥&lt;br&gt;&#xA;भद्रा च मदिरा चैव विद्या धन्या धना शुभा ॥&lt;br&gt;&#xA;ददौ पञ्च कुबेराय पत्न्यर्थं पर्वतात्मजे ॥ १४ ॥&lt;br&gt;&#xA;जया च विजया चैव मधुस्पन्दा इरावती ॥&lt;br&gt;&#xA;सुप्रिया जनका कान्ता सुभद्रा धार्मिका शुभा ॥ १५ ॥&lt;br&gt;&#xA;रुद्राणां प्रददौ कन्या दशानां धर्मवित्तदा ॥&lt;br&gt;&#xA;प्रभावती सुभद्रा च विमला निर्मलाऽनृता ॥ १६ ॥&lt;br&gt;&#xA;तीव्रा दक्षारुणा विद्या धारपाला च वर्चसा ॥&lt;br&gt;&#xA;आदित्यानां ददौ दक्षः कन्याद्वादशकं प्रिये ॥ १७ ॥&lt;br&gt;&#xA;योगनिद्राभिभूतस्य संसर्पा सरमा गुहा ॥&lt;br&gt;&#xA;माला चम्पा तथा ज्योत्स्ना स विश्वेभ्यश्च एव च ॥ १८ ॥&lt;br&gt;&#xA;अश्विभ्यां द्वे तथा कन्ये सुवेषा भूषणा शुभा ॥&lt;br&gt;&#xA;एका कन्या तथा वायोर्दत्ता एताः प्रकीर्तिताः ॥ १९ ॥&lt;br&gt;&#xA;सावित्रीं ब्रह्मणे प्रादाल्लक्ष्मीं विष्णोर्महात्मनः ॥&lt;br&gt;&#xA;कस्यचित्त्वथ कालस्य स ईजे दक्षिणावता ॥ 7.1.199.२० ॥&lt;br&gt;&#xA;यज्ञेन पर्वतसुते हिमवन्ते महागिरौ ॥&lt;br&gt;&#xA;यज्ञवाटो ह्यभूत्तस्य सर्वकामसमृद्धिमान् ॥ २१ ॥&lt;br&gt;&#xA;तस्मिन्यज्ञे समायाता आदित्या वसव स्तथा ॥&lt;br&gt;&#xA;विश्वेदेवाश्च मरुतो लोकपालाश्च सर्वशः ॥ २२ ॥&lt;br&gt;&#xA;ब्रह्मा विष्णुः सहस्राक्षो वारुणो यम एव च ॥&lt;br&gt;&#xA;धनदश्च कुमारश्च तथा नद्यश्च सागराः ॥ ॥ २३ ॥&lt;br&gt;&#xA;वाप्यः कूपास्तथा चैव तडागाः पल्वलानि च ॥&lt;br&gt;&#xA;सुपर्णश्चाथ ये नागाः सर्वे मूर्ता व्यवस्थिताः ॥ २४ ॥&lt;br&gt;&#xA;दानवाप्सरसश्चैव यक्षाः किन्नरगुह्यकाः ॥&lt;br&gt;&#xA;सानुगास्ते सभार्याश्च वेदवेदाङ्गपारगाः ॥ २५ ॥&lt;br&gt;&#xA;महर्षयो महाभागास्तथा देवर्षयश्च ये ॥&lt;br&gt;&#xA;ते भार्यासहितास्तत्र वसन्ति च वरानने ॥२६॥&lt;br&gt;&#xA;कपालमालाभरणश्चिताभस्म बिभर्ति यः ॥&lt;br&gt;&#xA;अपवित्रतया शम्भुर्नाहूतस्तु तथाविधः ॥ २७ ॥&lt;br&gt;&#xA;यतस्ततः समायाताः कैलासे पर्वतोत्तमे ॥&lt;br&gt;&#xA;अश्विन्याद्या भगिन्यस्तास्त्वां प्रतीदं वचोऽबुवन् ॥ २८ ॥&lt;br&gt;&#xA;किं तुष्टेव च कल्याणि तिष्ठसि त्वं सुमध्यमे ॥&lt;br&gt;&#xA;वयं च प्रस्थिताः सर्वाः पितुर्यज्ञे सभर्तृकाः॥२९॥&lt;br&gt;&#xA;वयमाकारितास्तेन सुताः सर्वा यशस्विनि ॥&lt;br&gt;&#xA;न त्वामाहूतवान्दक्षस्त्रपते शङ्कराद्यतः॥7.1.199.३०॥&lt;br&gt;&#xA;तासां वचनमाकर्ण्य सती प्राह क्रुधान्विता॥&lt;br&gt;&#xA;हा धिग्दक्ष दुराचार किं वदिष्ये महेश्वरम् ॥३१॥&lt;br&gt;&#xA;कथं सन्दर्शये वक्त्रमित्युक्त्वाऽऽत्मानमात्मना ॥&lt;br&gt;&#xA;विससर्ज तपोयोगात्सस्मारान्यन्न किञ्चन ॥३२॥&lt;br&gt;&#xA;अथ दृष्ट्वा महादेवः सतीं प्राणैर्विना स्थिताम् ॥&lt;br&gt;&#xA;अवमानात्तथाऽऽत्मानं त्यक्त्वा मत्वा कपालिनम् ॥३३॥&lt;br&gt;&#xA;गणान्सम्प्रेषयामास यज्ञविध्वंसनाय च ॥&lt;br&gt;&#xA;ते गताश्च गणा रौद्राः शतशोऽथ सहस्रशः ॥ ३४ ॥&lt;br&gt;&#xA;विकृता विकृताकारा असङ्ख्याता महाबलाः ॥&lt;br&gt;&#xA;रुद्रेण प्रेरितान्दृष्ट्वा वीरभद्रपुरोगमान् ॥३५॥&lt;br&gt;&#xA;ततो देवगणाः सर्वे वसवः सह भास्करैः ॥&lt;br&gt;&#xA;विश्वेदेवाश्च साध्याश्च धनुर्हस्ता महाबलाः ॥ ३६ ॥&lt;br&gt;&#xA;युद्धाय च विनिष्क्रान्ता मुञ्चन्तः सायकाञ्छितान् ॥&lt;br&gt;&#xA;ते समेत्य ततोऽन्योन्यं प्रमथा विबुधैः सह ॥ ३७ ॥&lt;br&gt;&#xA;मुमुचुः शरवर्षाणि वारिधारां यथा घनाः ॥&lt;br&gt;&#xA;तेषां हस्ती गणेनाथ शूलेन हृदि भेदितः ॥ ३८ ॥&lt;br&gt;&#xA;स तु तेन प्रहारेण विसञ्ज्ञो निषसाद ह ॥&lt;br&gt;&#xA;अथ मुष्ट्या हतः कुम्भे नाग ऐरावणस्तदा ॥ ३९ ॥&lt;br&gt;&#xA;सहसा स हतस्तेन वारणो भैरवान्रवान्॥&lt;br&gt;&#xA;विनदञ्जवमास्थाय यज्ञवाटमुपाद्रवत् ॥ 7.1.199.४० ॥&lt;br&gt;&#xA;विश्वेदेवा निरुच्छ्वासाः कृता रौद्रैर्महाशरैः ॥&lt;br&gt;&#xA;चकर्ष स धनुष्येण वसुमान्बलवतरः ॥ ॥ ४१ ॥&lt;br&gt;&#xA;निस्तेजसस्तदादित्याः कृतास्तेन रणाजिरे ॥&lt;br&gt;&#xA;एतस्मिन्नन्तरे देवाः कृतास्तेन पराङ्मुखाः ॥ ४२ ॥&lt;br&gt;&#xA;ततस्ते शरणं जग्मुर्विष्णुं तत्र च संस्थितम् ॥&lt;br&gt;&#xA;ततः कोपसमाविष्टो विष्णुर्देवान्सवासवान् ॥ ४३ ॥&lt;br&gt;&#xA;दृष्ट्वा विद्रावितान्सर्वान्मुमोचाशु सुदर्शनम् ॥&lt;br&gt;&#xA;तमापतन्तं वेगेन विष्णोश्चक्रं सुदर्शनम् ॥ ४४ ॥&lt;br&gt;&#xA;प्रसार्य वक्त्रं सहसा उदरस्थं चकार ह ॥&lt;br&gt;&#xA;तस्मिंश्चक्रे तदा ग्रस्ते अमोघे पर्वतात्मजे ॥ ४५ ॥&lt;br&gt;&#xA;चुकोप भगवान्विष्णुः शार्ङ्गहस्तो ऽभ्यधावत ॥&lt;br&gt;&#xA;स हत्वा दशभिस्तीक्ष्णैर्नन्दिं भृङ्गिं शतेन च ॥ ४६ ॥&lt;br&gt;&#xA;महाकालं सहस्रेण ह्ययुतेन गणाधिपम् ॥&lt;br&gt;&#xA;बाणानामयुतैर्भित्त्वा वीरभद्रमुपाद्रवत् ॥ ४७ ॥&lt;br&gt;&#xA;तं हत्वा गदया विष्णुर्विह्वलं रुधिरोक्षितम् ॥&lt;br&gt;&#xA;गृहीत्वा पादयोर्भूमौ निजघानातिरोषितः ॥ ४८ ॥&lt;br&gt;&#xA;हन्यमानस्य तस्याथ भूमौ चक्रं सुदर्शनम्॥&lt;br&gt;&#xA;रुधिरोद्गारसंयुक्तं प्रहारमकरोन्न तु ॥४९॥&lt;br&gt;&#xA;रुद्रलब्धवरो देवि वीरभद्रो गणेश्वरः ॥&lt;br&gt;&#xA;यन्न पञ्चत्वमापन्नो गदया पीडितोऽपि सः ॥ 7.1.199.५० ॥&lt;br&gt;&#xA;पतितं वीक्ष्य तं सर्वे विष्णुतेजोबलार्दिताः ॥&lt;br&gt;&#xA;विद्रुताः सर्वतो याता यत्र देवो महेश्वरः ॥ ५१ ॥&lt;br&gt;&#xA;तस्मै सर्वं तथा वृत्तं समाचख्युः पराभवम् ॥&lt;br&gt;&#xA;विक्रमं वीरभद्रस्य ततः क्रुद्धो महेश्वरः ॥ ५२ ॥&lt;br&gt;&#xA;प्रगृह्य सहसा शूलं प्रस्थितः स्वगणैः सह ॥&lt;br&gt;&#xA;यज्ञवाटं तु दक्षस्य पराभवभवं ततः ॥&lt;br&gt;&#xA;विक्रमन्वीरभद्रेण यत्र विष्णुः स्वयं स्थितः ॥५३॥&lt;br&gt;&#xA;तमायान्तं समालोक्य कोपयुक्तं महेश्वरम् ॥&lt;br&gt;&#xA;सङ्ग्रामे सोऽजयं मत्वा तत्रैवान्तरधीयत ॥५४॥&lt;br&gt;&#xA;मरुद्भिः सार्धमिन्द्रोऽपि वसुभिः सह किन्नरैः ॥&lt;br&gt;&#xA;शिवः क्रोधपरीतात्मा ततश्चादर्शनं गतः ॥५५॥&lt;br&gt;&#xA;केवलं ब्राह्मणास्तत्र स्थिताः सदसि भामिनि ॥&lt;br&gt;&#xA;ते दृष्ट्वा शङ्करं प्राप्तं कोपसंरक्तलोचनम् ॥ ५६ ॥&lt;br&gt;&#xA;होमं चक्रुस्ततो भीता रुद्रमन्त्रैः समन्ततः ॥&lt;br&gt;&#xA;अन्ये त्राससमायुक्ताः पलायन्ते दिशो दश ॥ ५७ ॥&lt;br&gt;&#xA;अथागत्य महादेवो दृष्ट्वा तान्ब्राह्मणोत्तमान् ॥&lt;br&gt;&#xA;अपश्यमानो विबुधांस्तत्र यज्ञं जघान सः ॥ ५८ ॥&lt;br&gt;&#xA;स च मृगवपुर्भूत्वा प्रणष्टः शिवभीतितः ॥&lt;br&gt;&#xA;पृष्ठतस्तु धनुष्पाणिर्जगाम भगवाञ्छिवः ॥&lt;br&gt;&#xA;अद्यापि दृश्यते व्योम्नि तारारूपो महेश्वरि ॥ ५९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दक्षयज्ञविध्वंसनोनाम नवनवत्युत्तरशततमोऽध्यायः ॥ १९९ ॥&lt;/p&gt;</description>
    </item>
    <item>
      <title>२०० कामकुण्डमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/200_kAmakuNDamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/200_kAmakuNDamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;एवं विध्वंसिते यज्ञे गतास्ते ब्राह्मणा गृहम् ॥&lt;br&gt;&#xA;अप्राप्तकामना देवि ये चान्ये तत्र वै गताः ॥ १ ॥&lt;br&gt;&#xA;हरोऽपि विगतामर्षः कैलासं पर्वतं गतः ॥ २ ॥&lt;br&gt;&#xA;एतस्मिन्नेव काले तु तारकोनाम दानवः ॥&lt;br&gt;&#xA;उत्पन्नः स महाबाहुर्देवानां बलदर्पहा ॥ ३ ॥&lt;br&gt;&#xA;तेन इन्द्रादिकान्सर्वान्सुराञ्जित्वा महाहवे ॥&lt;br&gt;&#xA;स्वर्गः स्वैर्व्यापितो देवि ब्रह्मलोकं ततो गताः ॥&lt;br&gt;&#xA;ऊचुः सुरा दुःखयुक्ता ब्रह्माणं पर्वतात्मजे ॥ ४ ॥&lt;br&gt;&#xA;तारकेण सुरश्रेष्ठ स्वर्गान्निर्वासिता वयम् ॥&lt;br&gt;&#xA;स्वयमिन्द्रः समभवद्वसवोऽन्ये तथा कृताः ॥ ५ ॥&lt;br&gt;&#xA;रुद्राः साध्यास्तथा विश्वे अश्विनौ मरुतस्तथा ॥&lt;br&gt;&#xA;आदित्याश्च वधोपायं तस्माद्वद पितामह ॥ ६ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अवध्यः स तु सर्वेषां देवानामिति मे मतिः ॥&lt;br&gt;&#xA;ऋते तु शाङ्करं तेजो नान्येन विनिपात्यते ॥&lt;br&gt;&#xA;तस्माद्गच्छत भद्रं वो देवदेवं महेश्वरम् ॥ ७ ॥&lt;br&gt;&#xA;तस्य भार्या मृता पूर्वं जाता हिमवतो गृहे ॥&lt;br&gt;&#xA;तस्यां च जायते पुत्रः स हनिष्यति तारकम् ॥&lt;br&gt;&#xA;तस्मात्प्रसादयध्वं वै तदर्थं शूलपाणिनम् ॥ ८ ॥&lt;br&gt;&#xA;ततो देवैः समादिष्टः कामदेवो वरानने ॥&lt;br&gt;&#xA;मृतभार्यं हरं गत्वा ततः पीडय सायकैः ॥ ९ ॥&lt;br&gt;&#xA;येनासौ कामसन्तप्तो भार्यार्थं यत्नवान्भवेत् ॥६&lt;br&gt;&#xA;अयं गच्छतु ते भ्राता वसन्तश्च मनोहरः ॥ 7.1.200.१० ॥&lt;br&gt;&#xA;स तथेति प्रतिज्ञाय कैलासं पर्वतं गतः ॥&lt;br&gt;&#xA;ततो दृष्ट्वा महादेवः कामदेवं धृतायुधम् ॥ ११ ॥&lt;br&gt;&#xA;वसन्तसहितं देवि रुद्रोऽन्धकनिषूदनः ॥&lt;br&gt;&#xA;गङ्गाद्वारमनुप्राप्य अपश्यद्यावदग्रतः ॥ १२ ॥&lt;br&gt;&#xA;दत्तायुधं कामदेवं दुद्रुवे स भयात्पुनः ॥&lt;br&gt;&#xA;ततो वाराणसीं गत्वा नैमिषं पुष्करं तथा ॥ १३ ॥&lt;br&gt;&#xA;श्रीकण्ठं रुद्रकोटिं च कुरुक्षेत्रं गयां तथा ॥&lt;br&gt;&#xA;ज्वालामार्गं प्रयागं च विशालामर्बुदं शुभम् ॥ १४ ॥&lt;br&gt;&#xA;बहून्वर्षगणानेवं भ्रमन्स धरणीतले ॥&lt;br&gt;&#xA;कामदेवभयाद्देवि देवदेवो महेश्वरः ॥ १५ ॥&lt;br&gt;&#xA;अवैक्षत तदा कामं विस्फार्य नयनं तदा ॥&lt;br&gt;&#xA;तृतीयं देवदेवेशि देवदेवस्त्रिलोचनः ॥ १६ ॥&lt;br&gt;&#xA;तस्य तं वीक्षमाणस्य सञ्जाताः पावकार्चिषः ॥&lt;br&gt;&#xA;ताभिः स धनुषा युक्तो भस्मसात्समपद्यत ॥ १७ ॥&lt;br&gt;&#xA;तं दग्ध्वा भगवाञ्छम्भुर्गत्वा रोषस्य निर्णयम् ॥&lt;br&gt;&#xA;निवासमकरोत्तत्र क्षेत्रे प्राभासिके शुभे ॥ १८ ॥&lt;br&gt;&#xA;तस्मिन्दग्धे तदा कामे रतिः शोकपरायणा ॥&lt;br&gt;&#xA;विललाप सुदुःखार्ता पतिभक्तिपरायणा ॥ १९ ॥&lt;br&gt;&#xA;हा नाथनाथ भोः स्वामिन्किं जहासि पतिव्रताम् ॥&lt;br&gt;&#xA;पतिव्रतां पतिप्राणां कस्मान्मां त्यजसि प्रभो ॥ 7.1.200.२० ॥&lt;br&gt;&#xA;एवं विलपतीं तां तु वागुवाचाशरीरिणी ॥&lt;br&gt;&#xA;मा त्वं रुद विशालाक्षि पुनरेव पतिस्तव ॥ २१ ॥&lt;br&gt;&#xA;प्रसादाद्देवदेवस्य उच्छ्वास्यति शिवस्य तु ॥&lt;br&gt;&#xA;एतां वाचं रतिः श्रुत्वा ततः स्वस्था बभूव ह ॥ २२ ॥&lt;br&gt;&#xA;ततो देवाः शिवं नत्वा प्रार्थयामासुरीश्वरि ॥&lt;br&gt;&#xA;कलत्रसङ्ग्रहं देव कुरु कार्यार्थसङ्ग्रहे ॥ २३ ॥&lt;br&gt;&#xA;एष कामस्त्वया दग्धः क्रोधेन महता स्वयम् ॥&lt;br&gt;&#xA;विना तेन विभो नष्टा सृष्टिर्वै धरणीतले ॥ २४ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;एष कामो मया दग्धः क्रोधेन सुरसत्तमाः ॥&lt;br&gt;&#xA;तस्मादनङ्ग एवैष प्रजासु प्रचरिष्यति ॥&lt;br&gt;&#xA;तद्वीर्यस्तत्प्रभावश्च विना देहं भविष्यति ॥ २५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;भगवन्कुरु पूर्वं त्वं संस्मरस्व रतीश्वरम् ॥&lt;br&gt;&#xA;हिताय सर्व लोकानां यथा नः प्रत्ययो भवेत् ॥ २६ ॥&lt;br&gt;&#xA;ततः स स्मृतवान्कामं स्वयं देवो महेश्वरः ॥&lt;br&gt;&#xA;ततस्तच्छाश्वतं लिङ्गं समुत्तस्थौ महीतले ॥ २७ ॥&lt;br&gt;&#xA;कृतस्मरः पुनस्तत्र अनङ्गो बलवांस्तथा ॥&lt;br&gt;&#xA;तेनोढा शैलजा तेन शङ्करेण महात्मना ॥ २८ ॥&lt;br&gt;&#xA;जातः स्कन्दः सुरश्रेष्ठस्तारको येन सूदितः ॥&lt;br&gt;&#xA;पतितेनैव लिङ्गेन यस्माच्चैव कृतस्मरः ॥ २९ ॥&lt;br&gt;&#xA;तस्मात्कृतस्मरो लोके कीर्त्यते स महीतले ॥&lt;br&gt;&#xA;तं दृष्ट्वा न जडो नान्धो नासुखी न च दुर्भगः ॥&lt;br&gt;&#xA;जायते तु कदा मर्त्यो न दरिद्रो न रोगवान् ॥ 7.1.200.३० ॥&lt;br&gt;&#xA;एवं ते सर्वमाख्यातं यन्मां त्वं परिपृच्छसि ॥&lt;br&gt;&#xA;दग्धो यथा स्मरः पूर्वं पुनर्वीर्यान्वितः स्थितः ॥ ३१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तत्रैव संस्थितं कुण्डं दक्षिणेन कृतस्मरात् ॥&lt;br&gt;&#xA;कामकुण्डेति वै नाम यत्रोद्भूतः पुनः स्मरः ॥ ३२ ॥&lt;br&gt;&#xA;अनङ्गरूपी देव्यत्र स्नानाद्वै रूपवान्भवेत् ॥&lt;br&gt;&#xA;इक्षवस्तत्र वै देयाः सुवर्णं गास्तथैव च ॥&lt;br&gt;&#xA;वस्त्राणि चैव विधिवद्ब्राह्मणे वेदपारगे ॥३३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कामकुण्डमाहात्म्यवर्णनन्नाम द्विशततमोऽध्यायः ॥ २०० ॥&lt;/p&gt;</description>
    </item>
    <item>
      <title>२०१ कालभैरवस्मशानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/201_kAlabhairavasmashAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/201_kAlabhairavasmashAnamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मिन्स्थाने महादेवि स्मशानं कालभैरवम् ॥&lt;br&gt;&#xA;ब्रह्मकुण्डं वरारोहे यावद्देवः कृतस्मरः॥१॥&lt;br&gt;&#xA;तत्र ये प्राणिनो दग्धा मृताः कालविपर्ययात् ॥&lt;br&gt;&#xA;ते सर्वे मुक्तिमायान्ति महापातकिनोऽपि वा ॥२॥&lt;br&gt;&#xA;कृतस्मरान्महादेवि यावन्मङ्कीश्वरः स्थितः ॥&lt;br&gt;&#xA;महास्मशानं तद्देवि अपुनर्भवदायकम् ॥३॥&lt;br&gt;&#xA;तस्मिन्स्थाने वहेद्यत्र विषुवं प्राणिनां प्रिये ॥&lt;br&gt;&#xA;तत्रोषरं स्मृतं क्षेत्रं तन्मे प्रियतरं सदा ॥४॥&lt;br&gt;&#xA;कल्पान्तेऽपि न मुञ्चामि अविमुक्तात्प्रियं मम॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कालभैरवस्मशानमाहात्म्यवर्णनं नामैकोत्तरद्विशततमोऽध्यायः ॥ २०१ ॥&lt;/p&gt;</description>
    </item>
    <item>
      <title>२०२ रामेश्वरक्षेत्रमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/202_rAmeshvaraxetramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/202_rAmeshvaraxetramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि रामेश्वरमनुत्तमम् ॥&lt;br&gt;&#xA;मङ्कीशाद्दक्षिणे भागे आग्नेये तु कृतस्मरात् ॥&lt;br&gt;&#xA;पूर्वतस्तु सरस्वत्या बलभद्रप्रतिष्ठितम् ॥ १ ॥&lt;br&gt;&#xA;यत्र मुक्तोऽभवद्देवि रामो ब्रह्मवधात्किल ॥&lt;br&gt;&#xA;पातकात्प्रतिलोमां तामगाहत सरस्वतीम् ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं स पातकान्मुक्तः कथं पापमभूत्पुरा ॥&lt;br&gt;&#xA;कथं तत्स्थापितं लिङ्गं किम्प्रभावं वदस्व मे ॥ ३ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि कथां पापप्रणाशिनीम् ॥&lt;br&gt;&#xA;यां श्रुत्वा मानवो देवि मुक्तः संसारसागरात् ॥&lt;br&gt;&#xA;सर्वान्कामान्स लभते सततं मनसि प्रियान् ॥ ४ ॥&lt;br&gt;&#xA;रामः पूर्वं परां प्रीतिं कृत्वा कृष्णस्य लाङ्गली ॥&lt;br&gt;&#xA;चिन्तयामास बहुधा किं कृतं सुकृतं भवेत् ॥ ५ ॥&lt;br&gt;&#xA;कृष्णेन हि विना नाहं यास्ये दुर्योधनान्तिकम् ॥&lt;br&gt;&#xA;पाण्डवान्वा समाश्रित्य कथं दुर्योधनं नृपम् ॥ ६ ॥&lt;br&gt;&#xA;जामातरं तथा शिष्यं घातयिष्ये नरेश्वरम् ॥&lt;br&gt;&#xA;तस्मान्न पार्थं यास्यामि नापि दुर्योधनं नृपम् ॥ ७ ॥&lt;br&gt;&#xA;तीर्थेष्वाप्लावयिष्यामि तावदात्मानमात्मना ॥&lt;br&gt;&#xA;कुरूणां पाण्डवानां च यावदन्ताय कल्पते ॥ ॥ ८ ॥&lt;br&gt;&#xA;इत्यादिश्य हृषीकेशं पार्थदुर्योधनावपि ॥&lt;br&gt;&#xA;जगाम द्वारकां शौरिः स्वसैन्यैश्च परीवृतः ॥ ९ ॥&lt;br&gt;&#xA;गत्वा द्वारावतीं रामो हृष्टतुष्टजनाकुलाम् ॥&lt;br&gt;&#xA;स्वैरन्तःपुरगैः सार्धं पपौ पानं हलायुधः ॥ 7.1.202.१० ॥&lt;br&gt;&#xA;पीतपानो जगामाथ रैवतोद्यानमृद्धिमत् ॥&lt;br&gt;&#xA;हस्ते गृहीत्वा स गदां रेवत्यादिभिरन्वितः ॥ ११ ॥&lt;br&gt;&#xA;स्त्रीकदम्बकमध्यस्थो ययौ मत्तवदास्खलन् ॥&lt;br&gt;&#xA;ददर्श च वनं वीरो रमणीयमनुत्तमम् ॥ १२ ॥&lt;br&gt;&#xA;सर्वत्र तरुपुष्पाढ्यं शाखामृगगणाकुलम् ॥&lt;br&gt;&#xA;पुष्प पद्मवनोपेतं सपल्वलमहावनम् ॥ १३ ॥&lt;br&gt;&#xA;स शृण्वन्प्रीतिजनकान्वन्यान्मदकलाञ्छुभान् ॥&lt;br&gt;&#xA;श्रोत्ररम्यान्सुमधुराञ्छब्दान्खगसुखेरितान् ॥ १४ ॥&lt;br&gt;&#xA;सर्वतः फलरत्नाढ्यान्सर्वतः कुसुमोज्ज्वलान् ॥&lt;br&gt;&#xA;अपश्यत्पादपांश्चैव विहगैरनुमोदितान् ॥ १५ ॥&lt;br&gt;&#xA;आम्रानाग्रातकान्भव्यान्नालिकेरान्सतिन्दुकान् ॥&lt;br&gt;&#xA;आबल्वनांस्था पीतान्दाडिमान्बीजपूरकान्॥&lt;br&gt;&#xA;पनसाल्ँलकुचान्मोचांस्तापांश्चापि मनोहरान् ॥&lt;br&gt;&#xA;पालेवतान्कुसङ्कुल्लान्नलिनानथ वेतसान् ॥ १७ ॥&lt;br&gt;&#xA;भल्लातकानामलकींस्तिन्दुकांश्च महाफलान् ॥&lt;br&gt;&#xA;इङ्गुदान्करमर्दांश्च हरीतकबिभीतकान् ॥ १८ ॥&lt;br&gt;&#xA;एतानन्यांश्च स तरून्ददर्श यदुनन्दनः ॥&lt;br&gt;&#xA;तथैवाशोकपुन्नागकेतकीबकुलांस्तथा ॥ १९ ॥&lt;br&gt;&#xA;चम्पकान्सप्तपर्णांश्च कर्णिकारान्सुमालतीः ॥&lt;br&gt;&#xA;पारिजातान्कोविदारा न्मन्दारेन्दीवरांस्तथा ॥ 7.1.202.२० ॥&lt;br&gt;&#xA;पाटलान्पुष्पितान्रम्भान्देवदारुद्रुमांस्तथा ॥&lt;br&gt;&#xA;शालांस्तालांश्च स्तमालान्निचुलान्वञ्जुलांस्तथा ॥ २१ ॥&lt;br&gt;&#xA;चकोरैः शतपत्रैश्च भृङ्गराजैः समावृतान् ॥&lt;br&gt;&#xA;कोकिलैः कलविङ्कैश्च हारीतैर्जीवजीवकैः ॥ २२ ॥&lt;br&gt;&#xA;प्रियपुत्रैश्चातकैश्च शुकैरन्यैर्विहङ्गमैः ॥&lt;br&gt;&#xA;श्रोत्ररम्यं सुमधुरं कूज द्भिश्चाप्यधिष्ठितैः ॥ २३ ॥&lt;br&gt;&#xA;सरांसि च सपद्मानि मनोज्ञसलिलानि च ॥&lt;br&gt;&#xA;कुमुदैः पुण्डरीकैश्च तथा रोचनकोत्पलैः ॥ २४ ॥&lt;br&gt;&#xA;कह्लारैः कमलैश्चापि चर्चितानि समन्ततः ॥&lt;br&gt;&#xA;कदम्बैश्चक्रवाकैश्च तथैव जलकुक्कुटैः ॥ २५ ॥&lt;br&gt;&#xA;कारण्डवैः प्लवैर्हंसैः कूर्मैर्मण्डुभिरेव च ॥&lt;br&gt;&#xA;एतैरन्यैश्च कीर्णानि तथान्यैर्जलवा सिभिः ॥ २६ ॥&lt;br&gt;&#xA;क्रमेण सञ्चरन्रामः प्रेक्षमाणो मनोरमम् ॥&lt;br&gt;&#xA;जगामानुगतः स्त्रीभिर्लतागृहमनुत्तमम् ॥ २७ ॥&lt;br&gt;&#xA;स ददर्श द्विजांस्तत्र वेदवेदाङ्गपार गान् ॥&lt;br&gt;&#xA;कौशिकान्भार्गवांश्चैव भारद्वाजांश्च गौतमान् ॥ २८ ॥&lt;br&gt;&#xA;विविधेषु च सम्भूतान्वंशेषु द्विजसत्तमान् ॥&lt;br&gt;&#xA;कथाश्रवणसोत्कण्ठानुपविष्टान्महा त्मनः ॥ २९ ॥&lt;br&gt;&#xA;कृष्णाजिनोत्तरीयेषु कूर्चेषु च वृसीषु च ॥&lt;br&gt;&#xA;सूते च तेषां मध्यस्थं कथयानं कथाः शुभाः ॥ 7.1.202.३० ॥&lt;br&gt;&#xA;पौराणिकाः सुरर्षीणामा द्यानां चरितक्रियाः ॥&lt;br&gt;&#xA;दृष्ट्वा रामं द्विजाः सर्वे मधुपानारुणेक्षणम् ॥ ३१ ॥&lt;br&gt;&#xA;मत्तोऽयमिति मन्वानाः समुत्तस्थुस्त्वरान्विताः ॥&lt;br&gt;&#xA;पूजयन्तो हलधरं तमृते सूतवंशजम् ॥ ३२ ॥&lt;br&gt;&#xA;ततः क्रोधसमाविष्टो हली सूतं महाबलः ॥&lt;br&gt;&#xA;निजघान विवृत्ताक्षः क्षोभिताशेषदानवः ॥ ३३ ॥&lt;br&gt;&#xA;अन्वासिते पदं ब्राह्म्यं तस्मिन्सूते निपातिते ॥&lt;br&gt;&#xA;निष्क्रान्तास्ते द्विजाः सर्वे वनात्कृष्णाजिनाम्बराः ॥ ३४ ॥&lt;br&gt;&#xA;अवधूतं तथात्मानं मन्यमानो हलायुधः ॥&lt;br&gt;&#xA;चिन्तयामास सुमहन्मया पापमिदं कृतम् ॥ ३५ ॥&lt;br&gt;&#xA;ब्रह्मासनगतो ह्येष यः सूतो विनिपातितः॥&lt;br&gt;&#xA;तथा ह्येते द्विजाः सर्वे मामवेक्ष्य विनिर्गताः ॥ ३६ ॥&lt;br&gt;&#xA;शरीरस्य च मे गन्धो लोहस्येवासुखावहः ॥&lt;br&gt;&#xA;आत्मानं चावगच्छामि ब्रह्मघ्नमिति कुत्सितम् ॥ ३७ ॥&lt;br&gt;&#xA;धिङ्ममार्थं तथा मद्यं महिमानमकीर्तिदम् ॥&lt;br&gt;&#xA;येना विष्टेन सुमहन्मया पापमिदं कृतम्॥३८॥&lt;br&gt;&#xA;स्मृत्युक्तं ते करिष्यामि प्रायश्चित्तं यथाविधि॥&lt;br&gt;&#xA;उक्तमस्त्येव मनुना प्रायश्चित्तादिकं क्रमात्॥३९॥&lt;br&gt;&#xA;जपः प्रच्छन्नपापानां मनस्ताप एव च॥&lt;br&gt;&#xA;भूतात्मनस्तपोविद्ये बुद्धेर्ज्ञानं विशोधनम्॥7.1.202.४॥&lt;br&gt;&#xA;क्षेत्रेश्वरस्य विज्ञानाद्विशुद्धिः परमा मता॥&lt;br&gt;&#xA;शरीरस्य विशुद्धिस्तु प्रायश्चित्तैः पृथग्विधैः॥ ४१॥&lt;br&gt;&#xA;ततोऽद्यतः करिष्यामि व्रतं द्वादशवार्षिकम्॥&lt;br&gt;&#xA;स्वकर्मख्यापनं कुर्वन्प्रायश्चित्तमनुत्तमम्॥४२॥&lt;br&gt;&#xA;इयं विशुद्धिरज्ञानाद्धत्वा चाकामतो द्विजम् ॥&lt;br&gt;&#xA;कामतो ब्राह्मणवधे निष्कृतिर्न विधीयते ॥ ४३ ॥&lt;br&gt;&#xA;यः कामतो महापापं नरः कुर्य्नात्कथञ्चन ॥&lt;br&gt;&#xA;न तस्य निष्कृतिर्दृष्टा भृग्वग्निपतनादृते ॥ ४४ ॥&lt;br&gt;&#xA;अकामतः कृते पापे प्रायश्चित्तं विदुर्बुधाः ॥&lt;br&gt;&#xA;कामकारकृतेऽप्याहुरेके श्रुतिनिदर्शनात् ॥ ४५ ॥&lt;br&gt;&#xA;विधिः प्राथमिकस्तस्माद्द्वितीये द्विगुणं चरेत् ॥&lt;br&gt;&#xA;तृतीये त्रिगुणं प्रोक्तं चतुर्थे नास्ति निष्कृतिः ॥ ४६ ॥&lt;br&gt;&#xA;औषधं स्नेहमाहारं ददद्गोब्राह्मणादिषु ॥&lt;br&gt;&#xA;दीयमाने विपत्तिः स्यान्न स पापेन लिप्यते ॥ ४७ ॥&lt;br&gt;&#xA;अकारणं तु यः कश्चिद्द्विजः प्राणान्परित्यजेत् ॥&lt;br&gt;&#xA;तस्यैव तत्र दोषः स्यान्न तु योऽस्मै ददाति तत् ॥ ४८ ॥&lt;br&gt;&#xA;परिष्कृतो यदा विप्रो हत्वाऽऽत्मानं मृतो यदि ॥&lt;br&gt;&#xA;निर्गुणः सहसा क्रोधाद्गृहक्षेत्रादिकारणात् ॥ ४९ ॥&lt;br&gt;&#xA;त्रिवार्षिकं व्रतं कुर्या त्प्रतिलोमां सरस्वतीम् ॥&lt;br&gt;&#xA;गच्छेद्वापि विशुद्ध्यर्थं तत्पापस्येति निश्चितम् ॥ 7.1.202.५० ॥&lt;br&gt;&#xA;उद्दिश्य कुपितो हत्वा तोषितं वासयेत्पुनः ॥&lt;br&gt;&#xA;तस्मिन्मृते न दोषोऽस्ति द्वयोरुच्छ्रावणे कृते ॥ ५१ ॥&lt;br&gt;&#xA;षण्ढं तु ब्राह्मणं हत्वा शूद्रहत्याव्रतं चरेत् ॥&lt;br&gt;&#xA;बहूनामेककार्याणां सर्वेषां शस्त्रधारिणाम् ॥ ५२ ॥&lt;br&gt;&#xA;यद्येको घातयेत्तत्र सर्वे ते घातकाः स्मृताः ॥&lt;br&gt;&#xA;प्रायश्चित्ते व्यवसिते यदि कर्ता विपद्यते ॥ ५३ ॥&lt;br&gt;&#xA;एनस्तत्प्राप्नुयादेनमिह लोके परत्र च ॥&lt;br&gt;&#xA;तदहं किं करोम्येष क्व गच्छामि दुरात्मवान् ॥ ५४ ॥&lt;br&gt;&#xA;धिङ्मां च पापचरितं महादुष्कृतकर्मिणम् ॥ ५५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्येवं विलपन्यावच्छोका कुलितमानसः ॥&lt;br&gt;&#xA;तावदाकाशसम्भूता वागुवाचाशरीरिणी ॥ ५६ ॥&lt;br&gt;&#xA;भोभो राम न सन्तापस्त्वया कार्यः कथञ्चन ॥&lt;br&gt;&#xA;गच्छ प्राभासिकं क्षेत्रं यत्र देवी सरस्वती ॥ ५७ ॥&lt;br&gt;&#xA;पञ्चस्रोताः स्थिता तत्र पञ्चपातकनाशनी ॥&lt;br&gt;&#xA;नदीनां प्रवरा सा तु ब्रह्मभूता सरस्वती ॥ ५८ ॥&lt;br&gt;&#xA;एकतः सर्वतीर्थानि ब्रह्माण्डे सचराचरे ॥&lt;br&gt;&#xA;गङ्गादीनि नरश्रेष्ठ तेषां पुण्या सरस्वती ॥ ५९ ॥&lt;br&gt;&#xA;तावद्गर्जन्ति पापानि ब्रह्महत्यादिकानि च ॥&lt;br&gt;&#xA;यावन्न दृश्यते देवी प्रभासस्था सर स्वती ॥ 7.1.202.६० ॥&lt;br&gt;&#xA;तस्मात्तत्रैव गच्छ त्वं यत्र देवी सरस्वती ॥&lt;br&gt;&#xA;नान्यैस्तीर्थैः सहस्रैस्त्वं कर्तुं शक्यो विकल्मषः ॥ ६१ ॥&lt;br&gt;&#xA;तन्मा कार्षीर्विलम्बं त्वं गच्छ तीरं महोदधेः ॥&lt;br&gt;&#xA;प्राभासिके महादेवीं प्रतिलोमां विगाहय ॥ ६२ ॥&lt;br&gt;&#xA;तत्रैवाराधय विभुं लिङ्गरूपिणमीश्वरम् ॥&lt;br&gt;&#xA;प्रतिष्ठाप्य महापापाच्छारी रात्त्वं विमोक्ष्यसि ॥ ६३ ॥&lt;br&gt;&#xA;इति श्रुत्वा वचो रामः परमानन्दपूरितः ॥&lt;br&gt;&#xA;प्रभासक्षेत्रगमने मतिं चक्रे महामनाः ॥ ६४ ॥&lt;br&gt;&#xA;ततः स्वसैन्यसंयुक्तो द्रव्योपस्करसंयुतः ॥&lt;br&gt;&#xA;आजगाम महाक्षेत्रं प्रभासमिति विश्रुतम् ॥ ६५ ॥&lt;br&gt;&#xA;दृष्ट्वा मनोरम तीर्थं सरस्वत्यब्धिसङ्गमे ॥&lt;br&gt;&#xA;चकार हृदि सङ्कल्पं प्रति लोमावगाहने ॥ ६६ ॥&lt;br&gt;&#xA;आहूय ब्राह्मणांस्तत्र प्रभासक्षेत्रवासिनः ॥&lt;br&gt;&#xA;सम्यग्यात्राविधानेन यात्रां तत्राकरोद्विभुः ॥ ६७ ॥&lt;br&gt;&#xA;यानि प्राभासिके क्षेत्रे तीर्थानि विविधानि तु ॥&lt;br&gt;&#xA;रवियोजनसंस्थानि तेषु यात्रां चकार सः ॥ ६८ ॥&lt;br&gt;&#xA;प्रत्येकं च ददौ तेषु दानानि विविधानि तु ॥&lt;br&gt;&#xA;तथाऽधः स्थाप यामास सरस्वत्यब्धिसङ्गमे ॥ ६९ ॥&lt;br&gt;&#xA;पूर्वभागे महालिङ्गं कृत्वा यज्ञविधिक्रियाम् ॥&lt;br&gt;&#xA;एवं कृते महादेवि विमुक्तः पातकैरभूत् ॥ 7.1.202.७० ॥&lt;br&gt;&#xA;निर्मर्लाङ्गस्ततो देवि दिनानि दश संस्थितः ॥&lt;br&gt;&#xA;ततस्तां चैव स स्नात्वा प्रतिलोमां क्रमाद्ययौ ॥&lt;br&gt;&#xA;प्लक्षावहरणं यावत्समुद्राच्च हिमाह्वयम् ॥ ॥ ७१ ॥&lt;br&gt;&#xA;एवं मुक्तः स पापौघै रामोऽभूत्प्रथितः प्रिये ॥&lt;br&gt;&#xA;तस्य लिङ्गस्य माहात्म्यात्सरस्वत्याः प्रसादतः ॥ ७२ ॥&lt;br&gt;&#xA;यस्तत्पूजयते देवि लिङ्गं पापभयापहम् ॥&lt;br&gt;&#xA;रामेश्वरेति कथितं सोऽपि मुच्येत पातकात् ॥ ७३ ॥&lt;br&gt;&#xA;अष्टम्यां च विशेषेण ब्रह्मकूर्चविधानतः ॥&lt;br&gt;&#xA;यस्तत्र कुरुते देवि सोऽश्वमेधफलं लभेत् ॥ ७४ ॥&lt;br&gt;&#xA;स्नात्वा तत्र वरारोहे सरस्वत्यब्धिसङ्गमे ॥&lt;br&gt;&#xA;रामेश्वरेतिनामानं ततः सम्पूज्य शङ्करम् ॥&lt;br&gt;&#xA;गोदानं तत्र देयं तु सम्यग्यात्राफलेप्सुभिः ॥ ७५ ॥&lt;br&gt;&#xA;इत्येवं कथितं देवि रामेश्वरमहोदयम् ॥&lt;br&gt;&#xA;यच्छ्रुत्वा मानवः सम्यक्छ्रद्धावान्प्राप्नुयाद्दिवम् ॥ ७६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रामेश्वरक्षेत्रमाहात्म्यवर्णनन्नाम द्व्युत्तरद्विशततमोऽध्यायः ॥ २०२ ॥ ॥ छ ॥&lt;/p&gt;</description>
    </item>
    <item>
      <title>२०३ मङ्कीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/203_mankIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/203_mankIshvaramAhAtmyavarNanam/</guid>
      <description>&lt;p&gt;॥ईश्वर उवाच ॥ ॥&lt;br&gt;&#xA;ततो गच्छेन्महादेवि मङ्कीश्वर महालयम् ॥&lt;br&gt;&#xA;रामेशादुत्तरे भागे देवमातुः समीपगम् ॥ १ ॥&lt;br&gt;&#xA;अर्कस्थलात्ततो याम्ये पूर्वतश्च कृतस्मरात् ॥&lt;br&gt;&#xA;लिङ्गं महाप्रभावं तु मङ्किना स्थापितं पुरा ॥ २ ॥&lt;br&gt;&#xA;तं दृष्ट्वा मानवः सम्यगश्वमेधफलं लभेत् ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कोऽसौ मङ्किर्महादेव कथं लिङ्गं प्रतिष्ठितम् ॥&lt;br&gt;&#xA;किं प्रभावं च तल्लिङ्गमेतन्मे वद विस्तरात् ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;मङ्किर्नामाभवत्पूर्वं कुब्जकायो द्विजोत्तमः ॥&lt;br&gt;&#xA;प्रभासं क्षेत्रमासाद्यतपस्तेपे महत्तमम् ॥ ५ ॥&lt;br&gt;&#xA;प्रतिष्ठाप्य महादेवं शिवभक्तिपरायणः ॥&lt;br&gt;&#xA;न तुतोष हरस्तस्य वहुवर्षगणार्चितः ॥ ६ ॥&lt;br&gt;&#xA;तस्यैवं तप्यमानस्य सिद्धिं प्राप्ता ह्यनेकशः ॥&lt;br&gt;&#xA;तत्राराध्य महादेवं स्वर्गलोकमितो गताः ॥ ७ ॥&lt;br&gt;&#xA;ततो दुःखं समभवन्मङ्केस्तत्र वरानने ॥&lt;br&gt;&#xA;कस्मान्मे भगवांस्तुष्टिं न गच्छति महेश्वरः ॥ ८ ॥&lt;br&gt;&#xA;ततस्तीव्ररतिं चक्रे कृत्वा तीव्रनिवर्तनम् ॥&lt;br&gt;&#xA;एवं वृद्धत्वमापन्नो जपध्यानपरायणः ॥ ९ ॥&lt;br&gt;&#xA;तस्य तुष्टो महादेवो वयसोऽन्ते वरं ददौ ॥&lt;br&gt;&#xA;परितुष्टोऽस्मि ते मङ्के ब्रूहि किं करवाणि ते ॥ 7.1.203.१० ॥&lt;br&gt;&#xA;॥ मङ्किरुवाच ॥ ॥&lt;br&gt;&#xA;किं वरेण सुरश्रेष्ठ मम वृद्धस्य साम्प्रतम् ॥&lt;br&gt;&#xA;किञ्चिन्मे परमं दुःखं स्थितस्यात्र परं प्रभो ॥ ११ ॥&lt;br&gt;&#xA;॥ शिव उवाच ॥ ॥&lt;br&gt;&#xA;शृणु यत्कारणं तत्र तेषां तव तपस्विनाम् ॥&lt;br&gt;&#xA;व्रतचर्याप्तये विप्राः पूजयन्त्यधिकं हि ते ॥१२॥&lt;br&gt;&#xA;ते पुष्पाणि समानीय नानावर्णानि सर्वशः ॥&lt;br&gt;&#xA;वृक्षाणामतिगन्धीनि न तेषां हर्षकारणम् ॥ १३ ॥&lt;br&gt;&#xA;त्वं पुनः कुब्जरूपश्च यज्ञपूजापरायणः ॥&lt;br&gt;&#xA;न च प्राप्नोषि वृक्षाणां शाखाग्राण्यतियत्नवान् ॥ १४ ॥&lt;br&gt;&#xA;एकेनापि प्रदत्तेन पुष्पेण द्विजसत्तम ॥&lt;br&gt;&#xA;भक्त्या शिरसि लिङ्गस्य लभ्यते याज्ञिकं फलम्॥ १५ ॥&lt;br&gt;&#xA;लिङ्गस्य दक्षिणे ब्रह्मा स्वयमेव व्यवस्थितः ॥&lt;br&gt;&#xA;वामे च भगवान्विष्णुर्मध्येहं वै प्रतिष्ठितः ॥ १६ ॥&lt;br&gt;&#xA;त्रयोऽपि पूजितास्तेन येन लिङ्गं प्रपूजितम् ॥ १७ ॥&lt;br&gt;&#xA;बिल्वपत्रं शमीपत्रं करवीरं च मालतीम् ॥&lt;br&gt;&#xA;उन्मत्तकं चम्पकं च सद्यः प्रीतिकरं भवेत् ॥ १८ ॥&lt;br&gt;&#xA;चम्पकाशोक कह्लारैः करवीरैस्तथा मम ॥&lt;br&gt;&#xA;पूजेष्टा द्विजशार्दूल ये चान्ये वहुगन्धिनः ॥&lt;br&gt;&#xA;एतैर्हि पूजितो नित्यं शीघ्रं तुष्टिं प्रयाम्यहम् ॥ १९ ॥ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;यदि तुष्टोऽसि मे देव यदि देयो वरो मम ॥&lt;br&gt;&#xA;इहागत्य नरः स्नात्वा यो जलेनापि सिञ्चति ॥ 7.1.203.२० ॥&lt;br&gt;&#xA;लिङ्गमेतद्धि सर्वासां पूजानां फलमाप्नुयात् ॥&lt;br&gt;&#xA;अद्यप्रभृति ये वृक्षा दैविकाः पार्थिवाश्च ये ॥&lt;br&gt;&#xA;तेषां सान्निध्यमत्रास्तु प्रसादात्तव शङ्कर ॥ २१ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;सलिलेनापि यः पूजामस्मिल्ँलिङ्गे विधास्यति ॥&lt;br&gt;&#xA;तस्य पूजाफलं सर्वं भविष्यति द्विजोत्तम ॥ ॥ २२ ॥&lt;br&gt;&#xA;वृक्षाणामत्रसान्निध्यं सर्वेषां च भविष्यति ॥&lt;br&gt;&#xA;अद्यप्रभृति नाम्नैतन्नागस्थानं भविष्यति ॥ २३ ॥&lt;br&gt;&#xA;यतस्तु सर्वनागानां सान्निध्य मत्र संस्थितम् ।&lt;br&gt;&#xA;त्वमपि द्विजशार्दूल प्रयास्यसि ममान्तिकम् ॥ २४ ॥&lt;br&gt;&#xA;एवमुक्त्वा तु भगवांस्तत्रैवान्तरधीयत ॥&lt;br&gt;&#xA;मङ्किस्तु देहमुत्सज्य शिवलोकं ततो गतः ॥ २५ ॥&lt;br&gt;&#xA;इत्येवं कथितं देवि मङ्कीशोद्भवमुत्तमम् ॥&lt;br&gt;&#xA;श्रुतं हरति पापानि सम्यक्छ्रद्धासमन्वितैः ॥ २६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मङ्कीश्वरमाहात्म्यवर्णनन्नाम त्र्युत्तरद्विशततमोऽध्यायः ॥ ॥ २०३ ॥&lt;/p&gt;</description>
    </item>
    <item>
      <title>२०४ सरस्वतीसङ्गममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/204_sarasvatIsangamamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/204_sarasvatIsangamamAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;भगवन्देवदेवेश संसारार्णवतारक ॥&lt;br&gt;&#xA;सरस्वत्याश्च माहात्म्यं विस्तरात्कथयस्व मे ॥ १ ॥&lt;br&gt;&#xA;यात्रागतानां देवेशि पुरुषाणां जितात्मनाम्॥&lt;br&gt;&#xA;मुखद्वारे तु किं पुण्यं स्नानदाने च शङ्कर ॥ २ ॥&lt;br&gt;&#xA;अवगाहनेन चान्यत्र फलं किंस्वित्प्रजायते ॥&lt;br&gt;&#xA;श्राद्धस्य किं विधानं तु के मन्त्रास्तत्र के द्विजाः ॥ ३ ॥&lt;br&gt;&#xA;किं ग्राह्यं किञ्च भोक्तव्यं ब्राह्मणैः श्राद्धकर्मणि ॥&lt;br&gt;&#xA;कानि दानानि देयानि नृभिर्यात्रा फलेप्सुभिः ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देविप्रवक्ष्यामि दानश्राद्धविधिक्रमम् ॥&lt;br&gt;&#xA;सरस्वत्याश्च माहात्म्यं कीर्त्यमानं निबोध मे ॥ ५ ॥&lt;br&gt;&#xA;पुण्यं सारस्वतं तोयं यत्र तत्रावगाह्यते ॥&lt;br&gt;&#xA;सागरेण तु सम्मिश्रं देवानामपि दुर्लभम् ॥ ६ ॥&lt;br&gt;&#xA;सरस्वती सर्वनदीषु पुण्या सरस्वती लोकसुखावगाहा ॥&lt;br&gt;&#xA;सरस्वतीं प्राप्य न दुःखिता नराः सदा न शोचन्ति परत्र चेह वा ॥ ७ ॥&lt;br&gt;&#xA;पुण्यं सारस्वतं तीर्थं पुण्यकृल्लभते नरः ॥&lt;br&gt;&#xA;दुर्लभं त्रिषु लोकेषु वैशाख्या सोमपर्वणि। ॥ ८ ॥&lt;br&gt;&#xA;अमा सोमेन संयुक्ता यदि तत्रैव लभ्यते ॥&lt;br&gt;&#xA;तत्र किं क्रियते देवि पर्वकोटिशतैरपि ॥ ९ ॥&lt;br&gt;&#xA;चान्द्रायणानि कृच्छ्राणि महासां तपनानि च ॥&lt;br&gt;&#xA;प्रायश्चित्तानि दीयन्ते यत्र नास्ति सरस्वती ॥7.1.204.१०॥&lt;br&gt;&#xA;यावदस्थि शरीरस्य तिष्ठेत्सारस्वते जले ॥&lt;br&gt;&#xA;तावद्वर्षसहस्राणि विष्णुलोके वसे न्नरः ॥&lt;br&gt;&#xA;जात्यन्धैस्ते समा ज्ञेया मृतैः पङ्गुभिरेव च ॥ ११ ॥&lt;br&gt;&#xA;समर्था ये न पश्यन्ति प्रभासस्थां सरस्वतीम् ॥&lt;br&gt;&#xA;ते देशास्तानि तीर्थानि आश्रमास्ते च पर्वताः ॥ १२ ॥&lt;br&gt;&#xA;येषां सरस्वती देवी मध्ये याति सरिद्वरा ॥&lt;br&gt;&#xA;त्रैलोक्यपावनीं पुण्यां संश्रिता ये सरस्वतीम् ॥&lt;br&gt;&#xA;संसारकर्दमामोदमाजिघ्रन्ति न ते पुनः ॥ १३ ॥&lt;br&gt;&#xA;शब्दविद्येव विस्तीर्णा मतैव जगतः प्रिया ॥&lt;br&gt;&#xA;सतां मतिरिव स्वच्छा रमणीया सरस्वती ॥ १४ ॥&lt;br&gt;&#xA;त्रैलोक्यशोभितां देवीं दिव्य तोयां सुनिर्मलाम्॥&lt;br&gt;&#xA;स नीचो यः पुमानेतां न वन्देत सरस्वतीम् ॥ १५ ॥&lt;br&gt;&#xA;स्वर्गनिश्रेणिसम्भूता प्रभासे तु सरस्वती ॥&lt;br&gt;&#xA;नापुण्यवद्भिः सम्प्राप्तुं पुम्भिः शक्या महानदी ॥ १६ ॥&lt;br&gt;&#xA;चन्द्रभागा च गङ्गा च तथा यत्र सरस्वती ॥&lt;br&gt;&#xA;देवास्ते न मनुष्यास्ते तिस्रो नद्यः पिबन्ति ये ॥१७॥&lt;br&gt;&#xA;सत्यमेव मया देवि जाह्नवी शिरसा धृता ॥&lt;br&gt;&#xA;याः काश्चित्सरितो लोके तासां पुण्या सरस्वती ॥ १८॥&lt;br&gt;&#xA;दर्शनेन सरस्वत्या राजसूयो न राजते ॥&lt;br&gt;&#xA;गण्डूषश्चाश्वमेधाद्वै सर्व क्रतुवरं पयः ॥१९॥&lt;br&gt;&#xA;भस्मास्थिचर्मतोयानि नखकेशादिकानि च ॥&lt;br&gt;&#xA;वातैरपि धुतान्येव तथा सारस्वते जले ॥7.1.204.२॥।&lt;br&gt;&#xA;वहन्ति येषां कालेन ते न काल वशा नराः ॥&lt;br&gt;&#xA;देवि किं बहुनोक्तेन वर्णितेन पुनःपुनः॥&lt;br&gt;&#xA;सरस्वत्याः परं तीर्थं न भूतं न भविष्यति ॥२१॥&lt;br&gt;&#xA;तत्रैव दुर्लभं स्नानं यत्र सागरसङ्गमः ॥&lt;br&gt;&#xA;तत्र स्नानेन दानेन कोटियज्ञफलं लभेत् ॥२२॥&lt;br&gt;&#xA;यत्र सारस्वतं तोयं सागरोर्मिसमाकुलम् ॥&lt;br&gt;&#xA;तत्र स्नास्यन्ति ये मर्त्या भाग्यवन्तो युगेयुगे ॥२३॥&lt;br&gt;&#xA;ते धन्यास्ते नमस्कार्यास्तेषां स्फीततरं यशः ॥&lt;br&gt;&#xA;येषां कलेवरं नॄणां सिक्तं सारस्वतैर्जलैः ॥ २४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सरस्वतीसङ्गममाहात्म्यवर्णनन्नाम चतुरुत्तरद्विशततमोऽध्यायः ॥ २०४ ॥ छ ॥&lt;/p&gt;</description>
    </item>
    <item>
      <title>२०५ श्राद्धानर्हब्राह्मणपरीक्षणकथनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/205_shrAddhAnarhabrAhmaNaparIxaNakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/205_shrAddhAnarhabrAhmaNaparIxaNakathanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;भगन्देवदेवेश संसारार्णवतारक ॥&lt;br&gt;&#xA;ब्रूहि श्राद्धविधिं पुण्यं विस्तराज्जगताम्पते ॥ १ ॥&lt;br&gt;&#xA;कस्मिन्वासरभागे तु श्राद्धकृच्छ्राद्धमाचरेत् ॥&lt;br&gt;&#xA;अस्मिन्सरस्वती तीर्थे प्रभासक्षेत्र उत्तमे ॥ २ ॥&lt;br&gt;&#xA;कस्मिंस्तीर्थे कृतं श्राद्धं बहुपुण्यफलं भवेत् ॥&lt;br&gt;&#xA;एतत्सर्वं महादेव यथावद्वक्तुमर्हसि ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;प्रातःकाले मुहूतांस्त्रीन्सङ्गवस्तावदेव तु ॥&lt;br&gt;&#xA;मध्याह्नस्त्रिमुहूर्तः स्यादपराह्णस्ततः परम् ॥ ४ ॥&lt;br&gt;&#xA;सायाह्नस्त्रिमुहूर्तः स्याच्छ्राद्धं तत्र न कारयेत् ॥&lt;br&gt;&#xA;राक्षसीनाम सा वेला गर्हिता सर्वकर्मसु ॥ ५ ॥&lt;br&gt;&#xA;अह्नो मुहूर्ता विख्याता दशपञ्च च सर्वदा ॥&lt;br&gt;&#xA;तत्राष्टमो मुहूर्तो यः स कालः कुतपः स्मृतः ॥ ६ ॥&lt;br&gt;&#xA;मध्याह्ने सर्वदा यस्मान्मन्दीभवति भास्करः ॥&lt;br&gt;&#xA;तस्मादनन्तफलदस्तदारम्भो भविष्यति ॥ ७ ॥&lt;br&gt;&#xA;मध्याह्नः खड्गपात्रं तु तथान्ये कालकम्बलाः ॥।&lt;br&gt;&#xA;रूप्यं दर्भांस्तिला गावो दौहित्रश्चाष्टमः स्मृतः ॥ ८ ॥&lt;br&gt;&#xA;पापं कुत्सितमित्याहुस्तस्य सन्तापकारिणः ॥&lt;br&gt;&#xA;अष्ट चैवं मतास्तस्मात्कुतपा इति विश्रुताः। ॥ ९ ॥&lt;br&gt;&#xA;ऊर्ध्वं मुहूर्तात्कुतपाद्यन्मुहूर्तचतुष्टयम् ॥&lt;br&gt;&#xA;मुहूर्तपञ्चकं चैव स्वधाभवनमिष्यते ॥ 7.1.205.१० ॥&lt;br&gt;&#xA;विष्णोर्देहसमुद्भूताः कुशाः कृष्णास्तिलास्तथा ॥।&lt;br&gt;&#xA;श्राद्धस्य रक्षणार्थाय एतत्प्राहुर्दिवौकसः ॥ ११ ॥&lt;br&gt;&#xA;तिलोदकाञ्जलिर्देयो जलस्थैस्तीर्थवासिभिः ॥&lt;br&gt;&#xA;सदर्भहस्तेनैकेन श्राद्धसेवनमिष्यते ॥ १२ ॥&lt;br&gt;&#xA;त्रीणि श्राद्धे पवित्राणि दौहित्रः कुतपस्तिलाः ॥&lt;br&gt;&#xA;त्रीणि चात्र प्रशंसन्ति शुद्धिमक्रोधमत्वराम् ॥ १३ ॥&lt;br&gt;&#xA;दौहित्रं खड्गमित्युक्तं ललाटे शृङ्गमस्ति यत् ॥&lt;br&gt;&#xA;तस्य शृङ्गस्य यत्पात्रं तद्दौहित्रमिति स्मृतम् ॥ १४ ॥&lt;br&gt;&#xA;क्षीरिणी वापि चित्रा गौस्तत्क्षीरायद्घृतं भवेत् ॥&lt;br&gt;&#xA;तद्दौहित्रमिति प्रोक्तं दैवे पित्र्ये च कर्मणि ॥ १५ ॥&lt;br&gt;&#xA;दर्भाग्रं दैवमित्युक्तं समूलाग्रं तु पैतृकम् ॥&lt;br&gt;&#xA;तत्रावलम्बिनो ये तु कुशास्ते कुतपाः स्मृताः ॥ १६ ॥&lt;br&gt;&#xA;शरीरद्रव्यदाराभूमनोमन्त्रद्वि जन्मनाम् ॥&lt;br&gt;&#xA;शुद्धिः सप्तसु विज्ञेया श्राद्धकाले विशेषतः॥१७॥&lt;br&gt;&#xA;सप्तधा द्रव्यशुद्धिस्तु सोत्तमा मध्यमाऽधमा ॥१८॥&lt;br&gt;&#xA;श्रुतं शौर्यं तपः कन्या शिष्याद्यं चान्वयागतम् ॥&lt;br&gt;&#xA;धनं सप्तविधं शुक्लमुपायोप्यस्य तादृशः ॥ १९ ॥&lt;br&gt;&#xA;कुत्सितं कृषिवाणिज्यं शुक्लं शिल्पानुवृत्तिभिः ॥&lt;br&gt;&#xA;कृतोपकारादाप्तं च शम्बलं समुदाहृतम् ॥ 7.1.205.२० ॥&lt;br&gt;&#xA;उत्कोचतश्च यत्प्राप्तं यत्प्राप्तं चैव साहसात् ॥&lt;br&gt;&#xA;व्याजेनोपार्जितं यच्च तत्कृष्णं समुदाहृतम् ॥ २१ ॥&lt;br&gt;&#xA;अन्यायोपार्जितैर्द्रव्यै र्यच्छ्राद्धं क्रियते नरैः ॥&lt;br&gt;&#xA;तृप्यन्ति तेन चण्डालाः पुष्कसाद्यासु योनिषु ॥ २२ ॥&lt;br&gt;&#xA;अन्नप्रकिरणं यत्तु मनुष्यैः क्रियते भुवि ॥&lt;br&gt;&#xA;तेन तृप्तिमुपायान्ति ये पिशाचत्वमागताः ॥ २३ ॥&lt;br&gt;&#xA;यत्पयः स्नानवस्त्रोत्थं भूमौ पतति पुत्रक ॥&lt;br&gt;&#xA;तेन ये तरुतां प्राप्तास्तेषान्तृप्तिः प्रजायते ॥ २४ ॥&lt;br&gt;&#xA;यास्तु गन्धाम्बुकणिकाः पतन्ति धरणीतले ॥&lt;br&gt;&#xA;ताभिराप्यायनं तेषां ये देवत्वमुपागताः ॥ २५ ॥&lt;br&gt;&#xA;उद्धृतेष्वपि पिण्डेषु याश्चान्नकणिका भुवि ॥&lt;br&gt;&#xA;ताभिराप्यायनं तेषां तिर्यक्त्वं च कुले गताः ॥२६॥&lt;br&gt;&#xA;ये चादग्धाः कुले बालाः स्त्रियो याश्चाप्यसंस्कृताः ॥&lt;br&gt;&#xA;विपन्नास्ते तु विकिरसम्मार्जनसुलालसाः ॥२७॥&lt;br&gt;&#xA;भुक्त्वा वा भ्रमते यच्च जलं यच्चाह्नि सेवते ॥&lt;br&gt;&#xA;ब्राह्मणानां तथान्नेन तेन तृप्तिं प्रयान्ति ते ॥ २८ ॥&lt;br&gt;&#xA;पिशाचत्वमनुप्राप्ताः कृमिकीटत्वमेव ये ॥&lt;br&gt;&#xA;अथ कालान्प्रवक्ष्यामि कथ्यमा नान्निबोध मे ॥ २९ ॥&lt;br&gt;&#xA;श्राद्धं कार्यममावास्यां मासिमासीन्दुसङ्क्षये ॥&lt;br&gt;&#xA;तथाष्टकासु विप्राप्तौ सूर्येन्दुग्रहणे तथा ॥ 7.1.205.३० ॥&lt;br&gt;&#xA;अयने विषुवे युग्मे सामान्ये चार्कसङ्क्रमे ॥&lt;br&gt;&#xA;अमावास्याष्टकायां च कृष्णपक्षे विशेषतः ॥ ३१ ॥&lt;br&gt;&#xA;आर्द्रामघारोहिणीषु द्रव्यब्राह्मणसङ्गमे ॥&lt;br&gt;&#xA;गजच्छायाव्यतीपाते विष्टिवैधृति वासरे ॥ ३२ ॥&lt;br&gt;&#xA;वैशाखस्य तृतीयायां नवम्यां कार्त्तिकस्य च ॥&lt;br&gt;&#xA;पञ्चदश्यां तु माघस्य नभस्ये च त्रयोदशी ॥ ३३ ॥&lt;br&gt;&#xA;युगादयः स्मृता एता दत्त स्याक्षयकारिकाः ॥ ३४ ॥&lt;br&gt;&#xA;यस्य मन्वन्तरस्यादौ रथारूढो दिवाकरः ॥&lt;br&gt;&#xA;माघमासस्य सप्तम्यां सा तु स्याद्रथसप्तमी ॥ ३५ ॥&lt;br&gt;&#xA;वैशाखस्य तृतीयायां कृष्णायां फाल्गुनस्य च ॥&lt;br&gt;&#xA;पञ्चमी चैत्रमासस्य तस्यैवान्त्या तथापरा ॥ ३६ ॥&lt;br&gt;&#xA;शुक्लत्रयोदशी माघे कार्त्तिकस्य च सप्तमी ॥&lt;br&gt;&#xA;कार्त्तिकी फाल्गुनी चैत्री ज्यैष्ठी पञ्चदशीति च ॥&lt;br&gt;&#xA;मन्वन्तराः स्मृता ह्येता दत्तस्याक्षयकारिकाः ॥ ३७ ॥&lt;br&gt;&#xA;श्रावणस्याष्टमी कृष्णा तथाषाढी च पूर्णिमा ॥&lt;br&gt;&#xA;कार्त्तिकी फाल्गुनी चैत्री ज्यैष्ठी पञ्चदशी तिथिः ॥ ३८ ॥&lt;br&gt;&#xA;मन्वादयः स्मृताश्चैता दत्तस्याक्षयकारिकाः ॥&lt;br&gt;&#xA;नवमी मार्गशीर्षस्य सप्तैताः संस्मरा म्यहम् ॥ ३९ ॥&lt;br&gt;&#xA;कल्पनामादयो देवि दत्तस्याक्षयकारिकाः ॥&lt;br&gt;&#xA;तथा मन्वन्तरस्यादौ द्वादशैव वरानने ॥ 7.1.205.४० ॥&lt;br&gt;&#xA;नित्यं नैमित्तिकं काम्यं वृद्धि श्राद्धं सपिण्डकम् ॥&lt;br&gt;&#xA;पार्वणं चातिविज्ञानं गोष्ठं शुद्ध्यर्थमुत्तमम् ॥ ४१ ॥&lt;br&gt;&#xA;कर्माङ्गं नवमं प्रोक्तं दैवकं दशमं स्मृतम् ॥&lt;br&gt;&#xA;एकादशं क्षयाहं तु पुष्ट्यर्थे द्वादशं स्मृतम् ॥ ४२ ॥&lt;br&gt;&#xA;सर्वेषामेव श्राद्धानां श्रेष्ठं सांवत्सरं स्मृतम् ॥&lt;br&gt;&#xA;अहन्यहनि यच्छ्राद्धं नित्यं तत्परिकीर्तितम् ॥ ४३ ॥&lt;br&gt;&#xA;वैश्वदेवविहीनं तु अशक्तावुदकेन तु ॥&lt;br&gt;&#xA;एकोद्दिष्टं तु यच्छ्राद्धं तन्नैमित्तिकमुच्यते ॥ ४४ ॥&lt;br&gt;&#xA;कामेन विहितं काम्यमभिप्रेतार्थसिद्धये ॥&lt;br&gt;&#xA;वृद्धौ यत्क्रियते श्राद्धं वृद्धि श्राद्धं तदुच्यते ॥ ४५ ॥&lt;br&gt;&#xA;ये समाना इति द्वाभ्यामेतच्छ्राद्धं सपिण्डनम् ॥&lt;br&gt;&#xA;अमावास्यां तु यच्छ्राद्धं तत्पार्वणमुदाहृतम् ॥ ४६ ॥&lt;br&gt;&#xA;गोष्ठ्यां यत्क्रि यते श्राद्धं तद्गोष्ठीश्राद्धमुच्यते ॥&lt;br&gt;&#xA;क्रियते पापशुद्ध्यर्थं शुद्धिश्राद्धं तदुच्यते ॥ ४७ ॥&lt;br&gt;&#xA;निषेककाले सोमे च सीमन्तोन्नयने तथा ॥&lt;br&gt;&#xA;तथा पुंसवने चैव श्राद्धं कर्माङ्गमेव च ॥ ४८ ॥&lt;br&gt;&#xA;देवमुद्दिश्य क्रियते यत्तद्दैवकमुच्यते ॥&lt;br&gt;&#xA;गच्छेद्देशान्तरं यस्तु श्राद्धं कार्यं तु सर्पिषा ॥ ४९ ॥&lt;br&gt;&#xA;पुष्ट्यर्थमेतद्विज्ञेयं क्षयाहं द्वादशं स्मृतम् ॥&lt;br&gt;&#xA;मृतेऽहनि पितुर्यस्तु न कुर्याच्छ्राद्धमादरात् ॥ 7.1.205.५० ॥&lt;br&gt;&#xA;मातुश्चैव वरारोहे वत्सरान्ते मृतेऽहनि ॥&lt;br&gt;&#xA;नाहं तस्य महादेवि पूजां गृह्णामि नो हरिः ॥ ५१ ॥&lt;br&gt;&#xA;मृताहर्यो न जानाति मानवो यदि वा क्वचित् ॥&lt;br&gt;&#xA;तेन कार्यममावास्यां श्राद्धं माघेऽथ मार्गके ॥ ५२ ॥&lt;br&gt;&#xA;अथ विप्रान्प्रवक्ष्यामि श्राद्धे ये केचन क्षमाः ॥&lt;br&gt;&#xA;विशिष्टः श्रोत्रियो योगी वेदविद्यासमन्वितः ॥ ५३ ॥&lt;br&gt;&#xA;त्रिणाचिकेतस्त्रिमधुस्त्रिसुपर्णः षडङ्गवित् ॥&lt;br&gt;&#xA;दौहित्रकस्तु जामाता स्वस्रीयः श्वशुरस्तथा ॥ ५४ ॥&lt;br&gt;&#xA;पञ्चाग्निकर्मनिष्ठश्च तपोनिष्ठश्च मातुलः ॥&lt;br&gt;&#xA;पितृमातृपरश्चैव शिष्यसम्बन्धिबान्धवः ॥ ५५ ॥&lt;br&gt;&#xA;वेदार्थवित्प्रवक्ता च ब्रह्मचारी सहस्रदः ॥&lt;br&gt;&#xA;सम्बन्धिनं तथा सन्तं दौहित्रं दुहितुः पतिम् ॥ ५६ ॥&lt;br&gt;&#xA;भागिनेयं विशेषेण तथा बन्धुगणानपि ॥&lt;br&gt;&#xA;नातिक्रमेन्नरस्त्वेतान्मूर्खानपि वरानने ॥ ५७ ॥&lt;br&gt;&#xA;न ब्राह्मणान्परीक्षेत देवकर्मण्युप स्थिते ॥&lt;br&gt;&#xA;पैत्रकर्मणि सम्प्राप्ते परीक्षेत प्रयत्नतः ॥ ५८ ॥&lt;br&gt;&#xA;ये स्तेनाः पतिताः क्लीबा ये च नास्तिकवृत्तयः ॥&lt;br&gt;&#xA;तान्हव्यकव्ययोर्विप्राननर्हान्मनुर ब्रवीत् ॥ ५९ ॥&lt;br&gt;&#xA;जटिलं चानधीयानं दुर्बलं कितवं तथा ॥&lt;br&gt;&#xA;याजयन्ति च ये शूद्रांस्तांश्च श्राद्धे न पूजयेत् ॥ 7.1.205.६० ॥&lt;br&gt;&#xA;चिकित्सकान्देवलकान्माम्स विक्रयिणस्तथा ॥&lt;br&gt;&#xA;विपणैः पीरजीवन्तो वर्ज्याः स्युर्हव्यकव्ययोः ॥ ६१ ॥&lt;br&gt;&#xA;प्रेष्यो ग्राम्यश्च राज्ञश्च कुनखी श्यावदन्तकः ॥&lt;br&gt;&#xA;प्रतिरोद्धा गुरोश्चैव त्यक्ता ग्निर्वार्धुषिस्तथा ॥ ६२ ॥&lt;br&gt;&#xA;यक्ष्मी च पशुपालश्च परिवेत्ता निराकृतिः ॥&lt;br&gt;&#xA;ब्रह्मध्रुक्परिवित्तिश्च गणाभ्यन्तर एव च ॥ ६३ ॥&lt;br&gt;&#xA;कुशीलश्चैव काणश्च वृषलीपतिरेव च ॥&lt;br&gt;&#xA;पौनर्भवश्च कानीनः कितवो मद्यपस्तथा ॥ ६४ ॥&lt;br&gt;&#xA;पापरोग्यभिशस्तश्च दाम्भिको रसविक्रयी ॥&lt;br&gt;&#xA;धनुःशराणां कर्त्ता च यश्च स्याद्दिधिषूपतिः ॥ ६५ ॥&lt;br&gt;&#xA;मित्रध्रुड्दूतवृत्तिश्च पुत्राचार्यस्तथैव च ॥&lt;br&gt;&#xA;भ्रमरी मण्डपाली च चित्राङ्गः पिशुनस्तथा ॥ ६६ ॥&lt;br&gt;&#xA;उन्मत्तोंऽधश्च बधिरो वेदनिन्दक एव च ॥&lt;br&gt;&#xA;हयगोऽश्वोष्ट्रदमको नक्षत्रैर्यश्च जीवति ॥ ६७ ॥&lt;br&gt;&#xA;पक्षिणां पोषको यश्च युद्धाचार्यस्तथैव च ॥&lt;br&gt;&#xA;स्रोतःसम्भेदको यश्च वेश्यानां पोषणे रतः ॥ ६८ ॥&lt;br&gt;&#xA;गृहसंवेशको दूतः कृष्यारोपक एव च ॥&lt;br&gt;&#xA;आखेटी श्येनजीवी च कन्यादूषक एव च ॥ ६९ ॥&lt;br&gt;&#xA;हिंस्रो वृषलपुत्रश्च गणानां चैव याजकः ॥&lt;br&gt;&#xA;आचारहीनः क्लीबश्च नित्ययाजनकस्तथा ॥ 7.1.205.७० ॥&lt;br&gt;&#xA;कृषिजीवी श्लीपदी च सद्भिर्निन्दित एव च ॥&lt;br&gt;&#xA;औरभ्रिको माहिषिकः परपूर्वा पतिस्तथा ॥&lt;br&gt;&#xA;प्रेतनिर्यातकाश्चैव वर्जनीयाः प्रयत्नतः ॥ ७१ ॥&lt;br&gt;&#xA;एतान्वै गर्हिताचारानपाङ्क्तेयान्द्विजाधमान् ॥&lt;br&gt;&#xA;द्विजानां सति लाभे तू भयत्रैव विवर्जयेत् ॥ ७२ ॥&lt;br&gt;&#xA;वीक्षान्धो वैकतः काणः कुष्ठी च वृषलीपतिः ॥&lt;br&gt;&#xA;पापरोगी सहस्रस्य दातुर्नाशयते फलम् ॥ ७३ ॥&lt;br&gt;&#xA;यावद्भिः संस्पृशत्यङ्गैर्ब्राह्मणाञ्छ्रूद्रयाजकः ॥&lt;br&gt;&#xA;तावतां न भवेत्प्रेत्य दातुर्वा तस्य पैत्रिकम् ॥ ७४ ॥&lt;br&gt;&#xA;आदौ माहिषकं दृष्ट्वा मध्ये च वृषलीपतिम् ॥&lt;br&gt;&#xA;अन्ते वार्धुषिकं दृष्ट्वा निराशाः पितरो गताः ॥ ७५ ॥&lt;br&gt;&#xA;महिषी प्रोच्यते भार्या सा वैधव्येऽभिचारिणी ॥&lt;br&gt;&#xA;तस्यां यः क्षपते दोषां स वै माहिषिकः स्मृतः ॥ ७६ ॥&lt;br&gt;&#xA;वृषलीत्युच्यते शूद्री तस्या यश्च पतिर्भवेत् ॥&lt;br&gt;&#xA;तदोष्ठलालासंसर्गात्पतितो वृषलीपतिः ॥ ॥ ७७ ॥&lt;br&gt;&#xA;स्वं वृषं तु परित्यक्त्वा परेण तु वृषायते ॥&lt;br&gt;&#xA;वृषली सा तु विज्ञेया न शूद्री वृषली भवेत् ॥ ७८ ॥&lt;br&gt;&#xA;चण्डाली बन्धकी वेश्या रजःस्था या च कन्यका ॥&lt;br&gt;&#xA;कुटिला च स्वगोत्रा च वृषल्यः सप्त कीर्तिताः ॥ ७९ ॥&lt;br&gt;&#xA;पितुर्गेहे तु या कन्या रजः पश्यत्यसंस्कृता ॥&lt;br&gt;&#xA;पतिताः पितरस्तस्याः कन्या सा वृषली भवेत् ॥ 7.1.205.८० ॥&lt;br&gt;&#xA;यस्तु तां वरयेत्कन्यां ब्राह्मणो ज्ञानपूर्वतः ॥&lt;br&gt;&#xA;अश्राद्धेयमपाङ्क्तेयं तं विद्याद्वृषलीपतिम् ॥ ८१ ॥&lt;br&gt;&#xA;गौरी कन्या प्रधाना वै मध्यमा कन्यका मता ॥&lt;br&gt;&#xA;रोहिणी तत्समा ज्ञेया अधमा च रजस्वला ॥ ८२ ॥&lt;br&gt;&#xA;अप्राप्ते रजसि गौरी प्राप्ते रजसि रोहिणी ॥&lt;br&gt;&#xA;अव्यञ्जनकृता कन्या कुचहीना तु नग्निका ॥ ८३ ॥&lt;br&gt;&#xA;सप्तवर्षा भवेद्गौरी नववर्षा तु नग्निका ॥&lt;br&gt;&#xA;दशवर्षा भवेत्कन्या ह्यत ऊर्ध्वं रजस्वला ॥ ८४ ॥&lt;br&gt;&#xA;व्यञ्जनैर्हन्ति वै पुत्रान्कुलं हन्यात्पयोधरा ॥&lt;br&gt;&#xA;गतिमिष्टां तथा लोकान्हन्ति सा रजसा पितुः ॥ ८५ ॥&lt;br&gt;&#xA;य उद्वहेद्रजोयुक्तां स ज्ञेयो वृषलीपतिः ॥ ८६ ॥&lt;br&gt;&#xA;यत्करोत्येकरात्रेण वृषलीसेवनाद्द्विजः ॥&lt;br&gt;&#xA;तद्भैक्ष्यभुग्जपन्नित्यं त्रिभिर्वर्षैर्व्यपोहति ॥ ८७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये श्राद्धकल्पे श्राद्धानर्हब्राह्मणपरीक्षणकथनन्नाम पञ्चोत्तरद्विशततमो ऽध्यायः ॥ २०५ ॥&lt;/p&gt;</description>
    </item>
    <item>
      <title>२०६ श्राद्धविधिवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/206_shrAddhavidhivarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/206_shrAddhavidhivarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ श्राद्धविधिं वक्ष्ये पार्वणस्य विधानतः ॥&lt;br&gt;&#xA;यथाक्रमं महादेवि शृणुष्वैकमनाः प्रिये ॥ १ ॥&lt;br&gt;&#xA;कृत्वापसव्यं पूर्वेद्युः पितृपूर्वं निमन्त्रयेत् ॥&lt;br&gt;&#xA;भवद्भिः पितृकार्यं नः सम्पाद्यं च प्रसीदथ ॥ २ ॥&lt;br&gt;&#xA;सवर्णान्प्रेषयेदाप्तान्द्विजानामुपमन्त्रणे ॥ ३ ॥&lt;br&gt;&#xA;अभोज्यं ब्राह्मणस्यान्नं क्षत्रियाद्यैर्निमन्त्रितैः ॥&lt;br&gt;&#xA;तथैव ब्राह्मणस्यान्नं ब्राह्मणेन निमन्त्रितौः ॥ ४ ॥&lt;br&gt;&#xA;ब्राह्मणान्नं ददेच्छूद्रः शूद्रान्नं ब्राह्मणो ददेत् ॥&lt;br&gt;&#xA;उभावेतावभोज्यान्नौ भुक्त्वा चान्द्रायणं चरेत् ॥ ५ ॥&lt;br&gt;&#xA;उपनिक्षेपधर्मेण शूद्रान्नं यः पचेद्द्विजः ॥&lt;br&gt;&#xA;अभोज्यं तद्भवेदन्नं स च विप्रः पतेदधः ॥ ६ ॥&lt;br&gt;&#xA;शूद्रान्नं शूद्रसम्पर्कः शूद्रेण च सहासनम् ॥&lt;br&gt;&#xA;शूद्राज्ज्ञानागमश्चैव ज्वलन्तमपि पातयेत् ॥ ७ ॥&lt;br&gt;&#xA;शूद्रान्नोपहता विप्रा विह्वला रतिलालसाः ॥&lt;br&gt;&#xA;कुपिताः किं करिष्यन्ति निर्विषा इव पन्नगाः ॥८॥&lt;br&gt;&#xA;नग्नः स्यान्मलवद्वासा नग्नः कौपीनवस्त्रधृक् ॥&lt;br&gt;&#xA;द्विकच्छोऽनुत्तरीयश्च विकच्छोऽवस्त्र एव च ॥९॥&lt;br&gt;&#xA;नग्नः काषायवस्त्रः स्यान्नग्नश्चार्धपटः स्मृतः ॥&lt;br&gt;&#xA;अच्छिन्नाग्रं तु यद्वस्त्रं मृदा प्रक्षालितं तु यत् ॥ 7.1.206.१० ॥&lt;br&gt;&#xA;अहतं धातुरक्तं वा तत्पवित्रमिति स्थितम् ॥&lt;br&gt;&#xA;अग्रतो वसते मूर्खो दूरे चास्य गुणान्वितः ॥ ११ ॥&lt;br&gt;&#xA;गुणान्विते च दातव्यं नास्ति मूर्खे व्यतिक्रमः ॥&lt;br&gt;&#xA;यस्त्वासन्नमतिक्रम्य ब्राह्मणं पतितादृते ॥&lt;br&gt;&#xA;दूरस्थं पूजयेन्मूढो गुणाढ्यं नरकं व्रजेत् ॥ १२ ॥&lt;br&gt;&#xA;वेदविद्याव्रतस्नाते श्रोत्रिये गृहमागते ॥&lt;br&gt;&#xA;क्रीडन्त्योषधयः सर्वा यास्यामः परमां गतिम्॥१३॥&lt;br&gt;&#xA;सन्ध्ययोरुभयोर्जाप्ये भोजने दन्तधावने॥&lt;br&gt;&#xA;पितृकार्ये च दैवे च तथा मूत्रपुरीषयोः॥&lt;br&gt;&#xA;गुरूणां सन्निधौ दाने योगे चैव विशेषतः ॥&lt;br&gt;&#xA;एतेषु मौनमातिष्ठन्स्वर्गं प्राप्नोति मानवः ॥ १५ ॥&lt;br&gt;&#xA;यदि वाग्यमलोपः स्याज्जपादिषु कथञ्चन ॥&lt;br&gt;&#xA;व्याहरेद्वैष्णवं मन्त्रं स्मरेद्वा विष्णुमव्ययम् ॥ १६ ॥&lt;br&gt;&#xA;दाने स्नाने जपे होमे भोजने देवतार्चने ॥&lt;br&gt;&#xA;देवानामृजवो दर्भाः पितॄणां द्विगुणास्तथा ॥ १७ ॥&lt;br&gt;&#xA;उदङ्मुखस्तु देवानां पितॄणां दक्षिणामुखः ॥&lt;br&gt;&#xA;अग्निना भस्मना वापि यवेनाप्युदकेन वा ॥&lt;br&gt;&#xA;द्वारसङ्क्रमणेनापि पङ्क्तिदोषो न विद्यते ॥ १८ ॥&lt;br&gt;&#xA;इष्टश्राद्धे क्रतुर्दक्षो वृद्धौ सत्यवसू स्मृतौ ॥&lt;br&gt;&#xA;नैमित्तिके कालकामौ काम्ये चाध्वविरोचनौ ॥ १९ ॥&lt;br&gt;&#xA;पुरूरवा आर्द्रवश्च पार्वणे समुदाहृतौ ॥&lt;br&gt;&#xA;पुष्टिं प्रजां च न्यग्रोधे बुद्धिं प्रज्ञां धृतिं स्मृतिम् ॥ 7.1.206.२० ॥&lt;br&gt;&#xA;रक्षोघ्नं च यशस्यं च काश्मीर्यं पात्रमुच्यते ॥&lt;br&gt;&#xA;सौभाग्यमुत्तमं लोके मधूके समुदाहृतम् ॥ २१ ॥&lt;br&gt;&#xA;फाल्गुनपात्रे तु कुर्वाणः सर्वकामानवाप्नुयात् ॥&lt;br&gt;&#xA;परां द्युतिमथार्के तु प्राकाश्यं च विशेषतः ॥ २२ ॥&lt;br&gt;&#xA;बिल्वे लक्ष्मीं तपो मेधां नित्यमायुष्यमेव च ॥&lt;br&gt;&#xA;क्षेत्रारामतडागेषु सर्वपात्रेषु चैव हि ॥ २३ ॥&lt;br&gt;&#xA;वर्षत्यजस्रं पर्जन्ये वेणुपात्रेषु कुर्वतः ॥&lt;br&gt;&#xA;एतेषां लभ्यते पुण्यं सुवर्णै रजतैस्तथा ॥ २४ ॥&lt;br&gt;&#xA;पलाशफलन्यग्रोधप्लक्षाश्वत्थविकङ्कताः ॥&lt;br&gt;&#xA;औदुम्बरस्तथा बिल्वं चन्दनं यज्ञियाश्च ये ॥ २५ ॥&lt;br&gt;&#xA;सरलो देवदारुश्च शालाश्च खदिरास्तथा ॥&lt;br&gt;&#xA;समिदर्थं प्रशस्ताः स्युरेते वृक्षा विशेषतः ॥ २६ ॥&lt;br&gt;&#xA;श्लेष्मातको नक्तमाल्यः कपित्थः शाल्मली तथा ॥&lt;br&gt;&#xA;निम्बो बिभीतकश्चैव श्राद्धकर्मणि गर्हिताः ॥२७॥&lt;br&gt;&#xA;अनिष्टशब्दां सङ्कीर्णा रूक्षां जन्तुमतीमपि ॥&lt;br&gt;&#xA;प्रतिगन्धां तु तां भूमिं श्राद्धकर्मणि गर्हयेत् ॥२८॥&lt;br&gt;&#xA;त्रैशङ्कवं त्यजेद्देशंसर्वद्वादशयोजनम् ॥&lt;br&gt;&#xA;उत्तरेण महानद्या दक्षिणेन च केवलम् ॥ २९ ॥&lt;br&gt;&#xA;देशस्त्रैशं कवोनाम वर्जितः श्राद्धकर्मणि ॥&lt;br&gt;&#xA;कारस्काराः कलिङ्गाश्च सिन्धोरुत्तरमेव च ॥&lt;br&gt;&#xA;प्रणष्टाश्रमधर्माश्च वर्ज्या देशाः प्रयत्नतः ॥7.1.206.३०॥&lt;br&gt;&#xA;ब्राह्मणं तु कृतं प्रोक्तं त्रेता तु क्षत्रियं स्मृतम् ॥&lt;br&gt;&#xA;वैश्यं द्वापरमित्याहुः शूद्रं कलियुगं स्मृतम् ॥३१॥&lt;br&gt;&#xA;कृते तु पितरः पूज्यास्त्रेतायां च सुरास्तथा ॥&lt;br&gt;&#xA;मुनयो द्वापरे नित्यं पाखण्डाश्च कलौ युगे ॥३२॥&lt;br&gt;&#xA;शुक्लपक्षस्य पूर्वाह्णे श्राद्धं कुर्याद्विचक्षणः ॥&lt;br&gt;&#xA;कृष्णपक्षेऽपराह्ने तु रौहिणं न विलङ्घयेत् ॥३३॥&lt;br&gt;&#xA;रत्निमात्रप्रमाणं च पितृतीर्थं तु संस्कृतम् ॥&lt;br&gt;&#xA;उपमूले तथा लूनाः प्रस्तरार्थे कुशोत्तमाः॥।&lt;br&gt;&#xA;तथा श्यामाकनीवारा दूर्वाश्च समुदाहृताः ॥&lt;br&gt;&#xA;स्व कीर्तिमतां श्रेष्ठो बहुकेशः प्रजापतिः ॥३५॥&lt;br&gt;&#xA;तस्य केशा निपतिता भूमौ काशत्वमागताः ॥&lt;br&gt;&#xA;तस्मान्मेध्याः सदा काशाः श्राद्धकर्मणि पूजिताः ॥३६॥&lt;br&gt;&#xA;पिण्डनिर्वपणं तेषु कर्तव्यं भूतिमिच्छता॥&lt;br&gt;&#xA;उष्णमन्नं द्विजातिभ्यः श्रद्धया विनिवेशयेत्॥ ३७॥&lt;br&gt;&#xA;अन्यत्र फलपुष्पेभ्यः पानकेभ्यश्च पण्डितः॥&lt;br&gt;&#xA;हस्ते दत्त्वा तु वै स्नेहाल्लवणं व्यञ्जनानि च॥&lt;br&gt;&#xA;आयसेन च पात्रेण तद्वै रक्षांसि भुञ्जते॥&lt;br&gt;&#xA;द्विजपात्रेषु दत्त्वान्नं तूष्णीं सङ्कल्पमाचरेत्॥३९॥&lt;br&gt;&#xA;दर्व्यादिस्थेन नो तेषां सम्बन्धो दृश्यते यतः ॥&lt;br&gt;&#xA;यश्च शूकरवद्भुङ्क्ते यश्च पाणितले द्विजः ॥&lt;br&gt;&#xA;न तदश्नन्ति पितरो यः सवाचं समश्नुते ॥ 7.1.206.४० ॥&lt;br&gt;&#xA;द्विहायनस्य वत्सस्य विशन्त्यास्यं यथा सुखम् ॥&lt;br&gt;&#xA;तथा कुर्यात्प्रमाणेन पिण्डान्व्यासेन भाषितम् ॥ ४१ ॥&lt;br&gt;&#xA;न स्त्री प्रचालयेत्तानि ज्ञानहीनो न चाव्रतः ॥&lt;br&gt;&#xA;स्वयं पुत्रोऽथवा यस्य वाञ्छेदभ्युदयं परम् ॥ ४२ ॥&lt;br&gt;&#xA;भाजनेषु च तिष्ठत्सु स्वस्तिं कुर्वन्ति ये द्विजाः ॥&lt;br&gt;&#xA;तदन्नमसुरैर्भुक्तं निराशाः पितरो गताः ॥ ४३ ॥&lt;br&gt;&#xA;अप्स्वेकं प्लावयेत्पिण्डमेकं पत्न्यै निवेदयेत् ॥&lt;br&gt;&#xA;एकं वै जुहुयादग्नावेषा तु त्रिविधा गतिः ॥ ४४ ॥&lt;br&gt;&#xA;छन्दोगं भोजयेच्छ्राद्धे वैश्वदेवे च बह्वृचम् ॥&lt;br&gt;&#xA;पुष्टिकर्मण्यथाध्वर्युं शान्तिकर्मण्यथर्वणम् ॥ ४५ ॥&lt;br&gt;&#xA;द्वौ देवेऽथर्वणौ विप्रौ प्राङ्मुखौ च निवेशयेत् ॥&lt;br&gt;&#xA;पित्र्ये ह्युदङ्मुखान्कुर्याद्बह्वृचाध्वर्युसामगान् ॥ ४६ ॥&lt;br&gt;&#xA;जात्यश्च सर्वा दातव्या मल्लिका श्वेतयूथिका ॥&lt;br&gt;&#xA;जलोद्भवानि सर्वाणि कुसुमानि च चम्पकम्॥ ४७ ॥&lt;br&gt;&#xA;मधूकं रामठं चैव कर्पूरं मरिचं गुडम् ॥&lt;br&gt;&#xA;श्राद्धकर्मणि शस्तानि सैन्धवं त्रपुसं तथा ॥ ४८॥&lt;br&gt;&#xA;ब्राह्मणः कम्बलो गावः सूर्योग्निरतिथिश्च वै ॥&lt;br&gt;&#xA;तिला दर्भाश्च कालश्च नवैते कुतपाः स्मृताः ॥ ४९ ॥&lt;br&gt;&#xA;आपद्यनग्नौ तीर्थे च चन्द्रसूर्यग्रहे तथा ॥&lt;br&gt;&#xA;नाचरेत्सङ्ग्रहे चैव तथैवास्तमुपागते ॥ 7.1.206.५० ॥&lt;br&gt;&#xA;संशुद्धा स्याच्चतुर्थेऽह्नि स्नाता नारी रजस्वला ॥&lt;br&gt;&#xA;दैवे कर्मणि पित्र्ये च पञ्चमेऽहनि शुद्ध्यति ॥ ५१ ॥&lt;br&gt;&#xA;द्रव्याभावे द्विजाभावे प्रवासे पुत्रजन्मनि ॥&lt;br&gt;&#xA;आमश्राद्धं प्रकुर्वीत यस्य भार्या रजस्वला ॥ ५२ ॥&lt;br&gt;&#xA;सर्पविप्रहतानां च दंष्ट्रिशृङ्गिसरीसृपैः ॥&lt;br&gt;&#xA;आत्मनस्त्यागिनां चैव श्राद्धमेषां न कारयेत् ॥ ५३ ॥&lt;br&gt;&#xA;चण्डालादुदकात्सर्पाद्ब्राह्मणाद्वैद्युतादपि ॥&lt;br&gt;&#xA;दंष्ट्रिभ्यश्च पशुभ्यश्च मरणं पापकर्मणाम् ॥ ५४ ॥&lt;br&gt;&#xA;सर्वैरनुमतं कृत्वा ज्येष्ठेनैव च यत्कृतम् ॥&lt;br&gt;&#xA;द्रव्येण च विभक्तेन सर्वैरेव कृतं भवेत् ॥ ॥ ५५ ॥&lt;br&gt;&#xA;अमावास्यां पितृश्राद्धे मन्थनं यस्तु कारयेत् ॥&lt;br&gt;&#xA;तत्तक्रं मदिरातुल्यं घृतं गोमांसवत्स्मृतम् ॥ ५६ ॥&lt;br&gt;&#xA;भुञ्जन्ति क्रमशः पूर्वे तथा पिण्डाशिषो ऽपि च ॥&lt;br&gt;&#xA;निमन्त्रितो द्विजः श्राद्धे न शयीत स्त्रिया सह ॥ ५७ ॥&lt;br&gt;&#xA;श्रादभुक्प्रातरुत्थाय प्रकुर्याद्दन्तधावनम् ॥&lt;br&gt;&#xA;श्राद्धकर्ता न कुर्वीत दन्तानां धावनं बुधः ॥ ५८ ॥&lt;br&gt;&#xA;वर्षेवर्षे तु यच्छ्राद्धं मातापित्रोर्मृतेऽहनि ॥&lt;br&gt;&#xA;मलमासे न कर्तव्यं व्यासस्य वचनं यथा ॥ ५९ ॥&lt;br&gt;&#xA;गर्भे वार्धुषिके प्रेते भृत्ये मासानुमासिके ॥&lt;br&gt;&#xA;आब्दिके च तथा श्राद्धे नाधिमासो विधीयते ॥ 7.1.206.६० ॥&lt;br&gt;&#xA;विवाहादौ स्मृतः सौरो यज्ञादौ सावनः स्मृतः ॥&lt;br&gt;&#xA;आब्दिके पितृकार्ये तु चान्द्रो मासः प्रशस्यते ॥ ६१ ॥&lt;br&gt;&#xA;यस्मिन्राशौ गते सूर्ये विपत्तिः स्याद्द्विजन्मनः ॥&lt;br&gt;&#xA;तद्राशावेव कर्तव्यं पितृकार्यं मृतेऽहनि ॥ ६२ ॥&lt;br&gt;&#xA;वषट्कारश्च होमश्च पर्व चाग्रायणं तथा ॥&lt;br&gt;&#xA;मलमासेऽपि कर्तव्यं काम्या इष्टीर्विवर्जयेत् ॥ ६३ ॥&lt;br&gt;&#xA;अग्न्याध्येयं प्रतिष्ठां च यज्ञदानव्रतानि च ॥&lt;br&gt;&#xA;वेदव्रतवृषोत्सर्गचूडाकरणमेखलाः ॥ ६४ ॥&lt;br&gt;&#xA;माङ्गल्यमभिषेकं च मलमासे विवर्जयेत् ॥&lt;br&gt;&#xA;नित्यनैमित्तिके कुर्यात्प्रयतः सन्मलिम्लुचे ॥&lt;br&gt;&#xA;तीर्थे स्नानं गज च्छायां प्रेतश्राद्धं तथैव च ॥ ६५ ॥&lt;br&gt;&#xA;रसा यत्र प्रशस्यन्ते भोक्तारो बन्धुगोत्रिणः ॥&lt;br&gt;&#xA;राजवार्तादि सङ्क्रन्दो रक्षःश्राद्धस्य लक्षणम्॥ ६६ ॥&lt;br&gt;&#xA;श्राद्धं कृत्वा परश्राद्धे यस्तु भुङ्क्ते च विह्वलः ॥&lt;br&gt;&#xA;पतन्ति पितरस्तस्य लुप्तपिण्डोदकक्रियाः ॥६७॥&lt;br&gt;&#xA;तैलमुद्वर्तनं स्नानं दन्तधावनमेव च ॥&lt;br&gt;&#xA;क्लृप्तरोमनखेभ्यश्च दद्याद्गत्वापरेऽहनि ॥ ६८ ॥&lt;br&gt;&#xA;निमन्त्रिता यथान्यायं हव्ये कव्ये द्विजोत्तमाः ॥&lt;br&gt;&#xA;कथञ्चिदप्यतिक्रामेत्पापः शूकरतां व्रजेत् ॥ ६९ ॥&lt;br&gt;&#xA;दैवे च पितृ श्राद्धे चाप्याशौचं जायते यदा ॥&lt;br&gt;&#xA;आशौचान्तेऽथवा तत्र तेभ्यः श्राद्धं प्रदीयते ॥ 7.1.206.७० ॥&lt;br&gt;&#xA;अथ श्राद्धावसाने तु आशिषस्तत्र दापयेत् ॥&lt;br&gt;&#xA;दीर्घा नागास्तथा नद्यो विष्णोस्त्रीणि पदानि च ॥&lt;br&gt;&#xA;एवमेषां प्रमाणेन दीर्घमायुरवाप्नुयाम् ॥ ७१ ॥&lt;br&gt;&#xA;अपां मध्ये स्थिता देवाः सर्वमप्सु प्रतिष्ठितम् ॥&lt;br&gt;&#xA;ब्राह्मणस्य करे न्यस्ताः शिवा आपो भवन्तु नः ॥ ७२॥&lt;br&gt;&#xA;लक्ष्मीर्वसति पुष्पेषु लक्ष्मीर्वसति पुष्करे ॥&lt;br&gt;&#xA;लक्ष्मीर्वसतु वासे मे सौमनस्यं ददातु मे ॥ ७३ ॥&lt;br&gt;&#xA;अक्षतं चाऽस्तु मे पुण्यं शान्तिः पुष्टिर्धृतिश्च मे ॥&lt;br&gt;&#xA;यद्यच्छ्रेयस्करं लोके तत्तदस्तु सदा मम ॥ ७४ ॥&lt;br&gt;&#xA;दक्षिणायां तु सर्वत्र बहुदेयं तथास्तु नः ॥&lt;br&gt;&#xA;एवमस्त्विति तैर्वाच्यं मूर्ध्ना ग्राह्यं च तेन तत् ॥७५ ॥&lt;br&gt;&#xA;पिण्डमग्नौ सदा देयाद्भोगार्थी सततं नरः ॥&lt;br&gt;&#xA;प्रजार्थं पत्न्यै वै दद्यान्मध्यमं मन्त्रपूर्वकम् ॥ ७६ ॥&lt;br&gt;&#xA;उत्तमां द्युतिमविच्छन्गोषु नित्यं प्रदापयेत् ॥&lt;br&gt;&#xA;आज्ञामिच्छेद्यशः कीर्तिमप्सु नित्यं प्रवेशयेत् ॥ ७७ ॥&lt;br&gt;&#xA;प्रार्थयन्दीर्घमायुश्च वायसेभ्यः प्रदापयेत् ॥&lt;br&gt;&#xA;कुमारलोकमन्विच्छन्कुक्कुटेभ्यः प्रदापयेत् ॥ ७८ ॥&lt;br&gt;&#xA;आकाशे प्रक्षिपेद्वापि स्थितो वा दक्षिणामुखः ॥&lt;br&gt;&#xA;पितॄणां स्थानमाकाशं दक्षिणा चैव दिक्तथा ॥ ७९ ॥&lt;br&gt;&#xA;नक्तं तु वर्जयेच्छ्राद्धं राहोरन्यत्र दर्शनात् ॥&lt;br&gt;&#xA;सर्वस्वेनापि कर्तव्यं क्षिप्रं वै राहुदर्शनात् ॥ 7.1.206.८० ॥&lt;br&gt;&#xA;उपरागे न कुर्याद्यः पङ्के गौरिव सीदति ॥&lt;br&gt;&#xA;कुर्वाणस्तु तरेत्पापं सा च नौरिव सागरे ॥ ८१ ॥&lt;br&gt;&#xA;कृष्णमाषास्तिलाश्चैव श्रेष्ठाः स्युर्यवशालयः ॥&lt;br&gt;&#xA;महायवा व्रीहियवास्तथैव च मसूरिकाः ॥ ८२ ॥&lt;br&gt;&#xA;कृष्णाः श्वेताश्च वा ग्राह्याः श्राद्धकर्मणि सर्वदा ॥&lt;br&gt;&#xA;बिल्वामलकमृद्वीकं पनसाम्रातदाडिमम् ॥ ८३ ॥&lt;br&gt;&#xA;भव्यं पारापतं चैव खर्जूरं करमर्द्दकम् ॥&lt;br&gt;&#xA;सकोरका बदर्यश्च तालकन्दं तथा बिसम् ॥ ८४ ॥&lt;br&gt;&#xA;तमालासनकन्दं च मावेल्लं शतकन्दली ॥&lt;br&gt;&#xA;कालेयं कालशाकं च मुद्गान्नं च सुवर्चलम्॥८५॥&lt;br&gt;&#xA;मांसं क्षीरं दधि शाकं व्योषं वेत्राङ्कुरस्तथा ॥&lt;br&gt;&#xA;कट्फलं वज्रकं द्राक्षां लकुचं मोचमेव च ॥ ॥ ८६ ॥&lt;br&gt;&#xA;प्रियामलकदुर्ग्रीवं तिण्डुकं मधुसाह्वयम् ॥&lt;br&gt;&#xA;वैकङ्कतं नालिकेरं शृङ्गाटकपरूषकम् ॥ ८७ ॥&lt;br&gt;&#xA;पिप्पलीमरिचं चैव पटोली बृहतीफलम्॥&lt;br&gt;&#xA;आरामस्य तु सीमाऽन्तः सम्भवं सर्वमेव तु ॥८८॥&lt;br&gt;&#xA;एवमादीनि चान्यानि पुष्पाणि श्राद्धकर्मणि॥&lt;br&gt;&#xA;मसूराः शतपुष्प्याश्च कुसुमं श्रीनिकेतनम् ॥८९॥&lt;br&gt;&#xA;वर्या स्वातियवा नित्यं तथा वृषयवासकौ ॥&lt;br&gt;&#xA;वंशा करीरा सुरसा मार्जिता भूतृणानि च ॥ 7.1.206.९० ॥&lt;br&gt;&#xA;वर्जनीयानि वक्ष्यामि श्राद्धकर्मणि नित्यशः ॥&lt;br&gt;&#xA;लशुनं गृञ्जनं चैव पलाण्डुं पिण्डमूलकम् ॥&lt;br&gt;&#xA;मोगरं चात्र वैदेहं दीर्घमूलकमेव च ॥ ९१ ॥&lt;br&gt;&#xA;दिवसस्याष्टमे भागे मन्दीभूते दिवाकरे ॥&lt;br&gt;&#xA;आसुरं तद्भवेच्छ्राद्धं पितृणां नोपतिष्ठते ॥ ९२ ॥&lt;br&gt;&#xA;चतुर्थे प्रहरे प्राप्ते यः श्राद्धं कुरुते नरः ॥&lt;br&gt;&#xA;वृथा श्राद्धमवाप्नोति दाता च नरकं व्रजेत् ॥ ९३ ॥&lt;br&gt;&#xA;लेखाप्रभृत्यथादित्ये मुहूर्तास्त्रय एव च ॥&lt;br&gt;&#xA;प्रातस्तस्योत्तरं कालं भगमाहुर्विपश्चितः ॥ ९४ ॥&lt;br&gt;&#xA;सङ्गवस्त्रिमुहूर्तोऽयं मध्याह्नस्तु समन्ततः ॥&lt;br&gt;&#xA;ततश्च त्रिमुहूर्ताश्च अपराह्णो विधीयते ॥ ९५ ॥&lt;br&gt;&#xA;पञ्चमोऽथ दिनांशो यः स सायाह्न इति स्मृतः ॥ ९६ ॥&lt;br&gt;&#xA;॥ तथा च श्रुतिः ॥ ॥&lt;br&gt;&#xA;यदैवादित्योऽथ वसन्तो यदा सङ्गविकोऽथ ग्रीष्मो यदा वा माध्यन्दिनोऽथ वर्षा यदपराह्णोऽथ शरत् ॥&lt;br&gt;&#xA;घदेवास्तमेत्यथ हेमन्त इति ॥ ९७ ॥&lt;br&gt;&#xA;प्रारभ्य कुतपे श्राद्धे कुर्यादारोहणं बुधः ॥&lt;br&gt;&#xA;विधिज्ञो विधिमास्थाय रोहिणं न तु लङ्घयेत् ॥ ९८ ॥&lt;br&gt;&#xA;अष्टमो यो मुहूर्तश्च कुतपः स निगद्यते ॥&lt;br&gt;&#xA;नवमो रौहिणः प्रोक्त इति श्राद्धविदो विदुः ॥ ९९ ॥&lt;br&gt;&#xA;एकोद्दिष्टं तु मध्याह्नं प्रातर्वै जातकर्मणि ॥&lt;br&gt;&#xA;पित्र्यार्थं निर्वपेत्पाकं वैश्वदेवार्थमेव च ॥ 7.1.206.१०० ॥&lt;br&gt;&#xA;वैश्वदेवे न पित्र्यार्थं न पित्र्यं वैश्वदेविके ॥&lt;br&gt;&#xA;कृत्वा श्राद्धं महादेवि ब्राह्मणांश्च विसर्ज्य च ॥ १०१ ॥&lt;br&gt;&#xA;वैश्वदेवादिकं कर्म ततः कुर्याद्वरानने ॥&lt;br&gt;&#xA;बहुहव्येन्धने चाग्नौ सुसमिद्धे विशेषतः ॥ १०२ ॥&lt;br&gt;&#xA;विधूमे लेलिहाने च कुर्यात्कर्म प्रसिद्धये ॥&lt;br&gt;&#xA;अप्रबुद्धे सधूमे च जुहुयाद्यो हुताशने ॥ ॥ १०३ ॥&lt;br&gt;&#xA;यजमानो भवेदन्धः कुपुत्र इति निश्चितम् ॥&lt;br&gt;&#xA;दुर्गन्धश्चैव कृष्णश्च नीलश्चैव विशेषतः ॥ १०४ ॥&lt;br&gt;&#xA;भूमिं विगाहते यत्र तत्र विद्यात्पराभवम् ॥&lt;br&gt;&#xA;अर्चिष्मान्पिङ्गलशिखः सर्पिःकाञ्चनसप्रभः ॥ १०५ ॥&lt;br&gt;&#xA;स्निग्धः प्रदक्षिणश्चैव वह्निः स्यात्कार्यसिद्धये ॥&lt;br&gt;&#xA;अञ्जनाभ्यञ्जनं गन्धान्मन्त्रप्रणयनं तथा ॥ १०६ ॥&lt;br&gt;&#xA;काशैः पुनर्भवेत्कार्यं हयमेधफलं लभेत् ॥&lt;br&gt;&#xA;अष्टजातिकपुष्पं च अञ्जनं नित्यमेव हि ॥ १०७ ॥&lt;br&gt;&#xA;कृष्णेभ्यश्च तिलेभ्यश्च तैलं यत्नात्सुरक्षितम् ॥&lt;br&gt;&#xA;चन्दनागरुणी चोभे तमालोशीरपद्मकम् ॥ १०८ ॥&lt;br&gt;&#xA;धूपश्च गौग्गुलः श्रेष्ठस्तौरुष्को धूप एव च ॥&lt;br&gt;&#xA;शुक्लाः सुमनसः श्रेष्ठास्तथा पद्मोत्पलानि च ॥ १०९ ॥&lt;br&gt;&#xA;गन्धवन्त्युपपन्नानि यानि चान्यानि कृत्स्नशः ॥&lt;br&gt;&#xA;निशिगन्धा जपा भिण्डिरूपकः सकुरण्टकः ॥ 7.1.206.११० ॥&lt;br&gt;&#xA;पुष्पाणि वर्जनीयानि श्राद्धकर्मणि नित्यशः ॥&lt;br&gt;&#xA;सौवर्णं राजतं ताम्रं पितॄणां पात्रमुच्यते ॥ १११ ॥&lt;br&gt;&#xA;रजतस्य तथा किञ्चिद्दर्शनं पुण्यदायकम् ॥&lt;br&gt;&#xA;कृष्णाजिनस्य सान्निध्यं दर्शनं दानमेव च ॥ ११२ ॥&lt;br&gt;&#xA;रक्षोघ्नं चैव वर्चस्यं पशून्पुत्रांश्च तारयेत् ॥&lt;br&gt;&#xA;अथ मन्त्रं प्रवक्ष्यामि अमृतं ब्रह्मनिर्मितम् ॥ ११३ ॥&lt;br&gt;&#xA;देवताभ्यः पितृभ्यश्च महायोगिभ्य एव च ॥&lt;br&gt;&#xA;नमः स्वाहायै स्वधायै नित्यमेव नमोनमः ॥ ११४ ॥&lt;br&gt;&#xA;आद्यावसाने श्राद्धस्य त्रिरावर्तमिमं जपन् ॥&lt;br&gt;&#xA;अश्वमेधफलं ह्येतद्विप्रैः सञ्ज्ञाय पूजितम् ॥११५ ॥&lt;br&gt;&#xA;पिण्डनिर्वपणे वापि जपेदेनं समाहितः ॥&lt;br&gt;&#xA;पितरः क्षिप्रमायान्ति राक्षसाः प्रद्रवन्ति च ॥ ११६ ॥&lt;br&gt;&#xA;सप्तार्चिषं प्रवक्ष्यामि सर्वकामशुभप्रदम् ॥ ११७ ॥&lt;br&gt;&#xA;अमूर्तानां च मूर्तानां पितॄणां दीप्ततेजसाम् ॥&lt;br&gt;&#xA;नमस्यामि सदा तेषां ध्यायिनां दिव्यचक्षुषाम् ॥ ११८ ॥&lt;br&gt;&#xA;इन्द्रादीनां च नेतारो दक्षमारीचयस्तया ॥&lt;br&gt;&#xA;तान्नमस्यामि सर्वान्वै पितॄंश्चैवौषधीस्तथा ॥ ११९ ॥&lt;br&gt;&#xA;नक्षत्राणां ग्रहाणां च वाय्वग्न्योश्च पितॄनपि ॥&lt;br&gt;&#xA;द्यावापृथिव्योश्च सदा नमस्यामि कृताञ्जलिः ॥ 7.1.206.१२० ॥&lt;br&gt;&#xA;नमः पितृभ्यः सप्तभ्यो नमो लोकेषु सप्तसु ॥&lt;br&gt;&#xA;स्वयम्भुवे नमस्यामो ब्रह्मणे योगचक्षुषे ॥१२१॥&lt;br&gt;&#xA;एतत्त्वदुक्तं सप्तर्षिब्रह्मर्षिगणसेवितम् ॥&lt;br&gt;&#xA;पवित्रं परमं ह्येतच्छ्रीमद्रक्षोविनाशनम् ॥ १२२॥&lt;br&gt;&#xA;अनेन विधिना युक्तस्त्रीन्वारांस्तु जपेन्नरः ॥&lt;br&gt;&#xA;भक्त्या परमया युक्तः श्रद्दधानो जितेन्द्रियः ॥१२३॥&lt;br&gt;&#xA;सप्तार्चिषं जपेद्यस्तु नित्यमेव समाहितः ॥&lt;br&gt;&#xA;स तु सप्तसमुद्रायाः पृथिव्या एकराड्भवेत् ॥१२४॥&lt;br&gt;&#xA;श्राद्धकल्पं पठेद्यो वै स भवेत्पङ्क्तिपावनः ॥&lt;br&gt;&#xA;अष्टादशानां विद्यानां स च वै पारगः स्मृतः ॥ १२५ ॥&lt;br&gt;&#xA;पूजां पुष्टिं स्मृतिं मेधां राज्यमारोग्यमेव च ॥&lt;br&gt;&#xA;प्रीता नित्यं प्रयच्छन्ति मानुषाणां पितामहाः ॥ १२६ ॥&lt;br&gt;&#xA;एवं प्रभासक्षेत्रे स सरस्वत्यब्धिसङ्गमे ॥&lt;br&gt;&#xA;कुर्याच्छ्राद्धं विधानेन प्रभासे चैव भामिनि ॥ १२७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये सरस्वत्यब्धिसङ्गमे श्राद्धकल्पे श्राद्धविधिवर्णनन्नाम षडुत्तरद्विशततमोऽध्यायः ॥ २०६ ॥&lt;/p&gt;</description>
    </item>
    <item>
      <title>२०७ पात्रापात्रविचारवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/207_pAtrApAtravichAravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/207_pAtrApAtravichAravarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अतः परं प्रवक्ष्यामि श्राद्धदानान्यनुक्रमात् ॥&lt;br&gt;&#xA;तारणाय च भूतानां सरस्वत्यब्धिसङ्गमे ॥ १ ॥&lt;br&gt;&#xA;लोके श्रेष्ठतमं सर्वं ह्यात्मनश्चापि यत्प्रियम् ॥&lt;br&gt;&#xA;सर्वं पितॄणां दातव्यं तदेवाक्षय्यमिच्छताम् ॥ २ ॥&lt;br&gt;&#xA;जाम्बूनदमयं दिव्यं विमानं सूर्यसन्निभम् ॥&lt;br&gt;&#xA;दिव्याप्सरोभिः सङ्कीर्णमन्नदो लभतेऽक्षयम् ॥ ३ ॥&lt;br&gt;&#xA;आच्छादनं तु यो दद्यादहतं श्राद्धकर्मणि ॥&lt;br&gt;&#xA;आयुः प्रकाशमैश्वर्यं रूपं तु लभते च सः ॥ ४ ॥&lt;br&gt;&#xA;कमण्डलुं च यो दद्याद्ब्राह्मणे वेदपारगे ॥&lt;br&gt;&#xA;मधुक्षीरस्रवा धेनुर्दातारमनुगच्छति ॥ ५ ॥&lt;br&gt;&#xA;यः श्राद्धे अभयं दद्यात्प्राणिनां जीवितैषिणाम् ॥&lt;br&gt;&#xA;अश्वदानसहस्रेण रथदानशतेन च ॥&lt;br&gt;&#xA;दन्तिनां च सहस्रेण अभयं च विशिष्यते ॥ ६ ॥&lt;br&gt;&#xA;यानि रत्नानि मेदिन्यां वाहनानि स्त्रियस्तथा ॥&lt;br&gt;&#xA;क्षिप्रं प्राप्नोति तत्सर्वं पितृभक्तस्तु मानवः ॥ ७ ॥&lt;br&gt;&#xA;पितरः सर्वलोकेषु तिथिकालेषु देवताः ॥&lt;br&gt;&#xA;सर्वे पुरुषमायान्ति निपानमिव धेनवः ॥ ८ ॥&lt;br&gt;&#xA;मा स्म ते प्रतिगच्छेयुः पर्वकाले ह्यपूजिताः ॥&lt;br&gt;&#xA;मोघास्तेषां भवन्त्वाशाः परत्रेह च मा क्वचित् ॥ ९ ॥&lt;br&gt;&#xA;सरस्वत्यास्तु सान्निध्यं यस्त्वेकं भोजयेद्द्विजम् ॥&lt;br&gt;&#xA;कोटिभोज्यफलं तस्य जायते नात्र संशयः ॥ 7.1.207.१० ॥&lt;br&gt;&#xA;अमावास्यां नरो यस्तु परान्नमुपभुञ्जते ॥&lt;br&gt;&#xA;तस्य मासकृतं पुण्यमन्नदातुः प्रजायते ॥ ११ ॥&lt;br&gt;&#xA;षण्मासमयने भुङ्क्ते त्रीन्मासान्विषुवे स्मृतम् ॥&lt;br&gt;&#xA;वर्षैर्द्वादशभिश्चैव यत्पुण्यं समुपार्जितम् ॥&lt;br&gt;&#xA;तत्सर्वं विलयं याति भुक्त्वा सूर्येन्दुसम्प्लवे ॥ १२ ॥&lt;br&gt;&#xA;साग्रं मासं रवेः क्रान्तावाद्यश्राद्धे त्रिवत्सरम् ॥&lt;br&gt;&#xA;मासिकेऽप्यथ वर्षस्य षण्मासे त्वर्धवत्सरम् ॥ १३ ॥&lt;br&gt;&#xA;तथा सञ्चयनश्राद्धे जातिजन्मकृतं नृणाम् ॥&lt;br&gt;&#xA;मृत शय्याप्रतिग्राही वेदस्यैव च विक्रयी ॥&lt;br&gt;&#xA;ब्रह्मस्वहारी च नरस्तस्य शुद्धिर्न विद्यते। ॥ १४ ॥&lt;br&gt;&#xA;तडागानां सहस्रेण ह्यश्वमेधशतेन च ॥&lt;br&gt;&#xA;गवां कोटि प्रदानेन भूमिहर्ता न शुद्ध्यति ॥ १५ ॥&lt;br&gt;&#xA;सुवर्णमाषं गामेकां भूमेरप्यर्धमङ्गुलम् ॥&lt;br&gt;&#xA;हरन्नरकमाप्नोति यावदाभूतसम्प्लवम् ॥ १६ ॥&lt;br&gt;&#xA;ब्रह्महत्या सुरापानं दरिद्रस्य तु यद्धनम् ॥&lt;br&gt;&#xA;गुरोः पत्नी हिरण्यं च स्वर्गस्थमपि पातयेत्। ॥ १७ ॥&lt;br&gt;&#xA;सहस्रसम्मिता धेनुरनड्वान्दश धेनवः ॥&lt;br&gt;&#xA;दशानडुत्समं यानं दशयानसमो हयः ॥ १८ ॥&lt;br&gt;&#xA;दशहयसमा कन्या भूमिदानं ततोऽधिकम् ॥&lt;br&gt;&#xA;तस्मात्सर्वप्रयत्नेन विक्रयं नैव कारयेत् ॥ १९ ॥&lt;br&gt;&#xA;विशेषतो महाक्षेत्रे सर्वपातकनाशने ॥&lt;br&gt;&#xA;चितिकाष्ठं च वै स्पृष्ट्वा यज्ञयूपांस्तथैव च ॥&lt;br&gt;&#xA;वेदविक्रयकर्तारं स्पृष्ट्वा स्नानं विधीयते ॥ 7.1.207.२० ॥&lt;br&gt;&#xA;आदेशं पठते यस्तु आदेशं च ददाति यः ॥&lt;br&gt;&#xA;द्वावेतौ पापकर्माणौ पातालतलवासिनौ ॥ २१ ॥&lt;br&gt;&#xA;आदेशं पठते यस्तु राजद्वारे तु मानवः ॥&lt;br&gt;&#xA;सोऽपि देवि भवेद्वृक्ष ऊषरे कण्टकावृतः ॥&lt;br&gt;&#xA;स्थितो वै नृपतिद्वारि यः कुर्याद्वेदविक्रयम् ॥२२॥&lt;br&gt;&#xA;ब्रह्महत्यासमं पापं न भूतं न भविष्यति ॥&lt;br&gt;&#xA;वरं कुर्वन्ध्रुवं देवि न कुर्याद्वेदविक्रयम् ॥२३॥&lt;br&gt;&#xA;हत्वा गाश्च वरं मांसं भक्षयीत द्विजाधमः ॥&lt;br&gt;&#xA;वरं जीवेत्समं म्लेच्छैर्न कुर्याद्वेदविक्रयम् ॥ २४ ॥&lt;br&gt;&#xA;प्रत्यक्षोक्तिः प्रत्ययश्च प्रश्नपूर्वः प्रतिग्रहः ॥&lt;br&gt;&#xA;याजनाऽध्यापने वादः षड्विधो वेदविक्रयः ॥ २५ ॥&lt;br&gt;&#xA;वेदाक्षराणि यावन्ति नियुङ्क्ते स्वार्थकारणात् ॥&lt;br&gt;&#xA;तावतीर्भ्रूणहत्या वै प्राप्नुयाद्वेदविक्रयी ॥ २६ ॥&lt;br&gt;&#xA;वेदानुयोगाद्यो दद्याद्ब्राह्मणाय प्रतिग्रहम् ॥&lt;br&gt;&#xA;स पूर्वं नरकं याति ब्राह्मणस्तदनन्तरम् ॥ २७ ॥&lt;br&gt;&#xA;वैश्वदेवेन हीना ये हीनाश्चातिथ्यतोऽपि ये ॥&lt;br&gt;&#xA;कर्मणा सर्ववृषला वेदयुक्ता ह्यपि द्विजाः ॥ २८ ॥&lt;br&gt;&#xA;येषामध्ययनं नास्ति ये च केचिदनग्नयः ॥&lt;br&gt;&#xA;कुलं वाऽश्रोत्रियं येषां ते सर्वे शूद्रजातयः ॥ २९ ॥&lt;br&gt;&#xA;मृतेऽहनि पितुर्यस्तु न कुर्याच्छ्राद्धमादरात् ॥&lt;br&gt;&#xA;मातुश्चैव वरारोहे स द्विजः शूद्रसन्निभः ॥ 7.1.207.३० ॥&lt;br&gt;&#xA;मृतके यस्तु भुञ्जीत गृहीतशशिभास्करे ॥&lt;br&gt;&#xA;गजच्छायासु यः कश्चित्तं च शूद्रवदाचरेत् ॥ ३१ ॥&lt;br&gt;&#xA;ब्रह्मचारिणि यज्ञे च यतौ शिल्पिनि दीक्षिते ॥&lt;br&gt;&#xA;यज्ञे विवाहे सत्रे च सूतकं न कदाचन ॥ ३२ ॥&lt;br&gt;&#xA;गोरक्षकान्वणिजकांस्तथा कारुकुशीलवान् ॥&lt;br&gt;&#xA;स्पृश्यान्वार्धुषिकांश्चैव विप्रान्शूद्रवदाचरेत् ॥ ३३ ॥&lt;br&gt;&#xA;ब्राह्मणः पतनीयेषु वर्तमानो विकर्मसु ॥&lt;br&gt;&#xA;दाम्भिको दुष्कृतप्रायः स च शूद्रसमः स्मृतः ॥ ३४ ॥&lt;br&gt;&#xA;अस्नाताशी मलं भुङ्क्ते अजापी पूयशोणितम् ॥&lt;br&gt;&#xA;अहुत्वा तु कृमीन्भुङ्क्ते अदत्त्वा विषभोजनम् ॥ ३५ ॥&lt;br&gt;&#xA;परान्नेन तु भुक्तेन मिथुनं योऽधिगच्छति ॥&lt;br&gt;&#xA;यस्यान्नं तस्य ते पुत्रा अन्नाच्छुक्रं प्रवर्तते ॥ ३६ ॥&lt;br&gt;&#xA;राजान्नं तेज आदत्ते शूद्रान्नं ब्रह्मवर्चसम् ॥&lt;br&gt;&#xA;आयुः सुवर्णकारान्नं यशश्चर्मावकर्तिनः ॥ ३७ ॥&lt;br&gt;&#xA;कारुकान्नं प्रजा हन्ति बलं निर्णेजकस्य च ॥&lt;br&gt;&#xA;गणान्नं गणिकान्नं च लोकेभ्यः परिकृन्तति ॥ ३८ ॥&lt;br&gt;&#xA;पूयं चिकित्सकस्यान्नं पुंश्चल्यास्त्वन्नमिन्द्रियम् ॥&lt;br&gt;&#xA;विष्ठा वार्धुषिकस्यान्नं शस्त्रविक्रयिणो मलम् ॥ ३९ ॥&lt;br&gt;&#xA;गायत्रीसारमात्रोऽपि वरं विप्रः सुयन्त्रितः ॥&lt;br&gt;&#xA;नायन्त्रितश्चतुर्वेदी सर्वाशी सर्वविक्रयी ॥ 7.1.207.४० ॥&lt;br&gt;&#xA;सद्यः पतति मांसेन लाक्षया लवणेन च ॥&lt;br&gt;&#xA;त्र्यहेण शूद्रो भवति ब्राह्मणः क्षीरविक्रयात् ॥ ४१ ॥&lt;br&gt;&#xA;रसा रसैर्नियन्तव्या न त्वेव लवणं रसैः ॥&lt;br&gt;&#xA;कृतान्नं च कृतान्नेन तिला धान्येन तत्समाः ॥ ४२ ॥&lt;br&gt;&#xA;भोजनाभ्यञ्जनाद्दानाद्यदन्यत्कुरुते तिलैः ॥&lt;br&gt;&#xA;कृमिभूतः स विष्ठायां पितृभिः सह मज्जति ॥ ४३ ॥&lt;br&gt;&#xA;अपूपश्च हिरण्यं च गामश्वं पृथिवीं तिलान् ॥&lt;br&gt;&#xA;अविद्वान्प्रतिगृह्णाति भस्मीभवति काष्ठवत् ॥४४॥&lt;br&gt;&#xA;हिरण्यमायु रत्नं च भूर्गौश्चाकर्षतस्तनुम् ॥&lt;br&gt;&#xA;अश्वश्चक्षुस्त्वचं वासो घृतं तेजस्तिलाः प्रजाः ॥ ४५ ॥ तिल&lt;br&gt;&#xA;अग्निहोत्री तपस्वी च क्षणवान्क्रियते यदि ॥&lt;br&gt;&#xA;अग्निहोत्रं तपश्चैव सर्वं तद्धनिनो धनम् ॥ ४६ ॥&lt;br&gt;&#xA;सोमविक्रयणे विष्ठा भेषजे पूयशोणितम् ॥&lt;br&gt;&#xA;नष्टं देवलके दानं ह्यप्रतिष्ठं च वार्धुके ॥ ४७ ॥&lt;br&gt;&#xA;देवार्चनपरो विप्रो वित्तार्थी भुवनत्रये ॥&lt;br&gt;&#xA;असौ देवलकोनाम हव्यकव्येषु गर्हितः ॥ ४८ ॥&lt;br&gt;&#xA;भ्रातुर्मृतस्यभायायां यो गच्छेत्कामपूर्वकम् ॥&lt;br&gt;&#xA;धर्मेणापि नियुक्तायां स ज्ञेयो दिधिषूपतिः ॥ ४९ ॥&lt;br&gt;&#xA;दाराग्निहोत्रसंयोगं कुरुते योऽग्रजे स्थिते ॥&lt;br&gt;&#xA;परिवेत्ता स विज्ञेयः परिवित्तिस्तु पूर्वजः ॥ 7.1.207.५० ॥&lt;br&gt;&#xA;यो नरोऽन्यस्य वासांसि कूपोद्यानगृहाणि च ॥&lt;br&gt;&#xA;अदत्तान्युपयुञ्जानः स तत्पापतुरीयभाक् ॥ ५१ ॥&lt;br&gt;&#xA;आमन्त्रितस्तु यः श्राद्धे वृषल्या सह मोदते ॥&lt;br&gt;&#xA;दातुर्यद्दुष्कृतं किञ्चित्तत्सर्वं प्रतिपद्यते ॥ ५२ ॥&lt;br&gt;&#xA;ऋतामृताभ्यां जीवेत मृतेन प्रमृतेन वा ॥&lt;br&gt;&#xA;सत्यानृताभ्यां जीवेत न श्ववृत्त्या कथञ्चन ॥ ५३ ॥&lt;br&gt;&#xA;भक्ष्यं नित्यमृतं ज्ञेयममृतं स्यादयाचितम् ॥&lt;br&gt;&#xA;मृतं तु वृद्ध्याजीवित्वं प्रमृतं कर्षणं स्मृतम् ॥ ५४ ॥&lt;br&gt;&#xA;सत्यानृतं च वाणिज्यं तेन चैवोपजीव्यते ॥&lt;br&gt;&#xA;सेवा श्ववृत्तिराख्याता तस्मात्तां परिवर्जयेत ॥ ५५ ॥&lt;br&gt;&#xA;विप्रयोनिं समासाद्य सङ्करं परिवर्जयेत् ॥&lt;br&gt;&#xA;मानुष्यं दुर्लभं लोके ब्राह्मण्यमधिकं ततः ॥ ५६ ॥&lt;br&gt;&#xA;एकशय्यासनं पक्तिर्भाण्डपक्वान्नमिश्रणम् ॥&lt;br&gt;&#xA;याजनाध्यापनं योनिस्तथा च सह भोजनम् ॥&lt;br&gt;&#xA;नवधा सङ्करः प्रोक्तो न कर्तव्योऽधमैः सह ॥ ५७ ॥&lt;br&gt;&#xA;अजीवन्कर्मणा स्वेन विप्रः क्षात्त्रं समाश्रयेत् ॥&lt;br&gt;&#xA;वैश्यकर्माऽथवा कुर्याद्वार्षलं परिवर्जयेत् ॥ ५८ ॥&lt;br&gt;&#xA;कुसीदं कृषिवाणिज्यं प्रकुर्वीत स्वयं कृतम् ॥&lt;br&gt;&#xA;आपत्काले स्वयं कुर्वन्स्नानेन स्पृश्यते द्विजः ॥ ॥५९॥&lt;br&gt;&#xA;लब्धलाभः पितॄन्देवान्ब्रांह्मणांश्चैव तर्पयेत् ॥&lt;br&gt;&#xA;ते तृप्तास्तस्य तत्पापं शमयन्ति न संशयः ॥7.1.207.६०॥&lt;br&gt;&#xA;जलगोशकटारामयाञ्चावृद्धिवणिक्क्रियाः ॥&lt;br&gt;&#xA;अनूपं पर्वतो राजा दुर्भिक्षे जीविका स्मृताः ॥ ६१ ॥&lt;br&gt;&#xA;असतोऽपि समादाय साधुभ्यो यः प्रयच्छति ॥&lt;br&gt;&#xA;धनं स्वामिनमात्मानं सन्तारयति दुस्तरात् ॥ ६२ ॥&lt;br&gt;&#xA;शूद्रे समगुणं दानं वैश्ये तद्द्विगुणं स्मृतम् ॥&lt;br&gt;&#xA;श्रोत्रिये तच्च साहस्रमनन्तं चाग्निहोत्रिके ॥ ६३ ॥&lt;br&gt;&#xA;ब्राह्मणातिक्रमो नास्ति नाचरेद्यो व्यवस्थितिम् ॥&lt;br&gt;&#xA;ज्वलन्तमग्निमुत्सृज्य न हि भस्मनि हूयते ॥ ६४ ॥&lt;br&gt;&#xA;विद्यातपोभ्यां हीनेन नैव ग्राह्यः प्रतिग्रहः ॥&lt;br&gt;&#xA;गृह्णन्प्रदातारमधो नयत्यात्मानमेव च ॥ ६५ ॥&lt;br&gt;&#xA;तस्माच्छ्रोत्रिय एवार्हो गुणवाञ्छीलवाञ्छुचिः ॥&lt;br&gt;&#xA;अव्यङ्गस्तत्र निर्दोषः पात्राणां परमं स्मृतम् ॥ ६६ ॥&lt;br&gt;&#xA;कपालस्थं यथा तोयं श्वदृतौ च यथा पयः ॥&lt;br&gt;&#xA;दूषितं स्थानदोषेण वृत्तहीने तथा श्रुतम् ॥ ६७ ॥&lt;br&gt;&#xA;दत्तं पात्रमतिक्रम्य यदपात्रे प्रतिग्रहः ॥&lt;br&gt;&#xA;तद्दत्तं गामतिक्रम्य गर्दभस्य गवाह्निकम् ॥ ६८ ॥&lt;br&gt;&#xA;वृत्तं तस्मात्तु संरक्षेद्वित्तमेति गतं पुनः ॥&lt;br&gt;&#xA;अक्षीणो वित्ततः क्षीणो वृत्ततस्तु हतो हतः ॥ ६९ ॥&lt;br&gt;&#xA;प्रथमं तु गुरौ दानं दत्त्वा श्रेष्ठमनुक्रमात् ॥&lt;br&gt;&#xA;ततोऽन्येषां तु विप्राणां दद्यात्पात्रानुरूपतः ॥ 7.1.207.७० ॥&lt;br&gt;&#xA;गुरौ च दत्तं यद्दानं दत्तं पात्रेषु मानवैः ॥&lt;br&gt;&#xA;निष्फलं तद्भवेत्प्रेत्य यात्युताधोगतिं प्रति ॥ ७१ ॥&lt;br&gt;&#xA;अवमानं गुरोः कृत्वा कोपयित्वा तु दुर्मतिः ॥&lt;br&gt;&#xA;गुर्वमानहतो मूढो न शान्तिमधि गच्छति ॥ ७२ ॥&lt;br&gt;&#xA;गुरोरभावे तत्पुत्रं तद्भार्यां तत्सुतं विना ॥&lt;br&gt;&#xA;पुत्रं प्रपौत्रं दौहित्रं ह्यन्यं वा तत्कुलोद्भवम् ॥ ७३ ॥&lt;br&gt;&#xA;पञ्चयोजनमध्ये तु श्रूयते स्वगुरुर्यदा ॥&lt;br&gt;&#xA;तदा नातिक्रमेद्दानं दद्यात्पात्रेषु मानवः ॥ ७४ ॥&lt;br&gt;&#xA;यतिश्चेत्प्रार्थयेल्लोभाद्दीयमानं प्रतिग्रहम् ॥&lt;br&gt;&#xA;न तस्य देयं विद्वद्भिर्न लोभः शस्यते यतेः ॥ ७५ ॥&lt;br&gt;&#xA;धनं प्राप्य यतिर्लोके मौनं ज्ञानं च नाभ्यसेत् ॥&lt;br&gt;&#xA;उपभोगं तु दानेन जीवितं ब्रह्मचर्यया ॥ ७६ ॥&lt;br&gt;&#xA;कुले जन्म च दीक्षाभिर्ये गतास्ते नरोत्तमाः॥&lt;br&gt;&#xA;सौभाग्यमाप्नुयाल्लोके नूनं रसविवर्जनात्॥७७॥&lt;br&gt;&#xA;आयुष्मत्यः प्रजाः सर्वा भवन्त्यामिषवर्जनात्॥७८॥&lt;br&gt;&#xA;चीरवल्कलधृक्त्यक्त्वा वस्त्राण्याभरणानि च॥&lt;br&gt;&#xA;नागाधिपत्यं प्राप्नोति उपवासेन मानवः॥७९॥&lt;br&gt;&#xA;क्रीडते सत्यवाक्येन स्वर्गे वै देवतैः सह॥&lt;br&gt;&#xA;अहिंसया तथाऽऽरोग्यं दानात्कीर्तिमनुक्रमात्॥7.1.207.८०॥&lt;br&gt;&#xA;द्विजशुश्रूषया राज्यं द्विजत्वं चातिपुष्कलम्॥&lt;br&gt;&#xA;दिव्यरूपमवाप्नोति देवशुश्रूषया नरः॥८१॥&lt;br&gt;&#xA;अन्नदानाद्भवेत्तृप्तिः सर्वकामैरनुत्तमैः ॥&lt;br&gt;&#xA;दीपस्य तु प्रदानेन चक्षुष्माञ्जायते नरः ॥ ८२ ॥&lt;br&gt;&#xA;तुष्टिर्भवेत्सर्वकालं प्रदानाद्गन्धमाल्ययोः ॥&lt;br&gt;&#xA;लवणस्य तु दातारस्तिलानां सर्पिषस्तथा ॥&lt;br&gt;&#xA;तेजस्विनोऽपि जायन्ते भोगिनश्चिरजीविनः ॥ ८३ ॥&lt;br&gt;&#xA;सुचित्रवस्त्राभरणोपधानं दद्यान्नरो यः शयनं द्विजाय ॥&lt;br&gt;&#xA;रूपान्वितां पक्ष्मवतीं मनोज्ञां भार्यामरालोपचितां लभेत्सः ॥ ८४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये श्राद्धकल्पे पात्रापात्रविचारवर्णनन्नाम सप्तोत्तरद्विशततमोऽध्यायः ॥ २०७ ॥&lt;/p&gt;</description>
    </item>
    <item>
      <title>२०८ दानपात्रब्राह्मणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/208_dAnapAtrabrAhmaNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/208_dAnapAtrabrAhmaNamAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;इदं देयमिदं देयमिति प्रोक्तं तु यच्छ्रुतौ ॥&lt;br&gt;&#xA;दानादानविशेषांस्तु श्रोतुमिच्छामि तत्त्वतः ॥ १ ॥&lt;br&gt;&#xA;कानि दानानि शस्तानि कस्मै देयानि कान्यपि ॥&lt;br&gt;&#xA;कालं देशं च पात्रं च सर्वमाचक्ष्व मे विभो ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वृथा जन्मानि चत्वारि वृथा दानानि षोडश ॥&lt;br&gt;&#xA;सुजन्मानि च चत्वारि महादानानि षोडश ॥ ३ ॥&lt;br&gt;&#xA;॥ देव्युवाच॥ ॥&lt;br&gt;&#xA;एतद्विस्तरतो ब्रूहि देवदेवजगत्पते ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;वृथा जन्मानि चत्वारि यानि तानि निबोध मे ॥&lt;br&gt;&#xA;कुपुत्राणां वृथा जन्म ये च धर्मबहिष्कृताः ॥&lt;br&gt;&#xA;प्रवासं ये च गच्छन्ति परदाररताः सदा ॥ ५ ॥&lt;br&gt;&#xA;परपाकं च येऽश्नन्ति पर दाररताश्च ये ॥&lt;br&gt;&#xA;अप्रत्याख्यं वृथा दानं सदोषं च तथा प्रिये ॥ ६ ॥&lt;br&gt;&#xA;आरूढपतिते चैव अन्यायोपार्जितं धनम् ॥&lt;br&gt;&#xA;वृथा ब्रह्महने दानं पतिते तस्करे तथा ॥ ७ ॥&lt;br&gt;&#xA;गुरोश्चाप्रीतिजनने कृतघ्ने ग्रामयाजके ॥&lt;br&gt;&#xA;ब्रह्मबन्धौ च यद्दत्तं यद्दत्तं वृषलीपतौ ॥ ८ ॥&lt;br&gt;&#xA;वेदविक्रयिणे चैव यस्य चोपपतिर्गृहे ॥&lt;br&gt;&#xA;स्त्रीनिर्जिते च यद्दत्तं वृथादानानि षोडश ॥ ९ ॥&lt;br&gt;&#xA;सुजन्म च सुपुत्राणां ये च धर्मे रता नराः ॥&lt;br&gt;&#xA;प्रवासं न च गच्छन्ति परदारपराङ्मुखाः ॥ 7.1.208.१० ॥&lt;br&gt;&#xA;गावः सुवर्णं रजतं रत्नानि च सरस्वती ॥&lt;br&gt;&#xA;तिलाः कन्या गजोश्वश्च शय्या वस्त्रं तथा मही ॥ ११ ॥&lt;br&gt;&#xA;धान्यं पयश्च च्छत्रं च गृहं चोपस्करान्वितम्॥&lt;br&gt;&#xA;एतान्येव महादेवि महादानानि षोडश ॥ १२ ॥&lt;br&gt;&#xA;गर्वावृतस्तु यो दद्याद्भयात्क्रोधात्तथैव च ॥&lt;br&gt;&#xA;भुङ्क्ते दानफलं तद्धि गर्भस्थो नात्र संशय ॥ १३ ॥&lt;br&gt;&#xA;बालत्वेऽपि च सोऽश्नाति यद्दत्तं दम्भकारणात् ॥&lt;br&gt;&#xA;मन्युना मन्तुना चैव तथैवार्थस्य कारणात् ॥ १४ ॥&lt;br&gt;&#xA;देशे काले च पात्रे च शुद्धेन मनसा तथा ॥&lt;br&gt;&#xA;न्यायार्जितं च यो दद्याद्यौवने स तदश्नुते ॥ १५ ॥&lt;br&gt;&#xA;अन्यायेनार्जितं द्रव्यमपात्रे प्रतिपादितम् ॥&lt;br&gt;&#xA;क्लिष्टं च विधिहीनं च वृद्धभावे तदश्नुते॥१६॥&lt;br&gt;&#xA;तस्माद्देशे च काले च सुपात्रे विधिना नरः॥&lt;br&gt;&#xA;शुभार्जितं प्रयुञ्जीत श्रद्धया शाठ्यवर्जितः॥ १७॥&lt;br&gt;&#xA;स्वाध्यायाढ्यं योगवन्तं प्रशान्तं पुराणज्ञं पापभीरुं वदान्यम्॥&lt;br&gt;&#xA;स्त्रीषु क्षान्तं धार्मिकं गोशरण्यं व्रतैः क्रान्तं तादृशं पात्रमाहुः॥१८॥&lt;br&gt;&#xA;सत्यं दमस्तपः शौचं सन्तोषोऽनैर्ष्यमार्जवम् ॥&lt;br&gt;&#xA;ज्ञानं शमो दया दानमेतत्पात्रस्य लक्षणम् ॥ १९ ॥&lt;br&gt;&#xA;एवंविधे तु यत्पात्रे गामेकां तु प्रयच्छति ॥&lt;br&gt;&#xA;समानवत्सां कपिलां धेनुं सर्वगुणान्विताम् ॥ 7.1.208.२० ॥&lt;br&gt;&#xA;रौप्यपादां स्वर्णशृङ्गीं रुद्रलोके महीयते ॥&lt;br&gt;&#xA;एकां गां दशगुर्दद्याद्गोशती च तथा दश ॥ २१ ॥&lt;br&gt;&#xA;शतं सहस्रगुर्दद्यात्सर्वे समफलाः स्मृताः ॥&lt;br&gt;&#xA;सुशीला सोमसम्पन्ना तरुणी च पयस्विनी ॥&lt;br&gt;&#xA;सवत्सा न्यायलब्धा च प्रदेया ब्राह्मणाय गौः ॥ २२ ॥&lt;br&gt;&#xA;वन्ध्या सरोगा हीनाङ्गी दुष्टा वृद्धा मृतप्रजा ॥&lt;br&gt;&#xA;अन्यायलब्धा दूरस्था नेदृशी गां प्रदापयेत् ॥ २३ ॥&lt;br&gt;&#xA;यो हीदृशीं गां ददाति देवोद्देशेन मानवः ॥&lt;br&gt;&#xA;प्रत्युताधोगतिं याति क्लिश्यते च महेश्वरि ॥ २४ ॥&lt;br&gt;&#xA;रुष्टा क्लिष्टा दुर्बला व्याधिता च न दातव्या या च मूल्यैरदत्तैः ॥&lt;br&gt;&#xA;लेशो विप्रेभ्यो यया जायते वै तस्या दातुश्चाफलाः सर्वलोकाः ॥ २५ ॥&lt;br&gt;&#xA;अतिथये प्रशान्ताय सीदते चाहिताग्नये ॥&lt;br&gt;&#xA;श्रोत्रियाय तथैकापि दत्ता बहुगुणा भवेत् ॥ २६ ॥&lt;br&gt;&#xA;गां विक्रीणाति चेद्देवि ब्राह्मणो ज्ञानदुर्बलः ॥&lt;br&gt;&#xA;नासौ प्रशस्यते पात्रं ब्राह्मणो नैव स स्मृतः ॥ २७ ॥&lt;br&gt;&#xA;बहुभ्यो न प्रदेयानि गौर्गृहं शयनं स्त्रियः ॥&lt;br&gt;&#xA;विभक्ता दक्षिणा ह्येषा दातारं नोपतिष्ठति ॥ २८ ॥&lt;br&gt;&#xA;प्रासादा यत्र सौवर्णाः शय्या रव्रोज्ज्वलास्तथा ॥&lt;br&gt;&#xA;वराश्चाप्सरसो यत्र तत्र गच्छन्ति गोप्रदाः ॥ २९ ॥&lt;br&gt;&#xA;नास्ति भूमिसमं दानं नास्ति गङ्गासमा सरित् ॥&lt;br&gt;&#xA;नास्ति सत्यात्परो धर्मो नान्यो देवो महेश्वरात् ॥ ॥ 7.1.208.३० ॥&lt;br&gt;&#xA;उच्चैः पाषाणयुक्ता च न समा नैव चोषरा ॥&lt;br&gt;&#xA;न नदीकूलविकटा भूमिर्देया कदाचन ॥ ३१ ॥&lt;br&gt;&#xA;षष्टिवर्षसहस्राणि स्वर्गे वसति भूमिदः ॥&lt;br&gt;&#xA;आच्छेत्ता चानुमन्ता च तान्येव नरकं व्रजेत् ॥३२॥&lt;br&gt;&#xA;कुरुते पुरुषः पापं यत्किञ्चिद्वृत्तिकर्शितः ॥&lt;br&gt;&#xA;अपि गोचर्ममात्रेण भूमिदानेन शुद्ध्यति ॥ ३३ ॥&lt;br&gt;&#xA;छत्रं शय्यासनं शङ्खो गजाश्वाश्चामराः स्त्रियः ॥&lt;br&gt;&#xA;भूमिश्चैषां प्रदानस्य शिवलोकः फलं स्मृतम् ॥ ३४ ॥&lt;br&gt;&#xA;आदित्येऽहनि सङ्क्रान्तौ ग्रहणे चन्द्र सूर्ययोः ॥&lt;br&gt;&#xA;पारणैश्चैव गोदाने नोपोष्यः पौत्रवान्गृही ॥ ३५ ॥&lt;br&gt;&#xA;इन्दुक्षये तु सङ्क्रान्त्यामेकादश्यां शते कृते ॥&lt;br&gt;&#xA;उपवासं न कुर्वीत यदीच्छेत्सन्ततिं ध्रुवम्॥ ३६ ॥&lt;br&gt;&#xA;यथा शुक्ला तथा कृष्णा न विशेषोऽस्ति कश्चन ॥&lt;br&gt;&#xA;तथापि वर्धते धर्मः शुक्लायामेव सर्वदा ॥ ३७ ॥&lt;br&gt;&#xA;दशम्येकादशीविद्धा द्वादशी च क्षयं गता ॥&lt;br&gt;&#xA;नक्तं तत्र प्रकुर्वीत नोपवासो विधीयते ॥ ३८ ॥&lt;br&gt;&#xA;उपोष्यैकादशीं यस्तु त्रयोदश्यां तु पारणम् ॥&lt;br&gt;&#xA;करोति तस्य नश्येत्तु द्वादश दद्वादशीफलम्॥३९॥&lt;br&gt;&#xA;उपवासे तथा श्राद्धे न खादेद्दन्तधावनम्॥&lt;br&gt;&#xA;दन्तानां काष्ठसङ्गाच्च हन्ति सप्तकुलानि वै॥7.1.208.४०॥&lt;br&gt;&#xA;दर्शं च पौर्णमासं च पितुः सांवत्सरं दिनम्॥&lt;br&gt;&#xA;पूर्वविद्धमकुर्वाणो नरकं प्रतिपद्यते ॥ ४१ ॥&lt;br&gt;&#xA;हानिश्च सन्ततेः प्रोक्ता दौर्भाग्यं समवाप्नुयात् ॥&lt;br&gt;&#xA;द्रव्याभावेथ श्राद्धस्य विधिं वक्ष्यामि तत्त्वतः ॥ ४२ ॥&lt;br&gt;&#xA;एकेनापि हि विप्रेण षट्पिण्डं श्राद्धमाचरेत् ॥&lt;br&gt;&#xA;षडर्घ्यान्पारयेत्तत्र तेभ्यो दद्याद्यथाविधि ॥ ४३ ॥&lt;br&gt;&#xA;पिता भुङ्क्ते द्विज करे मुखे भुङ्क्ते पितामहः ॥&lt;br&gt;&#xA;प्रपितामहस्तालुस्थः कण्ठे मातामहः स्मृतः ॥ ४४ ॥&lt;br&gt;&#xA;प्रमातामहस्तु हृदये वृद्धो नाभौ तु संस्थितः ॥&lt;br&gt;&#xA;अलाभे ब्राह्मणस्यैव कुशः कार्यो द्विजः प्रिये ॥&lt;br&gt;&#xA;इदं सर्वपुराणेभ्यः सारमुद्धत्य चोच्यते ॥ ४५ ॥&lt;br&gt;&#xA;न चैतन्नास्तिके देयं पिशुने वेदनिन्दके ॥&lt;br&gt;&#xA;प्रातःप्रातरिदं श्राव्यं पूजयित्वा महेश्वरम्॥ ४६ ॥&lt;br&gt;&#xA;कुलीनं सर्वशास्त्रज्ञं यथा देवं महेश्वरम् ॥&lt;br&gt;&#xA;अस्य धर्मस्य वक्तारं छत्रं दद्यात्प्रपूजयेत् ॥ ४७ ॥&lt;br&gt;&#xA;अपूज्याद्वाचकाद्यस्तु श्लोकमेकं शृणोति च ॥&lt;br&gt;&#xA;नासौ पुण्यमवाप्नोति शास्त्रचौरः स्मृतो हि सः ॥ ४८ ॥&lt;br&gt;&#xA;तस्मात्सर्वप्रयत्नेन पूजयेद्वाचकं बुधः ॥&lt;br&gt;&#xA;अन्यथा निष्फलं तस्य पुस्तकश्रवणं भवेत्॥ ४९ ॥&lt;br&gt;&#xA;यस्यैव तिष्ठते गेहे शास्त्रमेतत्सदुर्लभम् ॥&lt;br&gt;&#xA;तस्य देवि गृहे तीर्थैः सह तिष्ठेच्छिवः स्वयम् ॥ 7.1.208.५० ॥&lt;br&gt;&#xA;बहुनात्र किमुक्तेन भवेन्मोक्षस्य भाजनम् ॥&lt;br&gt;&#xA;न चैतत्पिशुने देयं नास्तिके दम्भसंयुते । ५१ ॥&lt;br&gt;&#xA;इदं शान्ताय दान्ताय देयं शैवद्विजन्मने ॥ ५२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये श्राद्धकल्पे दानपात्रब्राह्मणमाहात्म्यवर्णनन्नामाष्टोत्तरद्विशततमो ऽध्यायः ॥ २०८ ॥&lt;/p&gt;</description>
    </item>
    <item>
      <title>२०९ मार्कण्डेयेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/209_mArkaNDeyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/209_mArkaNDeyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मार्कण्डेयेशमुत्तमम् ॥&lt;br&gt;&#xA;तस्मादुत्तरदिग्भागे मार्कण्डेन प्रतिष्ठितम् ॥१॥&lt;br&gt;&#xA;सावित्र्याः पूर्वभागे तु नातिदूरे व्यवस्थितम् ॥&lt;br&gt;&#xA;महर्षिरभवत्पूर्वं मार्कण्डेय इति श्रुतः ॥ २ ॥&lt;br&gt;&#xA;अजरश्चामरश्चैव प्रसादात्पद्मयोनिनः ॥&lt;br&gt;&#xA;स गत्वा तत्र विप्रेन्द्रो देवदेवस्य शूलिनः ॥&lt;br&gt;&#xA;लिङ्गं तु स्थापयामास ज्ञात्वा तत्क्षेत्रमुत्तमम् ॥ ३ ॥&lt;br&gt;&#xA;स तं पूज्य विधानेन स्थित्वा दक्षिणतो मुनिः ॥&lt;br&gt;&#xA;पद्मासनधरो भूत्वा ध्यानावस्थस्तदाऽभवत् ॥ ४ ॥&lt;br&gt;&#xA;तस्य ध्यानरतस्यैव प्रयुतान्यर्बुदानि च ॥&lt;br&gt;&#xA;युगानां समतीतानि न जानाति मुनीश्वरः ॥ ५ ॥&lt;br&gt;&#xA;अथ लोपं समापन्नः प्रासादः शाङ्करः स्थितः ॥&lt;br&gt;&#xA;कालेन महता देवि पांसुभिर्मारुतोद्भवैः ॥ ६ ॥&lt;br&gt;&#xA;कस्यचित्त्वथ कालस्य प्रबुद्धो मुनिसत्तमः ॥&lt;br&gt;&#xA;अपश्यत्पांसुभिर्व्याप्तं तत्सर्वं शिवमन्दिरम् ॥ ७ ॥&lt;br&gt;&#xA;ततः कृच्छ्रात्स निष्क्रान्तः खनित्वा मुनिपुङ्गवः ॥&lt;br&gt;&#xA;अकरोत्सुमहाद्वारं पूजार्थं तस्य भामिनि ॥ ८ ॥&lt;br&gt;&#xA;प्रविश्य तत्र यो भक्त्या पूजयेद्वृषभध्वजम् ॥&lt;br&gt;&#xA;स याति परमं स्थानं यत्र देवो महेश्वरः ॥ ॥ ९ ॥&lt;br&gt;&#xA;देव्युवाच ॥&lt;br&gt;&#xA;अमरत्वं कथं प्राप्तो मार्कण्ण्डो मुनिसत्तमः ॥&lt;br&gt;&#xA;अभवत्कौतुकं ह्येतत्तस्मात्त्वं वक्तुमर्हसि ॥ 7.1.209.१० ॥&lt;br&gt;&#xA;अमरत्वं यतो नास्ति प्राणिनां भुवि शङ्कर ॥&lt;br&gt;&#xA;देवानामपि कल्पान्ते स कथं न मृतो मुनिः ॥ ११ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अथातस्त्वां प्रव क्ष्यामि यथासावमरोऽभवत् ॥&lt;br&gt;&#xA;आसीन्मुनिः पुराकल्पे मृकण्ड इति विश्रुतः ॥ १२ ॥&lt;br&gt;&#xA;भृगोः पुत्रो महाभागः सभार्यस्तपसि स्थितः ॥&lt;br&gt;&#xA;तस्य पुत्रस्तदा जातो वसतस्तु वनान्तरे ॥ १३ ॥&lt;br&gt;&#xA;स पाञ्चवार्षिको भूत्वा बाल एव गुणान्वितः ॥&lt;br&gt;&#xA;कस्यचित्त्वथ कालस्य ज्ञानी तत्र समागतः ॥१४॥&lt;br&gt;&#xA;तेन दृष्टस्तदा बालः प्राङ्गणे विचरन्प्रिये ॥&lt;br&gt;&#xA;स्मृत्वाऽहसच्चिरं कालं भाव्यर्थं प्रति नोदितः ॥ १५ ॥&lt;br&gt;&#xA;तस्य पित्रा स दृष्टस्तु सामुद्रज्ञो विदुत्तमः ॥&lt;br&gt;&#xA;हास्यस्य कारणं पृष्टो विस्मयान्वितचेतसा ॥ १६ ॥&lt;br&gt;&#xA;कस्मान्मे सुतमालोक्य स्मितं विप्र कृतं त्वया ॥&lt;br&gt;&#xA;तत्र मे कारणं ब्रह्मन्यथावद्वक्तुमर्हसि ॥ ॥ १७ ॥&lt;br&gt;&#xA;इति तस्य वचः श्रुत्वा ज्ञानी विप्रो वचोऽब्रवीत् ॥ १८ ॥&lt;br&gt;&#xA;अयं पुत्रस्तव मुने सर्वलक्षणसंयुतः ॥&lt;br&gt;&#xA;अद्यप्रभृति षण्मासमध्ये मृत्युमवाप्स्यति ॥ १९ ॥&lt;br&gt;&#xA;यदि जीवेत्पुनरयं चिरायुर्वै भविष्यति ॥&lt;br&gt;&#xA;अतो मया कृतं हास्यं विचित्रा कर्मणो गतिः ॥ 7.1.209.२० ॥&lt;br&gt;&#xA;एतच्छ्रुत्वा वचो रौद्रं ज्ञानिना समुदाहृतम् ॥&lt;br&gt;&#xA;व्रतोपनयनं चक्रे बालकस्य पिता तदा ॥ २१ ॥&lt;br&gt;&#xA;आह चैनमृषिः पुत्रं दृष्ट्वा ब्राह्मणमागतम्॥&lt;br&gt;&#xA;अभिवाद्यास्त्रयो वर्णास्ततः श्रेयो ह्यवाप्स्यसि ॥ २२ ॥&lt;br&gt;&#xA;एवमुक्तः स वै विप्रः करोत्येवाभिवादनम् ॥&lt;br&gt;&#xA;न वर्णावरजं वेत्ति बालभावाद्वरानने ॥ २३ ॥&lt;br&gt;&#xA;पञ्चमासा ह्यतिक्रान्ता दिवसाः पञ्चविंशतिः ॥&lt;br&gt;&#xA;एतस्मिन्नेव काले तु प्राप्ताः सप्तर्षयोऽमलाः ॥ २४ ॥&lt;br&gt;&#xA;तीर्थयात्राप्रसङ्गेन तेन मार्गेण भामिनि ॥&lt;br&gt;&#xA;कालेन तेन सर्वेऽथ यथावदभिवादनैः ॥&lt;br&gt;&#xA;आयुष्मान्भव तैरुक्तः स बालो दण्डवल्कली ॥ २५ ॥&lt;br&gt;&#xA;उक्त्वा ते तु पुनर्बालं वीक्ष्य वै क्षीणजीवितम् ॥&lt;br&gt;&#xA;दिनानि पञ्च ते ह्यायुर्ज्ञात्वा भीतास्ततोऽनृतात् ॥ २६ ॥&lt;br&gt;&#xA;ब्रह्मचारिणमादाय गतास्ते ब्रह्मणोऽन्तिके ॥&lt;br&gt;&#xA;प्रतिमुच्याग्रतो बालं प्रणेमुस्ते पितामहम् ॥ २७ ॥&lt;br&gt;&#xA;ततस्तेनापि बालेन ब्रह्मा चैवाभिवादितः ॥&lt;br&gt;&#xA;चिरायुर्ब्रह्मणा बालः प्रोक्तोऽसावृषिसन्निधौ ॥ २८ ॥&lt;br&gt;&#xA;ततस्ते मुनयः प्रीताः श्रुत्वा वाक्यं पितामहात् ॥&lt;br&gt;&#xA;पितामहस्तु तान्दृष्ट्वा ऋषीन्प्रोवाच विस्मितान् ॥&lt;br&gt;&#xA;केन कार्येण वाऽऽयाताः केन बालो निवेदितः ॥२९॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;भृगोः पुत्रो मृकण्डस्तु क्षीणायुस्तस्य बालकः ॥&lt;br&gt;&#xA;अकालेन पिता ज्ञात्वा बबन्धास्य च मेखलाम् ॥ 7.1.209.३० ॥&lt;br&gt;&#xA;यज्ञोपवीतं च ततस्तेन विप्रेण बोधितः ॥&lt;br&gt;&#xA;यं कञ्चिद्द्रक्ष्यसे लोके भ्रमन्तं भूतले द्विजम् ॥ ३१ ॥&lt;br&gt;&#xA;तस्याभिवादनं कार्यं नित्यमेव च पुत्रक ॥&lt;br&gt;&#xA;ततो वयमनेनैव दृष्टा बालेन सत्तम ॥ ॥ ३२ ॥&lt;br&gt;&#xA;तीर्थयात्राप्रसङ्गेन दैवयोगात्पितामह ॥&lt;br&gt;&#xA;चिरायुरेष वै प्रोक्तो ह्यमीभिश्चाभिवादितैः ॥ ३३ ॥&lt;br&gt;&#xA;त्वत्सकाशं समानीतस्त्वया चैवमुदाहृतः ॥&lt;br&gt;&#xA;कथं वागनृता देव ह्यस्माकं भवता सह ॥ ३४ ॥&lt;br&gt;&#xA;उवाच बालमुद्दिश्य प्रहसन्पद्मसम्भवः ॥&lt;br&gt;&#xA;मत्समानायुषो बालो मार्कण्डेयो भविष्यति ॥ ३५ ॥&lt;br&gt;&#xA;कल्पस्यादौ तथा चान्ते सहायो मे भविष्यति ॥&lt;br&gt;&#xA;ततस्तु मुनयः प्रीता गृहीत्वा मुनिदारकम् ॥&lt;br&gt;&#xA;तस्मिन्नेव प्रदेशे तु मुमुचुश्चेष्टितं यतः ॥ ३६ ॥&lt;br&gt;&#xA;तीर्थयात्रां गता विप्रा मार्कण्डेयो गृहं ययौ ॥&lt;br&gt;&#xA;गत्वा गृहमथोवाच मृकण्डं मुनिसत्तमम् ॥ ३७ ॥&lt;br&gt;&#xA;ब्रह्मलोकमहं नीतो मुनिभिस्तात सप्तभिः ॥&lt;br&gt;&#xA;उक्तोऽयं ब्रह्मणा कल्पस्यादौ चान्ते च मे सखा ॥ ३८ ॥&lt;br&gt;&#xA;भविष्यति न सन्देहो मत्समायुश्च बालकः ॥&lt;br&gt;&#xA;ततस्तैः पुनरानीतो मुक्तश्चैवाश्रमं प्रति ॥ ३९ ॥&lt;br&gt;&#xA;मत्कृते हि द्विजश्रेष्ठ यातु ते मनसो ज्वरः ॥&lt;br&gt;&#xA;मार्कण्डेयवचः श्रुत्वा मृकण्डो मुनिसत्तमः ॥&lt;br&gt;&#xA;जगाम परमं हर्षं क्षणमेकं सुदुःसहम् ॥ 7.1.209.४० ॥&lt;br&gt;&#xA;ततौ धैर्यं समास्थाय वाक्यमेतदुवाच ह ॥ ४१ ॥&lt;br&gt;&#xA;अद्य मे सफलं जन्म जीवितं च सुजीवितम् ॥&lt;br&gt;&#xA;यत्त्वया मे सुपुत्रेण दृष्टो लोकपितामहः ॥ ४२ ॥&lt;br&gt;&#xA;वाजपेयसहस्रेण राजसूयशतेन च ॥&lt;br&gt;&#xA;यं न पश्यन्ति विद्वांसः स त्वया लीलया सुत ॥ ४३ ॥&lt;br&gt;&#xA;दृष्टश्चिरायुरप्येवं कृतस्तेनाब्जयोनिना ॥&lt;br&gt;&#xA;दिवारात्रमहं तात तव दुःखेन दुखितः ॥&lt;br&gt;&#xA;न निद्रामनुगच्छामि तन्मेदुःखं गतं महत् ॥ ४४ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मार्कण्डेयेश्वरमाहात्म्यवर्णनन्नाम नवोत्तरद्विशततमोऽध्यायः ॥ ॥ २०९.॥&lt;/p&gt;</description>
    </item>
    <item>
      <title>२१० पुलस्त्येश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/210_pulastyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/210_pulastyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पुलस्त्येश्वरमुत्तमम् ॥&lt;br&gt;&#xA;मार्कण्डेयोत्तेरे भागे धनुषां पञ्चके स्थितम् ॥ १ ॥&lt;br&gt;&#xA;तं दृष्ट्वा मानवो देवि पूजयित्वा विधानतः ॥&lt;br&gt;&#xA;सप्तजन्मार्जितात्पापान्मुच्यते नात्र संशयः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुलस्त्येश्वरमाहात्म्यवर्णनन्नाम दशोत्तरद्विशततमोऽध्यायः ॥ २१० ॥&lt;/p&gt;</description>
    </item>
    <item>
      <title>२११ पुलहेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/211_pulaheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/211_pulaheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;पुलस्त्येश्वरात्ततो देवि नैर्ऋते धनुषाष्टके ॥&lt;br&gt;&#xA;पुलहेश्वरनामानं तं च भक्त्या प्रपूजयेत् ॥ १ ॥&lt;br&gt;&#xA;हिरण्यदानं दत्त्वा वै सम्यग्यात्राफलं लभेत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुलहेश्वरमाहात्म्यवर्णनन्नामैकादशोत्तरद्विशततमोऽध्यायः ॥ २११ ॥&lt;/p&gt;</description>
    </item>
    <item>
      <title>२१२ क्रत्वीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/212_kratvIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/212_kratvIshvaramAhAtmyavarNanam/</guid>
      <description>&lt;p&gt;ईश्वर उवाच ॥ ॥&lt;br&gt;&#xA;पुलहेश्वरात्ततो देवि नैर्ऋते धनुषाष्टके ॥&lt;br&gt;&#xA;क्रत्वीश्वरेतिनामानं महाक्रतुफलप्रदम् ॥१॥&lt;br&gt;&#xA;तं दृष्ट्वा मानवो देवि पौण्डरीकफलं लभेत् ॥&lt;br&gt;&#xA;सप्तजन्मनि दारिद्र्यं न दुःखं तत्र जायते ॥२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये क्रत्वीश्वरमाहात्म्यवर्णनन्नाम द्वादशोत्तरद्विशततमोऽध्यायः॥ २१२॥&lt;/p&gt;</description>
    </item>
    <item>
      <title>२१३ कश्यपेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/213_kashyapeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/213_kashyapeshvaramAhAtmyavarNanam/</guid>
      <description>&lt;p&gt;ईश्वर उवाच॥&lt;br&gt;&#xA;क्रत्वीशात्पूर्वदिग्भागे धनुःषोडशकान्तरे॥&lt;br&gt;&#xA;कश्यपेश्वरनामानं महापातकनाशनम् ॥ १ ॥&lt;br&gt;&#xA;तं दृष्ट्वा मानवो देवि धनवान्पुत्रवान्भवेत् ॥&lt;br&gt;&#xA;सर्वपातकयुक्तोऽपि मुच्यते नात्र संशयः ॥ २ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कश्यपेश्वरमाहात्म्यवर्णनन्नाम त्रयोदशोत्तरद्विशततमोऽध्यायः ॥ २१३ ॥ ॥&lt;/p&gt;</description>
    </item>
    <item>
      <title>२१४ कौशिकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/214_kaushikeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/214_kaushikeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;धनुषामष्टभिस्तस्मादीशाने कश्यपेश्वरात् ॥&lt;br&gt;&#xA;कौशकेश्वरनामानं महापातकनाशनम् ॥ १ ॥&lt;br&gt;&#xA;वसिष्ठतनयान्हत्वा तत्र कौशिकसत्तमः ॥&lt;br&gt;&#xA;स्थापयामास तल्लिङ्गं मुक्तपापस्ततोऽभवत् ॥ २ ॥&lt;br&gt;&#xA;तं दृष्ट्वा पूजयित्वा तु लभते वाञ्छितं फलम्॥३॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कौशिकेश्वरमाहात्म्यवर्णनन्नामचतुर्दशोत्तरद्विशततमोऽध्यायः॥ ॥ २१४ ॥&lt;/p&gt;</description>
    </item>
    <item>
      <title>२१५ कुमारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/215_kumAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/215_kumAreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कुमारेश्वरमुत्तमम् ॥&lt;br&gt;&#xA;मार्कण्डेश्वरतो देवि दक्षिणे नातिदूरतः ॥&lt;br&gt;&#xA;धनुर्विंशतिभिस्तत्र स्थितं स्वामिप्रतिष्ठितम् ॥ १ ॥&lt;br&gt;&#xA;ततः कृत्वा तपो घोरं कार्त्तिकेयेन भाभिनि ॥&lt;br&gt;&#xA;परदारापहारोत्थपापानां नाशहेतवे ॥ २ ॥&lt;br&gt;&#xA;लिङ्गं स्थापितवांस्तत्र स मुक्तः किल्विषात्ततः ॥&lt;br&gt;&#xA;वैराग्याद्यौवनं त्यक्त्वा कौमारं पुनराददे ॥ ३ ॥&lt;br&gt;&#xA;पितॄन्हत्वा सुमाली च तमाराधितवान्पुरा ॥&lt;br&gt;&#xA;सोऽपि मुक्तोऽभवद्देवि पापात्पितृवधोद्भवात् ॥ ४ ॥&lt;br&gt;&#xA;कुमारेश्वरनामैतत्पूजितं वै सुरासुरैः ॥&lt;br&gt;&#xA;तस्याग्रतः कुमारस्य कूपस्तिष्ठति भामिनि ॥ ५ ॥&lt;br&gt;&#xA;तत्र स्नात्वा पूजयेद्यः शूलिनं स्वामिपूजितम् ॥&lt;br&gt;&#xA;स मुक्तः पातकैः सर्वैर्गच्छेत्स्वामिपुरं महत् ॥ ६ ॥&lt;br&gt;&#xA;शातकौम्भमयं यस्तु ताम्रचूडं द्विजातये ॥&lt;br&gt;&#xA;दद्यात्स्वामिनमुद्दिश्य स तु यात्राफलं लभेत् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये कुमारेश्वरमाहात्म्यवर्णनन्नाम पञ्चदशोत्तरद्विशततमोऽध्यायः ॥ २१५ ॥ ॥&lt;/p&gt;</description>
    </item>
    <item>
      <title>२१६ गौतमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/216_gautameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/216_gautameshvaramAhAtmyavarNanam/</guid>
      <description>&lt;p&gt;॥ ईश्वर उवाच॥ ॥&lt;br&gt;&#xA;मार्कण्डेश्वरतो देवि उत्तरे लिङ्गमुत्तमम्॥&lt;br&gt;&#xA;धनुषां पञ्चदशभिर्गौतमेश्वरनामकम् ॥ १ ॥&lt;br&gt;&#xA;गुरुं हत्वा पुरा देवि गौतमः पापदुःखितः ॥&lt;br&gt;&#xA;तत्र लिङ्गं प्रतिष्ठाप्य तस्मात्पापाद्व्यमुच्यत ॥ २ ॥&lt;br&gt;&#xA;यस्तत्र कपिलां दद्यात्स्नात्वा नद्यां विधानतः ॥&lt;br&gt;&#xA;सम्पूज्य विधिवल्लिङ्गं मुच्यते पञ्चपातकैः ॥३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गौतमेश्वरमाहात्म्यवर्णनन्नाम षोडशोत्तरद्विशततमोऽध्यायः ॥२१६॥ ॥&lt;/p&gt;</description>
    </item>
    <item>
      <title>२१७ देवराजेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/217_devarAjeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/217_devarAjeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;गौतमेश्वरतो देवि पश्चिमे नातिदूरतः ॥&lt;br&gt;&#xA;धनुःषोडशभिर्देवि देवराजेश्वरः स्थितः ॥ १ ॥&lt;br&gt;&#xA;लिङ्गं स स्थापयामास ततः पापैर्व्यमुच्यत ॥&lt;br&gt;&#xA;यस्तं समाहितमनाः पूजयिष्यति मानवः ॥&lt;br&gt;&#xA;स च मानवसम्भूतात्पातकात्सम्प्रमोक्ष्यति ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये देवराजेश्वरमाहात्म्यवर्णनन्नाम सप्तदशोत्तरद्विशततमोऽध्यायः ॥२१७॥&lt;/p&gt;</description>
    </item>
    <item>
      <title>२१८ मानवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/218_mAnaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/218_mAnaveshvaramAhAtmyavarNanam/</guid>
      <description>&lt;p&gt;॥ ॥ ईश्वर उवाच ॥ ॥&lt;br&gt;&#xA;तत्रैव मानवं लिङ्गं मनुना सम्प्रतिष्ठितम् ॥&lt;br&gt;&#xA;पूर्वं हत्वा सुतं देवि मनुः पापसमन्वितः ॥ १ ॥&lt;br&gt;&#xA;क्षेत्रं पापहरं ज्ञात्वा तत्र प्रातिष्ठदीश्वरम्॥&lt;br&gt;&#xA;मुक्तश्चैवाभवत्पापात्तस्मात्पुत्रवधोद्भवात्॥२॥&lt;br&gt;&#xA;पूजयेन्मानवो यस्तु स मुक्तः पातकैर्भवेत् ॥ ३ ॥&lt;br&gt;&#xA;इति श्रीस्कान्दे महापुराण एका शीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मानवेश्वरमाहात्म्यवर्णनन्नामाष्टादशोत्तरद्विशततमोऽध्यायः ॥२१८॥ ॥&lt;/p&gt;</description>
    </item>
    <item>
      <title>२१९ मार्कण्डेयेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/219_mArkaNDeyeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/219_mArkaNDeyeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादाग्नेयकोणे तु मार्कण्डेयसमीपगम् ॥&lt;br&gt;&#xA;गुहालिङ्गं महादेवि नीलकण्ठेति विश्रुतम् ॥ १ ॥&lt;br&gt;&#xA;विष्णुना पूजितं पूर्वं सर्व पातकनाशनम् ॥ २ ॥&lt;br&gt;&#xA;तत्र यः पूजयेद्भक्त्या तल्लिङ्गं पापमोचनम्॥&lt;br&gt;&#xA;स पुत्रपशुमान्धीमान्मोदते पृथिवीतले ॥ ३ ॥&lt;br&gt;&#xA;एवं तत्र महादेवि मार्कण्डेयेश सन्निधौ ॥&lt;br&gt;&#xA;ऋषीणामाश्रमा येऽत्र दृश्यन्तेऽद्यापि भामिनि ॥ ४ ॥&lt;br&gt;&#xA;अष्टाशीतिसहस्राणि ऋषीणामूर्ध्वरेतसाम् ॥&lt;br&gt;&#xA;तत्र स्थितानि देवेशि मार्कण्डेयाश्रमान्तिके ॥ ५ ॥&lt;br&gt;&#xA;ऋषीणां च गुहास्तत्र सर्वा लिङ्गसमन्विताः ॥&lt;br&gt;&#xA;दृश्यन्ते पुण्यतपसां तदाश्रमनिवासिनाम् ॥ ६ ॥&lt;br&gt;&#xA;तत्र यः स्थापयेल्लिङ्गं मार्कण्डेशसमीपगम्॥&lt;br&gt;&#xA;कुलानां शतमुद्धृत्य मोदते दिवि देववत् ॥ ७ ॥&lt;br&gt;&#xA;सर्वे शिवमया लोकाः शिवे सर्वं प्रतिष्ठितम् ॥&lt;br&gt;&#xA;तस्माच्छिवं यजेद्विद्वान्य इच्छेच्छ्रियमात्मनः ॥ ८ ॥&lt;br&gt;&#xA;शिवभक्तो न यो राजा भक्तोऽन्येषु सुरेषु च ॥&lt;br&gt;&#xA;स्वपतिं युवती त्यक्त्वा रमतेऽन्येषु वै यथा ॥ ९ ॥&lt;br&gt;&#xA;ब्रह्मादयः सुराः सर्वे राजानश्च महर्द्धिकाः ॥&lt;br&gt;&#xA;मानवा मुनयश्चैव सर्वे लिङ्गं यजन्ति च ॥ 7.1.219.१० ॥&lt;br&gt;&#xA;स्वनामकृतचिह्नानि लिङ्गानीन्द्रादिभिः क्रमात् ॥&lt;br&gt;&#xA;स्थापितानि यथा स्थाने मानवैरपि भूरिशः ॥ ११ ॥&lt;br&gt;&#xA;स्थापनाद्ब्रह्महत्यां च भ्रूणहत्यां तथैव च ॥&lt;br&gt;&#xA;महापापानि चान्यानि निस्तीर्णाः शिवतेजसा ॥ १२ ॥&lt;br&gt;&#xA;वृत्रं हत्वा पुरा शक्रो माहेन्द्रं स्थाप्य शङ्करम् ॥&lt;br&gt;&#xA;लिङ्गं च मुक्तपापौघस्ततोऽसौ त्रिदिवं गतः ॥ १३ ॥&lt;br&gt;&#xA;स्थापयित्वा शिवं सूर्यो गङ्गासागरसङ्गमे ॥&lt;br&gt;&#xA;निरामयोऽभूत्सोमश्च प्रभासे पश्चिमोदधेः ॥ १४ ॥&lt;br&gt;&#xA;काश्यां चैव तथादित्यः सह्ये गरुडकाश्यपौ ॥&lt;br&gt;&#xA;प्रतिष्ठां परमां प्राप्तौ प्रतिष्ठाप्य जगत्पतिम् ॥ १५ ॥&lt;br&gt;&#xA;ख्यातदोषा ह्यहिल्याऽपि भर्तृशप्ताऽभवत्तदा ॥&lt;br&gt;&#xA;स्थाप्येशानं पुनः स्त्रीत्वं लेभे पुत्रांस्तथोत्तमान् ॥ १६ ॥&lt;br&gt;&#xA;पश्यन्त्यद्यापि याः स्नात्वा तत्राहिल्येश्वरं स्त्रियः ॥&lt;br&gt;&#xA;पुरुषाश्चापि तद्दोषैर्मुच्यन्ते नात्र संशयः ॥ १७ ॥&lt;br&gt;&#xA;स्थापयित्वेश्वरं श्वेतशैले बलिविरोचनौ ॥&lt;br&gt;&#xA;उभावपि हि सञ्जातावमरौ बलिनां वरौ ॥ ॥ १८ ॥&lt;br&gt;&#xA;रामेण रावणं हत्वा ससैन्यं त्रिदशेश्वरम् ॥&lt;br&gt;&#xA;स्थापितो विधिवद्भक्त्या तीरे नदनदीपतेः ॥ १९ ॥&lt;br&gt;&#xA;स्वायम्भुवर्षिदैवादिलिङ्गहीना न भूः क्वचित ॥ व्या&lt;br&gt;&#xA;पारान्सकलांस्त्यक्त्वा पूजयध्वं शिवं सदा ॥&lt;br&gt;&#xA;निकटा इव दृश्यन्ते कृतान्तनगरोपगाः ॥ 7.1.219.२० ॥&lt;br&gt;&#xA;देवि किं बहुनोक्तेन वर्णितेन पुनः पुनः ॥&lt;br&gt;&#xA;प्रभासक्षेत्रसारं तु मार्कण्डेयाश्रमं प्रति ॥ २१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये मार्कण्डेयेश्वरमाहात्म्यवर्णनन्नामैकोनविंशत्युत्तरद्विशततमोऽध्यायः ॥ २१९ ॥&lt;/p&gt;</description>
    </item>
    <item>
      <title>२२० वृषभध्वजेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/220_vRShabhadhvajeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/220_vRShabhadhvajeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं त्रैलोक्यपूजितम् ॥&lt;br&gt;&#xA;वृषध्वजेश्वरं नाम स्थितं दक्षिणतस्तथा ॥ १ ॥&lt;br&gt;&#xA;यत्तदक्षरमव्यक्तं परं यस्मान्न विद्यते ॥&lt;br&gt;&#xA;योगगम्यमनाद्यन्तं वृषभध्वज सम्मितम् ॥ २ ॥&lt;br&gt;&#xA;सर्वाश्चर्यमयं देवि बुद्धिग्राह्यं निरामयम्॥&lt;br&gt;&#xA;विश्वतः पाणिपादं च विश्वतोऽक्षिशिरोमुखम् ॥ ३ ॥&lt;br&gt;&#xA;तं च देवं चिरं स्थाणुं वृषभध्वजसञ्ज्ञितम् ॥&lt;br&gt;&#xA;पृथुर्मरुच्च भरतः शशबिन्दुर्गयः शिबिः ॥ ४ ॥&lt;br&gt;&#xA;रामोंऽबरीषो मान्धाता दिलीपोऽथ भगीरथः ॥&lt;br&gt;&#xA;सुहोत्रो रन्तिदेवश्च ययातिः सगरस्तथा ॥ ५ ॥&lt;br&gt;&#xA;षोडशैते नृपा धन्याः प्रभासं क्षेत्रमाश्रिताः ॥&lt;br&gt;&#xA;वृषध्वजेशमाराध्य यज्ञैरिष्ट्वा दिवं गताः ॥ ६ ॥&lt;br&gt;&#xA;सत्यं वच्मि हितं वच्मि सारं वच्मि पुनःपुनः ॥&lt;br&gt;&#xA;असारे दग्धसंसारे सारं तत्र शिवार्चनम् ॥ ७ ॥&lt;br&gt;&#xA;पुनर्जन्म पुनर्मृत्युः पुनः क्लेशः पुनर्जरा ॥&lt;br&gt;&#xA;अहरहर्घटीन्यायो न कदाचिदपीदृशः ॥ ॥ ८ ॥&lt;br&gt;&#xA;तदा श्वेतस्य संसारग्रन्थेरत्यन्तदुर्भिदः ॥&lt;br&gt;&#xA;परं निर्मूलविच्छेदि क्रियतां तद्भवार्चनम् ॥ ९ ॥&lt;br&gt;&#xA;तस्य चिन्तामणिर्गेहे तस्य कल्पद्रुमः कुले ॥&lt;br&gt;&#xA;कुबेरः किङ्करस्तस्य भक्तिर्यस्य शिवे स्थिता ॥ 7.1.220.१० ॥&lt;br&gt;&#xA;सेयं लक्ष्मीः पुरा पुंसां सेयं भक्तिः समीहिता ॥&lt;br&gt;&#xA;सेयं श्रेयस्करी मूर्तिर्भक्तिर्या वृषभध्वजे ॥ ११ ॥&lt;br&gt;&#xA;पुष्पैः पञ्चभिरप्यत्र पूजयित्वा महेश्वरम् ॥&lt;br&gt;&#xA;दशानामश्वमेधानां फलं प्राप्नोति मानवः ॥ १२ ॥&lt;br&gt;&#xA;वृषभस्तत्र दातव्यो वृषभध्वज सन्निधौ ॥&lt;br&gt;&#xA;सर्वपातकनाशार्थं सम्यग्यात्राफलेप्सुभिः ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वृषभध्वजेश्वरमाहात्म्यवर्णनन्नाम विंशत्युत्तरद्विशततमोऽध्यायः ॥ २२० ॥&lt;/p&gt;</description>
    </item>
    <item>
      <title>२२१ ऋणमोचनमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/221_RNamochanamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/221_RNamochanamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं च ऋणमोचनम् ॥&lt;br&gt;&#xA;तस्मिन्दृष्टे ऋणं न स्यान्मातापितृसमुद्भवम् ॥ १ ॥&lt;br&gt;&#xA;पितरस्तु पुरा सर्वे दिव्यक्षेत्रं समागताः ॥&lt;br&gt;&#xA;प्रभासे तपसा युक्ताः स्थिता वर्षगणान्बहून् ॥ २ ॥&lt;br&gt;&#xA;अग्निष्वात्ता बर्हिषदः सोमपा आज्यपास्तथा ॥&lt;br&gt;&#xA;लिङ्गं संस्थापयामासुः सर्वे भक्तिपरायणाः ॥ ३ ॥&lt;br&gt;&#xA;ततः कालेन महता तुष्टस्तेषां महेश्वरः ॥&lt;br&gt;&#xA;ततः प्रत्यक्षतां गत्वा वाक्यमेतदुवाच ह ॥ ४ ॥&lt;br&gt;&#xA;परितुष्टोऽस्मि भद्रं वो ब्रूत यन्मनसेप्सितम् ॥५॥&lt;br&gt;&#xA;॥ पितर ऊचुः ॥ ॥&lt;br&gt;&#xA;अस्माकं दीयतां वृत्तिर्जगत्यस्मिन्स्वयं कृते ॥&lt;br&gt;&#xA;देवानां च ऋषीणां च मानुषाणां महीतले ॥ ६ ॥&lt;br&gt;&#xA;भवानेव परो लोके सर्वेषां पद्मसम्भव॥&lt;br&gt;&#xA;आगत्य वर्णाश्चत्वार इह ये श्रद्धयान्विताः ॥ ७ ॥&lt;br&gt;&#xA;पैतृकात्तु ऋणान्मुक्ता भवन्तु गतकल्मषाः ॥&lt;br&gt;&#xA;व्यन्तरत्वं सुरश्रेष्ठ येषां वै पितरो गताः ॥ ८ ॥&lt;br&gt;&#xA;सर्प्पे वह्नि विषैर्वा ये नाशं नीताः पितामहाः ॥&lt;br&gt;&#xA;अपुत्रा वा सपुत्रा वा सपिण्डीकरणं विना ॥ ९ ॥&lt;br&gt;&#xA;न कृतानि पुरा येषामेकोद्दिष्टानि षोडश ॥&lt;br&gt;&#xA;तथा नैव वृषोत्सर्गो गोहताश्चाथ चान्त्यजैः ॥ 7.1.221.१० ॥&lt;br&gt;&#xA;अथापरे ये च मृताः शौचेन तु विना कृताः ॥&lt;br&gt;&#xA;ते चात्र तर्पिताः सर्वे प्रयान्तु परमां गतिम् ॥ ११ ॥ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;स्नात्वा तु सलिले पुण्ये पितृणां चैव तर्पणम् ॥&lt;br&gt;&#xA;ये करिष्यन्ति मनुजाः पितृभक्तिपरायणाः ॥ १२ ॥&lt;br&gt;&#xA;अहं वरप्रदस्तेषां तारयिष्यामि तत्क्षणात् ॥&lt;br&gt;&#xA;पितृन्सर्वान्न सन्देहो यदि पापशतैर्वृताः ॥ १३ ॥&lt;br&gt;&#xA;अस्मिंस्तीर्थे नरः स्नात्वा यो लिङ्गं पूजयिष्यति ॥&lt;br&gt;&#xA;युष्माभिः स्थापितं लिङ्गं स मुक्तः पैतृकादृणात् ॥ १४॥&lt;br&gt;&#xA;यस्मादृणात्प्रमुच्येत अस्य लिङ्गस्य दर्शनात् ॥&lt;br&gt;&#xA;तस्मान्मया कृतं नाम ह्येतस्य ऋणमोचनम् ॥ । १५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;हिरण्यं मस्तके दत्त्वा यः स्नाति ऋणमोचने ॥&lt;br&gt;&#xA;आत्मा वै तारितस्तेन दत्तं भवति गोशतम् ॥ १६ ॥&lt;br&gt;&#xA;एवमुक्त्वा स भगवांस्तत्रैवान्तरधीयत ॥&lt;br&gt;&#xA;तस्मात्सर्वप्रयत्नेन तत्र श्राद्धं समाचरेत् ॥&lt;br&gt;&#xA;पूजयेत्तन्महादेवि पितृलिङ्गं सुरप्रियम् ॥ १७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य ऋणमोचनमाहात्म्यवर्णनन्नामैकविंशत्युत्तरद्विशततमो ऽध्यायः ॥ २२१ ॥&lt;/p&gt;</description>
    </item>
    <item>
      <title>२२२ रुक्मवतीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/222_rukmavatIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/222_rukmavatIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं लिङ्गं रुक्मवत्या प्रतिष्ठितम्॥&lt;br&gt;&#xA;सर्वपापोपशमनं सर्वकामफलप्रदम्॥ १ ॥&lt;br&gt;&#xA;तत्र स्नात्वा महातीर्थे लिङ्गं सम्प्लाव्य यत्नतः ॥&lt;br&gt;&#xA;विप्रेभ्यो दापयेद्वित्तं मुच्यते सर्वपातकैः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रुक्मवतीश्वरमाहात्म्यवर्णनन्नाम द्वाविंशत्युत्तरद्विशततमोऽध्यायः ॥ २२२ ॥&lt;/p&gt;</description>
    </item>
    <item>
      <title>२२३ पुरुषोत्तमतीर्थप्रेततीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/223_puruShottamatIrthapretatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/223_puruShottamatIrthapretatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं त्रैलोक्यपूजितम् ॥&lt;br&gt;&#xA;गात्रोत्सर्गमिति ख्यातं तस्य दक्षिणतः स्थितम्॥ १ ॥&lt;br&gt;&#xA;यत्र गात्रं परित्यक्तं बलभद्रेण धीमता ॥&lt;br&gt;&#xA;अन्यैश्चैव महाभागैर्यादवैस्तत्र संयुगे ॥ २ ॥&lt;br&gt;&#xA;यत्र ते यादवाः क्षीणा ब्रह्मशापबलाहिना ॥&lt;br&gt;&#xA;एतत्पुरुषोत्तमं क्षेत्रं समन्ताद्धनुषां शतम्॥ ३ ॥&lt;br&gt;&#xA;यत्र साक्षात्स्वयं देवि तिष्ठते पुरुषोत्तमः ॥&lt;br&gt;&#xA;तदेव वैष्णवं क्षेत्रं कलौ पातकनाशनम्॥ ४ ॥&lt;br&gt;&#xA;रहस्यं परमं देवि तीर्थानां प्रवरं हि तत्॥&lt;br&gt;&#xA;पूर्वं कृतयुगे देवि प्रेततीर्थं च संस्मृतम् ॥&lt;br&gt;&#xA;कलौ युगे तु सम्प्राप्ते गात्रोत्सर्गमिति त्वभूत् ॥ ५ ॥&lt;br&gt;&#xA;ऋणमोचनपार्श्वे तु मध्ये तु पापमोचनात्॥&lt;br&gt;&#xA;एतन्मध्यं समाश्रित्य मृतः पापैर्विमुच्यते ॥ ६ ॥&lt;br&gt;&#xA;तस्य किं वर्ण्यते देवि यत्रानन्तफलं महत् ॥&lt;br&gt;&#xA;अथमेधसहस्रस्य फलं स्नात्वा ह्यवाप्यते ॥ ७ ॥&lt;br&gt;&#xA;यत्राश्वत्थं समासाद्य समाधिन्यस्तमानसः ॥&lt;br&gt;&#xA;मुमोच दुस्त्यजान्प्राणान्ब्रह्मद्वारेण केशवः ॥ ८ ॥&lt;br&gt;&#xA;तत्र नारायणं साक्षाद्बलभद्रं च रुक्मिणीम् ॥&lt;br&gt;&#xA;पूजयित्वा विधानेन मुच्यते पातकत्रयात् ॥ ९ ॥&lt;br&gt;&#xA;तत्र स्नात्वा नरो भक्त्या यः सन्तर्पयते पितॄन् ॥&lt;br&gt;&#xA;प्रेतत्वात्पितरो मुक्ता भवन्ति श्राद्धदायिनः ॥ 7.1.223.१० ॥।&lt;br&gt;&#xA;गोघ्नः सुरापो दुर्मेधा ब्रह्महा गुरुतल्पगः ॥&lt;br&gt;&#xA;तत्र स्नात्वा नरः सद्यो विपापः सम्प्रपद्यते ॥ ११ ॥&lt;br&gt;&#xA;बाल्ये वयसि यत्पापं वार्द्धके यौवनेऽपि वा ॥&lt;br&gt;&#xA;अज्ञानाज्ज्ञानतो वापि यः करोति नरः प्रिये ॥&lt;br&gt;&#xA;तत्र स्नात्वा प्रमुच्येत तीर्थे गात्रप्रमोचने ॥ १२ ॥&lt;br&gt;&#xA;तत्र पिण्डप्रदानेन पितॄणां जायते परा ॥&lt;br&gt;&#xA;तृप्तिर्वर्षशतं यावदेतदाह पुरा हरिः ॥ १३ ॥&lt;br&gt;&#xA;यः पुनश्चान्नदानं तु तत्र कुर्यात्समाहितः ॥&lt;br&gt;&#xA;तस्यान्वयेऽपि देवेशि न प्रेतो जायते नरः ॥१४॥ ॥&lt;br&gt;&#xA;॥श्रीदेव्युवाच ॥ ॥&lt;br&gt;&#xA;प्रेततीर्थमिति प्रोक्तं पश्चाद्गात्रविमोचनम् ॥&lt;br&gt;&#xA;वद मे देवदेवेश प्रेततीर्थस्य कारणम्॥ १९ ॥&lt;br&gt;&#xA;॥ ईश्वर उवाच॥ ॥&lt;br&gt;&#xA;शृणु देवि प्रवक्ष्यामि प्रेततीर्थस्य कारणम्॥&lt;br&gt;&#xA;यच्छ्रुत्वा मानवो भक्त्या मुक्तः स्यात्सर्वकिल्बिषैः ॥ १६ ॥&lt;br&gt;&#xA;पुराऽऽसीद्गौतमोनाम महर्षिः शंसितव्रतः ॥&lt;br&gt;&#xA;भृगुकल्पात्समायातः क्षेत्रे प्राभासिके शुभे ॥ १७ ॥&lt;br&gt;&#xA;अयने चोत्तरे पुण्ये श्रीसोमेशदिदृक्षया ॥&lt;br&gt;&#xA;दृष्ट्वा सोमेश्वरं देवं स्नात्वा तीर्थेषु कृत्स्नशः ॥ १८ ॥&lt;br&gt;&#xA;स गच्छंस्तीर्थयात्रायां गात्रोत्सर्गं ततो गतः ॥ १९ ॥&lt;br&gt;&#xA;अथासौ ब्राह्मणो देवि यावत्सीमामुपागतः ॥&lt;br&gt;&#xA;तावद्विष्णुप्रियं तत्र ददृशे वैष्णवं वनम् ॥ 7.1.223.२० ॥&lt;br&gt;&#xA;पुरुषोत्तमनामाढ्यं क्षेत्रं च धनुषां शतम् ॥&lt;br&gt;&#xA;तस्मिन्क्षेत्रे स चापश्यत्पञ्च प्रेतान्सुदारुणान् ॥ २१ ॥&lt;br&gt;&#xA;महावृक्षसमारूढान्महाकायान्महोत्कटान्॥&lt;br&gt;&#xA;ऊर्ध्वकेशाञ्छङ्कुकर्णान्स्नायुनद्धकलेवरान् ॥ २२ ॥&lt;br&gt;&#xA;विमांसरुधिरान्नग्नानथ कृष्णकलेवरान् ॥&lt;br&gt;&#xA;दृष्ट्वाऽसौ भयसन्त्रस्तो विनष्टोऽस्मीत्यचिन्तयत् ॥ २३ ॥&lt;br&gt;&#xA;ध्यात्वाऽऽह सुचिरं कालं धैर्यमास्थाय यत्नतः ॥&lt;br&gt;&#xA;के यूयं विकृताकारा दृष्टाः पूर्वं मया पुरा ॥ २४ ॥&lt;br&gt;&#xA;न कदाचिद्यथा यूयं किमर्थं क्षेत्रमध्यतः ॥&lt;br&gt;&#xA;धावमानाः सुदुःखार्ता एतन्मे कौतुकं महत् ॥ २५ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;वयं प्रेता महाभाग दूरादिह समागताः ॥&lt;br&gt;&#xA;श्रुत्वा तीर्थवरं पुण्यं प्रवेशं न लभामहे ॥२६॥&lt;br&gt;&#xA;गणैरन्तर्धानगतैः प्रहारैर्जर्जरीकृताः ॥&lt;br&gt;&#xA;लेखको रोहकश्चैव सूचकः शीघ्रगस्तथा ॥ २७ ॥&lt;br&gt;&#xA;अहं पर्युषितोनाम पञ्चमः पापकृत्तमः ॥ २८ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;प्रेतयोनौ प्रवृत्तानां केन नामानि कृत्स्नशः ॥&lt;br&gt;&#xA;युष्माकं निर्मितान्येवमेतन्मे कौतुकं महत् ॥ २९ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;याचमानस्य विप्रस्य लिखत्येष धरातले ॥&lt;br&gt;&#xA;नोत्तरं पठते किञ्चित्तेनासौ लेखकः स्मृतः ॥ 7.1.223.३० ॥&lt;br&gt;&#xA;द्वितीयो ब्राह्मणभयात्प्रासादमधिरोहति ॥&lt;br&gt;&#xA;ततोऽसौ रोहकाख्योऽभूच्छृणु विप्र तृतीयकम् ॥ ३१ ॥&lt;br&gt;&#xA;सूचिता बहवोऽनेन ब्राह्मणा वित्तसंयुताः ।&lt;br&gt;&#xA;राज्ञे पापेन तेनासौ सूचको भुवि विश्रुतः ॥ ३२॥&lt;br&gt;&#xA;ब्राह्मणैः प्रार्थ्यमानस्तु शीघ्रं धावति नित्यशः ॥&lt;br&gt;&#xA;न कदाचिद्ददाति स्म तेनासौ शीघ्रगः स्मृतः ॥ ३३ ॥&lt;br&gt;&#xA;मया कदन्नं दत्तं च पर्युषितं ब्राह्मणोत्तमे ॥&lt;br&gt;&#xA;ब्राह्मणेभ्यः सदा दानं मिष्टान्नेन तु पोषणम् ॥&lt;br&gt;&#xA;तस्मात्पर्युषितोनाम सञ्जातोऽहं धरातले ॥ ३४ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;न विना भोजनेनैव वर्तन्ते प्राणिनो भुवि ॥&lt;br&gt;&#xA;किमाहारा भवन्तो वै वदध्वं मम कौतुकात् ॥ ३५ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;प्राप्ते भोजनकाले तु यत्र युद्धं प्रवर्तते ॥&lt;br&gt;&#xA;तस्यान्नस्य रसं सर्वं भुञ्जामो द्विजसत्तम ॥ ३६ ॥&lt;br&gt;&#xA;नानुलिप्ते धरापृष्ठे यत्र भुञ्जन्ति मानवाः ॥&lt;br&gt;&#xA;भ्रष्टशौचा द्विजश्रेष्ठ तदस्माकं तु भोजनम् ॥ ३७ ॥&lt;br&gt;&#xA;अप्रक्षालितपादस्तु यो भुङ्क्ते दक्षिणामुखः ॥&lt;br&gt;&#xA;यो वेष्टितशिरा भुङ्क्ते प्रेता भुञ्जन्ति नित्यशः ॥ ३८ ॥&lt;br&gt;&#xA;श्राद्धं सम्पश्यते श्वा चेन्नारी चैव रजस्वला ॥&lt;br&gt;&#xA;अन्त्यजः शूकरश्चान्नं तदस्माकं तु भोजनम् ॥ ३९ ॥&lt;br&gt;&#xA;त्यक्त्वा क्रमागतं विप्रं पूजितं प्रपितामहैः ॥&lt;br&gt;&#xA;यो दानं ददतेऽन्यस्मै तस्मै चाऽतुष्टचेतसा ॥ 7.1.223.४० ॥&lt;br&gt;&#xA;तस्य दानस्य यत्पुण्यं तदस्माकं प्रजायते ॥&lt;br&gt;&#xA;यस्मिन्गृहे सदोच्छिष्टं सदा च कलहो भवेत् ॥&lt;br&gt;&#xA;वैश्वदेवविहीने तु तत्र भुञ्जामहे वयम् ॥ ४१ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;युष्माकं कीदृशे गेहे प्रवेशो न च विद्यते ॥&lt;br&gt;&#xA;सत्यं वदत माऽसत्यं सत्यं साधुषु सङ्गतम् ॥ ४२ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;वैश्वदेवोद्भवा यत्र धूमवर्तिः प्रदृश्यते ॥&lt;br&gt;&#xA;तस्मिन्गेहे न चास्माकं प्रवेशो विद्यते द्विज ॥ ४३ ॥&lt;br&gt;&#xA;यस्मिन्गृहे प्रभाते तु क्रियते चोपलेपनम् ॥&lt;br&gt;&#xA;विद्यते वेद निर्घोषस्तत्रास्माकं न किञ्चन ॥ ४४ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;केन कर्मविपाकेन प्रेतत्वं व्रजते नरः ॥&lt;br&gt;&#xA;एतन्मे विस्तरेणैव यथावद्वक्तु मर्हथ ॥ ४५ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;मृषाऽपहारिणो ये च ये चोच्छिष्टा व्रजन्ति च ॥&lt;br&gt;&#xA;गोब्राह्मणहताश्चैव प्रेतत्वं ते व्रजन्ति हि ॥ ४६ ॥&lt;br&gt;&#xA;पैशुन्यनिरता ये च कूटसाक्ष्यरता नराः ॥&lt;br&gt;&#xA;न्यायपक्षे न वर्तन्ते मृताः प्रेता भवन्ति ते ॥ ४७ ॥&lt;br&gt;&#xA;श्लेष्ममूत्रपुरीषाणि ये क्षिपन्ति सरोवरे ॥&lt;br&gt;&#xA;प्रेतत्वं ते समासाद्य विचरन्ति च मानवाः ॥४८॥&lt;br&gt;&#xA;दीयमानं तु विप्राणां गोषु विप्रातुरेषु च ॥&lt;br&gt;&#xA;मा देहीति प्रजल्पन्तस्ते च प्रेता भवन्ति च ॥४९॥&lt;br&gt;&#xA;शूद्रान्नेनोदरस्थेन यदि विप्रो म्रियेत वै ॥&lt;br&gt;&#xA;प्रेतत्वं यात्यसौ नूनं यद्यपि स्यात्षडङ्गवित् ॥ 7.1.223.५० ॥&lt;br&gt;&#xA;यस्त्रीन्हले बलीवर्दान्वाहयेन्मदसंयुतः ॥&lt;br&gt;&#xA;अमावास्यां विशेषेण स प्रेतो जायते नरः ॥ ५१ ॥&lt;br&gt;&#xA;नास्तिको निन्दकः क्षुद्रो नित्यनैमित्त्यवर्जितः ॥&lt;br&gt;&#xA;ब्राह्मणान्द्वेष्टि यो नूनं स प्रेतो जायते नरः ॥ ५२ ॥&lt;br&gt;&#xA;विश्वासघातको यस्तु ब्रह्महा स्त्रीवधे रतः ॥&lt;br&gt;&#xA;गोघ्नो गुरुघ्रः पितृहा स प्रेतो जायते नरः॥५३॥&lt;br&gt;&#xA;यस्य नैव प्रदत्तानि एकोद्दिष्टानि षोडश ॥&lt;br&gt;&#xA;मृतस्य न वृषोत्सर्गः स प्रेतो जायते नरः ॥ ५४ ॥&lt;br&gt;&#xA;एतद्धि सर्वमाख्यातं यत्पृष्टाः स्म द्विजोत्तम ॥&lt;br&gt;&#xA;भूयो ब्रूहि द्विजश्रेष्ठ यश्चास्ति तव संशयः ॥ ५५ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;येन कर्मविपाकेनन प्रेतो जायते नरः ॥&lt;br&gt;&#xA;तन्मे वदत निःशेषं कौतुकं मेऽत्र विद्यते ॥ ५६ ॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;तीर्थयात्रा रतो यस्तु देवार्चनपरायणः ॥&lt;br&gt;&#xA;ब्राह्मणेषु सदा भक्तो न प्रेतो जायते नरः ॥ ५७ ॥&lt;br&gt;&#xA;नित्यं शृणोति शास्त्राणि नित्यं सेवति पण्डितान्॥&lt;br&gt;&#xA;वृद्धांस्तु पृच्छते नित्यं न स प्रेतो विजायते ॥ ५८ ॥&lt;br&gt;&#xA;एतस्मात्कारणात्प्राप्ता वयं सर्वे सुदूरतः ॥&lt;br&gt;&#xA;शक्नुमो प्रवेष्टुं च पुण्येऽस्मिन्क्षेत्र उत्तमे ॥ ५९ ॥&lt;br&gt;&#xA;निर्विण्णाः प्रेतरूपेण तस्मात्त्वं द्विजसत्तम ॥&lt;br&gt;&#xA;गतिर्भव महाभाग सर्वेषां नः प्रयत्नतः ॥ 7.1.223.६० ॥&lt;br&gt;&#xA;॥ गौतम उवाच ॥ ॥&lt;br&gt;&#xA;कथं वो जायते मोक्षो वदध्वं कृत्स्नशो मम ॥&lt;br&gt;&#xA;कृपयाविष्टचित्तोऽहं यतिष्ये नात्र संशयः ॥६१॥&lt;br&gt;&#xA;॥ प्रेता ऊचुः ॥ ॥&lt;br&gt;&#xA;प्रभूतकालमस्माकं प्रेतत्वे तिष्ठतां विभो ॥&lt;br&gt;&#xA;न त्वभ्येति पुमान्कश्चिदस्माकं यो गतिर्भवेत् ॥ ६२ ॥&lt;br&gt;&#xA;तस्मात्त्वं देहि नः श्राद्धं गत्वा क्षेत्रं तु वैष्णवम्॥&lt;br&gt;&#xA;नामगोत्राणि चादाय मोक्षं यास्यामहे ततः ॥ ६३ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततोऽसौ ब्राह्मणो गत्वा दयाविष्टो हरेर्गृहम् ॥&lt;br&gt;&#xA;श्राद्धं च प्रददौ तेषामेकैकस्य पृथक्पृथक् ॥ ६४ ॥&lt;br&gt;&#xA;यस्ययस्य यदा श्राद्धं करोति द्विजसत्तमः ॥&lt;br&gt;&#xA;स रात्रौ स्वप्न एत्यैनं दर्शने वाक्यमब्रवीत् ॥ ६५ ॥&lt;br&gt;&#xA;प्रसादात्तव विप्रेन्द्र मुक्तोऽहं प्रेतयोनितः ॥&lt;br&gt;&#xA;स्वस्ति तेऽस्तु गमिष्यामि विमानं मे ह्युपस्थितम् ॥ ६६ ॥&lt;br&gt;&#xA;एवं सन्तारितास्तेन चत्वारस्ते द्विजोत्तमाः ॥ ६७ ॥&lt;br&gt;&#xA;अथासौ ब्राह्मणश्रेष्ठः सम्प्राप्ते पञ्चमे दिने ॥&lt;br&gt;&#xA;प्रददौ विधिपूर्वं तु श्राद्धं पर्युषितस्य च ॥ ६८ ॥&lt;br&gt;&#xA;अथापश्यत स्वप्नान्ते प्राप्तं पर्युषितं नरम् ॥&lt;br&gt;&#xA;दीनवाक्यं परिक्लिष्टं निःश्वसन्तं मुहुर्मुहुः ॥ ६९॥ ॥&lt;br&gt;&#xA;॥ पर्युषित उवाच ॥ ॥&lt;br&gt;&#xA;न मे जाता गतिर्विप्र मन्दभाग्यस्य पापिनः ॥&lt;br&gt;&#xA;मया हृतं तडागार्थं यद्वित्तं प्रगुणीकृतम् ॥ 7.1.223.७० ॥&lt;br&gt;&#xA;॥ गौतम उवाच ॥ ॥&lt;br&gt;&#xA;कथं ते जायते मोक्षो वद शीघ्रमशेषतः ॥&lt;br&gt;&#xA;करिष्ये नात्र सन्देहो यद्यपि स्यात्सुदुर्लभम् ॥ ७१ ॥&lt;br&gt;&#xA;॥ पर्युषित उवाच ॥ ॥।&lt;br&gt;&#xA;अयने चोत्तरे प्राप्ते गत्वा तीर्थं हरिप्रियम् ॥&lt;br&gt;&#xA;श्राद्धं त्वं देहि मे नूनं ततो गतिर्भविष्यति ॥ ७२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमुक्तः स विप्रेन्द्रस्तेन प्रेतेन वै मुनिः ॥&lt;br&gt;&#xA;अयने चोत्तरे प्राप्ते गत्वा तीर्थं हरिप्रियम् ॥&lt;br&gt;&#xA;प्रददौ विधिवच्छ्राद्धं ततः पर्युषिताय च ॥ ७३ ॥&lt;br&gt;&#xA;ततः पर्युषितो रात्रौ स्वप्नान्ते वाक्यमब्रवीत् ॥&lt;br&gt;&#xA;प्रसन्नवदनो भूत्वा दिव्यमाल्यवपुर्धरः ॥ ७४ ॥&lt;br&gt;&#xA;॥ पर्युषित उवाच ॥ ॥&lt;br&gt;&#xA;मुक्तोऽहं त्वत्प्रसादेन प्रेतभावाद्द्विजोत्तम ॥&lt;br&gt;&#xA;स्वस्ति तेऽस्तु गमिष्यामि विमानं मे ह्युपस्थितम् ॥ ७५ ॥&lt;br&gt;&#xA;देवत्वं च मया प्राप्तं समर्थोऽहं द्विजोत्तम ॥&lt;br&gt;&#xA;वरं ददामि ते विप्र गृहाण त्वं वरं शुभम् ॥ ७६ ॥&lt;br&gt;&#xA;ब्रह्मघ्ने च सुरापे च चौरे भग्नव्रते तथा ॥&lt;br&gt;&#xA;निष्कृतिर्विहिता सद्भिः कृतघ्ने नास्ति निष्कृतिः ॥ ७७ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;यदि देयो वरोऽस्माकं समर्थोऽसि वरप्रद ॥&lt;br&gt;&#xA;यत्र स्थाने मया दृष्टाः प्रेता यूयं सुदुःखिताः ॥&lt;br&gt;&#xA;तत्राहं चाश्रमं कृत्वा करिष्ये चोत्तमं तपः ॥ ७८ ॥&lt;br&gt;&#xA;निर्गतास्मि गृहं भूयो स्नात्वा तीर्थमिदं महत् ॥&lt;br&gt;&#xA;तत्र यो भानवो भक्त्या पितॄनुद्दिश्य भक्तितः ॥ ७९ ॥&lt;br&gt;&#xA;विधिवद्दास्यति श्राद्धं स्नात्वा सन्तर्प्य देवताः ॥&lt;br&gt;&#xA;युष्मत्प्रसादतस्तस्य ह्यन्वयेऽपि कदाचन ॥&lt;br&gt;&#xA;मा भूयात्प्रेतभावो हि अपि पापान्वितस्य भोः ॥ 7.1.223.८० ॥&lt;br&gt;&#xA;॥ पर्युषित उवाच ॥ ॥&lt;br&gt;&#xA;गच्छ त्वं चाश्रमं तत्र कुरु ब्राह्मणसत्तम ॥&lt;br&gt;&#xA;गमिष्यसि परां सिद्धिं लोके ख्यातिं गमिष्यसि ॥ ८१ ॥&lt;br&gt;&#xA;तत्र ये मानवा भक्त्या श्राद्धं दास्यन्ति सत्तमाः ॥&lt;br&gt;&#xA;पितॄणां ते विमानस्था यास्यन्ति त्रिदिवालयम् ॥ ८२ ॥&lt;br&gt;&#xA;न तेषां वंशजः कश्चित्प्रेतत्वं च गमिष्यति ॥&lt;br&gt;&#xA;प्राहुः सप्तपदीं मैत्रीं पण्डिताः स्थिरबुद्धयः ॥ ८३ ॥&lt;br&gt;&#xA;मित्रतां तु पुरस्कृत्य किं तद्वक्ष्यामि तच्छृणु ॥&lt;br&gt;&#xA;तवाश्रमपदं पुण्यं भविष्यति महीतले ॥ ८४ ॥&lt;br&gt;&#xA;सर्वपापप्रशमनं सर्वदुःखवि नाशनम् ॥&lt;br&gt;&#xA;मन्नाम्ना ख्यातिमायातु प्रेततीर्थमिति प्रभो ॥ ८५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तं तथेति प्रतिज्ञाय गतस्तत्र द्विजोत्तमः ॥&lt;br&gt;&#xA;यथा वेदोक्तमार्गेम्ण सर्वं कृत्यं चकार सः ॥ ८६ ॥&lt;br&gt;&#xA;सोऽपि स्वर्गमनुप्राप्तो हृष्टः पर्युषितः प्रिये ॥&lt;br&gt;&#xA;एतत्सर्वं पुरावृत्तं स्थानेऽस्मिन्गात्रमोचने ॥ ८७ ॥&lt;br&gt;&#xA;यः शृणोति नरः सम्यक्सर्वपापैः स मुच्यते ॥&lt;br&gt;&#xA;शयनोत्थापने योगे यः पश्येत्पुरुषोत्तमम् ॥&lt;br&gt;&#xA;गात्रोत्सर्गे तु गत्वाऽसौ यज्ञायुतफलं लभेत् ॥ ८८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुरुषोत्तमतीर्थप्रेततीर्थमाहात्म्यवर्णनन्नाम त्रयोविंशत्युत्तरद्विशततमोऽध्यायः ॥ २२३ ॥&lt;/p&gt;</description>
    </item>
    <item>
      <title>२२४ इन्द्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/224_indreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/224_indreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गमिन्द्रप्रतिष्ठितम् ॥&lt;br&gt;&#xA;पापमोचननामाढ्यं दक्षिणे पुरुषोत्तमात्॥ १ ॥&lt;br&gt;&#xA;वृत्रं हत्वा पुरा शक्रो ब्रह्महत्यासमन्वितः ॥&lt;br&gt;&#xA;अब्रवीत्स ऋषीन्दिव्यान्कथमेषा गमिष्यति ॥ २ ॥&lt;br&gt;&#xA;ब्रह्महत्या हि दुष्प्रेक्ष्या विवर्णजननी मम ॥&lt;br&gt;&#xA;दुर्गन्धचारिणी चैव सर्वतेजोविनाशिनी ॥ ३ ॥&lt;br&gt;&#xA;अथोचुस्तं सुरगणा नारदाद्या महर्षयः ॥&lt;br&gt;&#xA;प्रभासं गच्छ देवेश क्षेत्रं पापहरं हि तत् ॥ ४ ॥&lt;br&gt;&#xA;तत्राराध्य महादेवं मोक्ष्यसे ब्रह्महत्यया ॥&lt;br&gt;&#xA;स तथेति प्रतिज्ञाय गतस्तत्र वरानने ॥ ५ ॥&lt;br&gt;&#xA;लिङ्गं संस्थापयामास देवदेवस्य शूलिनः ॥&lt;br&gt;&#xA;तस्य पूजारतो नित्यं धूपगन्धानुलेपनैः ॥ ६ ॥&lt;br&gt;&#xA;ततोऽस्य गात्रदौर्गन्ध्यं नाशमाश्वभ्यगच्छत ॥&lt;br&gt;&#xA;विवर्णत्वं गतं सर्वं वपुश्चाभूत्तथोत्तमम्॥ ७ ॥&lt;br&gt;&#xA;अथ हृष्टमना भूत्वा वाक्यमेतदुवाच ह ॥&lt;br&gt;&#xA;तत्रागत्य नरो भक्त्या यश्चैनं पूजयिष्यति ॥ ८ ॥&lt;br&gt;&#xA;ब्रह्महत्यादिकं पापं नाशं तस्य प्रयास्यति ॥&lt;br&gt;&#xA;एवमुक्त्वा सहस्राक्षः प्रहृष्टस्त्रिदिवं ययौ ॥ ९ ॥&lt;br&gt;&#xA;ब्रह्महत्याविनिर्मुक्तः पूज्यमानो दिवौकसैः ॥&lt;br&gt;&#xA;गोदानं तत्र दातव्यं ब्राह्मणे वेदपारगे ॥&lt;br&gt;&#xA;ब्रह्महत्यापनोदार्थं तत्र श्राद्धं समाचरेत् ॥ 7.1.224.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य इन्द्रेश्वरमाहात्म्यवर्णनन्नाम चतुर्विंशत्युत्तरद्विशततमोऽध्यायः ॥ २२४ ॥&lt;/p&gt;</description>
    </item>
    <item>
      <title>२२५ ऽनरकेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/225-narakeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/225-narakeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततोगच्छेन्महादेवि देवं चाऽनरकेश्वरम्॥&lt;br&gt;&#xA;तस्मादुत्तरदिग्भागे सर्वपातकनाशनम् ॥&lt;br&gt;&#xA;तन्माहात्म्यं प्रवक्ष्यामि शृणु ह्येकमनाः प्रिये ॥ १॥&lt;br&gt;&#xA;मथुरानाम विख्याता नगरी धरणीतले॥&lt;br&gt;&#xA;तत्र विप्रोऽभवत्पूर्वं देवशर्मेति विश्रुतः ॥&lt;br&gt;&#xA;अगस्त्यगोत्रो विद्वान्वै स तु दारिद्र्यपीडितः ॥ २ ॥&lt;br&gt;&#xA;अथापरोऽभवत्तत्र तादृग्रूपवयोऽन्वितः ॥&lt;br&gt;&#xA;तन्नाम गोत्रो देवेशि ब्राह्मणो वेदपारगः ॥ ३ ॥&lt;br&gt;&#xA;अथ प्राह यमो दूतं रौद्रमूर्धशिरोरुहम् ॥&lt;br&gt;&#xA;गच्छ भो मथुरां शीघ्रं देवशर्माणमानय ॥ ४ ॥&lt;br&gt;&#xA;अथागत्य ततो दूतो गृहीत्वा तत्र वै गतः ॥&lt;br&gt;&#xA;तं दृष्ट्वाथ यमो नत्वा प्राह दूतं क्रुधान्वितः ॥ ५ ॥&lt;br&gt;&#xA;नायमानेतुमादिष्टो देवशर्मां मया तव ॥&lt;br&gt;&#xA;अन्योस्ति देवशर्मा यस्त मानय गतायुषम् ॥&lt;br&gt;&#xA;एनं विप्रं च दीर्घायुं नय तत्राविलम्बितम् ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अथाब्रवीद्ब्राह्मणो वै नाहं यास्ये गृहं विभो ॥&lt;br&gt;&#xA;दारिद्र्येणातिनिर्विण्णो यावज्जीवं सुरेश्वर ॥&lt;br&gt;&#xA;इहैव क्षपयिष्यामि शेषमायुस्तवान्तिके ॥ ७ ॥&lt;br&gt;&#xA;॥ यम उवाच ॥ ॥&lt;br&gt;&#xA;अकाले नात्र चायाति कश्चिद्ब्राह्मणसत्तम ॥&lt;br&gt;&#xA;मुहूर्तमपि नो जीवेत्पूर्णकालेन वै भुवि ॥ ८ ॥&lt;br&gt;&#xA;अत एव हि मे नाम धर्मराजेति विश्रुतम् ॥ ९ ॥&lt;br&gt;&#xA;न मे सुहृन्न मे द्वेष्यः कश्चिदस्ति धरातले ॥&lt;br&gt;&#xA;विद्धः शरशतेनापि नाऽकाले म्रियते यतः ॥ 7.1.225.१० ॥&lt;br&gt;&#xA;कुशाग्रेणापि विद्धः सन्काले पूर्णे न जीवति ॥&lt;br&gt;&#xA;तस्माद्गच्छ द्विजश्रेष्ठ यावद्गात्रं न दह्यते ॥ ११ ॥&lt;br&gt;&#xA;अथाब्रवीद्ब्राह्मणोऽसौ यदि प्रेषयसे प्रभो ॥&lt;br&gt;&#xA;प्रश्नमेकं मया पृष्टो यथावद्वक्तुमर्हसि ॥ १२ ॥&lt;br&gt;&#xA;न वृथा जायते देव साधूनां दर्शनं क्वचित् ॥&lt;br&gt;&#xA;युष्माकं च विशेषेण तस्मादेतद्ब्रवीम्यहम् ॥ १३ ॥&lt;br&gt;&#xA;एते ये नरका रौद्रा दृश्यन्ते च सुदारुणाः ॥&lt;br&gt;&#xA;कर्मणा केन कं गच्छेन्मानवो नरकं यम ॥ १४ ॥&lt;br&gt;&#xA;कति सङ्ख्याः स्युरेते च नरकाः किम्प्रमाणतः ॥&lt;br&gt;&#xA;एतत्सर्वं सुरश्रेष्ठ यथावद्वक्तुमर्हसि ॥ १५ ॥&lt;br&gt;&#xA;॥ यम उवाच ॥ ॥&lt;br&gt;&#xA;शृणु देव प्रवक्ष्यामि यावन्तो नरकाः स्थिताः ॥&lt;br&gt;&#xA;कर्मणा येन गच्छेत मानवो द्विजसत्तम ॥&lt;br&gt;&#xA;एकविंशत्समाख्याता नरका मम मन्दिरे ॥ १६ ॥&lt;br&gt;&#xA;यानेतान्प्रेक्षसे विप्र यन्त्र मध्ये व्यवस्थितान् ॥&lt;br&gt;&#xA;पीड्यमानान्किङ्करैर्मे कृतघ्नान्पा पसंयुतान् ॥ १७ ॥&lt;br&gt;&#xA;लोहास्यवायसा येषां नेत्रोद्धारं प्रकुर्वते ॥&lt;br&gt;&#xA;एतैर्निरीक्षितान्येव कलत्राणि दुरात्मभिः ॥ १८ ॥&lt;br&gt;&#xA;परेषां द्विजशार्दूल सरागैः पापि भिः सदा ॥&lt;br&gt;&#xA;कुम्भीपाकगतानेतानथ पश्यसि पापिनः ॥ १९ ॥&lt;br&gt;&#xA;कूटसाक्ष्यरता ह्येते कटुवाङ्निरतास्तथा ॥&lt;br&gt;&#xA;एते लोहमयास्तम्भान्सन्तप्तान्पावकप्र भान् ॥ 7.1.225.२० ॥&lt;br&gt;&#xA;आलिङ्गन्ति दुरात्मानः परदाररतास्तु ये ॥&lt;br&gt;&#xA;एते वैतरणीमध्ये पूयशोणितसङ्कुले ॥ २१ ॥&lt;br&gt;&#xA;ये तिष्ठन्ति द्विजश्रेष्ठ सर्वे विश्वासघातकाः ॥&lt;br&gt;&#xA;असिपत्रवने घोरे भिद्यन्ते ये तु खण्डशः ॥&lt;br&gt;&#xA;ते नष्टाः स्वामिनं त्यक्त्वा सङ्ग्रामे समुपस्थिते ॥ २२ ॥&lt;br&gt;&#xA;अङ्गारराशीन्वै दीप्तान्ये गाहन्ते नराधमाः ॥&lt;br&gt;&#xA;स्वामिद्रोहरता ह्येते तथा हेतुप्रवादकाः ॥ २३ ॥&lt;br&gt;&#xA;लोहशङ्कुभिराकीर्णमाक्रमन्ति नराधमाः ॥&lt;br&gt;&#xA;क्रन्दमाना द्विजश्रेष्ठ उपानद्दानवर्जिताः ॥ २४ ॥&lt;br&gt;&#xA;अधोमुखा निबद्धा ये वृक्षाग्रे पावकोपरि ॥&lt;br&gt;&#xA;ब्रह्महत्यान्विताः सर्व एते चैव नराधमाः ॥ २५ ॥&lt;br&gt;&#xA;मशकैर्मत्कुणैः काकैर्ये भक्ष्यन्ते विहङ्गमैः ॥&lt;br&gt;&#xA;व्रतभङ्गरता ह्येते व्रतिना चैव हिंसकाः ॥ २६ ॥&lt;br&gt;&#xA;कुठारकण्ठिता ह्येते भूयः सन्ति तथाविधाः ॥&lt;br&gt;&#xA;गोहन्तारो दुरात्मानो देवब्राह्मणानिन्दका ॥ २७ ॥&lt;br&gt;&#xA;ये भक्ष्यन्ते शृगालैश्च वृकैर्लोहमयैर्मुखैः ॥&lt;br&gt;&#xA;परस्वानां च हर्तारः परस्त्रीणां च हर्तृकाः ॥&lt;br&gt;&#xA;आत्ममांसानि ये पापा भक्षयन्ति बुभुक्षिताः ॥ ॥ २८ ॥&lt;br&gt;&#xA;न दत्तमन्नमेतैस्तु कदाचिद्वै द्विजोत्तम ॥&lt;br&gt;&#xA;रुधिरं ये पिबन्त्येते वसापूयपरिप्लुतम् ॥&lt;br&gt;&#xA;ब्राह्मणानां विनाशाय गवामेते सदा स्थिताः ॥ ॥ २९ ॥&lt;br&gt;&#xA;कूटशाल्मलिबद्धाश्च तीक्ष्णकण्टकपीडिताः ॥&lt;br&gt;&#xA;छिद्रान्वेषणसंयुक्ताः परेषां नित्यसंस्थिताः ॥ 7.1.225.३० ॥&lt;br&gt;&#xA;क्रकचेन तु छिद्यन्ते य इमे द्विजसत्तम ॥&lt;br&gt;&#xA;अभक्ष्यनिरता ह्येते स्वधर्मस्य विदूषकाः ॥ ३१ ॥&lt;br&gt;&#xA;कन्याविक्रयकर्त्तारः कन्यानां जीवभञ्जकाः ॥&lt;br&gt;&#xA;पुरीषमध्यगा ह्येते पच्यन्ते मम किङ्करैः ॥ ३२ ॥&lt;br&gt;&#xA;सन्देशैर्दारुणैर्जिह्वा येषामुत्पाट्यते मुहुः ॥&lt;br&gt;&#xA;वाग्लोपनिरता ह्येते मृषावादपरायणाः ॥ ३३ ॥&lt;br&gt;&#xA;ये शीतेन प्रबाध्यन्ते वेप माना मुहुर्मुहुः ॥&lt;br&gt;&#xA;देवस्वानां च हर्तारो ब्राह्मणानां विशेषतः ॥ ३४ ॥&lt;br&gt;&#xA;तेषां शिरसि निक्षिप्तो भूरिभारो द्विजोत्तम ॥&lt;br&gt;&#xA;अतोऽमी ब्राह्मणश्रेष्ठ पूत्का रयन्ति भैरवम् ॥ ३५ ॥&lt;br&gt;&#xA;॥ यम उवाच ॥ ॥&lt;br&gt;&#xA;एवमेतत्समाख्यातं तव सर्वं द्विजोत्तम ॥&lt;br&gt;&#xA;नरकाणां स्वरूपं तु कर्मणां वै यथाक्रमम् ॥ ३६ ॥&lt;br&gt;&#xA;गच्छ शीघ्रं महाभाग यावत्कायो न दह्यते ॥ ३७ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;कथय त्वं सुरश्रेष्ठ मम सर्वं समाहितः ॥&lt;br&gt;&#xA;न गच्छेत्कर्मणा येन नरकं मानवः क्वचित् ॥ ३८ ॥&lt;br&gt;&#xA;सतां सप्तपदं मैत्रमित्याहुर्बुद्धिकोविदाः ॥&lt;br&gt;&#xA;मित्रतां च पुरस्कृत्य समासाद्वक्तुमर्हसि ॥ ३९ ॥&lt;br&gt;&#xA;॥ यम उवाच ॥ ॥&lt;br&gt;&#xA;प्रभासं क्षेत्रमासाद्या नरकेश्वरमुत्तमम् ॥&lt;br&gt;&#xA;यः पश्यति नरो भक्त्या नरकं स न पश्यति ॥ 7.1.225.४० ॥&lt;br&gt;&#xA;स्थापितं यन्मया लिङ्गं शिवभक्त्या युतेन च ॥&lt;br&gt;&#xA;एतद्गुह्यं मया प्रोक्तं तव प्रीत्यै द्विजोत्तम ॥ ४१ ॥&lt;br&gt;&#xA;गोपनीयं प्रयत्नेन मम वाक्यादसंशयम् ॥&lt;br&gt;&#xA;एवमुक्तस्तदा विप्रः स्वयमेवावनिं ययौ ॥ ४२ ॥&lt;br&gt;&#xA;लब्ध्वा कलेवरं सोऽथ विस्मयं परमं गतः ॥&lt;br&gt;&#xA;तत्स्मृत्वा वचनं सर्वं धर्मराजस्य धीमतः ॥ ४३ ॥&lt;br&gt;&#xA;गत्वा तत्र स नित्यं वै पूजयामास तं प्रभुम् ॥&lt;br&gt;&#xA;यावज्जीवं वरारोहे ततः सिद्धिं परां गतः ॥ ४४ ॥&lt;br&gt;&#xA;तस्मात्सर्वप्रयत्नेन भक्त्या तमवलोकयन् ॥&lt;br&gt;&#xA;अपि पातकयुक्तोऽपि न याति नरके नरः ॥ ४५ ॥&lt;br&gt;&#xA;आश्वयुक्कृष्णपक्षे तु चतुर्दश्यां विधानतः ॥&lt;br&gt;&#xA;यस्तत्र कुरुते श्राद्धं सोऽश्वमेधफलं लभेत् ॥ ४६ ॥&lt;br&gt;&#xA;कृष्णाजिनं तत्र देयं ब्राह्मणे वेदपारगे ॥&lt;br&gt;&#xA;यावत्तिलानां सङ्ख्यानं तावत्स्वर्गे महीयते ॥ ४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये ऽनरकेश्वरमाहात्म्यवर्णनन्नाम पञ्चविंशत्युत्तरद्विशततमोऽध्यायः ॥ २२५ ॥ ॥ छ ॥&lt;/p&gt;</description>
    </item>
    <item>
      <title>२२६ मेघेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/226_megheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/226_megheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव पूर्वभागे तु नैर्ऋते पापमोचनात् ॥&lt;br&gt;&#xA;मेघेश्वरेति विख्यातं सर्वपातकनाशनम् ॥ १ ॥&lt;br&gt;&#xA;अनावृष्टिभये जाते शान्तिं तत्रैव कारयेत् ॥&lt;br&gt;&#xA;वारुणीं विप्रमुख्यैस्तु भावयेदुदकैर्महीम् ॥ २ ॥&lt;br&gt;&#xA;मेघैः प्रतिष्ठितं लिङ्गं यत्र नित्यं प्रपूज्यते ॥&lt;br&gt;&#xA;अनावृष्टिभयं किञ्चिन्न च तत्र प्रजायते ॥ ३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मेघेश्वरमाहात्म्यवर्णनन्नाम षड्विंशत्युत्तरद्विशततमोऽध्यायः ॥ २२६ ॥ ॥&lt;/p&gt;</description>
    </item>
    <item>
      <title>२२७ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/227_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/227_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि बलभद्रप्रतिष्ठितम् ॥&lt;br&gt;&#xA;लिङ्गं महापापहरं गात्रोत्सर्गात्तदुत्तरे ॥ १ ॥&lt;br&gt;&#xA;महालिङ्गं महादेवि महासिद्धि फलप्रदम् ॥&lt;br&gt;&#xA;बलभद्रेण विधिना स्थापितं पापशुद्धये ॥ २ ॥&lt;br&gt;&#xA;यस्तं पूजयते भक्त्या गन्धपुष्पादिभिः क्रमात् ॥&lt;br&gt;&#xA;तृतीयारेवतीयोगे स योगेशपदं लभेत् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये बलभद्रेश्वरमाहात्म्य वर्णनन्नाम सप्तविंशत्युत्तरद्विशततमोऽध्यायः ॥ २२७ ॥&lt;/p&gt;</description>
    </item>
    <item>
      <title>२२८ भैरवेश्वरमातृगणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/228_bhairaveshvaramAtRgaNamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/228_bhairaveshvaramAtRgaNamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मातृस्थानमनुत्तमम् ॥&lt;br&gt;&#xA;भैरवेशेति विख्यातं सर्वभयविनाशनम् ॥ १ ॥&lt;br&gt;&#xA;चतुर्दश्यां विधानेन कृष्णपक्षे यतात्मवान् ॥&lt;br&gt;&#xA;पूजयेद्गन्धपुष्पैश्च बलिदानैस्तथोत्तमैः ॥ २ ॥&lt;br&gt;&#xA;तं पुत्रमिव योगिन्यो रक्षन्ति भुवि मातरः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये भैरवेश्वरमातृगणमाहात्म्यवर्णनन्नामाष्टाविंशत्युत्तरद्विशततमोऽध्यायः ॥ २२८ ॥ ॥ छ ॥&lt;/p&gt;</description>
    </item>
    <item>
      <title>२२९ गङ्गामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/229_gangAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/229_gangAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गङ्गां त्रिपथगामिनीम् ॥&lt;br&gt;&#xA;अनरकेशतो देवि ऐशान्यां दिशि संस्थिताम् ॥ १ ॥&lt;br&gt;&#xA;स्वयम्भूतां धरामध्यादानीतां विष्णुना पुरा ॥&lt;br&gt;&#xA;यादवानां तु मुक्त्यर्थं सर्वपापोपशान्तये ॥ २ ॥&lt;br&gt;&#xA;यस्तत्र कुरुते स्नानं कथञ्चित्पुण्यसञ्चयात् ॥&lt;br&gt;&#xA;श्राद्धं चैव विधानेन न स शोचेत्कृताकृते ॥ ३ ॥&lt;br&gt;&#xA;ब्रह्माण्डं सकलं दत्त्वा यत्पुण्यफलमाप्नुयात् ॥&lt;br&gt;&#xA;तत्पुण्यं प्राप्नुयाद्देवि कार्तिक्यां जाह्नवीजले ॥ ४ ॥&lt;br&gt;&#xA;कलौ युगे तु सम्प्राप्ते दुर्ल्लभं तत्र दर्शनम्॥&lt;br&gt;&#xA;किं पुनः स्नानदानं तु प्रभासे जाह्नवीजले ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गङ्गामाहात्म्यवर्णनन्नामैकोनत्रिंशदुत्तरद्विशततमोऽध्यायः ॥ २२९ ॥&lt;/p&gt;</description>
    </item>
    <item>
      <title>२३० गणपतिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/230_gaNapatimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/230_gaNapatimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं गणपतिप्रियम् ॥&lt;br&gt;&#xA;तत्रैव संस्थितं सम्यङ्मया तत्र नियोजितः ॥ १ ॥&lt;br&gt;&#xA;गङ्गाया दक्षिणे देवि क्षेत्ररक्षणतत्परः ॥&lt;br&gt;&#xA;माघे कृष्णचतुर्दश्यां यस्तं पूजयते नरः ॥ २ ॥&lt;br&gt;&#xA;दिव्यमोदकनैवेद्यैः पुष्पधूपादिभिः क्रमात् ॥&lt;br&gt;&#xA;न तस्य जायते विघ्नं यावत्क्षेत्रे वसत्यसौ ॥ ३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गणपतिमाहात्म्यवर्णनन्नाम त्रिंशदुत्तरद्विशततमोऽध्यायः ॥ २३० ॥ ॥&lt;/p&gt;</description>
    </item>
    <item>
      <title>२३१ जाम्बवतीनदीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/231_jAmbavatInadImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/231_jAmbavatInadImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यत्र जाम्बवती नदी ॥&lt;br&gt;&#xA;पुरा जाम्बवतीनाम विष्णोर्या महिषीप्रिया ॥&lt;br&gt;&#xA;अपृच्छदर्जुनं साध्वी वद वार्तां कुरू द्वह ॥ १ ॥&lt;br&gt;&#xA;तस्यास्तद्वचनं श्रुत्वा अर्जुनो निश्वसन्मुहुः ॥&lt;br&gt;&#xA;वाष्पगद्गदया वाचा इदं वचनमब्रवीत् ॥ २ ॥&lt;br&gt;&#xA;परित्यक्ता वयं भद्रे यादवैः सुमहात्मभिः ॥९&lt;br&gt;&#xA;बलदेवस्य वीरस्य सात्यकेश्च महात्मनः ॥ ३ ॥&lt;br&gt;&#xA;अन्येषां यदुवीराणां पापकर्मातिनिर्घृणः ॥&lt;br&gt;&#xA;जिजीविषुरिह प्राप्तो वासुदेवनिराकृतः ॥ ४ ॥&lt;br&gt;&#xA;सा श्रुत्वा भर्तृनिधनमर्जुनाच्च महासती ॥&lt;br&gt;&#xA;गङ्गातीरे समुत्पाद्य पावकं पावकप्रभा ॥&lt;br&gt;&#xA;समुत्सृज्य महाकायं नदीभूत्वा विनिर्ययौ ॥ ५ ॥&lt;br&gt;&#xA;सा गृहीत्वा सती भर्तुर्भस्म सर्वं चितेस्तथा ॥&lt;br&gt;&#xA;प्रविष्टा सागरं देवि तदा जाम्बवती शुभा ॥६॥&lt;br&gt;&#xA;या नारी तत्र देवेशि भक्त्या स्नानं समाचरेत् ॥&lt;br&gt;&#xA;तदन्वयेपि काचित्स्त्री न वैधव्यमवाप्नुयात् ॥ ७ ॥&lt;br&gt;&#xA;तस्मात्सर्वप्रयत्नेन तत्र स्नानं समाचरेत् ॥&lt;br&gt;&#xA;नरो वा यदि वा नारी प्राप्नोति परमां गतिम् ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये जाम्बवतीनदीमाहात्म्यवर्णनन्नामैकत्रिंशदुत्तरद्वि शततमोऽध्यायः ॥ २३१ ॥ ॥ छ ॥&lt;/p&gt;</description>
    </item>
    <item>
      <title>२३२ पाण्डवकूपमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/232_pANDavakUpamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/232_pANDavakUpamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कूपं त्रैलोक्यपूजितम् ॥&lt;br&gt;&#xA;पश्चिमे तस्य तीर्थस्य पाण्डवानां महात्मनाम् ॥ १ ॥&lt;br&gt;&#xA;यदाऽरण्यमनुप्राप्ताः पाण्डवाः पृथिवीतले ॥&lt;br&gt;&#xA;भ्रममाणा महादेवि प्रभासं क्षेत्रमागताः ॥ २ ॥&lt;br&gt;&#xA;ततस्ते न्यवसंस्तत्र किञ्चित्कालं समाहिताः ॥&lt;br&gt;&#xA;गत्वा क्षेत्रं महापुण्यं ततः कृष्णाऽब्रवीदिदम् ॥ ३ ॥&lt;br&gt;&#xA;ब्राह्मणानां सहस्राणि भुञ्जते भवतां गृहे ॥&lt;br&gt;&#xA;दूरे जलाश्रयश्चैव न तावन्तश्च किङ्कराः ॥ ४ ॥&lt;br&gt;&#xA;तस्माज्जलाश्रयः कार्यं आश्रमस्य समीपतः ॥&lt;br&gt;&#xA;यत्र स्नानं करिष्यामि युष्माकं सम्प्रसादतः ॥ ५ ॥&lt;br&gt;&#xA;ततस्तु पाण्डवाः सर्वे सहितास्ते वरानने ॥&lt;br&gt;&#xA;अखनंस्तत्र ते कूपं द्रौपदीवाक्यप्रेरिताः ॥ ६ ॥&lt;br&gt;&#xA;अथाजगाम तत्रैव भगवान्देवकीसुतः ॥&lt;br&gt;&#xA;श्रुत्वा समागतान्पार्थान्द्वारावत्याः सबान्धवः ॥ ७ ॥&lt;br&gt;&#xA;प्रद्युम्नेन च साम्बेन गदेन निषधेन च ॥&lt;br&gt;&#xA;युयुधानेन रामेण चारुदेष्णेन धीमता ॥ ८ ॥&lt;br&gt;&#xA;अन्यैः परिवृतः शूरैर्यादवैर्युद्ध दुर्मदैः ॥&lt;br&gt;&#xA;ते समेत्य यथान्यायं समस्ता यदुपुङ्गवाः ॥ ९ ॥&lt;br&gt;&#xA;ततः कथावसाने च कस्मिंश्चित्कारणान्तरे ॥&lt;br&gt;&#xA;वासुदेवः पाण्डुसुतमिदं वचनमब्रवीत् ॥ ॥ 7.1.232.१० ॥&lt;br&gt;&#xA;युधिष्ठिर महाबाहो किं ते कामकरोम्यहम् ॥&lt;br&gt;&#xA;राज्यं धान्यं धनं चापि अथवा रिपुनाशनम् ॥ ११ ॥&lt;br&gt;&#xA;॥ युधिष्ठिर उवाच ॥ ॥&lt;br&gt;&#xA;शक्तस्त्वं यादवश्रेष्ठ सर्वकर्मस्वसंशयः ॥&lt;br&gt;&#xA;प्रतिज्ञातं त्वया पूर्वं वर्षैर्द्वादशभिः प्रियम्॥ १२ ॥&lt;br&gt;&#xA;तन्नास्ति त्रिषु लोकेषु यन्न सिद्ध्यति भूतले ॥&lt;br&gt;&#xA;त्वयि तुष्टे जगन्नाथ सर्वदेवनमस्कृते ॥ १३ ॥&lt;br&gt;&#xA;अवश्यं यदि तुष्टोऽसि मम सर्वजगत्पते ॥&lt;br&gt;&#xA;अत्र सान्निध्यमागच्छ कूपे नित्यं जनार्दन ॥ १४ ॥&lt;br&gt;&#xA;अत्रागत्य नरो यस्तु भक्त्या स्नानं समाचरेत् ॥&lt;br&gt;&#xA;स यातु वैष्णवं स्थानं प्रसादात्तव केशव ॥ १५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं भविष्यतीत्युक्त्वा तदाऽमन्त्र्य युधिष्ठिरम् ॥&lt;br&gt;&#xA;प्रययौ द्वारकां कृष्णः सर्वलोकनमस्कृतः ॥ १६ ॥&lt;br&gt;&#xA;तस्मिञ्छ्राद्धं नरः कृत्वा वाजिमेधफलं लभेत् ॥&lt;br&gt;&#xA;प्रसादाद्देवदेवस्य विष्णोरमिततेजसः ॥ १७ ॥&lt;br&gt;&#xA;तदर्धं तर्पणेनैव स्नानात्पादमवाप्नुयात् ॥&lt;br&gt;&#xA;तस्मात्सर्वप्रयत्नेन तत्र श्राद्धं समाचरेत् ॥ १८ ॥&lt;br&gt;&#xA;ज्येष्ठस्य पौर्णमास्यां यः स्नानं श्राद्धं करिष्यति ॥&lt;br&gt;&#xA;सावित्रीं चैव सम्पूज्य स यास्यति परमं पदम् ॥ १९ ॥&lt;br&gt;&#xA;गोदानं तत्र देयं तु सम्यग्यात्राफलेप्सुभिः ॥7.1.232.२०॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये पाण्डवकूपमाहात्म्यवर्णनन्नाम द्वात्रिंशदुत्तरद्विशततमोऽध्यायः ॥ ॥ २३२ ॥ ॥ छ ॥&lt;/p&gt;</description>
    </item>
    <item>
      <title>२३३ पाण्डवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/233_pANDaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/233_pANDaveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव पूजयेद्देवि पञ्च लिङ्गानि भावितः ॥&lt;br&gt;&#xA;प्रतिष्ठितानि देवेशि पाण्डवैश्च महात्मभिः ॥ १ ॥&lt;br&gt;&#xA;यस्तान्पूजयते भक्त्या स मुक्तः पातकैर्भवेत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पाण्डवेश्वरमाहात्म्यवर्णनन्नाम त्रयस्त्रिंशदुत्तरद्विशततमोऽध्यायः ॥ २३३ ॥&lt;/p&gt;</description>
    </item>
    <item>
      <title>२३४ दशाश्वमेधमाहत्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/234_dashAshvamedhamAhatmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/234_dashAshvamedhamAhatmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तीर्थं त्रैलोक्यविश्रुतम् ॥&lt;br&gt;&#xA;दशाश्वमेधिकन्नाम महापातकनाशनम् ॥ १ ॥&lt;br&gt;&#xA;वाजिमेधः पुरा चेष्टं दशभिस्तत्र भामिनि ॥&lt;br&gt;&#xA;भरतेन समागत्य मत्वा क्षेत्रमनुत्तमम् ॥ २ ॥&lt;br&gt;&#xA;तत्र तृप्तः सहस्राक्षः सोमनाथेन भामिनि ॥&lt;br&gt;&#xA;कृपणाः खानपानैश्च दक्षिणाभिर्द्विजातयः ॥ ३ ॥&lt;br&gt;&#xA;अथोचुस्त्रिदशाः सर्वे सुप्रीता भरतं नृपम् ॥&lt;br&gt;&#xA;तुष्टास्तव महाबाहो यज्ञैः सन्तर्पिता वयम् ॥&lt;br&gt;&#xA;वरं वृणीष्व राजेन्द्र यत्ते मनसि वर्त्तते ॥ ४. ॥&lt;br&gt;&#xA;॥ राजोवाच ॥ ॥&lt;br&gt;&#xA;अत्रागत्य नरो भक्त्या यः स्नानं कुरुते नरः ॥&lt;br&gt;&#xA;दशानामश्वमेधानां स प्राप्नोतु फलं शुभम् ॥. ५ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;दशानामश्वमेधानां श्रद्धया फलमाप्स्यति ॥&lt;br&gt;&#xA;दशाश्वमेधिकन्नाम तीर्थमेतन्महीतले ॥&lt;br&gt;&#xA;ख्यातिं यास्यति राजेन्द्र नात्र कार्या विचारणा ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततः प्रभृति तत्तीर्थं प्रख्यातं धरणीतले ॥&lt;br&gt;&#xA;दशाश्वमेधिकमिति सर्वपापप्रणाशनम् ॥ ७ ॥&lt;br&gt;&#xA;ऐन्द्रवारुणमाश्रित्य गोमुखादाऽऽश्वमेधिकम् ॥&lt;br&gt;&#xA;अत्रान्तरे महादेवि शिवक्षेत्रं विदुर्बुधाः ॥ ८ ॥&lt;br&gt;&#xA;सर्वपापहरं दिव्यं स्वर्गसोपानसन्निभम् ॥&lt;br&gt;&#xA;सपादकोटितीर्थानां स्थानं तत्परिकीर्तितम ॥ ९ ॥&lt;br&gt;&#xA;प्राणत्यागे कृते तत्र शिवलोके च मोदते ॥&lt;br&gt;&#xA;तिर्यग्योनिगताः पापा कीटपक्षिमृगादयः ॥ 7.1.234.१० ॥&lt;br&gt;&#xA;तेऽपि यान्ति परं स्थानं यत्र देवो महेश्वरः ॥&lt;br&gt;&#xA;तिलोदकप्रदानेन मातृकाः पैतृकास्तथा ॥ ११ ॥&lt;br&gt;&#xA;पितरस्तस्य तृप्यन्ति यावदाभूतसम्प्लवम् ॥&lt;br&gt;&#xA;तत्रेष्टा ब्रह्मणा पूर्वमसङ्ख्याता मखोत्तमाः ॥ १२ ॥&lt;br&gt;&#xA;शक्रश्च देवराजत्वे तत्रेष्ट्वा समवाप्तवान् ॥&lt;br&gt;&#xA;कार्त्तवीर्येण तत्रैव कृतं यज्ञशतं पुरा ॥ १३ ॥&lt;br&gt;&#xA;एवं तत्प्रवरं स्थानं क्षेत्रगर्भान्तिकं प्रिये ॥&lt;br&gt;&#xA;मृतानां तत्र जन्तूनामपुनर्भवदायकम् ॥ १४ ॥&lt;br&gt;&#xA;वृषोत्सर्गं तु यस्तत्र कुर्याद्वै भावितात्मवान् ॥&lt;br&gt;&#xA;यावन्ति वृषरोमाणि तावत्स्वर्गे महीयते ॥ १५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये दशाश्वमेधमाहत्म्यवर्णनन्नाम चतुस्त्रिंशदुत्तरद्विशततमोऽध्यायः ॥ २३४ ॥&lt;/p&gt;</description>
    </item>
    <item>
      <title>२३५ लिङ्गत्रयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/235_lingatrayamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/235_lingatrayamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येल्लिङ्गत्रयमनुत्तमम् ॥&lt;br&gt;&#xA;शतमेधं सहस्रमेधं कोटिमेधमिति क्रमात् ॥ १ ॥&lt;br&gt;&#xA;दक्षिणे शतमेधं तु शतयज्ञफलप्रदम् ॥&lt;br&gt;&#xA;कार्तवीर्य्येण तत्रैव कृतं यज्ञशतं पुरा ॥ २ ॥&lt;br&gt;&#xA;प्रतिष्ठाप्य महालिङ्गं सर्वपातकनाशनम् ॥&lt;br&gt;&#xA;मध्यभागेऽत्र यल्लिङ्गं कोटिमेधेति विश्रुतम् ॥ ३ ॥&lt;br&gt;&#xA;तत्रेष्टा ब्रह्मणा पूर्वं कोटि सङ्ख्या मखोत्तमाः ॥&lt;br&gt;&#xA;संस्थाप्य तु महादेवं शङ्करं लोकशङ्करम ॥ ४ ॥&lt;br&gt;&#xA;तस्य उत्तरभागस्थं सहस्रक्रतुसञ्ज्ञकम् ॥&lt;br&gt;&#xA;शक्रश्च देवराजोऽपि सहस्रं यष्टवान्क्रतून् ॥ ५ ॥&lt;br&gt;&#xA;प्रतिष्ठाप्य महालिङ्गं देवानामादिदैवतम् ॥&lt;br&gt;&#xA;गन्धपुष्पादिविधिना पञ्चामृतरसोदकैः ॥ ६ ॥&lt;br&gt;&#xA;स प्राप्नुयात्फलं देवि लिङ्गनामोद्भवं क्रमात् ॥&lt;br&gt;&#xA;गोदानं तत्र देयं तु सम्यग्यात्राफलेप्सुभिः ॥७॥&lt;br&gt;&#xA;दशलक्षाणि तीर्थानां तत्र तिष्ठन्ति भामिनि ॥&lt;br&gt;&#xA;लिङ्गत्रयं तथा मध्ये सर्वपातकनाशनम् ॥ ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभास खण्डे प्रथमे प्रभासक्षेत्रमाहात्म्ये दशाश्वमेधमाहात्म्ये शतमेधादि लिङ्गत्रयमाहात्म्यवर्णनन्नाम पञ्चत्रिंशदुत्तरद्विशततमोऽध्यायः ॥ २३५ ॥&lt;/p&gt;</description>
    </item>
    <item>
      <title>२३६ दुर्वासादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/236_durvAsAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/236_durvAsAdityamAhAtmyavarNanam/</guid>
      <description>&lt;p&gt;ततो गच्छेन्महादेवि दुर्वासादित्यमुत्तमम् ॥&lt;br&gt;&#xA;यत्र दुर्वाससा तप्तं तपो वर्षसहस्रकम् ॥&lt;br&gt;&#xA;निराहारो जिताहारः सूर्याराधनतत्परः ॥ १ ॥&lt;br&gt;&#xA;एवं कालेन महता दिव्यतेजा जनाधिपः ॥&lt;br&gt;&#xA;प्रत्यक्षं दर्शनं गत्वा प्राह सूर्यो महामुनिम् ॥ २ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;मा ब्रह्मन्साहसं कार्षीर्वरं वरय सुव्रत ॥&lt;br&gt;&#xA;अप्राप्यमपि दास्यामि यत्ते मनसि वर्तते ॥ ३ ॥ ॥&lt;br&gt;&#xA;॥ दुर्वासा उवाच ॥ ॥&lt;br&gt;&#xA;प्रसन्नो यदि मे देव वरार्हो यदि चाऽप्यहम् ॥&lt;br&gt;&#xA;अत्र स्थाने त्वया स्थेयं यावत्तिष्ठति मेदिनी ॥ ४ ॥&lt;br&gt;&#xA;दुर्वासादित्यना माऽत्र लोके ख्यातिं च गच्छतु ॥&lt;br&gt;&#xA;मया प्रतिष्ठिता या तु प्रतिमा तव सुन्दरी ॥५ ॥&lt;br&gt;&#xA;तस्यां सान्निध्यमेवास्तु तव देव जगत्पते ॥&lt;br&gt;&#xA;सान्निध्यं कुरुत चात्र यमुना दुहिता तव ॥&lt;br&gt;&#xA;त्वत्सुतस्तु महातेजा धर्मराजो महाबलः ॥ ६ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;एतत्सर्वं मुनिश्रेष्ठ त्वयोक्तं सम्भविष्यति ॥&lt;br&gt;&#xA;तीर्थानां कोटिरन्या च गङ्गादीनां महामुने ॥ ७ ॥&lt;br&gt;&#xA;आगमिष्यति ते स्थानं निश्चितं वचनान्मम ॥&lt;br&gt;&#xA;अत्र स्थाने मया ब्रह्मन्स्थातव्यं सह दैवतैः ॥ ८॥&lt;br&gt;&#xA;आदित्यानां प्रभावैस्तु ब्रह्माण्डोदरवासिनाम्॥&lt;br&gt;&#xA;तेषां माहात्म्यसंयुक्तः स्थास्ये चात्र महामुने ॥ ९ ॥&lt;br&gt;&#xA;सवितॄणां सहस्रेण दृष्टेनैव तु यत्फलम् ॥&lt;br&gt;&#xA;तत्फलं कोटिगुणितं दुर्वासादित्यदर्शनात्॥7.1.236.१०॥&lt;br&gt;&#xA;लप्स्यन्ते प्राणिनः सर्वे यज्ञकोटिफलं तथा ॥&lt;br&gt;&#xA;एवमुक्त्वा तदा सूर्यः सस्मार तनयां निजाम् ॥&lt;br&gt;&#xA;तथा च धर्मेराजानं सर्वप्राणिनियामकम् ॥ ११ ॥&lt;br&gt;&#xA;स्मृतमात्रा तत्र भित्त्वा पातालतलमुद्ययौ ॥&lt;br&gt;&#xA;सा नदीरूपिणी देवी तीर्थकोटिसमन्विता॥१२॥&lt;br&gt;&#xA;यमश्च तत्र भगवान्कालदण्डधरस्तदा ॥&lt;br&gt;&#xA;ऊचतुः प्रणयोपेतौ सूर्यं भुवनसाक्षिणम् ॥ १३ ॥&lt;br&gt;&#xA;॥ यम उवाच ॥ ॥&lt;br&gt;&#xA;आज्ञापयतु मां देवो यमुनां च जगत्प्रभुः ॥&lt;br&gt;&#xA;कार्यं यद्भाविनोऽर्थस्य तत्करिष्ये न संशयः ॥१४॥&lt;br&gt;&#xA;॥ सूत उवाच ॥ ॥&lt;br&gt;&#xA;अत्र क्षेत्रे स्वरूपेण स्थातव्यं वचनान्मम ॥&lt;br&gt;&#xA;पापिनां प्राणिनां चात्र रक्षा कार्या प्रयत्नतः ॥ १५ ॥&lt;br&gt;&#xA;सूर्यभक्ताः सदा रक्ष्या ब्राह्मणा गृहमेधिनः ॥&lt;br&gt;&#xA;त्वं चापि यमुने चात्र कोटितीर्थेन संयुता ॥ १६ ॥&lt;br&gt;&#xA;वस त्वं भव सुप्रीता स्थाने दुर्वाससोद्भवे ॥&lt;br&gt;&#xA;इत्येवमुक्त्वा देवेशस्तत्र दुर्वाससोंऽतिके ॥१७॥&lt;br&gt;&#xA;पश्यतां सर्वदेवानामन्तर्द्धानमगात्प्रभुः ॥&lt;br&gt;&#xA;दुर्वासास्तु तदा हृष्टो यावत्पश्यति स्वाश्रमम्॥१८॥&lt;br&gt;&#xA;तावत्पातालमार्गेण यमुना प्रादुराभवत् ॥&lt;br&gt;&#xA;यमश्च भगवांस्तत्र दृष्टः क्षेत्रपरूपधृक् ॥१९॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्थं समभवत्तत्र यमुनोद्भेदमुत्तमम्॥&lt;br&gt;&#xA;कुण्डमादित्यतो याम्ये दुन्दुभिस्तत्र पूर्वतः ॥ 7.1.236.२० ॥&lt;br&gt;&#xA;क्षेत्रपालो महादेवि यतो दुन्दुभिनिःस्वनः ॥&lt;br&gt;&#xA;तत्र स्नात्वा महाकुण्डे यः सन्तर्पयते पितॄन्॥ २१ ॥&lt;br&gt;&#xA;दश वर्षाणि पञ्चैव तृप्तिं यान्ति पितामहः ॥&lt;br&gt;&#xA;पिण्डदानेन दत्तेन पितॄणां तुष्टिमावहेत् ॥&lt;br&gt;&#xA;नरके तु स्थितानां च मुक्तिर्भूयान्न संशयः ॥२२॥&lt;br&gt;&#xA;माघे मासि सिते पक्षे सप्तम्यां संयतात्मवान् ॥&lt;br&gt;&#xA;दुर्वासार्कं च सम्पूज्य मुच्यते ब्रह्महत्यया ॥ २३ ॥&lt;br&gt;&#xA;स्नात्वा तु यमुना कुण्डे माधवे मासि मानवः ॥&lt;br&gt;&#xA;पूजयेद्भक्तिभावेन रविं गगनभूषणम् ॥ २४ ॥&lt;br&gt;&#xA;पठेत्सहस्रं नाम्ना तु दुर्वासादित्यसन्निधौ ॥&lt;br&gt;&#xA;षण्मासान्मुच्यते जन्तुर्यद्यपि ब्रह्महा नरः ॥ २५॥&lt;br&gt;&#xA;सर्वमङ्गलमाङ्गल्यं सर्वपापप्रणाशनम् ॥&lt;br&gt;&#xA;दुर्वासादित्यनामानं सूर्यं को नु न पूजयेत् ॥ २६ ॥&lt;br&gt;&#xA;न तदस्ति भयं किञ्चिद्यदनेन न शाम्यति ॥&lt;br&gt;&#xA;दर्शनेनापि सूर्यस्य तत्र दुर्वाससः प्रिये ॥ २७ ॥&lt;br&gt;&#xA;सम्पद्यन्ते तथा कामाः सर्व एव यथेप्सिताः ॥&lt;br&gt;&#xA;बन्ध्यानां पुत्रफलदं भीतानां भयनाशनम्॥ २८ ॥&lt;br&gt;&#xA;भूतिप्रदं दरिद्राणां कुष्ठिनां परमौषधम् ॥&lt;br&gt;&#xA;बालानां चैव सर्वेषां ग्रहरक्षोनिवारणम् ॥&lt;br&gt;&#xA;महापापोपशमनं दुर्वासादित्यदर्शनम्॥ २९ ॥&lt;br&gt;&#xA;हेमाश्वस्तत्र दातव्यः सूर्यमुद्दिश्य भामिनि ॥&lt;br&gt;&#xA;ब्राह्मणे वेदसंयुक्ते तेन दत्ता मही भवेत् ॥ 7.1.236.३० ॥&lt;br&gt;&#xA;यस्तत्र पूजयेद्देवं क्षेत्रपालं च दुन्दुभिम् ॥&lt;br&gt;&#xA;स पुत्रपशुमान्धीमाञ्छ्रीमान्भवति मानवः ॥ ३१ ॥&lt;br&gt;&#xA;न भयं जायते तस्य त्रिविधं वरवर्णिनि ॥&lt;br&gt;&#xA;अर्धगव्यूतिमात्रं तु तत्र क्षेत्रं रवेः स्मृतम्॥ ३२ ॥&lt;br&gt;&#xA;न तत्र प्रविशेज्जन्तुः सूर्यभक्तिविवर्जितः ॥&lt;br&gt;&#xA;इत्येतत्कथितं देवि माहात्म्यं सूर्यदैवतम् ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दुर्वासादित्यमाहात्म्यवर्णनन्नाम षट्त्रिंशदुत्तरद्विशततमोऽध्यायः ॥ ॥ २३६ ॥&lt;/p&gt;</description>
    </item>
    <item>
      <title>२३७ वज्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/237_vajreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/237_vajreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यादवस्थलमुत्तमम् ॥&lt;br&gt;&#xA;यादवा यत्र नष्टा वै षट्पञ्चाशच्च कोटयः ॥ १ ॥&lt;br&gt;&#xA;यत्र वज्रेश्वरो देवो वज्रेणाराधितः सदा ॥&lt;br&gt;&#xA;यत्राभूद्दिव्यदृष्टीनामृषीणामाश्रमं कुलम् ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं विनष्टा भगवन्नन्धका वृष्णिभिः सह ॥&lt;br&gt;&#xA;पश्यतो वासुदेवस्य भोजाश्चैव महारथाः ॥ ३ ॥&lt;br&gt;&#xA;केन शप्तास्तु ते वीरा नष्टा वृष्ण्यन्धकादयः ॥&lt;br&gt;&#xA;भोजाश्चैव महादेव विस्तरेण वदस्व मे ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;षट्त्रिंशे च कलौ वर्षे सम्प्राप्तेऽन्धकवृष्णयः ॥&lt;br&gt;&#xA;अन्योन्यं मुशलैस्ते हि निजघ्नुः कालनोदिताः ॥ ५ ॥&lt;br&gt;&#xA;विश्वामित्रं च कण्वं च नारदं च यशस्विनम् ॥&lt;br&gt;&#xA;सारणप्रमुखान्भोजान्ददृशुर्द्वारकां गतान् ॥ ६ ॥&lt;br&gt;&#xA;ते वै साम्बं समानिन्युर्भूषयित्वा स्त्रियं यथा ॥&lt;br&gt;&#xA;अब्रुवन्नुपसङ्गम्य देवदण्डनिपीडिताः ॥ ७ ॥&lt;br&gt;&#xA;इयं स्त्री पुत्रकामस्य बभ्रोरमिततेजसः ॥&lt;br&gt;&#xA;ऋषयः साधु जानीत किमियं जनयिष्यति ॥ ८ ॥&lt;br&gt;&#xA;इत्युक्तास्ते तदा देवि विप्रलम्भप्रधर्षिताः ॥&lt;br&gt;&#xA;प्रत्यब्रुवंस्तान्मुनयस्तच्छृणुष्व यथातथम् ॥ ९ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;वृष्ण्यन्धकविनाशाय मुशलं घोरमायसम्॥&lt;br&gt;&#xA;वासुदेवस्य दायादः साम्बोऽयं जनयिष्यति ॥ 7.1.237.१० ॥&lt;br&gt;&#xA;येन यूयं सुदुर्वृत्ता नृशंसा जातमन्यवः ॥&lt;br&gt;&#xA;उच्छेत्तारः कुलं सर्वमृते रामाज्जनार्द्दनात् ॥ ११ ॥&lt;br&gt;&#xA;त्यक्त्वा यास्यति वः श्रीमान्त्यक्त्वा भूमिं हलायुधः ॥&lt;br&gt;&#xA;जरा कृष्णं महाभागं शयानं तु निवेत्स्यति ॥ १२ ॥&lt;br&gt;&#xA;इत्यब्रुवंस्ततो देवि प्रलब्धास्ते दुरात्मभिः ॥&lt;br&gt;&#xA;मुनयः क्रोधरक्ताक्षाः समीक्ष्याथ परस्परम् ॥ १३ ॥&lt;br&gt;&#xA;तथोक्ता मुनयस्ते तु ततः केशवमभ्ययुः ॥&lt;br&gt;&#xA;अथावदत्तदा वृष्णीञ्छ्रुत्वैवं मधुसूदनः ॥ १४ ॥&lt;br&gt;&#xA;अभिज्ञो मतिमांस्तस्य भवितव्यं तथेति तत् ॥&lt;br&gt;&#xA;एवमुक्त्वा हृषीकेशः प्रविवेश पुनर्गृहान् ॥ १५ ॥&lt;br&gt;&#xA;कृतान्तमन्यथाकर्त्तुं नैच्छत्स जगतः प्रभुः ॥&lt;br&gt;&#xA;श्वोभूते सततः साम्बो मुसलं तदसूत वै ॥१६॥&lt;br&gt;&#xA;येन वृण्ष्यन्धककुले पुरुषा भस्मसात्कृताः॥&lt;br&gt;&#xA;वृष्ण्यन्धकविनाशाय किङ्करप्रतिमं महत् ॥ १७ ॥ (किङ्कर – यमकिङ्कर)&lt;br&gt;&#xA;असूत शापजं घोरं तच्च राज्ञे न्यवेदयत् ॥&lt;br&gt;&#xA;विषण्णोऽथ ततो राजा सूक्ष्मं चूर्णमकारयत् ॥ १८ ॥&lt;br&gt;&#xA;प्राक्षिपत्सागरे तत्र पुरुषो राजशासितः ॥&lt;br&gt;&#xA;अथोवाच स्वनगरे वचनादाहुकस्य हि ॥ १९ ॥&lt;br&gt;&#xA;जनार्द्दनस्य रामस्य बभ्रोश्चैव महात्मनः ॥&lt;br&gt;&#xA;अद्यप्रभृति सर्वेषां वृष्णन्धकगृहेष्विह ॥&lt;br&gt;&#xA;सुरासवो न कर्त्तव्यः सर्वैर्विषयवासिभिः ॥ 7.1.237.२॥।&lt;br&gt;&#xA;यश्च वो विदितं कुर्यादेवं कश्चित्क्वचिन्नरः ॥&lt;br&gt;&#xA;स जीवञ्छूलमारोहेत्स्वयं कृत्वा सबान्धवः ॥ २१ ॥&lt;br&gt;&#xA;ततो राजभयात्सर्वे नियमं तत्र चक्रिरे ॥&lt;br&gt;&#xA;नराः शासनमाज्ञाय रामस्याक्लिष्टकर्मणः ॥ २२ ॥&lt;br&gt;&#xA;एवं प्रयतमानानां वृष्णीनामन्धकैः सह ॥&lt;br&gt;&#xA;कालो गृहाणि सर्वाणि परिचक्राम नित्यशः ॥ २३ ॥&lt;br&gt;&#xA;करालो विकटो मुण्डः पुरुषः कृष्णपिङ्गलः ॥&lt;br&gt;&#xA;सम्मार्जनी महाकेतुर्जपापुष्पावतंसकः ॥ २४ ॥&lt;br&gt;&#xA;कृकलासवाहनश्च रत्तिकाकर्णभूषणः ॥&lt;br&gt;&#xA;गृहाण्यवेक्ष्य वृष्णीनां नादृश्यत पुनः क्वचित् ॥ २५ ॥&lt;br&gt;&#xA;तस्य चासन्महेष्वासाः शरैः शतसहस्रशः ॥&lt;br&gt;&#xA;न चाशक्यत वेद्धुं स सर्वभूताप्ययं सदा ॥ २६ ॥&lt;br&gt;&#xA;उत्पेदिरे महावाता दारुणा हि दिने दिने ॥&lt;br&gt;&#xA;वृष्ण्यन्धकविनाशाय बहवो लोमहर्षणाः ॥ २७ ॥&lt;br&gt;&#xA;विवृद्ध्य मूषिका रथ्यावितुन्नमणिकास्तथा ॥&lt;br&gt;&#xA;केशान्ददंशुः सुप्तानां नृणां युवतयो निशि ॥ २८ ॥&lt;br&gt;&#xA;चीचीकूचीत्यवाशन्त सारिका वृष्णिवेश्मसु ॥&lt;br&gt;&#xA;नोपशाम्यति शब्दश्च स दिवारात्रमेव वा ॥ २९ ॥&lt;br&gt;&#xA;अन्वकुर्वन्नुलूकाश्च वायसान्वृष्णिवेश्मसु ॥&lt;br&gt;&#xA;अजाः शिवानां च रुतमन्वकुर्वत भामिनि ॥ 7.1.237.३० ॥&lt;br&gt;&#xA;पाण्डुरारक्तपादाश्च विहगाः कालप्रेरिताः ॥&lt;br&gt;&#xA;वृष्ण्यन्धकगृहेष्वेवं कपोता व्यचरंस्तदा ॥ ३१ ॥&lt;br&gt;&#xA;व्यजायन्त खरा गोषु करभाश्चाश्वतरीषु च ॥&lt;br&gt;&#xA;शुनीष्वपि बिडालाश्च मूषका नकुलीषु च ॥ ३२ ॥&lt;br&gt;&#xA;तापत्रयान्त पापानि कुर्वन्तो वृष्णयस्तथा ॥&lt;br&gt;&#xA;अद्विषन्ब्राह्मणांश्चापि पितॄन्देवांस्तथैव च ॥३३॥&lt;br&gt;&#xA;गुरूंश्चाप्यवमन्यन्ते न तु रामजनार्दनौ ॥&lt;br&gt;&#xA;भार्याः पतीन्व्युच्चरन्ति पत्नीश्च पुरुषास्तथा ॥ ३४ ॥&lt;br&gt;&#xA;विभावसुः प्रज्वलितो वामं विपरिवर्त्तते ॥&lt;br&gt;&#xA;नीललोहितमाञ्जिष्ठा विसृजंश्चार्चिषः पृथक् ॥ ३५ ॥&lt;br&gt;&#xA;उदयास्तमने नित्यं पर्यस्तः स्याद्दिवाकरः ॥&lt;br&gt;&#xA;व्यदृश्यत सकृत्पुम्भिः कबन्धैः परिवारितः ॥ ३६ ॥&lt;br&gt;&#xA;महानसेषु सिद्धान्ते संस्कृतेऽन्ने तु भामिनि ॥&lt;br&gt;&#xA;उत्तार्यमाणे कृमयो दृश्यन्ते च वरानने ॥ ३७ ॥&lt;br&gt;&#xA;पुण्याहे वाच्यमाने च पठत्सु च महात्मसु ॥&lt;br&gt;&#xA;अभिधावन्ति श्रूयन्ते न चादृश्यत कश्चन ॥ ३८ ॥&lt;br&gt;&#xA;परस्परस्य नक्षत्रं हन्यमानं पुनःपुनः ॥&lt;br&gt;&#xA;ग्रहैरपश्यन्सर्वैस्ते नात्मनस्तु कथञ्चन ॥ ३९ ॥&lt;br&gt;&#xA;न हुतं पाचयत्यग्निर्वृष्ण्यन्धकपुरस्कृतम् ॥&lt;br&gt;&#xA;समन्तात्प्रत्यवाशन्त रासभा दारुणस्वनाः ॥ 7.1.237.४० ॥&lt;br&gt;&#xA;एवं पश्यन्हृषीकेशः सम्प्राप्तान्कालपर्ययान् ॥&lt;br&gt;&#xA;त्रयोदशीं ह्यमावास्यां तां दृष्ट्वा प्राब्रवीदिदम्॥ ४१ ॥&lt;br&gt;&#xA;त्रयोदशी पञ्चदशी कृतेयं राहुणा पुनः ॥&lt;br&gt;&#xA;तदा च भारते युद्धे प्राप्ता चाद्य क्षयाय नः ॥ ४२ ॥&lt;br&gt;&#xA;धिग्धिगित्येवकालं तं परिचिन्त्य जनार्दनः ॥&lt;br&gt;&#xA;मेने प्राप्तं स षट्त्रिंशं वर्षं केशिनिषूदनः ॥&lt;br&gt;&#xA;पुत्रशोकाभिसन्तप्ता गान्धारी यदुवाच ह ॥ ४३ ॥&lt;br&gt;&#xA;एवं पश्यन्हृषीकेशस्तदिदं समुपस्थितम्॥&lt;br&gt;&#xA;इदं च समनुप्राप्तमब्रवीद्यद्युधिष्ठिरः ॥ ४४ ॥&lt;br&gt;&#xA;पुरा व्यूढेष्वनीकेषु दृष्ट्वोत्पातान्सुदारुणान्॥&lt;br&gt;&#xA;पुण्यग्रन्थस्य श्रवणाच्छान्तिहोमाद्विशोधनात् ॥४५॥&lt;br&gt;&#xA;पूततीर्थाभिषेकाञ्च्च नान्यच्छ्रेयो भवेदिति ॥&lt;br&gt;&#xA;इत्युक्त्वा वासुदेवस्तच्चिकीर्षन्सत्यमेव च ॥&lt;br&gt;&#xA;आज्ञापयामास तदा तीर्थयात्रामरिन्दमः ॥ ४६ ॥&lt;br&gt;&#xA;अघोषयन्त पुरुषास्तत्र केशवशासनात् ॥&lt;br&gt;&#xA;तीर्थयात्रा प्रभासे वै कार्येति वरवर्णिनि ॥ ४७ ॥&lt;br&gt;&#xA;अथारिष्टानि वक्ष्यामि पुरीं द्वारवतीं प्रति ॥&lt;br&gt;&#xA;काली स्त्री पाण्डुरैर्दन्तैः प्रविश्य नगरीं निशि ॥ ४८ ॥&lt;br&gt;&#xA;स्त्रियः स्वप्नेषु मुष्णन्ती द्वारकां प्रति धावति ॥&lt;br&gt;&#xA;अग्निहोत्रनिकेतं च सुमेध्येषु च वेश्मसु ॥ ४९ ॥&lt;br&gt;&#xA;वृष्ण्यन्धकांश्च खादन्ती स्वप्ने दृष्टा भयानका ॥&lt;br&gt;&#xA;कुर्वन्ती भीषणं नादं कुर्कुटश्वानसंयुता ॥ 7.1.237.५० ॥&lt;br&gt;&#xA;तथा सहस्रशो रौद्राश्चतुर्बाहव एव च ॥&lt;br&gt;&#xA;स्त्रीणां गर्भेष्वजायन्त राक्षसा गुह्यकास्तथा ॥ ॥ ५१ ॥&lt;br&gt;&#xA;अलङ्काराश्च च्छत्राणि ध्वजाश्च कवचानि च ॥&lt;br&gt;&#xA;ह्रियमाणानि दृश्यन्ते रक्षोभिस्तु भयानकैः ॥ ५२॥&lt;br&gt;&#xA;यच्चाग्निदत्तं कृष्णस्य वज्रनाभमयस्मयम् ॥&lt;br&gt;&#xA;दिवमाचक्रमे चक्रं वृष्णीनां पश्यतां तदा ॥ ५३ ॥&lt;br&gt;&#xA;युक्तं रथं दिव्यमादित्यवर्णं भयावहं पश्यतो दारुकस्य ॥&lt;br&gt;&#xA;ते सागरस्योपरिष्टाद्वर्तमानान्मनोजवांश्चतुरो वाजिमुख्यान् ॥ ५४ ॥&lt;br&gt;&#xA;तालः सुपर्णश्च महाध्वजौ तौ सुपूजितौ रामजनार्दनाभ्याम् ॥&lt;br&gt;&#xA;उच्चैर्जगुः स्वप्सरसो दिवानिशं वाचं चोचुर्गम्यतां तीर्थयात्राम् ॥ ५५ ॥&lt;br&gt;&#xA;ततो जिगमिषन्तस्ते वृष्ण्यन्धकमहारथाः ॥&lt;br&gt;&#xA;सान्तःपुरास्तीर्थयात्रामीहन्ते स्म नरर्षभाः ॥५६॥&lt;br&gt;&#xA;ततो मांसपरा हृष्टाः पेयं वेश्मसु वृष्णयः ॥&lt;br&gt;&#xA;बहु नानाविधं चक्रुर्मांसानि विविधानि च ॥ ५७ ॥&lt;br&gt;&#xA;तथा सीधुषु बद्धेषु निर्ययुर्नगराद्बहिः ॥&lt;br&gt;&#xA;यानैरश्वैर्गजैश्चैव श्रीमन्तस्तिग्मतेजसः ॥ ५८ ॥&lt;br&gt;&#xA;ततः प्रभासे न्यवसन्यथोद्देशं यथागृहम् ॥&lt;br&gt;&#xA;प्रभूतभक्ष्यपेयास्ते सदारा यादवास्तदा ॥ ५९ ॥&lt;br&gt;&#xA;निर्विष्टांस्तान्निशम्याथ समुद्रान्ते स योगवित् ॥&lt;br&gt;&#xA;जगामामन्त्र्य तान्वीरानुद्धवोर्थविशारदः ॥ 7.1.237.६० ॥&lt;br&gt;&#xA;प्रस्थितं तं महात्मानमभिवाद्य कृताञ्जलिम्॥&lt;br&gt;&#xA;जानन्विनाशं भोजानां नैच्छद्वारयितुं हरिः ॥ ६१ ॥&lt;br&gt;&#xA;ततः कालपरीतास्ते वृष्ण्यन्धकमहारथाः ॥&lt;br&gt;&#xA;अपश्यन्नुद्धवं यान्तं तेजसाऽऽदीप्य रोदसी ॥ ६२ ॥&lt;br&gt;&#xA;ब्राह्मणार्थेषु यत्क्लृप्तमन्नं तेषां वरानने ॥&lt;br&gt;&#xA;तद्वाहनेभ्यः प्रददुः सुरागन्धरसान्वितम्॥६३॥&lt;br&gt;&#xA;ततस्तूर्यशताकीर्णं नटनर्त्तकसङ्कुलम्॥&lt;br&gt;&#xA;प्रावर्त्तत महापानं प्रभासे तिग्मतेजसाम्॥ ६४॥&lt;br&gt;&#xA;कृष्णस्य सन्निधौ रामः सहितः कृतवर्मणा ॥&lt;br&gt;&#xA;अपिबद्युयुधानश्च गदो बभ्रुस्तथैव च ॥६५॥&lt;br&gt;&#xA;ततः परिषदो मध्ये युयुधानो मदोत्कटः ॥&lt;br&gt;&#xA;अब्रवीत्कृतवर्माणमवहस्यावमन्य च ॥ ६६ ॥&lt;br&gt;&#xA;कः क्षत्रियो मन्यमानः सुप्तान्हन्यान्मृतानिव ॥&lt;br&gt;&#xA;न तन्मृष्यत हार्दिक्यस्त्वया तत्साधु यत्कृतम् ॥ ६७ ॥&lt;br&gt;&#xA;इत्युक्ते युयुधानेन पूजयामास तद्वचः ॥&lt;br&gt;&#xA;प्रद्युम्नो रथिनां श्रेष्ठो हार्दिक्यमथ भर्त्सयन् ॥ ६८ ॥&lt;br&gt;&#xA;ततः पुनरपि क्रुद्धः कृतवर्मा तमब्रवीत् ॥&lt;br&gt;&#xA;निर्विशन्निव सावज्ञं तदा सव्येन पाणिना ॥ ६९ ॥&lt;br&gt;&#xA;भूरिश्रवाश्छिन्नबाहुर्युद्धे प्रायोगतस्त्वया ॥&lt;br&gt;&#xA;व्याधेनेव नृशंसेन कथं वैरेण घातितः ॥ 7.1.237.७० ॥&lt;br&gt;&#xA;इति तस्य वचः श्रुत्वा केशवः परवीरहा ॥&lt;br&gt;&#xA;तिर्यक्सरोषया दृष्ट्या वीक्षाञ्चक्रे समः पुमान् ॥ ७१ ॥&lt;br&gt;&#xA;मणिं स्यमन्तकं चैव यः स सत्राजितोऽभवत् ॥&lt;br&gt;&#xA;स कथं स्मारयामास सात्यकिर्मधुसूदनम् ॥ ७२ ॥&lt;br&gt;&#xA;तच्छ्रुत्वा केशवस्याङ्कमगमद्रुदती सती ॥&lt;br&gt;&#xA;सत्यभामा प्रक्षुभिता कोपयन्ती जनार्द्दनम् ॥ ७३ ॥&lt;br&gt;&#xA;तत उत्थाय स क्रोधात्सात्यकिर्वाक्यमब्रवीत् ॥&lt;br&gt;&#xA;पञ्चानां द्रौपदेयानां धृष्टद्युम्नशिखण्डिनः ॥ ७४ ॥&lt;br&gt;&#xA;एष गच्छामि पदवीं सत्ये तव पथे सदा ॥&lt;br&gt;&#xA;सौप्तिके निहता ये च सुप्तास्तेन दुरात्मना ॥ ७५ ॥&lt;br&gt;&#xA;द्रोणपुत्रसहायेन पापेन कृतवर्मणा ॥&lt;br&gt;&#xA;समाप्तं चायुरस्याद्य यशश्चापि सुमध्यमे ॥ ७६ ॥&lt;br&gt;&#xA;इतीदमुक्त्वा खङ्गेन केशवस्य समीपतः ॥&lt;br&gt;&#xA;अभिहत्य शिरः क्रुद्धश्चिच्छेद कृतवर्मणः ॥ ७७ ॥&lt;br&gt;&#xA;तथान्यानपि निघ्नन्तं युयुधानं समन्ततः ॥&lt;br&gt;&#xA;अन्वधावद्धृषीकेशो विनिवारयिषुस्तथा ॥ ७८ ॥&lt;br&gt;&#xA;एकीभूतास्ततस्तस्य कालपर्यायप्रेरिताः ॥&lt;br&gt;&#xA;भोजान्धका महाराजं शैनेयं पर्यवारयन् ॥ ७९ ॥&lt;br&gt;&#xA;तान्दृष्ट्वाऽऽपततस्तूर्णमभिक्रुद्धाञ्जनार्द्दनः ॥&lt;br&gt;&#xA;न चुक्रोध महातेजा जानन्कालस्य पर्ययम् ॥ 7.1.237.८० ॥&lt;br&gt;&#xA;ते च पानमदाविष्टाश्चोदिताश्चैव मन्युना ॥&lt;br&gt;&#xA;युयुधानमथाजघ्नुरुच्छिष्टै र्भोजनैस्तथा ॥ ८१ ॥&lt;br&gt;&#xA;हन्यमाने तु शैनेये कुद्धो रुक्मिणिनन्दनः ॥&lt;br&gt;&#xA;तदन्तरमथाधावन्मोक्षयिष्यञ्छिनेः सुतम् ॥ ८२ ॥&lt;br&gt;&#xA;स भोजैः सह संयुक्तः सात्यकिश्चान्धकैः सह ॥&lt;br&gt;&#xA;बहुत्वात्तु हतौ वीरावुभौ कृष्णस्य पश्यतः ॥ ८३ ॥&lt;br&gt;&#xA;हतं दृष्ट्वा तु शैनेयं पुत्रं च यदुनन्दनः ॥&lt;br&gt;&#xA;एरकाणां तदा मुष्टिं कोपाज्जग्राह केशवः ॥ ८४ ॥&lt;br&gt;&#xA;तदभून्मुशलं घोरं वज्रकल्पमयस्मयम् ॥&lt;br&gt;&#xA;जघान तेन कृष्णोपि ये तस्य प्रमुखे स्थिताः ॥ ८९ ॥&lt;br&gt;&#xA;ततोंऽधकाश्च भोजाश्च शिनयो वृष्णयस्तदा ॥&lt;br&gt;&#xA;न्यघ्नन्नन्योन्यमाक्रन्दैर्मुशलैः कालप्रेरिताः ॥ ८६ ॥&lt;br&gt;&#xA;यश्चैकामेरकां कश्चिज्जग्राह रुषितो नरः ॥&lt;br&gt;&#xA;वज्रभूता च सा देवि ह्यदृश्यत तदा प्रिये ॥ ८७ ॥&lt;br&gt;&#xA;तृणं च मुशलीभूतमण्वपि तत्र दृश्यते ॥&lt;br&gt;&#xA;ब्रह्मदण्डकृतं सर्वमिति तद्विद्धि भामिनि ॥ ८८ ॥&lt;br&gt;&#xA;आविध्याविध्य देवेशि प्रहरन्ति स्म सायकान्॥&lt;br&gt;&#xA;तद्वज्रभूतं मुशलमपश्यन्त तदा दृढम् ॥ ८९ ॥&lt;br&gt;&#xA;अवधीत्पितरं पुत्रः पिता पुत्रं च भामिनि ॥&lt;br&gt;&#xA;मत्तास्ते पर्यटन्ति स्म योधमानाः परस्परम् ॥ 7.1.237.९० ॥&lt;br&gt;&#xA;पतङ्गा इव चाग्नौ तु न्यपतन्यदुपुङ्गवाः ॥&lt;br&gt;&#xA;नासीत्पलायने बुद्धिर्वध्यमानस्य कस्यचित् ॥ ९१ ॥&lt;br&gt;&#xA;तं तु पश्यन्महाबाहुर्जानन्कालस्यपर्ययम् ॥&lt;br&gt;&#xA;मुशलं समवष्टभ्य तस्थौ स मधुसूदनः ॥ ९२ ॥&lt;br&gt;&#xA;साम्बं च निहतं दृष्ट्वा चारुदेष्णं च माधवः ॥&lt;br&gt;&#xA;प्रद्युम्नमनिरुद्धं च ततश्चुक्रोध भामिनि ॥ ९३ ॥&lt;br&gt;&#xA;यादवान्क्ष्माशयानांश्च भृशं कोपसमन्वितः ॥&lt;br&gt;&#xA;स निःशेषं तदा चक्रे शार्ङ्गचक्रगदाधरः ॥ ९४ ॥&lt;br&gt;&#xA;एवं तत्र महादेवि अभवद्यादव स्थलम् ॥&lt;br&gt;&#xA;गव्यूतिमात्रं तद्देवि यादवानां चिताः स्मृताः ॥ ९५ ॥&lt;br&gt;&#xA;तेषां किलास्थिनिचयैः स्थलरूपं बभूव तत् ॥&lt;br&gt;&#xA;भस्मपुञ्जनिभाकारं तेनाभूद्यादव स्थलम् ॥ ९६ ॥&lt;br&gt;&#xA;दिव्यरत्नसमायुक्तं मणिमाणिक्यपूरितम् ॥&lt;br&gt;&#xA;यादवानां किरीटैश्च दिव्यगन्धैः सुपूरितम्॥ ९७ ॥&lt;br&gt;&#xA;तेषां रक्षानिमित्तं हि गङ्गा गणपतिस्तथा ॥&lt;br&gt;&#xA;यादवानां तु सर्वेषां जीवितो वज्र एव हि ॥ ९८ ॥&lt;br&gt;&#xA;वयसोन्ते ततः सोऽपि प्रभासं क्षेत्रमागतः ॥&lt;br&gt;&#xA;निषिच्य स्वसुतं राज्ये नाम्ना ख्यातं महद्बलम् ॥ ९९ ॥&lt;br&gt;&#xA;तेनापि स्थापितं लिङ्गं यादवेन्द्रेण धीमता ॥&lt;br&gt;&#xA;वज्रेश्वरमिति ख्यातं तत्स्थितं यादवस्थले ॥7.1.237.१००॥&lt;br&gt;&#xA;तत्रैव सुचिरं कालं तपस्तप्तं सुपुष्कलम् ॥&lt;br&gt;&#xA;नारदस्योपदेशेन प्रभासे पापनाशने ॥ १०१ ॥&lt;br&gt;&#xA;प्राप्तवान्परमां सिद्धिं स राजा यादवोत्तमः ॥&lt;br&gt;&#xA;तत्रैव यो नरः सम्यक्स्नात्वा जाम्बवती जले ॥ १०२ ॥&lt;br&gt;&#xA;वज्रेश्वरं तु सम्पूज्य ब्राह्मणांस्तत्र भोजयेत् ॥&lt;br&gt;&#xA;यादवस्थलसामीप्ये गोसहस्रफलं लभेत् ॥ १०३ ॥&lt;br&gt;&#xA;षट्कोणं तत्र दातव्यमङ्गुल्या यादवस्थले ॥&lt;br&gt;&#xA;यात्राफलमवाप्नोति सम्यक्छ्रद्धासमन्वितः ॥ १०४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमेप्रभासक्षेत्रमाहात्म्ये यादवस्थलोत्पत्तौ वज्रेश्वरमाहात्म्यवर्णनन्नाम सप्तत्रिंशदुत्तरद्विशततमोऽध्यायः ॥ २३७ ॥&lt;/p&gt;</description>
    </item>
    <item>
      <title>२३८ हिरण्यानदीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/238_hiraNyAnadImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/238_hiraNyAnadImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि हिरण्यां पापनाशिनीम् ॥&lt;br&gt;&#xA;सर्वकामप्रदां पुण्यां दारिद्र्यस्यान्तकारिणीम् ॥ १ ॥&lt;br&gt;&#xA;तत्र स्नात्वा विधानेन कृत्वा पिण्डोदक क्रियाम् ॥&lt;br&gt;&#xA;प्राप्नुयादक्षयाल्ँलोकान्पितॄनुद्धृत्य पापतः ॥२॥&lt;br&gt;&#xA;एकं यो भोजयेत्तत्र ब्राह्मणं शंसितव्रतम् ॥&lt;br&gt;&#xA;तेनायुतसहस्रं हि भोजितं स्याद्द्विजन्मनाम् ॥ ॥ ३ ॥&lt;br&gt;&#xA;तत्र हेमरथा देयो ब्राह्मणे वेदपारगे ॥&lt;br&gt;&#xA;विधिना शिवमुद्दिश्य यात्रायुतफलं लभेत् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहिताया सप्तमे प्रभासखण्डे प्रथमे प्रभासक्षेत्रमाहात्म्ये हिरण्यानदीमाहात्म्यवर्णनन्नामाष्टात्रिंशदुत्तरद्विशततमोऽध्यायः ॥ २३८ ॥&lt;/p&gt;</description>
    </item>
    <item>
      <title>२३९ नागरार्कमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/239_nAgarArkamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/239_nAgarArkamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि हिरण्यापार्श्वतः स्थितम् ॥&lt;br&gt;&#xA;प्रत्युक्तं नागरादित्यं सर्वव्याधिविनाशनम् ॥ १ ॥&lt;br&gt;&#xA;पुरा सत्राजिता राज्ञा द्वारवत्यां गतेन तु ॥&lt;br&gt;&#xA;आराधितो भास्करोऽभूद्यादवेन महात्मना ॥ २ ॥&lt;br&gt;&#xA;महाव्रतमुपास्थाय निघ्नपुत्रेण धीमता ॥&lt;br&gt;&#xA;तस्य तुष्टस्तदा भानुः स्यमन्तकमणिं ददौ ॥३॥&lt;br&gt;&#xA;स मणिः सवते नित्यं भारानष्टौ दिनेदिने ॥ (सवते- सूते)&lt;br&gt;&#xA;सुवर्णस्य सुशुद्धस्य भक्त्या व्रततपोयुतः ॥ ४ ॥&lt;br&gt;&#xA;भूयोऽपि भानुना प्रोक्तो वरं ब्रूहि वरानने ॥&lt;br&gt;&#xA;स चाह देवदेवेशं भास्करं वारितस्करम् ॥ ५ ॥&lt;br&gt;&#xA;यदि तुष्टोऽसि मे देव वरदानं करोषि च ॥&lt;br&gt;&#xA;अत्रैव चाश्रमे पुण्ये नित्यं सन्निहितो भव ॥ ६ ॥&lt;br&gt;&#xA;एवं भविष्यतीत्युक्त्वा सूर्यः सत्राजितं नृपम् ॥&lt;br&gt;&#xA;अभिनन्द्य वरं तस्य तत्रैवादर्शनं गतः ॥ ७ ॥&lt;br&gt;&#xA;तेनापि निघ्नपुत्रेण देवदेवस्य भास्वतः ॥&lt;br&gt;&#xA;स्थापिता प्रतिमा शुभ्रा तत्रैव वरवर्णिनि ॥ ८ ॥&lt;br&gt;&#xA;शङ्खदुन्दुभिनिर्घोषैर्ब्रह्मघोषैश्चपुष्कलैः ॥&lt;br&gt;&#xA;ततस्तुनागरान्सर्वान्समाहूय द्विजोत्तमान् ॥&lt;br&gt;&#xA;अब्रवीत्प्रणतो भूत्वा दत्त्वा वृत्तिमनुत्तमाम् ॥९॥&lt;br&gt;&#xA;युष्मत्पादप्रसादेन सूर्यस्यानुग्रहेण वै ॥&lt;br&gt;&#xA;साधयित्वा तपश्चोग्रं स्थापिता प्रतिमा मया ॥7.1.239.१०॥&lt;br&gt;&#xA;इन्द्रलोकादिहानीता जित्वा शक्रं सुरारिणा॥&lt;br&gt;&#xA;दशाननस्य पुत्रेण लङ्कायां स्थापिता पुरा ॥११॥&lt;br&gt;&#xA;तं निहत्य तु रामेण लक्ष्मणानुगतेन वै॥&lt;br&gt;&#xA;अयोध्यायां समानीता सौमित्रिजयलक्षिका॥१२॥&lt;br&gt;&#xA;मित्रावरुणपुत्राय वसिष्ठाय समर्पिता॥&lt;br&gt;&#xA;तेनापि मम तुष्टेन द्वारकायां निवेदिता॥१३॥&lt;br&gt;&#xA;मयापि स्थापिता चात्र ज्ञात्वा क्षेत्रमनुत्तमम् ॥&lt;br&gt;&#xA;किमत्र बहुनोक्तेन भवद्भिः सर्वथैव हि ॥१४॥&lt;br&gt;&#xA;परिपाल्या प्रयत्नेन यावच्चन्द्रार्कतारकम्॥&lt;br&gt;&#xA;तस्माद्युष्माकमादिष्टा प्रतिमेयं मया शुभा ॥ १५ ॥&lt;br&gt;&#xA;नागराणां तु विप्राणां सोमेशपुरवासिनाम् ॥&lt;br&gt;&#xA;तस्मान्नाम मया दत्तं नागरादित्यमेव हि ॥ १६ ॥&lt;br&gt;&#xA;॥ ब्राह्मणा ऊचुः॥ ॥&lt;br&gt;&#xA;सर्वमेव करिष्यामो देवस्य परिपालनम् ॥&lt;br&gt;&#xA;यावन्मही च चन्द्रार्कौ यावत्तिष्ठति सागरः ॥&lt;br&gt;&#xA;तावत्ते ह्यक्षया कीर्तिः स्थाने चास्मिन्भविष्यति॥१७॥&lt;br&gt;&#xA;एवमुक्त्वा तु ते सर्वे नागरा द्विजपुङ्गवाः ॥&lt;br&gt;&#xA;राजापि तुष्टः प्रययौ तदा द्वारवतीं पुरीम् ॥१८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि तस्मिन्दृष्टे तु यत्फलम् ॥&lt;br&gt;&#xA;गोशतस्य प्रयागेषु सम्यग्दत्तस्य यत्फलम् ॥&lt;br&gt;&#xA;तत्फलं समवाप्नोति नागरार्कस्य दर्शनात्॥ १९॥&lt;br&gt;&#xA;दारिद्र्यदुःखशोकार्त्तेः कोन्योस्ति हरणक्षमः॥&lt;br&gt;&#xA;प्रभासे पावने क्षेत्रे मुक्त्वा नागरभास्करम् ॥ 7.1.239.२० ॥&lt;br&gt;&#xA;बन्धकुष्ठादिकं दुःखं ये भजन्त्यल्पबुद्धयः ॥&lt;br&gt;&#xA;तत्र ते नैव जानन्ति वैद्यं नागरभास्करम् ॥ २१ ॥&lt;br&gt;&#xA;स्नात्वा हिरण्यातोयेन यस्तं पूजयते नरः ॥&lt;br&gt;&#xA;कल्पकोटिसहस्राणि सूर्यलोके महीयते ॥२२॥&lt;br&gt;&#xA;शुक्लपक्षे तु सप्तम्यां यदा सङ्क्रमते रविः ॥&lt;br&gt;&#xA;महाजया तदा ख्याता सप्तमी भास्करप्रिया ॥ २३ ॥&lt;br&gt;&#xA;स्नानं दानं जपो होमः पितृदेवाभिपूजनम् ॥&lt;br&gt;&#xA;सर्वं कोटिगुणं प्रोक्तं भास्करस्यवचो यथा ॥ २४ ॥&lt;br&gt;&#xA;एकं यो भोजयेत्तत्र ब्राह्मणं सूर्यसन्निधौ ॥&lt;br&gt;&#xA;कोटिभोज्यं कृतं तेन इत्याह भगवान्हरिः ॥ २५ ॥&lt;br&gt;&#xA;एतन्मया ते कथितं पुरा नोक्तं वरानने ॥&lt;br&gt;&#xA;यः शृणोति नरो भक्त्या स गच्छेद्भास्करं पदम्॥२६॥&lt;br&gt;&#xA;सूर्यस्य देवि नामानि रहस्यानि शृणुश्व मे॥&lt;br&gt;&#xA;अलं नामसहस्रेण पठस्वैनं शुभं स्तवम्॥२७॥&lt;br&gt;&#xA;विकर्त्तनो विवस्वांश्च मार्त्तण्डो भास्करो रविः ॥&lt;br&gt;&#xA;लोकप्रकाशकः श्रीमाल्ँलोकचक्षुर्ग्रहेश्वरः ॥ २८ ॥&lt;br&gt;&#xA;लोकसाक्षी त्रिलोकेशः कर्त्ता हर्त्ता तमिस्रहा ॥&lt;br&gt;&#xA;तपनस्तापनश्चैव शुचिः सप्ताश्ववाहनः ॥ २९ ॥&lt;br&gt;&#xA;गभस्तिहस्तो ब्रह्मा च सर्वदेवनमस्कृतः ॥&lt;br&gt;&#xA;एकविंशक इत्येष नागरार्कस्तवः स्मृतः ॥ 7.1.239.३० ॥&lt;br&gt;&#xA;स्तवराज इति ख्यातः शरीरारोग्यवृद्धिदः ॥ ३१ ॥&lt;br&gt;&#xA;य एतेन महादेवि द्वे सन्ध्येऽस्तमनोदये ॥&lt;br&gt;&#xA;नागरार्कं तु संस्तौति स लभेद्वाञ्छितं फलम्॥ ३२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये नागरार्कमाहात्म्यवर्णनन्नामैकोनचत्वारिंशदुत्तरद्विशततमो ऽध्यायः ॥ २३९ ॥&lt;/p&gt;</description>
    </item>
    <item>
      <title>२४० माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/240_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/240_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि बलभद्रं सुरेश्वरम् ॥&lt;br&gt;&#xA;सुभद्रां च तथा कृष्णं सर्वपातकनाशनम् ॥ १ ॥&lt;br&gt;&#xA;पूर्व कल्पे महादेवि देहमत्रात्यजद्धरिः ॥&lt;br&gt;&#xA;अस्मिन्कल्पेपि च पुनर्गात्रोत्सर्गमिति स्मृतम् ॥ २ ॥&lt;br&gt;&#xA;तत्र ये पूजयिष्यन्ति नागरादित्यसन्निधौ ॥&lt;br&gt;&#xA;बलभद्रं सुभद्रां च कृष्णं ते स्वर्गगामिनः ॥३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये बलभद्र सुभद्रा कृष्ण माहात्म्यवर्णनन्नाम चत्वारिंशदुत्तरद्विशततमोऽध्यायः ॥ २४० ॥&lt;/p&gt;</description>
    </item>
    <item>
      <title>२४१ शेषमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/241_sheShamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/241_sheShamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येद्बलभद्रकलेवरम् ॥&lt;br&gt;&#xA;शेषरूपेण यत्रासौ प्रात्यजत्स्वकलेवरम्॥ १ ॥&lt;br&gt;&#xA;गतस्त्रैसङ्गमे तीर्थे तत्र पातालवर्त्मना ॥&lt;br&gt;&#xA;अस्मिन्मित्रवने देवि गव्यूतिद्वयविस्तृते ॥ २ ॥&lt;br&gt;&#xA;कलेवरं स्थितं देवि लिङ्गाकारं महाप्रभम् ॥&lt;br&gt;&#xA;रेवत्या सहितं तत्र शेषनामेति विश्रुतम् ॥३॥&lt;br&gt;&#xA;यत्र सिद्धः पुरा देवि जरानामा तु कौलिकः ॥&lt;br&gt;&#xA;विष्णुहन्ता भल्लतीर्थे सोऽस्मिन्स्थाने लयं गतः ॥ ४ ॥&lt;br&gt;&#xA;तत्प्रभृत्येव सकले शेष इत्यभिविश्रुतः ॥&lt;br&gt;&#xA;चैत्रे शुक्लत्रयोदश्यां यस्तं पूजयते नरः ॥&lt;br&gt;&#xA;स पुत्रपौत्रपशुमान्वर्षं क्षेमेण गच्छति ॥५॥&lt;br&gt;&#xA;मसूरिकादिरोगेभ्यः शिशूनां न भयं भवेत् ॥&lt;br&gt;&#xA;विस्फोटकादिरोगेभ्यो न भयं जायते क्वचित् ॥६॥&lt;br&gt;&#xA;अस्मिन्क्षेत्रे महासिद्धे सिद्धयज्ञस्तु यः स्मृतः ॥&lt;br&gt;&#xA;वर्णानां सान्तरालानां सर्वेषां चातिवल्लभः ॥७॥&lt;br&gt;&#xA;पशुपुष्पोपहारैश्च बलिदानैः पृथग्विधैः ॥&lt;br&gt;&#xA;सन्तुष्टिं शीघ्रमायाति शेषोऽशेषाघनाशनः ॥ ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शेषमाहात्म्यवर्णनन्नामैकचत्वारिम्श दुत्तरद्विशततमोऽध्यायः ॥ २४१ ॥ ॥&lt;/p&gt;</description>
    </item>
    <item>
      <title>२४२ कुमारीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/242_kumArImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/242_kumArImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यत्र देवीकुमारिका ॥&lt;br&gt;&#xA;तस्यैव पूर्वदिग्भागे स्थिता रक्षार्थमेव हि ॥ १ ॥&lt;br&gt;&#xA;पुरा रथन्तरे कल्पे रुरुर्नाम महासुरः ॥&lt;br&gt;&#xA;उत्पन्नः स महाकायः सर्वलोकभयावहः ॥ २ ॥&lt;br&gt;&#xA;तेन देवाः सगन्धर्वास्त्रासितास्त्रिदशा लयात् ॥&lt;br&gt;&#xA;तस्य भीत्या ततः सर्वे ब्रह्मलोकमधिस्थिताः ॥ ३ ॥&lt;br&gt;&#xA;तथा भूमितले विप्रान्यज्वनोऽथ तपस्विनः ॥&lt;br&gt;&#xA;निजघान स दुष्टात्मा ये चान्ये धर्मचारिणः ॥ ४ ॥&lt;br&gt;&#xA;निःस्वाध्यायवषट्कारं तदाऽऽसीद्धरणीतलम्॥&lt;br&gt;&#xA;नष्टयज्ञोत्सवं सर्वं रुरोर्भयनिपीडितम्॥ ५ ॥&lt;br&gt;&#xA;ततः प्रव्यथिता देवास्तथा सर्वे महर्षयः ॥&lt;br&gt;&#xA;समेत्यामन्त्रयन्मन्त्रं वधार्थं तस्य दुर्मतेः ॥ ६ ॥&lt;br&gt;&#xA;ततः कायोद्भवः स्वेदः सर्वेषां समजायत ॥&lt;br&gt;&#xA;तेषां चिन्तयतां देवि निरोधाज्जगृहुश्च तम् ॥ ॥७॥&lt;br&gt;&#xA;तत्र कन्या समुत्पन्ना दिव्या कमललोचना ॥&lt;br&gt;&#xA;व्यापयन्ती दिशः सर्वाः सर्वेषां पुरतः स्थिता ॥८॥&lt;br&gt;&#xA;सर्वान्देवांस्ततः प्राह किमर्थं निर्मितास्म्य हम् ॥&lt;br&gt;&#xA;तद्वः कार्यं करिष्यामि श्रुत्वा तस्यास्तदा गिरम्॥ ९ ॥&lt;br&gt;&#xA;आचख्युः सङ्कटं तस्यास्ते देवा रुरुचेष्टितम् ॥&lt;br&gt;&#xA;श्रुत्वा जहास सा देवी देवानां कार्य सिद्धये ॥ 7.1.242.१० ॥&lt;br&gt;&#xA;तस्या हसन्त्या निश्चेरुर्वराङ्गाः कन्यकाः पुनः ॥&lt;br&gt;&#xA;पाशाङ्कुशधराः सर्वाः पीनश्रोणिपयोधराः ॥ ११ ॥&lt;br&gt;&#xA;फेत्कारारावमात्रेण त्रास यन्त्यश्चराचरम् ॥&lt;br&gt;&#xA;अन्वगात्सा रुरुर्यत्र ताभिः सार्द्धं यशस्विनी ॥ १२ ॥&lt;br&gt;&#xA;अथाभूत्तुमुलं तासां युद्धं घोरं तु तैः सह ॥&lt;br&gt;&#xA;शस्त्रास्त्रैर्विविधैर्घोरैः शत्रुपक्ष क्षयङ्करैः ॥ १३ ॥&lt;br&gt;&#xA;ताभिस्तदनुगाः सर्वे प्रहारैर्जर्जरीकृताः॥&lt;br&gt;&#xA;पराङ्मुखाः क्षणेनैव जाताः केचिन्निपातिताः ॥ १४ ॥&lt;br&gt;&#xA;ततो हतं बलं दृष्ट्वा रुरुर्मायामथाऽसृजत् ॥&lt;br&gt;&#xA;तामसीन्नाम देवेशि तयामुह्यत नैव सा ॥ १५ ॥&lt;br&gt;&#xA;तमोभूते ततस्तत्र देवी दैत्यं तदा रुरुम् ॥&lt;br&gt;&#xA;शक्त्या बिभेद हृदये ततो मूर्छां जगाम ह ॥ १६ ॥&lt;br&gt;&#xA;मुहूर्त्ताल्लब्धसञ्ज्ञोऽथ ज्ञात्वा तस्याः पराक्रमम् ॥&lt;br&gt;&#xA;पलायनकृतोत्साहः समुद्राभिमुखो ययौ ॥ १७ ॥&lt;br&gt;&#xA;साऽपि देवी जगामाथ पृष्ठतोऽस्य दुरात्मनः ॥&lt;br&gt;&#xA;स्तूयमाना सुरगणैः किन्नरैः समहोरगैः ॥ १८ ॥&lt;br&gt;&#xA;ततः प्रविश्य जलधिं तं दृष्ट्वा दानवं रुषा ॥&lt;br&gt;&#xA;खङ्गाग्रेण शिरश्छित्त्वा चर्ममुण्डधरा ततः ॥ १९ ॥&lt;br&gt;&#xA;निश्चक्राम पुनस्तस्मात्प्रभासं क्षेत्रमागता ॥&lt;br&gt;&#xA;कन्या सैन्येन संयुक्ता बहुरूपेण भास्वता ॥ 7.1.242.२० ॥&lt;br&gt;&#xA;देवैः सुविस्मितैर्दृष्टा चर्ममुण्डधरा वरा ॥&lt;br&gt;&#xA;ततो देवाः स्तुतिं चक्रुः कृताञ्जलिपुटाः स्थिताः ॥ २१ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;जय त्वं देवि चामुण्डे जय भूतापहारिणि ॥&lt;br&gt;&#xA;जय सर्वगते देवि कालरात्रि नमोऽस्तु ते ॥ २२ ॥&lt;br&gt;&#xA;भीमरूपे शिवे विद्ये महामाये महोदये ॥&lt;br&gt;&#xA;महाभागे जये जृम्भे भीमाक्षि भीमदर्शने ॥ २३ ॥&lt;br&gt;&#xA;महामाये विचित्राङ्गि गेयनृत्यप्रिये शुभे ॥&lt;br&gt;&#xA;विकरालि महाकालि कालिके कालरूपिणि ॥ २४ ॥&lt;br&gt;&#xA;प्रासहस्ते दण्डहस्ते भीमहस्ते भयानने ॥&lt;br&gt;&#xA;चामुण्डे ज्वलमानास्ये तीक्ष्णदंष्ट्रे महाबले ॥&lt;br&gt;&#xA;शवयानस्थिते देवि प्रेतसङ्घनिषेविते ॥ २५ ॥&lt;br&gt;&#xA;एवं स्तुता तदा देवी सर्वैः शक्रपुरोगमैः ॥&lt;br&gt;&#xA;प्रहृष्टवदना भूत्वा वाक्यमेतदुवाच ह ॥ २६ ॥&lt;br&gt;&#xA;वरं वृणुध्वं भद्रं वो नित्यं यन्मनसि स्थितम् ॥&lt;br&gt;&#xA;अहं दास्यामि तत्सर्वं यद्यपि स्यात्सुदुर्ल्लभम् ॥ २७ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;कृतकृत्यास्त्वया भद्रे दानवस्य निषूदनात् ॥ २८ ॥&lt;br&gt;&#xA;स्तोत्रेणानेन यो देवि त्वां वै स्तौति वरानने ॥&lt;br&gt;&#xA;तस्य त्वं वरदा देवि भव सर्वगता सती ॥ २९ ॥&lt;br&gt;&#xA;यश्चेदं शृणुयाद्भक्त्या तव देवि समुद्भवम् ॥&lt;br&gt;&#xA;सर्वपापविनिर्मुक्तः स प्राप्नोतु परां गतिम् ॥ 7.1.242.३० ॥&lt;br&gt;&#xA;अस्मिन्क्षेत्रे त्वया देवि स्थितिः कार्या सदा शुभे ॥ ३१ ॥&lt;br&gt;&#xA;अत्र त्वां पूजयेद्यस्तु शुक्लपक्षे समाहितः ॥&lt;br&gt;&#xA;नवम्यामाश्विने मासि तस्य कार्यं सदा शुभम्॥ ३२ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवमुक्ता महादेवी तत्रैव निरताऽभवत् ॥&lt;br&gt;&#xA;देवास्त्रिविष्टपं जग्मुः प्रहृष्टा हतशत्रवः ॥३३॥&lt;br&gt;&#xA;इति श्रीस्कान्दे महापुराण एकाशीति साहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये कुमारीमाहात्म्यवर्णनन्नाम द्विचत्वारिंशदुत्तरद्विशततमोऽध्यायः ॥२४२॥ ॥&lt;/p&gt;</description>
    </item>
    <item>
      <title>२४३ मन्त्रावलिक्षेत्रपालमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/243_mantrAvalixetrapAlamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/243_mantrAvalixetrapAlamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि क्षेत्रपालं महाप्रभम् ॥&lt;br&gt;&#xA;ईशाने संस्थितं देवं मन्त्रमालाविभूषितम् ॥ १ ॥&lt;br&gt;&#xA;हिरण्यातटमाश्रित्य रक्षार्थं समुपस्थितम् ॥&lt;br&gt;&#xA;तत्रैव हीरकं क्षेत्रं तस्मिन्रक्षां करोति सः ॥ २ ॥&lt;br&gt;&#xA;कृष्णपक्षे त्रयोदश्यां तत्र तं पूजयेन्नरः ॥&lt;br&gt;&#xA;गन्धपुष्पोपहारैश्च तथा बलि निवेदनैः ॥ ३ ॥&lt;br&gt;&#xA;एवं सम्पूजितो देवः सर्वकामप्रदो भवेत् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मन्त्रावलिक्षेत्रपालमाहात्म्यवर्णनन्नाम त्रिचत्वारिंशदुत्तरद्विशततमोऽध्यायः ॥ २४३ ॥&lt;/p&gt;</description>
    </item>
    <item>
      <title>२४४ विचित्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/244_vichitreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/244_vichitreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विचित्रेश्वरमुत्तमम् ॥&lt;br&gt;&#xA;हिरण्यातीरनिलयं महापातकनाशनम् ॥ १ ॥&lt;br&gt;&#xA;विचित्रेण महादेवि लेखकेन यमस्य च ॥&lt;br&gt;&#xA;तपः कृत्वा महारौद्रं लिङ्गं तत्र प्रतिष्ठितम्॥ २ ॥&lt;br&gt;&#xA;तं दृष्ट्वा मानवो देवि यमलोकं न पश्यति ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये विचित्रेश्वरमाहात्म्यवर्णनन्नाम चतुश्चत्वारिंशदुत्तरद्विशततमोऽध्यायः ॥ २४४ ॥&lt;/p&gt;</description>
    </item>
    <item>
      <title>२४५ ब्रह्मेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/245_brahmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/245_brahmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तत्रैवोपरिसंस्थितम् ॥&lt;br&gt;&#xA;सरस्वत्यास्तटे देवि पर्णादित्यस्य पश्चिमे ॥ १ ॥&lt;br&gt;&#xA;तत्रास्ते सुमहल्लिङ्गं स्थापितं ब्रह्मणा पुरा ॥&lt;br&gt;&#xA;ब्रह्मेश्वरेति विख्यातं सर्वपातकनाशनम् ॥ २ ॥&lt;br&gt;&#xA;तत्र स्नात्वा द्वितीयायां सोपवासो जितेन्द्रियः ॥&lt;br&gt;&#xA;अर्चयेद्देवदेवेशं नाम्ना ब्रह्मेश्वरं शुभम्॥&lt;br&gt;&#xA;तर्पयेच्च पितॄञ्छ्राद्धे यदीच्छेच्छाश्वतं पदम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रमास खण्डे प्रथमे प्रभासक्षेत्रमाहात्म्ये ब्रह्मेश्वरमाहात्म्यवर्णनन्नाम पञ्चचत्वारिंशदुत्तरद्विशततमोऽध्यायः ॥ २४५ ॥&lt;/p&gt;</description>
    </item>
    <item>
      <title>२४६ नदीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/246_nadImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/246_nadImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥।&lt;br&gt;&#xA;ततो गच्छेन्महादेवि पिङ्गलीं पापनाशिनीम् ॥&lt;br&gt;&#xA;ऋषितीर्थात्पश्चिमतो नदीं सागरगामिनीम् ॥ १ ॥&lt;br&gt;&#xA;तस्याः सन्दर्शनाद्देवि रूपवाञ्जायते नरः ॥&lt;br&gt;&#xA;पुरा महर्षयः प्राप्ताः सोमेश्वरदिदृक्षया ॥ २ ॥&lt;br&gt;&#xA;प्रभासं क्षेत्रमासाद्य नदीतीरे व्यवस्थिताः ॥&lt;br&gt;&#xA;दाक्षिणात्या महादेवि कृष्णवर्णा विरूपकाः ॥३॥&lt;br&gt;&#xA;तत्राश्रमवरे स्नात्वा पश्यन्तो रूपमात्मनः ॥&lt;br&gt;&#xA;कामेन सदृशं सर्वे विस्मयं परमं गताः ॥ ४ ॥&lt;br&gt;&#xA;ततस्ते सहिताः सर्वे विस्मयोत्फुल्ललोचनाः ॥&lt;br&gt;&#xA;अत्र स्नाता वयं सर्वे यतः पिङ्गत्वमागताः ॥&lt;br&gt;&#xA;अतः प्रभृति नामास्यास्ततः पिङ्गा भविष्यति ॥ ५ ॥&lt;br&gt;&#xA;येत्र स्नानं करिष्यन्ति भक्त्या परमया युताः ॥&lt;br&gt;&#xA;न तेषामन्वये कश्चिद्भविष्यति कुरूपवान् ॥ ६ ॥&lt;br&gt;&#xA;दर्शनात्पितृमेधस्य लप्स्यते मानवः फलम् ॥&lt;br&gt;&#xA;स्नानेन द्विगुणं पुण्यं तर्पणेन चतुर्गुणम् ॥ ७ ॥&lt;br&gt;&#xA;असङ्ख्यातं फलं तस्य योऽत्र श्राद्धं करिष्यति ॥&lt;br&gt;&#xA;एवमुक्त्वा ततः सर्व ऋषयो वरवर्णिनि ॥ ८ ॥&lt;br&gt;&#xA;व्यभजंस्तन्नदीतीरं सर्वे ते मुनिसत्तमाः ॥&lt;br&gt;&#xA;यज्ञोपवीतमात्राणि चक्रुस्तीर्थानि सर्वतः ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पिङ्गा नदीमाहात्म्यवर्णनन्नाम षट्चत्वारिंशदुत्तरद्विशततमोऽध्यायः ॥ २४६ ॥&lt;/p&gt;</description>
    </item>
    <item>
      <title>२४७ पिङ्गलादित्यपिङ्गादेवीशुक्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/247_pingalAdityapingAdevIshukreshvaramAhAtmyavarNa/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/247_pingalAdityapingAdevIshukreshvaramAhAtmyavarNa/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येत्सूर्यं पापप्रणाशनम् ॥&lt;br&gt;&#xA;तथा च पिङ्गलां देवीं पार्वतीरूपधारिणीम् ॥ १ ॥&lt;br&gt;&#xA;तृतीयायां विशेषेण ह्युपवासं करोति यः ॥&lt;br&gt;&#xA;सर्वान्कामानवाप्नोति धनवान्पुत्रवान्भवेत् ॥ २ ॥&lt;br&gt;&#xA;तत्रैव संस्थितं पश्येच्छुकेश्वरमिति श्रुतम् ॥&lt;br&gt;&#xA;तं दृष्ट्वा मानवो देवि मुक्तः स्यात्सर्वपातकैः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पिङ्गलादित्यपिङ्गादेवीशुक्रेश्वरमाहात्म्यवर्णनन्नाम सप्तचत्वारिम्श दुत्तरद्विशततमोऽध्यायः ॥ २४७ ॥&lt;/p&gt;</description>
    </item>
    <item>
      <title>२४८ ब्रह्मेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/248_brahmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/248_brahmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पूर्वोक्तं ब्रह्मपूजितम् ॥&lt;br&gt;&#xA;सरस्वत्यास्तटे संस्थं पर्णादित्यस्य पश्चिमे ॥ १ ॥&lt;br&gt;&#xA;तस्योत्पत्तिं प्रवक्ष्यामि शृणुष्वैकमनाः प्रिये ॥&lt;br&gt;&#xA;सृजतो ब्रह्मणः पूर्वं भूतग्रामं चतुर्विधम् ॥ २ ॥&lt;br&gt;&#xA;उत्पन्नाद्भुतरूपाढ्या नारी कमललोचना ॥&lt;br&gt;&#xA;कम्बुग्रीवा सुकेशान्ता बिम्बोष्ठी तनुमध्यमा ॥ ३ ॥&lt;br&gt;&#xA;गम्भीरनाभिः सुश्रोणी पीनश्रोणिपयोधरा ॥&lt;br&gt;&#xA;पूर्णचन्द्रमुखी सा तु गूढगुल्फा सितानना ॥ ४ ॥&lt;br&gt;&#xA;न देवी न च गन्धर्वी नासुरी न च पन्नगी ॥&lt;br&gt;&#xA;यादृग्रूपा वरारोहा तादृशी सा व्यजायत ॥ ५ ॥&lt;br&gt;&#xA;तां दृष्ट्वा रूपसम्पन्नां ब्रह्मा कामवशोऽभवत् ॥&lt;br&gt;&#xA;अथ तां प्रार्थयामास रत्यर्थं वरवर्णिनि ॥ ६ ॥&lt;br&gt;&#xA;अथ प्रार्थयतस्तस्य न्यपतत्पञ्चमं शिरः ॥&lt;br&gt;&#xA;खररूपं महादेवि तेन पापेन तत्क्षणात्॥ ७ ॥&lt;br&gt;&#xA;ततो ज्ञात्वा महत्पापं दुहितुः कामसम्भवम् ॥&lt;br&gt;&#xA;घृणया परया युक्तः प्रभासं क्षेत्रमागतः ॥ ८ ॥&lt;br&gt;&#xA;न कायस्य यतः शुद्धिर्विना तीर्थावगाहनात् ॥&lt;br&gt;&#xA;स स्नातः सलिले पुण्ये सरस्वत्या वरानने ॥ ९ ॥&lt;br&gt;&#xA;लिङ्गं संस्थापयामास देवदेवस्य शूलिनः ॥&lt;br&gt;&#xA;ततो विकल्मषो भूत्वा जगाम स्वगृहं पुनः ॥ 7.1.248.१० ॥&lt;br&gt;&#xA;स्नात्वा सारस्वते तोये यस्तल्लिङ्गं प्रपश्यति ॥&lt;br&gt;&#xA;सर्वपापविनिर्मुक्तो ब्रह्मलोके महीयते ॥ ११ ॥&lt;br&gt;&#xA;चैत्रे शुक्लचतुर्दश्यां यस्तं पश्यति मानवः ॥&lt;br&gt;&#xA;स याति परमं स्थानं यत्र देवो महेश्वरः ॥ १२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ब्रह्मेश्वरमाहात्म्यवर्णनन्नामाष्टचत्वारिंशदुत्तरद्विशततमोऽध्यायः ॥ २४८ ॥&lt;/p&gt;</description>
    </item>
    <item>
      <title>२४९ सङ्गमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/249_sangameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/249_sangameshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं वै सङ्गमेश्वरम् ॥&lt;br&gt;&#xA;गोलक्षमिति विख्यातं सर्वपातकनाशनम् । १ ॥&lt;br&gt;&#xA;तस्यैव पश्चिमे भागे सर्वकामफलप्रदम् ॥&lt;br&gt;&#xA;ऋषिरुद्दालकोनाम पुरा ह्यासीन्महातपाः ॥ २ ॥&lt;br&gt;&#xA;स पुरा सङ्गमं प्राप्य सर्वपापप्रणाशनम् ॥&lt;br&gt;&#xA;सरस्वत्याश्च पिङ्गायास्तपस्तेपे सुरेश्वरि ॥ ३ ॥&lt;br&gt;&#xA;ततस्तपस्यतस्तस्य तपो रौद्रं महात्मनः ॥&lt;br&gt;&#xA;पुरतो ह्युत्थितं लिङ्गं भक्त्या युक्तस्य सुन्दरि ॥ ४ ॥&lt;br&gt;&#xA;एतस्मिन्नेव काले तु वागुवाचाशरीरिणी ॥&lt;br&gt;&#xA;उद्दालक महाबाहो शृणुष्वैतद्वचो मम ॥ ५ ॥&lt;br&gt;&#xA;अद्यप्रभृति वासोऽत्र मम नित्यं भविष्यति ॥&lt;br&gt;&#xA;यस्मादत्र समुत्पन्नं सङ्गमे लिङ्गमुत्तमम् ॥&lt;br&gt;&#xA;सङ्गमेश्वरमित्येव नाम चास्य भवि ष्यति ॥ ६ ॥&lt;br&gt;&#xA;येत्र स्नानं नराः कृत्वा सङ्गमे लोकविश्रुते ॥&lt;br&gt;&#xA;सङ्गमेश्वरमीक्षन्ते ते यान्ति परमां गतिम् ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततस्तं पूजयामास दिवारात्रमतन्द्रितः ॥&lt;br&gt;&#xA;ततो देहावसानेऽसौ गतो यत्र महेश्वरः ॥ ८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे ,प्रभासखण्डे प्रथमे प्रभासक्षेत्रमाहात्म्ये सङ्गमेश्वरमाहात्म्यवर्णनन्नामैकोनपञ्चाशदुत्तरद्विशततमोऽध्यायः ॥ २४९ ॥&lt;/p&gt;</description>
    </item>
    <item>
      <title>२५० गङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/250_gangeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/250_gangeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं त्रैलोक्यविश्रुतम् ॥&lt;br&gt;&#xA;गङ्गेश्वरेति विख्यातं सङ्गमेश्वरपश्चिमे ॥ १ ॥&lt;br&gt;&#xA;यदा गङ्गा समाहूता विष्णुना प्रभविष्णुना ॥&lt;br&gt;&#xA;अन्तकालेऽभिषेकार्थं स्वकायस्य वरानने ॥ २ ॥&lt;br&gt;&#xA;ततो दृष्ट्वा तु तत्क्षेत्रं पुण्यं ह्यृषिनिषेवितम् ॥&lt;br&gt;&#xA;सर्वत्र व्यापितं लिङ्गैराश्रमैश्च तपस्विनाम् ॥ ३ ॥&lt;br&gt;&#xA;ततो गङ्गासरिच्छ्रेष्ठा पूर्वसागरगामिनी ॥&lt;br&gt;&#xA;स्थापयामास तल्लिङ्गं शिवभक्तिपरायणा ॥ ४ ॥&lt;br&gt;&#xA;तं दृष्ट्वा तु वरारोहे गङ्गास्नानफलं लभेत् ॥&lt;br&gt;&#xA;अश्वमेधसहस्रस्य फलं प्राप्नोति मानवः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गङ्गेश्वरमाहात्म्यवर्णनन्नाम पञ्चाशदुत्तरद्विशततमोऽध्यायः ॥ २५० ॥&lt;/p&gt;</description>
    </item>
    <item>
      <title>२५१ शङ्करादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/251_shankarAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/251_shankarAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि शङ्करादित्यमुत्तमम् ॥&lt;br&gt;&#xA;गङ्गेश्वरस्य पूर्वेण शङ्करेण प्रतिष्ठितम् ॥ १ ॥&lt;br&gt;&#xA;षष्ठ्यां चैव तु शुक्लायामेनं यः पूजयिष्यति ॥&lt;br&gt;&#xA;गमिष्यति परं स्थानं यत्र देवो दिवाकरः ॥ २ ॥&lt;br&gt;&#xA;रक्तचन्दनमिश्रैश्च रक्तपुष्पैः समाहितः ॥&lt;br&gt;&#xA;ताम्रपात्रे समाधाय योऽर्घ्यं दास्यति मानवः ॥&lt;br&gt;&#xA;स यास्यति परां सिद्धिं न च याति दरिद्रताम्॥ ३ ॥&lt;br&gt;&#xA;तस्मात्सर्वप्रयत्नेन तस्मिन्क्षेत्रे वरानने ॥&lt;br&gt;&#xA;पूजयेच्छङ्करादित्यं सर्वकामफलप्रदम् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शङ्करादित्यमाहात्म्यवर्णनन्नामैकपञ्चाशदुत्तरद्विशततमोऽध्यायः ॥ २५१ ॥&lt;/p&gt;</description>
    </item>
    <item>
      <title>२५२ शङ्करनाथमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/252_shankaranAthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/252_shankaranAthamAhAtmyavarNanam/</guid>
      <description>&lt;p&gt;॥ ईश्वर उवाच.॥ ॥&lt;br&gt;&#xA;ततो गच्छेन्महादेवि लिङ्गं त्रैलोक्यविश्रुतम् ॥&lt;br&gt;&#xA;तत्र शङ्करनाथेति प्रसिद्धं पापनाशनम् ॥ ॥ १ ॥&lt;br&gt;&#xA;स्थापितं भानुना देवि कृत्वा तत्र महत्तपः ॥&lt;br&gt;&#xA;तमर्चयित्वा देवेशं सोपवासो महेश्वरम्॥ २ ॥&lt;br&gt;&#xA;ब्राह्मणान्भोजयेत्तत्र श्राद्धं कुर्याज्जितेन्द्रियः ॥&lt;br&gt;&#xA;शक्त्या हिरण्यं वासांसि विप्रे दद्यात्समाहितः ॥&lt;br&gt;&#xA;स याति परमं स्थानं नात्र कार्या विचारणा ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शङ्करनाथमाहात्म्यवर्णनन्नाम द्विपञ्चाशदुत्तरद्विशततमोऽध्यायः ॥ २५२ ॥&lt;/p&gt;</description>
    </item>
    <item>
      <title>२५३ गुफेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/253_gupheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/253_gupheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥&lt;br&gt;&#xA;ततो गच्छेन्महादेवि गुफेश्वरमनुत्तमम्॥&lt;br&gt;&#xA;हिरण्या उत्तरे भागे सर्वपातकनाशनम् ॥&lt;br&gt;&#xA;तं दृष्ट्वा मानवो देवि कोटिहत्यां व्यपोहति॥ १ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गुफेश्वरमाहात्म्यवर्णनन्नाम त्रिपञ्चाशदुत्तरद्विशततमोऽध्यायः ॥२५३॥&lt;/p&gt;</description>
    </item>
    <item>
      <title>२५४ घण्टेश्वरमाहारत्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/254_ghaNTeshvaramAhAratmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/254_ghaNTeshvaramAhAratmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येत्सर्वपातकनाशनम् ॥&lt;br&gt;&#xA;घण्टेश्वरमिति ख्यातं देवदानववन्दितम् ॥&lt;br&gt;&#xA;पूजितं ह्यृषिभिः सिद्धैर्वाञ्छितार्थफलप्रदम् ॥ १ ॥&lt;br&gt;&#xA;वारे सोमस्य चाष्टम्यां यस्तं पूजयते नरः ॥&lt;br&gt;&#xA;स लभेद्वाञ्छितान्कामान्मुक्तः स्यात्पातकेन हि ॥२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये घण्टेश्वरमाहारत्म्यवर्णनन्नाम चतुष्पञ्चाशदुत्तरद्विशततमोऽध्यायः ॥ २५४ ॥&lt;/p&gt;</description>
    </item>
    <item>
      <title>२५५ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/255_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/255_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तीर्थं त्रैलोक्यविश्रुतम् ॥&lt;br&gt;&#xA;तस्यैव पश्चिमे भागे ऋषीणां पुण्यकर्मणाम् ॥ १ ॥&lt;br&gt;&#xA;तस्मिंस्त्रिनेत्रा मत्स्याश्च दृश्यन्तेऽद्यापि भामिनि ॥&lt;br&gt;&#xA;अङ्गिरा गौतमोऽगस्त्यः सुमतिः सुसखिस्तथा ॥ २ ॥&lt;br&gt;&#xA;विश्वामित्रः स्थूलशिराः संवर्त्तः प्रतिमर्द्दनः ॥&lt;br&gt;&#xA;रैभ्यो बृहस्पतिश्चैव च्यवनः कश्यपो भृगुः ॥ ३ ॥&lt;br&gt;&#xA;दुर्वासा जामदग्न्यश्च मार्कण्डेयोऽथ गालवः ॥&lt;br&gt;&#xA;उशनाऽथ भरद्वाजो यवक्रीतस्त्रितस्तथा ॥ ४ ॥&lt;br&gt;&#xA;नारदः पर्वतश्चैव वसिष्ठोऽरुन्धती तथा ॥ ५ ॥&lt;br&gt;&#xA;काण्वोऽथ गौतमो धौम्यः शतानन्दोऽकृतव्रणः ॥&lt;br&gt;&#xA;जमदग्निस्तथा रामो बकश्चेत्येवमादयः ॥&lt;br&gt;&#xA;कृष्णद्वैपायनश्चैव पुत्रशिष्यैः समन्वितः ॥ ६ ॥&lt;br&gt;&#xA;एतत्क्षेत्रं समा साद्य प्रभासं मुनिसत्तमाः ॥&lt;br&gt;&#xA;तपस्तेपुर्महात्मानो विविधं परमाद्भुतम् ॥ ७ ॥&lt;br&gt;&#xA;एवं ते नियतात्मानो दमयुक्तास्तपस्विनः ॥&lt;br&gt;&#xA;समाधिना जिगीषन्ते ब्रह्मलोकं सनातनम्॥ ८ ॥&lt;br&gt;&#xA;अथाभवदनावृष्टिः कदाचिन्महती प्रिये ॥&lt;br&gt;&#xA;कृच्छ्रं प्राप्तो ह्यभूत्तत्र सर्वलोकः क्षुधार्दितः ॥ ९ ॥&lt;br&gt;&#xA;ततो निरन्ने लोकेऽस्मिन्नात्मानं ते परीप्सवः ॥&lt;br&gt;&#xA;मृतं कुमारमादाय कृच्छ्रं प्राप्तास्तदाऽपचन् ॥ 7.1.255.१० ॥&lt;br&gt;&#xA;अथोपरिचरस्तत्र क्लिश्यमानान्हि तानृषीन्॥&lt;br&gt;&#xA;दृष्ट्वा राजा वृषादर्भिः प्रोवाचेदं वचस्तदा॥ ११॥&lt;br&gt;&#xA;राजोवाच ॥&lt;br&gt;&#xA;प्रतिग्रहो ब्राह्मणानां दृष्टा वृत्तिरनिन्दिता॥&lt;br&gt;&#xA;तस्मात्प्रतिग्रहं मत्त गृह्णीध्वं मुनिपुङ्गवाः ॥ १२॥&lt;br&gt;&#xA;मुद्गान्माषांश्च व्रीहींश्च तथा रत्नानि काञ्चनम् ॥&lt;br&gt;&#xA;युष्माकं सम्प्रदास्यामि यच्चान्यदपि दुर्ल्लभम् ॥&lt;br&gt;&#xA;निवर्त्तध्वमतः सर्वे ह्येतस्मात्पातकात्परम्॥॥ १३ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;तज्जानन्तः कथं राजन्गृह्णीमस्ते प्रतिग्रहम् ॥ १४ ॥&lt;br&gt;&#xA;दशसूनासमश्चक्री दशचक्रिसमो ध्वजी ॥&lt;br&gt;&#xA;दशध्वजि समा वेश्या दशवेश्यासमो नृपः ॥ १५ ॥&lt;br&gt;&#xA;यो राज्ञां प्रतिगृह्णाति ब्राह्मणो लोभमोहितः ॥&lt;br&gt;&#xA;तामिस्रादिषु घोरेषु नरकेषु स पच्यते ॥ १६ ॥&lt;br&gt;&#xA;तद्गच्छ कुशलं तेऽस्तु सह दानेन पार्थिव ॥&lt;br&gt;&#xA;अन्येषां दीयतामेतदित्युक्त्वा ते वनं ययुः ॥ १७ ॥&lt;br&gt;&#xA;अथ राज्ञः समादेशात्तत्र गत्वा च मन्त्रिणः ॥&lt;br&gt;&#xA;ऊदुम्बराणि व्यकिरन्हेमगर्भाणि भूतले ॥१८॥&lt;br&gt;&#xA;अथ तानि व्यचिन्वंश्च ऋषयो वरवर्णिनि ॥&lt;br&gt;&#xA;गुरूणीति विदित्वा तु न ग्राह्याण्यङ्गिराऽब्रवीत् ॥ १९ ॥&lt;br&gt;&#xA;॥ अत्रिरुवाच ॥ ॥&lt;br&gt;&#xA;नास्महेनास्महे मूढ वयमज्ञानबुद्धयः ॥&lt;br&gt;&#xA;हैमानीमानि जानीमः प्रतिबुद्धाः स्म जाड्यतः ॥7.1.255.२०॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;धर्मार्थं सञ्चयो यस्य द्रव्याणां स न शस्यते ॥&lt;br&gt;&#xA;तपःसञ्चयनं मन्ये वसिष्ठो धनसञ्चयम् ॥ २१ ॥&lt;br&gt;&#xA;त्यजध्वं सञ्चयान्सर्वाञ्जातीनां समुपद्रवान् ॥&lt;br&gt;&#xA;न हि सञ्चयवान्कश्चिद्दृश्यते निरुपद्रवः ॥ २२ ॥&lt;br&gt;&#xA;यथायथा न गृह्णाति ब्राह्मणोऽसत्प्रतिग्रहम् ॥&lt;br&gt;&#xA;तथातथाऽनिशं चास्य ब्रह्मतेजस्तु वर्धते ॥ २३ ॥&lt;br&gt;&#xA;अकिञ्चनत्वं राज्यं च तुलया समतोलयम्॥&lt;br&gt;&#xA;अकिञ्चनत्वमधिकं राज्यादपि न संशयः ॥ २४ ॥&lt;br&gt;&#xA;॥कश्यप उवाच ॥ ॥&lt;br&gt;&#xA;अनर्थो ब्राह्मणस्यैष यदर्थनिचयो महान् ॥&lt;br&gt;&#xA;अर्थैश्वर्यविमूढोऽपि श्रेयसो भ्रश्यते द्विजः ॥ २५ ॥&lt;br&gt;&#xA;अर्थसम्पद्विमोहाय बहुशोकाय चैव हि ॥&lt;br&gt;&#xA;तस्मादर्थमनर्थाख्यं श्रेयोऽर्थी दूरतस्त्यजेत् ॥ २६ ॥&lt;br&gt;&#xA;यस्य धर्मार्थमप्यर्थास्तस्यापि न हि दृश्यते ॥&lt;br&gt;&#xA;प्रक्षालनाद्धि पङ्कस्य दूरादस्पर्शनं वरम् ॥२७॥&lt;br&gt;&#xA;॥ भरद्वाज उवाच॥ ॥&lt;br&gt;&#xA;जीर्यन्ति जीर्यतः केशा दन्ता जीर्यन्ति जीर्यतः॥&lt;br&gt;&#xA;चक्षुः श्रोत्रे च जीर्येते तृष्णैका न तु जीर्यते ॥ २८ ॥&lt;br&gt;&#xA;सूची सूत्र तथा वस्त्रे समानयति सूचिका ॥&lt;br&gt;&#xA;तद्वत्संसारसूत्रस्य तृष्णा सूची विधीयते ॥ २९ ॥&lt;br&gt;&#xA;यथा शृङ्गं रुरोः काये वर्द्धमाने हि वर्द्धते ॥&lt;br&gt;&#xA;अनन्तपारा दुर्वारा तृष्णा दुःखप्रदा सदा ॥&lt;br&gt;&#xA;अधर्मबहुला चैव तस्मात्तां परिवर्जयेत्॥ ॥। 7.1.255.३० ॥&lt;br&gt;&#xA;॥ गौतम उवाच ॥ ॥&lt;br&gt;&#xA;सन्तुष्टः को न शक्नोति फलैश्चापि हि वर्त्तितुम्॥&lt;br&gt;&#xA;सर्वोऽपीन्द्रियलोभेन सङ्कटान्यभिगाहते ॥३१॥&lt;br&gt;&#xA;सर्वत्र सम्पदस्तस्य सन्तुष्टं यस्य मानसम् ॥&lt;br&gt;&#xA;उपानद्गूढपादस्य ननु चर्मावृतेव भूः ॥ ३२ ॥&lt;br&gt;&#xA;सन्तोषामृततृप्तानां यत्सुखं शान्तचेतसाम्॥&lt;br&gt;&#xA;कुतस्तद्धनलुब्धानां सुखं चाशान्तचेतसाम् ॥३३॥&lt;br&gt;&#xA;॥ विश्वामित्र उवाच ॥ ॥&lt;br&gt;&#xA;कामं कामयमानस्य यदि कामः स सिद्ध्यति ॥&lt;br&gt;&#xA;तथैनमपरः कामो भूयो विध्यति बाणवत् ॥३४॥&lt;br&gt;&#xA;न जातु कामः कामानामुपभोगेन शाम्यति ॥&lt;br&gt;&#xA;हविषा कृष्णवर्त्मेव भूय एवाभिवर्द्धते ॥ ३५ ॥&lt;br&gt;&#xA;कामानभिलषन्लोभान्न नरः सुखमेधते॥&lt;br&gt;&#xA;समालभ्य तरुच्छायां भवनं वाञ्छो नरः ॥३६॥&lt;br&gt;&#xA;चतुःसागरसंयुक्तां यो भुङ्क्ते पृथिवीमिमाम् ॥&lt;br&gt;&#xA;एकस्तु वनवासी च स कृतार्थो न पार्थिवः ॥३७॥ ॥&lt;br&gt;&#xA;॥ जमदग्निरुवाच ॥ ॥&lt;br&gt;&#xA;प्रतिग्रहसमर्थो यस्तपो वर्द्धयते महान्॥&lt;br&gt;&#xA;न करोति तपस्तस्य जायते च सहस्रधा ॥ ३८ ॥&lt;br&gt;&#xA;प्रतिग्रहसमर्थानां निवृत्तानां प्रतिग्रहात् ॥&lt;br&gt;&#xA;य एव ददतां लोकास्त एवाप्रतिगृह्णताम् ॥ ३९ ॥&lt;br&gt;&#xA;॥ अरुन्धत्युवाच ॥ ॥&lt;br&gt;&#xA;बिसतन्तुर्यथा नित्यं समन्तान्नालसंस्थितः ॥&lt;br&gt;&#xA;तृष्णा चैवमनाद्यन्ता तथा देहाश्रिता सदा ॥ 7.1.255.४० ॥&lt;br&gt;&#xA;या दुस्त्यजा दुर्मतिभिर्या न जीर्यति जीर्यतः ॥&lt;br&gt;&#xA;योऽसौ प्राणान्तिको रोगस्तां तृष्णां त्यजतः सुखम् ॥ ॥ ४१ ॥&lt;br&gt;&#xA;॥ चण्डोवाच ॥ ॥&lt;br&gt;&#xA;उग्रात्प्रतिग्रहाद्यस्माद्बिभ्यत्येते महेश्वराः ॥&lt;br&gt;&#xA;बलीयांसो दुर्बलवत्तथा चैव बिभेम्यहम् ॥ ४२ ॥&lt;br&gt;&#xA;॥ पशुमुख उवाच ॥ ॥&lt;br&gt;&#xA;यदाचरन्ति विद्वांसः सदा धर्मपरायणाः ॥&lt;br&gt;&#xA;तदेव विदुषा कार्यमात्मनो हितमिच्छता ॥ ४३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्त्वा हेमगर्भाणि त्यक्त्वा तानि फलानि च ॥&lt;br&gt;&#xA;ऋषयो जग्मुरन्यत्र सर्व एव दृढव्रताः ॥ ४४ ॥&lt;br&gt;&#xA;ततस्ते विचरन्तो वै ददृशुः सुमहत्सरः ॥&lt;br&gt;&#xA;पद्मिनीभिः समाकीर्णं सर्वतो वरवर्णिनि ॥ ४५ ॥&lt;br&gt;&#xA;तस्मिन्देशे तदा प्राप्तः परिव्राजः शुनोमुखः ॥&lt;br&gt;&#xA;तेनैव सहितास्तत्र स्नाताः सर्वे महर्षयः ॥ ४६ ॥&lt;br&gt;&#xA;तत्रावतारं कृत्वा तैर्गृहीतानि बिसानि तु ॥&lt;br&gt;&#xA;निक्षिप्य सरसस्तीरे चक्रुः पुण्यां जलक्रियाम् ॥ ४७ ॥&lt;br&gt;&#xA;अथोत्तीर्य जलात्तस्मात्ते समेत्य परस्परम् ॥&lt;br&gt;&#xA;बिसानि तान्यपश्यन्त इदं वचनमब्रुवन् ॥ ४८ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;केन क्षुधाभितप्तानामस्माकं पापकर्मणा ॥&lt;br&gt;&#xA;बिसानि तानि सर्वाणि हृतानि च मुनीश्वराः ॥ ॥ ४९ ॥&lt;br&gt;&#xA;ते शङ्कमानास्त्वन्योन्यं पर्यपृच्छन्द्विजोत्तमाः ॥&lt;br&gt;&#xA;चक्रुस्ते शपथान्सर्वे यथान्यायं च भामिनि ॥ 7.1.255.५० ॥ ॥&lt;br&gt;&#xA;कश्यप उवाच ॥ ॥&lt;br&gt;&#xA;सर्वभक्षः स भवतु न्यासलोपं करोतु सः ॥&lt;br&gt;&#xA;कूटसाक्षित्वमभ्येतु बिसस्तैन्यं करोति यः ॥ ५१ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;अनृतौ मैथुनं यातु पर नारीं विशेषतः ॥&lt;br&gt;&#xA;अतिथिः स्यात्तथान्योन्यं बिसस्तैन्यं करोति यः ॥ ५२ ॥&lt;br&gt;&#xA;॥ भरद्वाज उवाच॥&lt;br&gt;&#xA;नृशंसो वै स भवतु समृद्ध्या चाप्यहङ्कृ तः ॥&lt;br&gt;&#xA;मत्सरी पिशुनश्चैव बिसस्तैन्यं करोति यः ॥ ५३ ॥&lt;br&gt;&#xA;॥ विश्वामित्र उवाच ॥ ॥&lt;br&gt;&#xA;नित्यं कामरतः सोस्तु दिवा सेवतु मैथुनम् ॥&lt;br&gt;&#xA;नीचकर्मरतश्चैव बिसस्तैन्यं करोति यः ॥ ५४ ॥&lt;br&gt;&#xA;॥ जमदग्निरुवाच ॥ ॥&lt;br&gt;&#xA;कन्यां यच्छतु वृद्धाय स भूयाद्वृषलीपतिः ॥&lt;br&gt;&#xA;अस्तु वार्द्धुषिको नित्यं बिसस्तैन्यं करोति यः ॥ ५५ ॥&lt;br&gt;&#xA;॥ गौतम उवाच ॥ ॥&lt;br&gt;&#xA;स गृह्णात्वविकादानं करोतु हयविक्रयम् ॥&lt;br&gt;&#xA;प्रकरोतु गुरोर्निन्दां बिसस्तैन्यं करोति यः ॥ ५६ ॥&lt;br&gt;&#xA;(?)अत्रिरुवाच ॥ ॥&lt;br&gt;&#xA;मातरं पितरं नित्यं दुर्मतिः सोऽवमन्यताम् ॥&lt;br&gt;&#xA;शूद्रं पृच्छतु धर्मार्थं बिसस्तैन्यं करोति यः ॥ ५७ ॥&lt;br&gt;&#xA;॥ अरुन्धत्युवाच ॥ ॥&lt;br&gt;&#xA;करोतु पत्युः पूर्वं सा भोजनं शयनं तथा ॥&lt;br&gt;&#xA;नारी दुष्टसमाचारा बिसस्तैन्यं करोति या ॥ ५८ ॥&lt;br&gt;&#xA;॥ चण्डोवाच ॥ ॥&lt;br&gt;&#xA;स्वामिनः प्रतिकूलास्तु धर्मद्वेषं करोतु च ॥&lt;br&gt;&#xA;साधुद्वेषपरा चैव बिसस्तैन्यं करोति या ॥५९॥&lt;br&gt;&#xA;॥ पशुमुख उवाच ॥ ॥&lt;br&gt;&#xA;परस्य प्रेष्यतां यातु सदा जन्मनिजन्मनि ॥&lt;br&gt;&#xA;सर्वधर्म क्रियाहीनो बिसस्तैन्यं करोति यः॥7.1.255.६०॥&lt;br&gt;&#xA;॥ शुनोमुख उवाच॥ ॥&lt;br&gt;&#xA;वेदान्स पठतु न्यायाद्गृहस्थः स्यात्प्रियातिथिः ॥&lt;br&gt;&#xA;सत्यं वदतु चाजस्रं बिसस्तैन्यं करोति यः ॥६१॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;इष्टमेतद्द्विजातीनां यस्त्वया शपथः कृतः ॥&lt;br&gt;&#xA;त्वया कृतं बिसस्तैन्यं सर्वेषां नः शुनोमुख ॥६२॥&lt;br&gt;&#xA;॥ शुनोमुख उवाच ॥ ॥&lt;br&gt;&#xA;मया हृतानि सर्वेषां बिसानीमानि वै द्विजाः ॥&lt;br&gt;&#xA;धर्मं वै श्रोतुकामेन जानीध्वं मां पुरन्दरम्॥६३॥&lt;br&gt;&#xA;अलोभादक्षया लोका जिता वै मुनिसत्तमाः ॥&lt;br&gt;&#xA;प्रार्थयध्वं वरं शुभ्रं सर्वमेव ह्यसंशयम् ॥६४॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;इहागत्य नरो यस्तु त्रिरात्रोपोषितः शुचिः ॥&lt;br&gt;&#xA;कृत्वा स्नानं पितॄंस्तर्प्य श्राद्धं कुर्यात्समाहितः ॥६५॥&lt;br&gt;&#xA;सर्वतीर्थोद्भवं तस्य पुण्यं भूयात्पुरन्दर ॥&lt;br&gt;&#xA;नाधोगतिमवाप्नोति विबुधैस्सह मोदताम् ॥&lt;br&gt;&#xA;तथेत्युक्त्वा ततः शक्रस्त त्रैवान्तर्हितोऽभवत्॥६६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य ऋषितीर्थमाहात्म्य वर्णनं नाम पञ्चपञ्चाशदुत्तरद्विशततमोऽध्यायः ॥२५५॥&lt;/p&gt;</description>
    </item>
    <item>
      <title>२५६ नन्दादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/256_nandAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/256_nandAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि नन्दादित्यं समाहितः ॥&lt;br&gt;&#xA;नन्देन स्थापितं पूर्वं तत्रैवामितबुद्धिना ॥१॥&lt;br&gt;&#xA;नन्दो राजा पुरा ह्यासीत्सर्वलोकसुखप्रदः ॥&lt;br&gt;&#xA;न दुर्भिक्षं न च व्याधि नाकाले मरणं नृणाम्॥ २ ॥&lt;br&gt;&#xA;तस्मिञ्छासति धर्मज्ञे न चावृष्टिकृतं भयम् ॥&lt;br&gt;&#xA;कस्यचित्त्वथ कालस्य पूर्वकर्मानुसारतः॥ ३ ॥&lt;br&gt;&#xA;कुष्ठेन महता व्याप्तो वैराग्यपरमं गतः॥&lt;br&gt;&#xA;तेन रोगाभिभूतेन देवदेवो दिवाकरः॥&lt;br&gt;&#xA;प्रतिष्ठितो नदीतीरे स च रोगाद्विमोचितः ॥ ४ ॥&lt;br&gt;&#xA;॥ देव्युवाच ॥ ॥&lt;br&gt;&#xA;किमसौ रोगवान्राजा सार्वभौमो महीपतिः ॥&lt;br&gt;&#xA;तस्य धर्मरतस्यापि कस्माद्रोग समुद्भवः ॥ ५ ॥&lt;br&gt;&#xA;॥ईश्वर उवाच ॥ ॥&lt;br&gt;&#xA;एष धर्मसदाचारो नन्दो राजा प्रतापवान् ॥&lt;br&gt;&#xA;व्यचरत्सर्वलोकान्स विमानवरमास्थितः ॥ ६॥&lt;br&gt;&#xA;विमानं तस्य तुष्टेन दत्तं वै विष्णुना स्वयम् ॥&lt;br&gt;&#xA;कामगं वरवर्णेन बर्हिणेन विनादितम् ॥ ७ ॥&lt;br&gt;&#xA;स कदाचिन्नृपश्रेष्ठो विचरंस्तत्र संस्थितः ॥&lt;br&gt;&#xA;गतवान्मानसं दिव्यं सरो देवगणान्वितम्॥ ८ ॥&lt;br&gt;&#xA;तत्रापश्यद्बृहत्पद्मं सरोमध्यगतं सितम् ॥&lt;br&gt;&#xA;तत्र चाङ्गुष्ठमात्रं तु स्थितं पुरुषसत्तमम् ॥ ९ ॥&lt;br&gt;&#xA;रक्तवासोभिराच्छन्नं द्विभुजं तिग्मतेजसम् ॥&lt;br&gt;&#xA;तं दृष्ट्वा सारथिं प्राह पद्ममेतत्समाहर ॥7.1.256.१०॥&lt;br&gt;&#xA;इदं तु शिरसा बिभ्रत्सर्वलोकस्य सन्निधौ ॥&lt;br&gt;&#xA;श्लाघनीयो भविष्यामि तस्मादाहर मा चिरम्॥ ११ ॥&lt;br&gt;&#xA;एवमुक्तस्ततस्तेन सारथिः प्रविवेश ह ॥&lt;br&gt;&#xA;ग्रहीतुमुपचक्राम तत्पद्मं वरवर्णिनि॥&lt;br&gt;&#xA;स्पृष्टमात्रे तदा पद्मे हुङ्कारः समपद्यत॥१२॥&lt;br&gt;&#xA;राजा च तत्क्षणात्तेन शब्देन समजायत ॥&lt;br&gt;&#xA;कुष्ठी विगतवर्णश्च बलवीर्यविवर्जितः ॥ १३ ॥&lt;br&gt;&#xA;तथागतमथात्मानं दृष्ट्वा स पुरुषर्षभः ॥&lt;br&gt;&#xA;तस्थौ तत्रैव शोकार्तः किमेतदिति चिन्तयन् ॥ १४ ॥&lt;br&gt;&#xA;तस्य चिन्तयतो धीमानाजगाम महातपाः ॥&lt;br&gt;&#xA;वसिष्ठो ब्रह्मपुत्रस्तु स तं पप्रच्छ पार्थिवः ॥ १५ ॥&lt;br&gt;&#xA;एष मे भगवञ्जातो देहस्यास्य विपर्ययः ॥&lt;br&gt;&#xA;कुष्ठरोगाभिभूतात्मा नाहं जीवितुमुत्सहे ॥ १६ ॥&lt;br&gt;&#xA;उपायं ब्रूहि मे ब्रह्मन्व्याधितस्य चिकित्सितम् ॥&lt;br&gt;&#xA;उताहो व्रतमन्यद्वा दानं यज्ञमथापि वा ॥ १७ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;एतद्ब्रह्मोद्भवं नाम पद्मं त्रैलोक्यविश्रुतम् ॥&lt;br&gt;&#xA;दृष्टमात्रेण चानेन दृष्टाः स्युः सर्व देवताः ॥ १८ ॥&lt;br&gt;&#xA;एतद्धि दृश्यते धन्यैः पद्मं कैः क्वापि पार्थिव ॥&lt;br&gt;&#xA;एतस्मिन्दृष्टमात्रे तु यो जलं विशते नरः ॥ १९ ॥&lt;br&gt;&#xA;सर्वपापविनिर्मुक्तः पदं निर्वाण माप्नुयात् ॥&lt;br&gt;&#xA;एष दृष्ट्वा तु ते सूतो हर्तुं तोये प्रविष्टवान् ॥ 7.1.256.२० ॥&lt;br&gt;&#xA;तव वाक्येन राजेन्द्र मृतोऽसौ रोगवान्भवेत् ॥&lt;br&gt;&#xA;ब्रह्मपुत्रोऽप्यहं तेन पश्यामि परमेश्वरम् ॥ २१ ॥&lt;br&gt;&#xA;अहन्यहनि चागच्छंस्त्वं पुनर्दृष्टवानसि ॥&lt;br&gt;&#xA;वाञ्छन्ति देवता नित्यममुं हृदि मनोरथम् ॥ २२ ॥&lt;br&gt;&#xA;मानसे ब्रह्मपद्मं तु दृष्ट्वा स्नात्वा कदा वयम् ॥&lt;br&gt;&#xA;प्राप्स्यामः परमं ब्रह्म यद्गत्वा न पुनर्भवेत्॥२३॥&lt;br&gt;&#xA;इदं च कारणं भूयो द्वितीयं शृणु पार्थिव ॥&lt;br&gt;&#xA;कुष्ठस्य यत्त्वया प्राप्तं हर्तुकामेन पङ्कजम् ॥ ॥ २४ ॥&lt;br&gt;&#xA;प्रद्योतनस्तु गर्भेऽस्मिन्स्वयमेव व्यवस्थितः ॥&lt;br&gt;&#xA;तवैषा बुद्धिरभवद्दृष्ट्वेदं वरपङ्कजम् ॥ २५ ॥&lt;br&gt;&#xA;धारयामि शिरस्येनं लोकमध्ये विभूषणम् ॥&lt;br&gt;&#xA;इदं चिन्तयतः पापमेवं देवेन दर्शितम् ॥ २६ ॥&lt;br&gt;&#xA;ततः सर्वप्रयत्नेन तमाराधय भास्करम् ॥&lt;br&gt;&#xA;प्रसादाद्देवदेवस्य मोक्ष्यसे नात्र संशयः ॥२७॥&lt;br&gt;&#xA;प्रभासं गच्छ राजेन्द्र तीर्थं त्रैलोक्यविश्रुतम् ॥&lt;br&gt;&#xA;तत्र सिद्धिर्भवेच्छीघ्रमार्त्तानां प्राणिनां भुवि ॥ २८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तस्य तद्वचनं श्रुत्वा वसिष्ठस्य महात्मनः ॥&lt;br&gt;&#xA;प्रभासं क्षेत्रमासाद्य माहेश्वर्यास्तटे शुभे ॥ २९ ॥&lt;br&gt;&#xA;नन्दादित्यं प्रतिष्ठाप्य गन्धधूपानुलेपनैः ॥&lt;br&gt;&#xA;पूजयामास तं देवि पुष्पैरुच्चावचैस्तथा ॥ 7.1.256.३० ॥&lt;br&gt;&#xA;तस्य तुष्टो दिवानाथो वरदोऽहमथाब्रवीत् ॥ ३१ ॥&lt;br&gt;&#xA;॥ नन्द उवाच ॥ ॥&lt;br&gt;&#xA;कुष्ठेन महता व्याप्तं पश्य मां सुरसत्तम ॥&lt;br&gt;&#xA;यथाऽयं नाशमायाति तथा कुरु दिवाकर ॥ ३२ ॥&lt;br&gt;&#xA;सान्निध्यं कुरु देवेश स्थानेऽस्मिन्नित्यदा विभो ॥ ३३ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;नीरोगस्त्वं महाराज सद्य एव भविष्यसि ॥&lt;br&gt;&#xA;अत्र ये मां समागत्य द्रक्ष्यन्ति च नरा भुवि ॥ ३४ ॥&lt;br&gt;&#xA;सप्तम्यां सूर्यवारेण यास्यन्ति परमां गतिम्॥&lt;br&gt;&#xA;अत्र मे सूर्यवारेण सान्निध्यं सप्तमीदिने ॥&lt;br&gt;&#xA;भविष्यति न सन्देहो गमिष्ये त्वं सुखी भव ॥ ३५ ॥&lt;br&gt;&#xA;एवमुक्त्वा सहस्रांशुस्तत्रैवान्तरधीयत ॥ ३६ ॥&lt;br&gt;&#xA;नीरोगत्वमवा प्यासौ कृत्वा राज्यमनुत्तमम् ॥&lt;br&gt;&#xA;जगाम परमं स्थानं यत्र देवो दिवाकरः ॥&lt;br&gt;&#xA;तस्मिंस्तीर्थे नरः स्नात्वा कृत्वा श्राद्धं प्रयत्नतः ॥ ३७ ॥&lt;br&gt;&#xA;नन्दादित्यं पुनर्दृष्ट्वा न पुनर्मर्त्त्यतां व्रजेत॥&lt;br&gt;&#xA;प्रदद्यात्कपिलां तत्र ब्राह्मणे वेदपारगे ॥ ३८ ॥&lt;br&gt;&#xA;अहोरात्रोषितो भूत्वा घृतधेनुमथापि वा ॥&lt;br&gt;&#xA;न तस्य गुणितुं शक्या सङ्ख्या पुण्यस्य केनचित् ॥ ३९ ॥&lt;br&gt;&#xA;इत्येवं देवदेवस्य माहात्म्यं दीप्तदीधितेः ॥&lt;br&gt;&#xA;कथितं तव सुश्रोणि सर्वपापप्रणाशनम् ॥ 7.1.256.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नन्दादित्यमाहात्म्यवर्णनन्नाम षट्पञ्चाशदुत्तरद्विशततमो ऽध्यायः ॥२५६॥&lt;/p&gt;</description>
    </item>
    <item>
      <title>२५७ त्रितकूपमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/257_tritakUpamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/257_tritakUpamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि त्रितकूपमिति स्मृतम्॥&lt;br&gt;&#xA;नन्दादित्यस्य पूर्वेण योजनत्रितयेन तु ॥ १ ॥&lt;br&gt;&#xA;पुरा बभूव राजेन्द्रः सौराष्ट्रविषये सुधीः ॥&lt;br&gt;&#xA;आत्रेय इति विख्यातो वेदवेदाङ्गपारगः ॥२॥&lt;br&gt;&#xA;तस्य पुत्रत्रयं जज्ञ ऋतुकालाभिगामिनः ॥&lt;br&gt;&#xA;एकतश्चद्वितश्चैव त्रितश्चैवेति भामिनि ॥३॥&lt;br&gt;&#xA;त्रितस्तेषां कनिष्ठोऽभूद्वेदवेदाङ्गपारगः ॥&lt;br&gt;&#xA;सर्वैरेव गुणैर्युक्तो मूर्खो ज्येष्ठौ बभूवतुः ॥ ४ ॥&lt;br&gt;&#xA;कस्यचित्त्वथकालस्य आत्रेयो द्विज सत्तमः ॥&lt;br&gt;&#xA;तपः कृत्वा तु विपुलं कालधर्ममुपेयिवान्॥ ५ ॥&lt;br&gt;&#xA;ततस्तेषां त्रितो राजा बभूव गुणवत्तरः ॥&lt;br&gt;&#xA;धुरमाकर्षयामास पुत्रोऽयं तस्य या पुरा ॥ ६॥&lt;br&gt;&#xA;तस्य बुद्धिः समुत्पन्ना कथं यज्ञं करोम्यहम् ॥&lt;br&gt;&#xA;सन्निमन्त्र्य द्विजश्रेष्ठान्यज्ञकर्मस्वधिष्ठितान् ॥ ७ ॥&lt;br&gt;&#xA;इन्द्रादींश्च सुरान्सर्वानावाह्य विधिपूर्वकम् ॥&lt;br&gt;&#xA;दक्षिणार्थं द्विजेन्द्राणां प्रभासं स जगाम ह ॥&lt;br&gt;&#xA;गृहीत्वा भ्रातरौ ज्येष्ठौ गवार्थं प्रस्थितो द्विजः ॥ ८ ॥&lt;br&gt;&#xA;यस्य यस्य गृहे याति स त्रितो वेदपारगः ॥&lt;br&gt;&#xA;तत्र तत्र वरां पूजां लेभे गाश्चैव पुष्कलाः ॥ ९ ॥&lt;br&gt;&#xA;एवं स गोधनं प्राप्य भ्रातृभ्यां सहितस्तदा ॥&lt;br&gt;&#xA;गृहाय प्रस्थितो देवि निर्वृतिं परमां गतः ॥ 7.1.257.१० ॥&lt;br&gt;&#xA;त्रितस्ताभ्यां पुरो याति पृष्ठतो भ्रातरौ च तौ ॥&lt;br&gt;&#xA;गोधनं चालयन्तस्ते प्रभासं क्षेत्रमागताः ॥ ११ ॥&lt;br&gt;&#xA;अथ तद्गोधनं दृष्ट्वा भूरि दानार्थमाहृतम् ॥&lt;br&gt;&#xA;भ्रातृभ्यां त्रितये चेति पापा मतिरजायत ॥ १२ ॥&lt;br&gt;&#xA;परस्परमूचतुस्तौ भ्रातरौ दुष्टचेतसौ ॥&lt;br&gt;&#xA;त्रितो यज्ञेषु कुशलो वेदेषु कुशलस्तथा॥ १३ ॥&lt;br&gt;&#xA;मान्यः पूज्यश्च सर्वत्र आवां मूर्खौ निरर्थकौ ॥&lt;br&gt;&#xA;एतद्धि गोधनं सर्वं त्रितो दास्यति सन्मखे ॥ १४ ॥&lt;br&gt;&#xA;अस्माकं पितृपर्यातो यदाप्तं तत्समं भवेत्॥&lt;br&gt;&#xA;तस्मादत्रैव युक्तोऽस्य वधो वै त्रितयज्ञिनः ॥ १५ ॥&lt;br&gt;&#xA;एवं तौ निश्चयं कृत्वा प्रस्थितौ भ्रातरावुभौ ॥&lt;br&gt;&#xA;त्रितस्तु पुरतो याति निर्विकल्प ऋजुः सुधीः ॥१६॥&lt;br&gt;&#xA;अनु तत्र समुत्तस्थौ व्याघ्रो रौद्रतराकृतिः ॥&lt;br&gt;&#xA;व्यादितास्यो रवं देवि व्यनद्भैरवं ततः ॥ १७ ॥&lt;br&gt;&#xA;तस्य शब्देन ता गावो नष्टा जग्मुर्दिशो दश ॥&lt;br&gt;&#xA;अन्धकूपो महांस्तत्र प्रदेशे दारुणोऽभवत् ॥ १८ ॥&lt;br&gt;&#xA;एकतो दारुणो व्याघ्रः कूपोऽन्यत्र सुदारुणः ॥&lt;br&gt;&#xA;दृष्ट्वा ते भ्रातरः सर्वे भयोद्विग्नाः प्रदुद्रुवुः॥१९ ॥&lt;br&gt;&#xA;अथ ते विषमं प्राप्य तटं कूपस्य भामिनि ॥&lt;br&gt;&#xA;स्थिता यावद्गतो व्याघ्रस्ततो गन्तुं मनो दधुः ॥ 7.1.257.२० ॥&lt;br&gt;&#xA;अथ ताभ्यां त्रितो देवि भ्रातृभ्यां नृपसत्तम ॥&lt;br&gt;&#xA;प्रक्षिप्तो दारुणे कूपे जीर्णे तोयविवर्जिते ॥ २१ ॥&lt;br&gt;&#xA;ततस्तद्गोधनं गृह्य प्रस्थितौ हृष्टमानसौ ॥&lt;br&gt;&#xA;त्रितस्तु पतितस्तत्र कूपे जलविवर्जिते ॥ २२ ॥&lt;br&gt;&#xA;चिन्तयामास मेधावी नाहं शोचामि जीवितुम् ॥&lt;br&gt;&#xA;मयाहूता द्विजश्रेष्ठा यज्ञार्थं वेदपारगाः ॥&lt;br&gt;&#xA;इन्द्राद्याश्च सुराः सर्वे स क्रतुः स्यान्न मे त्वतः ॥ २३ ॥&lt;br&gt;&#xA;स एवं चिन्तयामास वेदवेदाङ्गपारगः ॥&lt;br&gt;&#xA;मानसं यज्ञमारभ्य तत्रैव वरवर्णिनि ॥ २४ ॥&lt;br&gt;&#xA;स्वयमेव स सूक्तानि प्रोक्त्वा प्रोक्त्वा द्विजोत्तमः ॥&lt;br&gt;&#xA;कृतवान्बालुकाहोमं तेन तुष्टाश्च देवताः ॥ २५ ॥&lt;br&gt;&#xA;श्रद्धां तस्य विदित्वा तु भूयस्तृप्तास्तु देवताः ॥&lt;br&gt;&#xA;आगत्य ब्राह्मणं प्रोचुः कूपमध्ये व्यवस्थितम् ॥ ॥ २६ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;भोभो विप्र त्वया नूनं सर्वे सन्तर्पिता वयम् ॥&lt;br&gt;&#xA;मानसेन तु यज्ञेन तस्माद्ब्रूहि मनोगतम् ॥ २७ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;यदि देवाः प्रसन्ना मे कूपान्निष्कमणे त्वहम् ॥&lt;br&gt;&#xA;यष्टा स्वं मन्दिरं गत्वा देवयज्ञं करोम्यहम्॥ २८ ॥&lt;br&gt;&#xA;॥ ईश्वर उवाच ॥&lt;br&gt;&#xA;अथ देवैः समादिष्टा तस्मिन्कूपे सरस्वती ॥&lt;br&gt;&#xA;निर्गत्य वसुधां भित्त्वा पूरयामास वारिणा ॥ २९ ॥&lt;br&gt;&#xA;अथ निष्क्रम्य विप्रोऽसौ यातः स्वभवनं प्रति ॥&lt;br&gt;&#xA;ततः प्रभृति देवेशि त्रितकूपः स उच्यते ॥ 7.1.257.३० ॥&lt;br&gt;&#xA;स्नात्वा तत्र शुचिर्भूत्वा त्वथ सन्तर्पयेत्पितॄन् ॥&lt;br&gt;&#xA;अश्वमेधमवाप्नोति सर्वपापविवर्जितः ॥ ३१ ॥&lt;br&gt;&#xA;तिल दानं तु देवेशि तत्र शस्तं सकाञ्चनम् ॥&lt;br&gt;&#xA;पितॄणां वल्लभं तीर्थं नित्यं चैव तु भामिनि ॥ ३२ ॥&lt;br&gt;&#xA;अग्निष्वात्ता बर्हिषद आयन्तुन इति स्मृताः ॥&lt;br&gt;&#xA;ये दिव्याः पितरो देवि तेषां सान्निध्यमत्र हि ॥ ३३ ॥&lt;br&gt;&#xA;दर्शनादपि तीर्थस्य तस्य वै सुरसत्तमे ॥&lt;br&gt;&#xA;मुच्यन्ते प्राणिनः पापादाजन्ममरणान्तिकात् ॥ ॥ ३४ ॥&lt;br&gt;&#xA;तस्मात्सर्वप्रयत्नेन तत्र स्नानं समाचरेत् ॥&lt;br&gt;&#xA;प्रभासं क्षेत्रमासाद्य यदीच्छेच्छ्रेय आत्मनः ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये त्रितकूपमाहात्म्यवर्णनन्नाम सप्तपञ्चाशदुत्तरद्विशततमोऽध्यायः ॥ २५७॥&lt;/p&gt;</description>
    </item>
    <item>
      <title>२५८ शशापानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/258_shashApAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/258_shashApAnamAhAtmyavarNanam/</guid>
      <description>&lt;p&gt;॥ ॥ ईश्वर उवाच ॥ ॥&lt;br&gt;&#xA;ततो गच्छेन्महादेवि शशापानमिति स्मृतम् ॥&lt;br&gt;&#xA;तस्यैव दक्षिणे तीर्थं सर्वपापप्रणाशनम् ॥ १ ॥&lt;br&gt;&#xA;यस्मिन्स्नात्वा नरः सम्यङ्नापमृत्युभयं लभेत् ॥&lt;br&gt;&#xA;शृणु यस्मात्तदुत्पत्तिं वदतो मम वल्लभे ॥ २ ॥&lt;br&gt;&#xA;मथित्वा सागरं देवा गृहीत्वाऽमृतमुत्तमम् ॥&lt;br&gt;&#xA;सत्वरास्तत्र ते गत्वा पपुश्चैव यथेप्सया ॥ ३ ॥&lt;br&gt;&#xA;पिबतां तत्र पीयूषं देवानां वरवर्णिनि ॥&lt;br&gt;&#xA;बिन्दवः पतिता भूमौ शतशोथ सहस्रशः ॥ ४ ॥&lt;br&gt;&#xA;एतस्मिन्नेव काले तु शशकस्तत्र चागतः ॥&lt;br&gt;&#xA;प्रविष्टः सलिले तत्र तृषार्तो वरवर्णिनि ॥ ५ ॥&lt;br&gt;&#xA;अमरत्वमनुप्राप्तो वर्द्धते सलिलालये ॥&lt;br&gt;&#xA;तं दृष्ट्वा त्रिदशाः सर्वे स्पर्द्धमाना मुहुर्मुहुः ॥&lt;br&gt;&#xA;ज्ञात्वामृतान्वितं तोयं मन्त्रं चक्रुर्भयान्विताः ॥ ६ ॥&lt;br&gt;&#xA;अमृतं पतितं भूमौ भक्षयिष्यन्ति मानवाः ॥&lt;br&gt;&#xA;ततोऽमर्त्त्या भविष्यन्ति नात्र कार्या विचारणा ॥ ७ ॥&lt;br&gt;&#xA;तिर्यग्योन्यां समुत्पन्नः कृपणः शशको ह्ययम् ॥&lt;br&gt;&#xA;अस्माभिः स्पर्द्धते तस्मात्ततो भयमुपस्थितम् ॥ ८ ॥&lt;br&gt;&#xA;अथ प्राप्तो निशानाथो व्याधिना स परिप्लुतः ॥&lt;br&gt;&#xA;अब्रवीत्त्रिदशान्सर्वानमृतं मे प्रयच्छत ॥ ९ ॥&lt;br&gt;&#xA;कृच्छ्रेण महता प्राप्तो नाहं शक्तो विसर्पितुम् ॥&lt;br&gt;&#xA;अथोचुस्त्रिदशाः सर्वे सर्वमस्माभिर्भक्षितम् ॥ 7.1.258.१० ॥&lt;br&gt;&#xA;विस्मृतस्त्वं निशानाथ चिरात्कस्मादिहागतः ॥&lt;br&gt;&#xA;कुरुष्व वचनं चन्द्र अस्माकं तिमिरापह ॥ ॥ ११ ॥&lt;br&gt;&#xA;अस्मिञ्जलेऽमृतं भूरि पतितं पिबतां हि नः ॥&lt;br&gt;&#xA;तत्पिबस्व निशानाथ सर्वमेतज्जलाशयम् ॥ १२ ॥&lt;br&gt;&#xA;अर्द्धं निपतितं चात्र सत्यमेतन्निशामय ॥&lt;br&gt;&#xA;तेषां तद्वचनं श्रुत्वा शीतरश्मिस्त्वरान्वितः ॥ १३ ॥&lt;br&gt;&#xA;तृषार्तो वाऽपिबत्तोयं शशकेन समन्वितम् ॥&lt;br&gt;&#xA;अस्थिशेषं तु तत्तस्य कायं पीयूषभक्षणात् ॥ १४ ॥&lt;br&gt;&#xA;तत्क्षणात्पुष्टिमगमत्कान्त्या परमया युतः ॥&lt;br&gt;&#xA;धातुषु क्षीयमाणेषु पुष्टो हि सुधया हि सः ॥ १५ ॥&lt;br&gt;&#xA;स चापि शशकस्तस्य न मृतो जठरं गतः ॥&lt;br&gt;&#xA;अद्यापि दृश्यते तत्र देहे पीयूषभक्षणात् ॥१६॥&lt;br&gt;&#xA;तत्क्षणात्तुष्टिमगमत्कान्त्या परमया युतः ॥&lt;br&gt;&#xA;अब्रुवन्खन्यतामेतद्यथा भूयो जलं भवेत् ॥ ॥ १७ ॥&lt;br&gt;&#xA;अस्माकं सङ्गमादेतच्छुष्कं श्वभ्रं जलाशयम् ॥&lt;br&gt;&#xA;तद्युक्तं च कृतं कर्म नैतत्साधुविचेष्टितम् ॥ १८ ॥&lt;br&gt;&#xA;ततोऽखनंश्च ते सर्वे यावत्तोयविनिर्गमः ॥&lt;br&gt;&#xA;अथाब्रुवंस्ततः सर्वे हर्षेण महतान्विताः ॥ १९ ॥&lt;br&gt;&#xA;यस्माच्छशेन संयुक्तं पीतमेतज्जलाशयम् ॥&lt;br&gt;&#xA;चन्द्रेण हि शशापानं तस्मादेतद्भविष्यति ॥ ॥ 7.1.258.२० ॥&lt;br&gt;&#xA;अत्रागत्य नरः स्नानं यः करिष्यति भक्तितः ॥&lt;br&gt;&#xA;स यास्यति परं स्थानं यत्र देवो महेश्वरः ॥ २१ ॥&lt;br&gt;&#xA;अत्रान्नं सम्प्रदास्यन्ति ब्राह्मणेभ्यः समा हिताः ॥&lt;br&gt;&#xA;सर्वयज्ञफलं तेषां भविष्यति न संशयः ॥ २२ ॥&lt;br&gt;&#xA;अस्मिन्दृष्टे सुराः सर्वे दृष्टाः स्युः सर्वदेवताः ॥&lt;br&gt;&#xA;एवमुक्त्वा सुराः सर्वे जग्मुश्चैव सुरालयम्॥ २३ ॥&lt;br&gt;&#xA;अथ कालेन महता प्राप्ता तत्र सरस्वती ॥&lt;br&gt;&#xA;वडवाग्निं समादाय तयानुप्लावितं पुनः ॥२४॥&lt;br&gt;&#xA;ततो मेध्यतरं जातं तीर्थं च वरवर्णिनि ॥&lt;br&gt;&#xA;तस्मात्सर्वप्रयत्नेन तत्र स्नानं समाचरेत् ॥ २५ ॥&lt;/p&gt;</description>
    </item>
    <item>
      <title>२५९ पर्णादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/259_parNAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/259_parNAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पर्णादित्यं सुरेश्वरम् ॥&lt;br&gt;&#xA;प्राचीसरस्वतीकूले तटे चोत्तरतः स्थितम्॥ १ ॥&lt;br&gt;&#xA;पुरा त्रेतायुगे देवि पर्णादोनाम वै द्विजः ॥&lt;br&gt;&#xA;प्रभासं क्षेत्रमासाद्य तपस्तेपे सुदारुणम् ॥&lt;br&gt;&#xA;आराधयामास रविं भक्त्या परमया युतः ॥ २ ॥&lt;br&gt;&#xA;तर्पयित्वा ततः सूर्यं धूपमाल्यविलेपनैः ॥&lt;br&gt;&#xA;वेदोक्तैः स्तवनैः सूक्तैर्दिवारात्रं समाहितः ॥ ३ ॥&lt;br&gt;&#xA;एवं च ध्यायतस्तस्य कालेन महता ततः ॥&lt;br&gt;&#xA;तुतोष भगवान्सूर्यो वाक्यमेतदुवाच ह ॥ ४ ॥&lt;br&gt;&#xA;परितुष्टोऽस्मि विप्रेन्द्र तपसानेन सुव्रत ॥&lt;br&gt;&#xA;वरं वरय भद्रं ते नित्यं यन्मनसेप्सितम्॥ ५ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;एष एव वरः कामो यत्तुष्टो भगवान्स्वयम् ॥&lt;br&gt;&#xA;दर्शनं तव देवेश स्वप्नेष्वपि च दुर्ल्लभम्॥ ६ ॥&lt;br&gt;&#xA;अवश्यं यदि दातव्यो वरो मम दिवाकर ॥&lt;br&gt;&#xA;अत्र सन्निहतो देव सदा त्वं भव भास्कर ॥ ७ ॥&lt;br&gt;&#xA;तव प्रसादात्ते यान्तु तव लोकं दिवा कर ॥&lt;br&gt;&#xA;एवं भविष्यतीत्युक्त्वा ह्यन्तर्धानं गतो रविः ॥ ८ ॥&lt;br&gt;&#xA;पर्णादोऽपि स्थितस्तत्र तस्याराधनतत्परः ॥&lt;br&gt;&#xA;तत्र भाद्रपदे मासे षष्ठ्यां स्नानं समाचरेत् ॥&lt;br&gt;&#xA;पर्णादित्यं ततः पश्येन्न स दुःखमवाप्नुयात् ॥ ९ ॥&lt;br&gt;&#xA;गोशतस्य प्रयागे तु सम्यग्दत्तस्य यत्फलम् ॥&lt;br&gt;&#xA;तत्फलं लभते मर्त्यः पर्णादित्यस्य दर्शनात् ॥ 7.1.259.१० ॥&lt;br&gt;&#xA;ये सेवन्ते महाकुष्ठं पाङ्गुल्यं च विवर्चिकाः ॥&lt;br&gt;&#xA;पर्णादित्यं न जानन्ति नूनं ते मन्दबुद्धयः ॥ ११ ॥&lt;br&gt;&#xA;इति श्रीस्कान्दे महपुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पर्णादित्यमाहात्म्यवर्णनन्नामैकोनषष्ट्युत्तरद्विशततमोऽध्यायः ॥२५९॥&lt;/p&gt;</description>
    </item>
    <item>
      <title>२६० सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/260_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/260_siddheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं सिद्धेश्वरं परम् ॥&lt;br&gt;&#xA;तस्यैव पश्चिमे भागे सिद्धैः संस्थापितं पुरा ॥१ ॥&lt;br&gt;&#xA;सिद्धा नाम सुराः पूर्वं तत्रागत्य वरानने ॥&lt;br&gt;&#xA;लिङ्गं संस्थापयामासुः सिद्ध्यर्थं सर्ववस्तुषु ॥ २॥&lt;br&gt;&#xA;ततस्तुष्टो महादेवि तेषां दृष्ट्वा तपो महत् ॥&lt;br&gt;&#xA;अणिमादिकमैश्वर्यं तेषां सर्वं ददौ शिवः ॥ ३ ॥&lt;br&gt;&#xA;अब्रवीदत्र मे नित्यं सानिध्यं च भविष्यति ॥ ४ ॥&lt;br&gt;&#xA;चैत्रे शुक्लचतुर्द्दश्यां योऽत्र मां पूजयिष्यति ॥&lt;br&gt;&#xA;स यास्यति परं स्थानं प्रसादान्मम पुण्यकृत् ॥ ५ ॥&lt;br&gt;&#xA;एवमुक्त्वाऽथ भगवाञ्जगामादर्शनं ततः ॥&lt;br&gt;&#xA;सिद्धाश्चैव तदाऽऽगत्य पूजयन्ति महेश्वरम् ॥ ६ ॥&lt;br&gt;&#xA;यस्तमाराधयेद्भक्त्या संसिद्धिं लभतेऽद्भुताम्॥&lt;br&gt;&#xA;ईप्सितां च सुरश्रेष्ठे तस्मात्तं पूजयेत्सदा ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सिद्धेश्वरमाहात्म्यवर्णनन्नाम षष्ट्युत्तरद्विशततमोऽध्यायः ॥ २६० ॥&lt;/p&gt;</description>
    </item>
    <item>
      <title>२६१ न्यङ्कुमतीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/261_nyankumatImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/261_nyankumatImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यत्र न्यङ्कुमती नदी ॥&lt;br&gt;&#xA;मर्यादार्थं समानीता क्षेत्रशान्त्यै च शम्भुना ॥ १ ॥&lt;br&gt;&#xA;तस्यैव दक्षिणे भागे सर्वपापप्रणाशिनी ॥&lt;br&gt;&#xA;तस्यां स्नात्वा च वै सम्यग्यः श्राद्धं कुरुते नरः ॥&lt;br&gt;&#xA;स पितॄंस्तारयेत्सर्वान्नरकान्नात्र संशयः ॥ २ ॥&lt;br&gt;&#xA;वैशाखे शुक्लपक्षे तु तृतीयायां च भामिनि ॥&lt;br&gt;&#xA;स्नात्वा तु तर्पयेद्भक्त्या तिलदर्भजलैः प्रिये ॥&lt;br&gt;&#xA;श्राद्धं कृतं भवेत्तेन गङ्गायां नात्र संशयः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये न्यङ्कुमतीमाहात्म्यवर्णनन्नामैकषष्ट्युत्तरद्विशततमोऽध्यायः ॥ २६१ ॥&lt;/p&gt;</description>
    </item>
    <item>
      <title>२६२ वराहस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/262_varAhasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/262_varAhasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि वराहं तत्र संस्थितम् ॥&lt;br&gt;&#xA;गोष्पदाद्दक्षिणे भागे स्थितं पापप्रणाशनम् ॥ १ ॥&lt;br&gt;&#xA;एकादश्यां सिते पक्षे यस्तं पूजयते नरः ॥&lt;br&gt;&#xA;स मुक्तः पातकैः सर्वैर्गच्छेद्विष्णुपदं महत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये वराहस्वामिमाहात्म्यवर्णनन्नाम द्विषष्ट्युत्तरद्विशततमोऽध्यायः ॥ २६२ ॥&lt;/p&gt;</description>
    </item>
    <item>
      <title>२६३ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/263_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/263_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि च्छायालिङ्गमिति स्मृतम् ॥&lt;br&gt;&#xA;उत्तरे न्यङ्कुमत्याश्च बह्वाश्चर्यं महत्फलम् ॥ १ ॥&lt;br&gt;&#xA;तं दृष्ट्वा मानवो देवि मुच्यते पञ्चपातकैः ॥&lt;br&gt;&#xA;सार्द्धद्वादशहस्तं तु योजनत्रितयेन तु ॥&lt;br&gt;&#xA;न पश्यन्ति महादेवि पापिष्ठा ये तु मानवाः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये छायालिङ्ग माहात्म्यवर्णनन्नाम त्रिषष्ट्युत्तरद्विशततमोऽध्यायः ॥ २६३ ॥&lt;/p&gt;</description>
    </item>
    <item>
      <title>२६४ नन्दिनीगुफामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/264_nandinIguphAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/264_nandinIguphAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थिता देवि गुफा पातकनाशिनी ॥&lt;br&gt;&#xA;ऋषीणां संस्थितिर्यत्र सिद्धानां पुण्यचेतसाम् ॥ १ ॥&lt;br&gt;&#xA;तत्र गत्वा महादेवि गुफां यः पश्यते नरः ॥&lt;br&gt;&#xA;स मुक्तः सर्वपापेभ्यश्चान्द्रायणफलं लभेत्॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नन्दिनीगुफामाहात्म्यवर्णनन्नाम चतुःषष्ट्यु त्तरद्विशततमोऽध्यायः ॥ २६४ ॥&lt;/p&gt;</description>
    </item>
    <item>
      <title>२६५ कनकनन्दामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/265_kanakanandAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/265_kanakanandAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि ऐशान्यां दिशि संस्थिताम् ॥&lt;br&gt;&#xA;देवीं कनकनन्दाख्यां सर्वकामफलप्रदाम्॥ १ ॥&lt;br&gt;&#xA;तत्र शुक्लतृतीयायां चैत्रे मासि विधानतः ॥&lt;br&gt;&#xA;यात्रां कुर्याच्च मतिमान्सर्वकाममवाप्नुयात् ॥ २ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कनकनन्दामाहात्म्यवर्णनन्नाम पञ्चषष्ट्युत्तरद्विशततमोऽध्यायः॥ ॥ २६५ ॥&lt;/p&gt;</description>
    </item>
    <item>
      <title>२६६ कुम्भीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/266_kumbhIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/266_kumbhIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कुम्भीश्वरमनुत्तमम् ॥&lt;br&gt;&#xA;शरभस्थानतः पूर्वे नातिदूरे व्यवस्थितम् ॥&lt;br&gt;&#xA;तं दृष्ट्वा मानवो देवि मुच्यते सर्वपातकैः ॥१॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कुम्भीश्वरमाहात्म्यवर्णनन्नाम षट्षष्ट्युत्तरद्विशततमोऽध्यायः ॥ २६६ ॥&lt;/p&gt;</description>
    </item>
    <item>
      <title>२६७ गङ्गापथगङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/267_gangApathagangeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/267_gangApathagangeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि स्थानं गङ्गापथेति च ॥&lt;br&gt;&#xA;यत्र गङ्गा महास्रोता गङ्गेश्वरः शिवस्तथा ॥ १ ॥&lt;br&gt;&#xA;समुद्रगामिनी देवि सा गङ्गा पापनाशिनी ॥&lt;br&gt;&#xA;उत्तानेति भुवि ख्याता नदी त्रैलोक्यभूषणा ॥ २ ॥&lt;br&gt;&#xA;तत्र स्नात्वा महादेवि गङ्गेशं यस्तु पूजयेत्॥&lt;br&gt;&#xA;मुक्तः स्यात्पातकैर्घोरैरश्वमेधायुतं लभेत्॥ ३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गङ्गापथगङ्गेश्वरमाहात्म्यवर्णनन्नाम सप्तषष्ट्युत्तरद्विशततमोऽध्यायः ॥ २६७ ॥&lt;/p&gt;</description>
    </item>
    <item>
      <title>२६८ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/268_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/268_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि चमसोद्भेदमुत्तमम् ॥&lt;br&gt;&#xA;यत्र ब्रह्माऽकरोत्सत्रं वर्षाणामयुतं प्रिये ॥ १ ॥&lt;br&gt;&#xA;चमसैः पीतवन्तस्ते सोमं देवा महर्षयः ॥&lt;br&gt;&#xA;चमसोद्भेदनामेति तेन ख्यातं धरातले ॥ २ ॥&lt;br&gt;&#xA;तत्र स्नात्वा सरस्वत्यां पिण्डदानं ददाति यः ॥&lt;br&gt;&#xA;गयाकोटिगुणं पुण्यं वैशाख्यां प्राप्नुयान्नरः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चमसोद्भेदमाहात्म्य वर्णनन्नामाष्टषष्ट्युत्तरद्विशततमोऽध्यायः ॥। २६८ ॥&lt;/p&gt;</description>
    </item>
    <item>
      <title>२६९ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/269_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/269_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विदुरस्याश्रमं महत् ॥&lt;br&gt;&#xA;यत्राकरोत्तपो रौद्रं विदुरो धर्म मूर्त्तिमान् ॥ १ ॥&lt;br&gt;&#xA;प्रतिष्ठाप्य महादेवं लिङ्गं त्रिभुवनेश्वरम् ॥&lt;br&gt;&#xA;तं दृष्ट्वा मानवो देवि सर्वान्कामानवाप्नुयात् ॥२॥&lt;br&gt;&#xA;विदुराट्टालकं नाम गणगन्धर्वसेवितम् ॥&lt;br&gt;&#xA;द्वादशस्थानकं स्थानं नाल्पपुण्येन लभ्यते ॥ ३ ॥&lt;br&gt;&#xA;नावर्षणं भवेत्तत्र कदाचिदपि पार्वति ॥&lt;br&gt;&#xA;लिङ्गानि तत्र दिव्यानि पश्येत्पापोपशान्तये ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये विदुराश्रम माहात्म्यवर्णनन्नामैकोनसप्तत्युत्तरद्विशततमोऽध्यायः ॥२६९॥&lt;/p&gt;</description>
    </item>
    <item>
      <title>२७० प्राचीसरस्वतीमङ्कीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/270_prAchIsarasvatImankIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/270_prAchIsarasvatImankIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि यत्र प्राची सरस्वती ॥&lt;br&gt;&#xA;तत्र स्थाने स्थितं लिङ्गं मङ्कीश्वरमिति श्रुतम् ॥ १ ॥&lt;br&gt;&#xA;तस्योत्पत्तिं प्रवक्ष्यामि सर्वपातकनाशिनीम् ॥&lt;br&gt;&#xA;शृणु देवि महाभागे ह्याश्चर्यं यदभूत्पुरा ॥ २ ॥&lt;br&gt;&#xA;ऋषिर्मङ्कणको नाम स तेपे परमं तपः ॥&lt;br&gt;&#xA;प्राचीमेत्य यताहारो नित्यं स्वाध्यायतत्परः॥ ३ ॥&lt;br&gt;&#xA;बहुवर्षसहस्राणि तस्यातीतानि भामिनि ॥&lt;br&gt;&#xA;कस्यचित्त्वथ कालस्य विद्धादस्य वरानने ॥ ४ ॥&lt;br&gt;&#xA;कराच्छाकरसो जातः कुशाग्रेणेति नः श्रुतम् ॥&lt;br&gt;&#xA;स तं दृष्ट्वा महाश्चर्यं विस्मयं परमं गतः॥५॥&lt;br&gt;&#xA;मेने सिद्धिं परां प्राप्तो हर्षान्नृत्यमथाकरोत् ॥&lt;br&gt;&#xA;तस्मिन्सन्नृत्यमाने च जगत्स्थावरजङ्गमम् ॥ ६ ॥&lt;br&gt;&#xA;अनर्त्तत वरारोहे प्रभावात्तस्य वै मुनेः ॥&lt;br&gt;&#xA;ततो देवा महेन्द्राद्या ब्रह्मविष्णुपुरस्सराः ॥&lt;br&gt;&#xA;ऊचुस्त्रिपुरहन्तारं नायं नृत्येत्तथा कुरु ॥ ७ ॥&lt;br&gt;&#xA;चलिताः पर्वताः स्थानात्क्षुभितो मकरालयः ॥&lt;br&gt;&#xA;धरणी खण्डशो देव वृक्षाश्च निधनं गताः ॥ ८ ॥&lt;br&gt;&#xA;उत्पथाश्च महानद्यो ग्रहा उन्मार्गसंस्थिताः ॥&lt;br&gt;&#xA;त्रैलोक्यं व्याकुलीभूतं यावत्प्राप्नोति सङ्क्षयम् ॥९॥&lt;br&gt;&#xA;तावन्निवारयस्वैनं नान्यः शक्तो निवारणे ॥ 7.1.270.१० ॥&lt;br&gt;&#xA;स तथेति प्रतिज्ञाय गत्वा तस्य समीपतः ॥&lt;br&gt;&#xA;द्विजरूपं समास्थाय तमृषिं वाक्यमब्रवीत् ॥ ११ ॥&lt;br&gt;&#xA;को हर्षविषयः कस्मात्त्वयैतन्नृत्यते द्विज ॥&lt;br&gt;&#xA;तस्मात्कार्यं वदाशु त्वं परं कौतूहलं द्विजः ॥ १२ ॥&lt;br&gt;&#xA;॥ ऋषिरुवाच ॥ ॥&lt;br&gt;&#xA;किं न पश्यसि मे ब्रह्मन्कराच्छाकर सं च्युतम्॥&lt;br&gt;&#xA;अत एव हि मे नृत्यं सिद्धोऽहं नात्र संशयः ॥ १३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तस्य तद्वचनं श्रुत्वा भगवांस्त्रिपुरान्तकः ॥&lt;br&gt;&#xA;अङ्गुष्ठं ताडयामास अङ्गुल्यग्रेण भामिनि ॥ १४ ॥&lt;br&gt;&#xA;ततो विनिर्गतं भस्म तत्क्षणाद्धिमपाण्डुरम् ॥&lt;br&gt;&#xA;अथाब्रवीत्प्रहस्यैनं भगवान्भूतभावनः ॥ १५ ॥&lt;br&gt;&#xA;पश्य मेंऽगुष्ठतो ब्रह्मन्भूरि भस्म विनिर्गतम् ॥&lt;br&gt;&#xA;न नृत्येऽहं न मे हर्षस्तथापि मुनिसत्तम ॥ १६ ॥&lt;br&gt;&#xA;तद्दृष्ट्वा सुमहाश्चर्यं विस्मयं परमं गतः ॥&lt;br&gt;&#xA;अब्रवीत्प्राञ्जलिर्भूत्वा हर्षगद्गदया गिरा ॥ १७ ॥&lt;br&gt;&#xA;नान्यं देवमहं मन्ये .त्वां मुक्त्वा वृषभध्वजम् ॥&lt;br&gt;&#xA;नान्यस्य विद्यते शक्तिरीदृशी धरणीतले ॥ १८ ॥ ॥&lt;br&gt;&#xA;॥ भगवानुवाच ॥ ॥&lt;br&gt;&#xA;ज्ञातोऽस्मि मुनिशार्दूल त्वया वेदविदां वर ॥&lt;br&gt;&#xA;वरं वरय भद्रं ते नित्यं यन्मनसेप्सितम् ॥ १९ ॥&lt;br&gt;&#xA;॥ ऋषिरुवाच ॥ ॥&lt;br&gt;&#xA;प्रसादाद्देवदेवस्य नृत्येन महता विभो ॥&lt;br&gt;&#xA;यथा न स्यात्तपोहानिस्तथा नीतिर्विधीयताम् ॥ 7.1.270.२० ॥&lt;br&gt;&#xA;॥ शम्भुरुवाच ॥ ॥&lt;br&gt;&#xA;तपस्ते वर्द्धतां विप्र मत्प्रसादात्सहस्रधा ॥&lt;br&gt;&#xA;प्राचीमन्विह वत्स्यामि त्वया सार्द्धमहं सदा ॥ २१ ॥&lt;br&gt;&#xA;सरस्वती महापुण्या क्षेत्रे चास्मिन्विशेषतः ॥&lt;br&gt;&#xA;सरस्वत्युत्तरे तीरे यस्त्यजेदात्मनस्तनुम् ॥ २२ ॥&lt;br&gt;&#xA;प्राचीने ह्यृषिशार्दूल न चेहागच्छते पुनः ॥&lt;br&gt;&#xA;आप्लुतो वाजिमेधस्य फलं प्राप्नोति पुष्कलम् ॥ २३ ॥&lt;br&gt;&#xA;नियमैश्चोप वासैश्च शोषयन्देहमात्मनः॥&lt;br&gt;&#xA;जलाहारा वायुभक्षाः पर्णाहाराश्च तापसाः ॥&lt;br&gt;&#xA;तथा च स्थण्डिलशया ये चान्ये नियताः पृथक् ॥।२४॥&lt;br&gt;&#xA;ये स्नानमाचरिष्यन्ति तीर्थेऽस्मिन्नियमान्विताः ॥&lt;br&gt;&#xA;ते यान्ति परमां सिद्धिं ब्रह्मणः परमं पदम् ॥ २५ ॥&lt;br&gt;&#xA;अस्मिंस्तीर्थे तु यो दानं त्रुटिमात्रं च काञ्चनम् ॥&lt;br&gt;&#xA;ददाति द्विजमुख्याय मेरुतुल्यं भवेत्फलम् ॥२६॥&lt;br&gt;&#xA;अस्मिंस्तीर्थे तु ये श्राद्धं करिष्यन्तीह मानवाः॥&lt;br&gt;&#xA;एकविंशत्कुलोपेताः स्वर्गं यास्यन्ति ते ध्रुवम् ॥२७॥&lt;br&gt;&#xA;पितॄणां वल्लभं तीर्थं पिण्डेनैकेन तर्पिताः ॥&lt;br&gt;&#xA;ब्रह्मलोकं गमिष्यन्ति सुपुत्रेणेह तारिताः ॥ २८ ॥&lt;br&gt;&#xA;भूयश्चान्नं प्रयच्छन्ति मोक्षमार्गं व्रजन्ति ते ॥ २९ ॥&lt;br&gt;&#xA;अत्र ये शुभ कर्माणः प्रभासस्थां सरस्वतीम् ॥&lt;br&gt;&#xA;पश्यन्ति तेपि यास्यन्ति स्वर्गलोकं द्विजोत्तमाः ॥7.1.270.३०॥&lt;br&gt;&#xA;ये पुनस्तत्र भावेन नराः स्नानपरायणाः ॥&lt;br&gt;&#xA;ब्रह्मलोकं समासाद्य ते रमिष्यन्ति सर्वदा ॥ ३१ ॥&lt;br&gt;&#xA;दधि प्रदद्याद्योऽपीह ब्राह्मणाय मनोरमम् ॥&lt;br&gt;&#xA;सोऽप्यग्निलोकमासाद्य भुङ्क्ते भोगान्सुशोभनान् ॥ ३२ ॥&lt;br&gt;&#xA;ऊर्णाप्रावरणं योऽपि भक्त्या दद्याद्द्विजोत्तमे ॥&lt;br&gt;&#xA;सोऽपि याति परां सिद्धिं मर्त्यैरन्यैः सुदुर्लभाम् ॥ ३३ ॥&lt;br&gt;&#xA;ये चात्र मलनाशाय विशेयुर्मानवा जलम् ॥&lt;br&gt;&#xA;गोप्रदानफलं तेषां सुखेन फलमादिशेत् ॥ ३४ ॥&lt;br&gt;&#xA;भावेन हि नरः कश्चित्तत्र स्नानं समाचरेत् ॥&lt;br&gt;&#xA;सर्वपापविनिर्मुक्तो विष्णुलोके महीयते ॥ ३५ ॥&lt;br&gt;&#xA;तर्पणात्पिण्डदानाच्च नरकेष्वपि संस्थिताः ॥&lt;br&gt;&#xA;स्वर्गं प्रयान्ति पितरः सुपुत्रेणेह तारिताः ॥ ३६ ॥&lt;br&gt;&#xA;ते लभन्तेऽक्षयांल्लोका न्ब्रह्मविष्ण्वीशशब्दितान् ॥&lt;br&gt;&#xA;भूयस्त्वन्नं प्रयच्छन्ति मोक्षमार्गं लभन्ति ते ॥ ३७ ॥&lt;br&gt;&#xA;स्वर्गनिश्रेणिसम्भूता प्रभासे तु सरस्वती ॥&lt;br&gt;&#xA;नापुण्यवद्भिः सम्प्राप्तुं पुम्भिः शक्या महानदी ॥ ३८ ॥&lt;br&gt;&#xA;प्राची सरस्वती चैव अन्यत्रैव तु दुर्लभा ॥&lt;br&gt;&#xA;विशेषेण कुरुक्षेत्रे प्रभासे पुष्करे तथा ॥ ३९ ॥&lt;br&gt;&#xA;प्राचीं सरस्वतीं प्राप्य योन्यत्तीर्थं हि मार्गते ॥&lt;br&gt;&#xA;स करस्थं समुत्सृज्य कूर्परेण समाचरेत् ॥ 7.1.270.४० ॥&lt;br&gt;&#xA;कृष्णपक्षे चतुर्दश्यां स्नानं च विहितं सदा ॥&lt;br&gt;&#xA;पिण्याकेङ्गुदकेनापि पिण्डं तत्र ददाति यः ॥&lt;br&gt;&#xA;पितॄणामक्षयं भूयात्पितृलोकं स गच्छति ॥ ४१ ॥&lt;br&gt;&#xA;सरस्वतीवाससमा कुतो रतिः सरस्वतीवाससमाः कुतो गुणाः ॥&lt;br&gt;&#xA;सरस्वतीं प्राप्य गता दिवं नराः पुनः स्मरिष्यन्ति नदीं सरस्वतीम् ॥ ४२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;उक्त्वैवं भगवान्देवस्तत्रैवान्तरधीयत ॥&lt;br&gt;&#xA;सान्निध्यमकरोत्तत्र ततःप्रभृति शङ्करः ॥ ४३ ॥&lt;br&gt;&#xA;अत्र गाथा पुरा गीता विष्णुना प्रभविष्णुना ॥&lt;br&gt;&#xA;स्नेहार्द्रेण च चित्तेन धर्मपुत्रं प्रति प्रिये ॥ ४४ ॥&lt;br&gt;&#xA;मा गङ्गां व्रज कौन्तेय मा प्रयागं च पुष्करम् ॥&lt;br&gt;&#xA;तत्र गच्छ कुरुश्रेष्ठ यत्र प्राची सरस्वती ॥ ४५ ॥&lt;br&gt;&#xA;एतत्ते सर्वमाख्यातं यन्मां त्वं परिपृच्छसि ॥&lt;br&gt;&#xA;माहात्म्यं च सरस्वत्या भूयः किं श्रोतुमिच्छसि ॥ ४६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्राचीसरस्वतीमङ्कीश्वरमाहात्म्यवर्णनन्नाम सप्तत्युत्तरद्विशततमोऽध्यायः ॥ २७० ॥&lt;/p&gt;</description>
    </item>
    <item>
      <title>२७१ ज्वालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/271_jvAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/271_jvAleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव सन्निकृष्टे तु लिङ्गं ज्वालेश्वरं स्मृतम् ॥&lt;br&gt;&#xA;शरः पाशुपतो यत्र ज्वलन्वै त्रिपुरारिणा ॥ १ ॥&lt;br&gt;&#xA;पातितो यत्प्रदेशे तु तेन ज्वालेश्वरः स्मृतः ॥&lt;br&gt;&#xA;तं दृष्ट्वा मानवो देवि मुच्यते सर्वपातकैः ॥ २ ॥&lt;br&gt;&#xA;इति श्रीस्कान्दे महापुराण एकाशातिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ज्वालेश्वरमाहात्म्यवर्णनन्नामैकसप्तत्युत्तरद्विशततमोऽध्यायः ॥ २७१ ॥&lt;/p&gt;</description>
    </item>
    <item>
      <title>२७२ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/272_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/272_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तत्रैव संस्थितं पश्येत्प्राची देव्यास्तु सन्निधौ॥&lt;br&gt;&#xA;लिङ्गत्रयं समाख्यातं त्रिपुराणां महात्मनाम् ॥१॥&lt;br&gt;&#xA;विद्युन्माली तारकाख्यः कपोलाख्यस्तथैव च ॥&lt;br&gt;&#xA;तैश्च प्रतिष्ठितं लिङ्गं दृष्ट्वा पापैः प्रमुच्यते ॥२ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये त्रिपुरलिङ्गत्रयमाहात्म्य वर्णनन्नाम द्विसप्तत्युत्तरद्विशततमोऽध्यायः ॥२७२॥&lt;/p&gt;</description>
    </item>
    <item>
      <title>२७३ शण्डतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/273_shaNDatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/273_shaNDatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि शण्डतीर्थमनुत्तमम् ॥&lt;br&gt;&#xA;सर्वपापोपशमनं सर्वकामफलप्रदम् ॥ १ ॥&lt;br&gt;&#xA;तस्योत्पत्तिं प्रवक्ष्यामि शृणुष्वैकमनाः प्रिये ॥&lt;br&gt;&#xA;पुरा पञ्चशिरा आसीद्ब्रह्मा लोकपितामहः ॥ २ ॥&lt;br&gt;&#xA;शिरस्तस्य मया छिन्नं कस्मिंश्चित्कारणान्तरे ॥&lt;br&gt;&#xA;तत्र गन्धवती जाता ब्रह्मणः सा च शोणितैः ॥ ३ ॥&lt;br&gt;&#xA;तत्रोद्गता महातालास्तेन तालवनं स्मृतम् ॥&lt;br&gt;&#xA;अथ करतले लग्नं कपालं ब्रह्मणो मम ॥ ४ ॥&lt;br&gt;&#xA;शरीरं कृष्णतां यातं मम चैव वृषस्य च ॥&lt;br&gt;&#xA;अथ तीर्थान्यनेकानि गतोहं पापशङ्कया ॥ ५ ॥&lt;br&gt;&#xA;न क्वचिद्व्रजते पापं ततः प्रभासमागतः ॥&lt;br&gt;&#xA;क्षेत्रे तत्र मया दृष्टा प्राची देवी सरस्वती ॥ ६ ॥&lt;br&gt;&#xA;तत्र मे वृषभः स्नातुं प्रविष्टो जलमध्यतः ॥&lt;br&gt;&#xA;तत्क्षणाच्छ्वेतता प्राप्तो मुक्तोहमपि हत्यया ॥ ७ ॥&lt;br&gt;&#xA;करमध्ये च मे लग्नं कपालं पतितं तदा ॥&lt;br&gt;&#xA;कपालमोचनश्चासौ लिङ्गरूपी स्थितोऽभवत् ॥ ८ ॥&lt;br&gt;&#xA;तत्रापि यो ददेच्छ्राद्धं प्राचीदेव्यास्तु सन्निधौ ॥&lt;br&gt;&#xA;मातृकं पैतृकं चैव तृप्तं कुलशतं तथा ॥ ९ ॥&lt;br&gt;&#xA;भवेच्च तस्य तृप्तिस्तु यावत्कल्पास्तु सप्ततिः ॥&lt;br&gt;&#xA;मास आश्वयुजे देवि कृष्णपक्षे चतुर्दशी ॥&lt;br&gt;&#xA;तत्र दद्यात्तु यः श्राद्धं दक्षिणामूर्तिमाश्रितः ॥ 7.1.273.१० ॥&lt;br&gt;&#xA;यथावित्तोपचारेण सुपात्रे च यथाविधि ॥&lt;br&gt;&#xA;यावद्युगसहस्रं तु तृप्ताः स्युस्ते पितामहाः ॥ ११ ॥&lt;br&gt;&#xA;अन्नसुवर्णदानं च दधिकम्बलमेव च ॥&lt;br&gt;&#xA;तत्र देयं विधानेन सर्वपापोपशुद्धये ॥ १२ ॥&lt;br&gt;&#xA;कृष्णरूपी वृषो देवि यदा श्वेतत्वमागतः ॥&lt;br&gt;&#xA;शण्डतीर्थमितिख्यातं तेन त्रैलोक्यपूजितम् ॥ १३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये शण्डतीर्थमाहात्म्यवर्णनन्नाम त्रिसप्तत्युत्तरद्विशततमोऽध्यायः ॥ २७३ ॥ ॥ छ ॥&lt;/p&gt;</description>
    </item>
    <item>
      <title>२७४ सूर्यप्राचीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/274_sUryaprAchImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/274_sUryaprAchImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सूर्यप्राचीं महाप्रभाम् ॥&lt;br&gt;&#xA;सर्वपापोपशमनीं सर्वकामफलप्रदाम् ॥ १ ॥&lt;br&gt;&#xA;तत्र स्नात्वा महादेवि मुच्यते पञ्चपातकैः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सूर्यप्राचीमाहात्म्यवर्णनन्नाम चतुःसप्त त्युत्तरद्विशततमोऽध्यायः ॥ २७४ ॥&lt;/p&gt;</description>
    </item>
    <item>
      <title>२७५ त्रिनेत्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/275_trinetreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/275_trinetreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं चैव त्रिलोचनम् ॥&lt;br&gt;&#xA;ऋषितीर्थसमीपे तु सर्वपातकनाशनम् ॥&lt;br&gt;&#xA;न्यङ्कुमत्युत्तरे कूल ऋषिभिः पूजितं पुरा ॥ १ ॥&lt;br&gt;&#xA;त्रिनेत्रा मत्स्यका यत्र जलं स्फटिकसन्निभम् ॥&lt;br&gt;&#xA;तत्र स्नात्वा नरो देवि मुच्यते ब्रह्महत्यया ॥ २ ॥&lt;br&gt;&#xA;कृष्णपक्षे चतुर्द्दश्यां मासे भाद्रपदे तथा ॥&lt;br&gt;&#xA;उपवासं तु कुर्वीत रात्रौ जागरणं तथा ॥ ३ ॥&lt;br&gt;&#xA;प्रातः श्राद्धं प्रकुर्वीत विधिवत्पूजयेच्छिवम् ॥&lt;br&gt;&#xA;रुद्रलोके वसेद्देवि वर्षाणामयुतत्रयम् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये त्रिनेत्रेश्वरमाहात्म्यवर्णनन्नाम पञ्चसप्तत्युत्तरद्विशततमोऽध्यायः॥ २७५ ॥&lt;/p&gt;</description>
    </item>
    <item>
      <title>२७६ देविकायामुमापतिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/276_devikAyAmumApatimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/276_devikAyAmumApatimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि ऋषितीर्थस्य सन्निधौ ॥&lt;br&gt;&#xA;कामिकं हि परं क्षेत्रं देविकानाम नामतः ॥ १ ॥&lt;br&gt;&#xA;महासिद्धिवनं तत्र ऋषिसिद्धसमावृतम् ॥&lt;br&gt;&#xA;नानाद्रुमलताकीर्णं पर्वतैरुपशोभितम्॥ २ ॥&lt;br&gt;&#xA;चम्पकैर्बकुलैर्दिव्यैरशोकैः स्तबकैः परैः ॥&lt;br&gt;&#xA;पुन्नागैः किङ्किरातैश्च सुगन्धैर्नागकेसरैः ॥ ३ ॥&lt;br&gt;&#xA;मल्लिकोत्पलपुष्पैश्च पाटलापारिजातकैः ॥&lt;br&gt;&#xA;चूतचम्पकपित्थैश्च श्रीफलैः पनसैस्तथा ॥ ४ ॥&lt;br&gt;&#xA;खर्जूरैर्बदरैश्चान्यैर्मातुलिङ्गैः सदाडिमैः ॥&lt;br&gt;&#xA;जम्बीरैश्चैव दिव्यैश्च नारङ्गैरुप शोभितम्॥ ५ ॥&lt;br&gt;&#xA;शिखिभिः कोकिलाभिश्च गीयमानं तु षट्पदैः ॥&lt;br&gt;&#xA;मृगैर्ऋक्षैर्वराहैश्च सिंहैर्व्याघ्रैस्तथा परैः ॥ ६ ॥&lt;br&gt;&#xA;श्वापदैर्विविधाकारैः कन्दरै र्गह्वरैस्तथा ॥&lt;br&gt;&#xA;सुरासुरगणैः सिद्धैर्यक्षगन्धर्वपन्नगैः ॥ ७ ॥&lt;br&gt;&#xA;अप्सरोरगनागैश्च बहुभिस्तु समाकुलम् ॥&lt;br&gt;&#xA;केचित्स्तुवन्ति ईशं तु केचिन्नृत्यन्ति चाग्रतः ॥ ८ ॥&lt;br&gt;&#xA;पुष्पैर्वृष्टिं तु मुञ्चन्ति मुखवाद्यानि चापरे ॥&lt;br&gt;&#xA;हसन्ति चापरे हृष्टा गर्जन्ति च तथापरे ॥ ९ ॥&lt;br&gt;&#xA;ऊर्द्ध्वबाहवस्तथा चान्ये अन्ये ध्यायन्ति तद्गताः ॥&lt;br&gt;&#xA;तस्मिन्स्थानं महादेवि देविकायास्तटे शुभे ॥ 7.1.276.१० ॥&lt;br&gt;&#xA;उमापतीश्वरो नाम तत्राहं संस्थितः सदा ॥&lt;br&gt;&#xA;युगेयुगे सदा पूर्णे कल्पे मन्वन्तरे तथा ॥ ११ ॥&lt;br&gt;&#xA;न त्यजामि सदा देवि देविकायास्तटं शुभम् ॥&lt;br&gt;&#xA;दुर्ल्लभं सर्वलोकेऽस्मिन्पवित्रं सुप्रियं हि मे ॥ १२ ॥&lt;br&gt;&#xA;त्वया सह स्थितश्चाहं तस्मि न्स्थाने वरानने ॥&lt;br&gt;&#xA;उमया युक्तदेहत्वात्तेन ख्यातं उमापतिः ॥ १३ ॥&lt;br&gt;&#xA;पुष्यमासे त्वमावस्यां दद्याच्छ्राद्धं समाहितः ॥&lt;br&gt;&#xA;न पश्यामि क्षयं तस्य तस्मिन्दत्तस्य पार्वति ॥ १४ ॥&lt;br&gt;&#xA;ब्रह्महत्यासहस्रं तु तस्य दर्शनतो व्रजेत् ॥&lt;br&gt;&#xA;गोभूहिरण्यवासांसि तत्र दद्याद्विचक्षणः ॥ १५ ॥&lt;br&gt;&#xA;स एकः परमः पुत्रो यो गत्वा तत्र सुन्दरि ॥&lt;br&gt;&#xA;ददेच्छ्राद्धं पितॄणां च तस्यान्तो नैव विद्यते ॥ १६ ॥&lt;br&gt;&#xA;देवैः सर्वैः समाहूता स्नानार्थं सा सरिद्वरा ॥&lt;br&gt;&#xA;देविकेति समाख्याता तेन सा पापनाशिनी ॥ १७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये देविकायामुमापतिमाहात्म्यवर्णनन्नाम षट्सप्तत्युत्तरद्विशततमोऽध्यायः ॥ २७६ ॥&lt;/p&gt;</description>
    </item>
    <item>
      <title>२७७ भूधरयज्ञवराहमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/277_bhUdharayajnavarAhamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/277_bhUdharayajnavarAhamAhAtmyavarNanam/</guid>
      <description>&lt;p&gt;तत्रैव संस्थितं पश्येद्भूधरन्नाम नामतः ॥&lt;br&gt;&#xA;उद्धृत्य पृथिवीं यस्माद्दंष्ट्राग्रेण दधार सः ॥ १ ॥&lt;br&gt;&#xA;भूधरस्तेन चाख्यातो देविकातटसंस्थितः ॥&lt;br&gt;&#xA;वेदपादो यूपदंष्ट्रः क्रतुदन्तः स्रुचीमुखः ॥ २ ॥&lt;br&gt;&#xA;अग्निजिह्वो दर्भरोमा ब्रह्मशीर्षो महातपाः ॥&lt;br&gt;&#xA;अहोरात्रेक्षणपरो वेदाङ्गश्रुतिभूषणः ॥ ३ ॥&lt;br&gt;&#xA;आद्यनासः स्रुवतुण्डः सामघोषस्वनो महान् ॥&lt;br&gt;&#xA;प्राग्वंशकायो द्युतिमा न्नानादीक्षाविराजितः ॥ ४ ॥&lt;br&gt;&#xA;दक्षिणाहृदयो योगी महासत्रशयो महान् ॥&lt;br&gt;&#xA;उपाकर्मोष्ठरुचकः प्रवर्ग्यावर्तभूषणः ॥ ५ ॥&lt;br&gt;&#xA;नानाच्छन्दोगतिपथो ब्रह्मोक्तक्रमविक्रमः ॥&lt;br&gt;&#xA;भूत्वा यज्ञवराहोऽसौ तत्र स्थाने स्थितोऽभवत् ॥ ६ ॥&lt;br&gt;&#xA;पुष्यमासे ह्यमावास्यामेकादश्यामथापि वा ॥&lt;br&gt;&#xA;प्राप्ते प्रावृषि काले च ज्ञात्वा कन्यागतं रविम् ॥ ७ ॥&lt;br&gt;&#xA;पायसं गुडसंयुक्तं हविष्यं च गुडप्लुतम् ॥&lt;br&gt;&#xA;नमो वः पितरो रसाय अन्नाद्यमभिमन्त्रयेत् ॥ ८ ॥&lt;br&gt;&#xA;तेजोऽसिशुक्रमित्याज्यं दधिक्राव्णेन वै दधि ॥&lt;br&gt;&#xA;क्षीरमाज्याय मन्त्रेण व्यञ्जनानि च यानि तु ॥ ९ ॥&lt;br&gt;&#xA;भक्ष्यभोज्यानि सर्वाणि महानिन्द्रेण दापयेत् ॥&lt;br&gt;&#xA;संवत्स रोनियो मन्त्रं जप्त्वा तेनोदकं द्विजः ॥ 7.1.277.१० ॥&lt;br&gt;&#xA;एवं सम्भोज्य वै विप्रान्पिण्डदानं तु दापयेत् ॥&lt;br&gt;&#xA;इत्यनेन विधानेन यस्तत्र श्राद्धकृद्भवेत् ॥११॥&lt;br&gt;&#xA;तस्य तृप्तास्तु पितरो यावदिन्द्राश्चतुर्द्दश ॥&lt;br&gt;&#xA;गयाश्राद्धं विनापीह गयाश्राद्धफलं लभेत्॥१२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये देविकामाहात्म्ये भूधरयज्ञवराहमाहात्म्यवर्णनन्नाम सप्तसप्तत्युत्तरद्विशततमोऽध्यायः ॥२७७॥&lt;/p&gt;</description>
    </item>
    <item>
      <title>२७८ देविकामाहात्म्यमूलस्थानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/278_devikAmAhAtmyamUlasthAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/278_devikAmAhAtmyamUlasthAnamAhAtmyavarNanam/</guid>
      <description>&lt;p&gt;॥ईश्वर उवाच॥॥&lt;br&gt;&#xA;ततो गच्छेन्महादेवि शूलस्थानमिति श्रुतम्॥&lt;br&gt;&#xA;देविकायास्तटे रम्ये भास्करं वारितस्करम् ॥ १ ॥&lt;br&gt;&#xA;यत्रातपत्तपो घोरं वाल्मीकिर्मुनिपुङ्गवः ॥&lt;br&gt;&#xA;वाल्मीकिनामा विप्रर्षिर्यत्र सिद्धो महामुनिः ॥ २ ॥&lt;br&gt;&#xA;यत्र सप्तर्षयो मुष्टास्तेनैव मुनिना प्रिये ॥&lt;br&gt;&#xA;तस्यैव पश्चिमे भागे मरीचिप्रमुखा द्विजाः ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं तु सिद्धो वाल्मीकिः कथं चौर्येऽकरोन्मनः ॥&lt;br&gt;&#xA;कथं सप्तर्षयो मुष्टा एतन्मे वद शङ्कर ॥ ४ ॥&lt;br&gt;&#xA;॥ ईश्वर उवाच॥ ॥&lt;br&gt;&#xA;आसीत्पूर्वं द्विजो देवि नाम्ना ख्यातः शमीमुखः ॥&lt;br&gt;&#xA;गार्हस्थ्ये वर्तमानस्य तस्य पुत्रो व्यजायत ॥&lt;br&gt;&#xA;वैशाख इति नाम्नाऽसौ रौद्रकर्मा व्यजायत ॥ ५ ॥&lt;br&gt;&#xA;मुक्त्वैकां गुरुशुश्रूषां नान्यत्किञ्चिदसौ द्विजः ॥&lt;br&gt;&#xA;अकरोच्छोभनं कर्म दिवाप्रभृति नित्यशः ॥ ६ ॥&lt;br&gt;&#xA;अथ कालेन महता पितरौ तस्य तौ प्रिये ॥&lt;br&gt;&#xA;वार्द्धक्यभावमापन्नौ भर्तव्यौ तस्य विह्वलौ ॥ ७ ॥&lt;br&gt;&#xA;स नित्यं पदवीं गत्वा मुष्ट्वा लोकान्स्वशक्तितः ॥&lt;br&gt;&#xA;द्रव्यमादाय पितरौ भार्यां चापि पुपोष च ॥ ८ ॥&lt;br&gt;&#xA;कस्यचित्त्वथ कालस्य तेन मार्गेण गच्छतः ॥&lt;br&gt;&#xA;सप्तर्षींश्च तदापश्यत्तीर्थयात्रापरायणान् ॥ ९ ॥&lt;br&gt;&#xA;तान्दृष्ट्वा यष्टिमुद्यम्य भर्त्सयन्प रुषाक्षरैः ॥&lt;br&gt;&#xA;वाक्यैरुवाच तान्सर्वांस्तिष्ठध्वमिति भूरिशः ॥ 7.1.278.१० ॥&lt;br&gt;&#xA;अथ ते मुनयः शान्ताः समलोष्टाश्मकाञ्चनाः ॥&lt;br&gt;&#xA;समाः शत्रौ च मित्रे च रोषरागविवर्जिताः ॥ ११ ॥&lt;br&gt;&#xA;अस्माकं दर्शनं चास्य सम्भाष्यमृषिभिः सह ॥&lt;br&gt;&#xA;सञ्जातं निष्फलं मा स्यादित्युवाचाङ्गिरा वचः ॥ १२ ॥ ॥&lt;br&gt;&#xA;॥ अङ्गिरा उवाच ॥ ॥&lt;br&gt;&#xA;भोभोस्तस्कर मे वाक्यं शृणुष्वावहितः क्षणात् ॥&lt;br&gt;&#xA;आत्मनस्तु हितार्थाय सत्यं चैव वदाम्यहम् ॥&lt;br&gt;&#xA;तव कः पोष्यवर्गोऽस्ति तच्च सर्वं वदस्व मे ॥ १३ ॥&lt;br&gt;&#xA;॥ तस्कर उवाच ॥ ॥&lt;br&gt;&#xA;स्यातां मे पितरौ वृद्धौ भार्यैकाऽपत्यवर्ज्जिता ॥&lt;br&gt;&#xA;एका दासी ह्यहं षष्ठो नान्यदस्त्यधिकं मुने ॥ १४ ॥&lt;br&gt;&#xA;॥ अङ्गिरा उवाच ॥ ॥&lt;br&gt;&#xA;गत्वा पृच्छस्व तान्सर्वान्पुष्टान्पापार्जितैर्धनैः॥&lt;br&gt;&#xA;अहं करोमि पापानि सर्वे यूयं तु भक्षकाः ॥१५॥&lt;br&gt;&#xA;तत्पापं भविता कस्य कथयन्त्विति मे लघु ॥&lt;br&gt;&#xA;तथैव गत्वा पप्रच्छ पितरौ तावथोचतुः ॥१६॥&lt;br&gt;&#xA;॥ मातापितरावूचतुः॥ ॥&lt;br&gt;&#xA;एकः पापानि कुरुते फलं भुङ्क्ते महा जनः ॥&lt;br&gt;&#xA;भोक्तारो विप्रमुच्यन्ते कर्ता दोषेण लिप्यते ॥१७॥&lt;br&gt;&#xA;यः करोत्यशुभं कर्म कुटुम्बार्थं तु मन्दधीः॥&lt;br&gt;&#xA;आत्मा न वल्लभस्तस्य नूनं पुंसः सुपापिनः ॥ १८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तयोः स वचनं श्रुत्वा पुनर्भीतमनास्तदा ॥&lt;br&gt;&#xA;तयोस्तु सन्नतिं कृत्वा पितरौ पुनरब्रवीत्॥ १९ ॥&lt;br&gt;&#xA;युवाभ्यां हितमेवाहं यत्करोम्यशुभं क्वचित् ॥&lt;br&gt;&#xA;तस्यांशं भुज्यते किञ्चिद्युवाभ्यां वा न वोच्यताम् ॥7.1.278.२०॥&lt;br&gt;&#xA;॥ पितरावूचतुः ॥ ॥&lt;br&gt;&#xA;पूर्वे वयसि पुत्र त्वमावाभ्यां पाल्य एव हि ॥&lt;br&gt;&#xA;उत्तरे तु वयं पाल्याः सम्यक्पुत्र त्वया पुनः ॥ २१ ॥&lt;br&gt;&#xA;इतरेतरधर्मोऽयं निर्दिष्टः पद्मयोनिना ॥&lt;br&gt;&#xA;आवाभ्यां यत्कृतं कर्म युष्मदर्थं शुभाशुभम् ॥&lt;br&gt;&#xA;भोक्ष्यामो वयमेवेह तत्सर्वं नात्र संशयः ॥ ।२२ ॥&lt;br&gt;&#xA;अथ त्वमपि यद्वत्स प्रकरोषि शुभाशुभम् ॥&lt;br&gt;&#xA;भोक्ष्यसे सकलं तद्वत्स्वयं नान्यः परत्र च ॥२३॥&lt;br&gt;&#xA;अवश्यं स्वयमश्नाति कृतं कर्म शुभाशुभम्।&lt;br&gt;&#xA;तस्मान्नरेण कर्तव्यं शुभं कर्म विपश्चिता ॥ २४ ॥&lt;br&gt;&#xA;चौर्यं वाथ कृषिं वाथ कुसीदं वाथ पुत्रक ॥&lt;br&gt;&#xA;वाणिज्यमथवा प्रेष्यं कृत्वाऽस्माकं च भोजनम् ॥&lt;br&gt;&#xA;अहर्निशं त्वया देयं न दोषोऽस्मासु पुत्रक ॥ २५ ॥&lt;br&gt;&#xA;ताभ्यां तद्वचनं श्रुत्वा ततो भार्यामभाषत ।&lt;br&gt;&#xA;तदेव वाक्यं साऽवोचद्यत्प्रोक्तं गुरुभिः पुरा ॥&lt;br&gt;&#xA;ततो वैराग्यमापन्नो वैशाखो मुनिसत्तमः ॥ २६ ॥&lt;br&gt;&#xA;गर्हयन्नेवमात्मानं भूयोभूयः सुदुःखितः ॥&lt;br&gt;&#xA;धिङ्मां दुष्कृतकर्माणं पापकर्मरतं सदा ॥ २७ ॥&lt;br&gt;&#xA;विवेकेन परित्यक्तं सत्सङ्गेन विवर्जितम् ॥&lt;br&gt;&#xA;यः करोति नरः पापं न सेवयति पण्डितान् ॥&lt;br&gt;&#xA;न चात्मा वल्लभस्तस्य एतन्मे वर्तते हृदि ॥ २८ ॥&lt;br&gt;&#xA;एवं विकल्पहृदयो गत्वा स ऋषिसन्निधौ ॥&lt;br&gt;&#xA;उवाच श्लक्ष्णया वाचा गम्यतामिति सादरम् ॥ ॥ २९ ॥&lt;br&gt;&#xA;वृसी प्रगृह्यतामेषा तथैव च कमण्डलुः ॥&lt;br&gt;&#xA;वल्कलानि च चीराणि मृगचर्माण्यशेषतः ॥ 7.1.278.३० ॥&lt;br&gt;&#xA;क्षम्यतामपराधो मे दीनस्य कृपणस्य च ॥&lt;br&gt;&#xA;सत्सङ्गेन वियुक्तस्य मूर्खस्य मुनिसत्तमाः ॥ ३१ ॥&lt;br&gt;&#xA;अद्यप्रभृति निवृत्तः कर्मणोऽस्याहमेव च ॥&lt;br&gt;&#xA;रौद्रस्य सुनृशंसस्य साधुभिर्गर्हितस्य च ॥&lt;br&gt;&#xA;तस्मात्कथयतास्माकं निवृत्तिं चास्य कर्मणः॥३२॥&lt;br&gt;&#xA;येन युष्मत्प्रसादेन पापान्मोक्षमहं व्रजे॥&lt;br&gt;&#xA;उपवासोऽथ मन्त्रो वा नियमो वाथ संयमः॥३३॥&lt;br&gt;&#xA;॥ ऋषय ऊचुः॥ ॥&lt;br&gt;&#xA;साधु पृष्टं त्वया वत्स तत्त्वमेकमनाः शृणु॥&lt;br&gt;&#xA;सङ्गृह्य कीर्तयिष्यामस्त्वयाऽऽख्येयं न कस्यचित्॥३४॥&lt;br&gt;&#xA;तेन जप्तेन पापत्मन्मोक्षं प्राप्स्यसि निश्चितम्॥&lt;br&gt;&#xA;झाटघोटस्त्वया कीर्त्त्यो मन्त्रोऽयं चतुरक्षरः॥३५॥&lt;br&gt;&#xA;सर्वपापहरो नृणां स्वर्गमोक्षफलप्रदः॥&lt;br&gt;&#xA;स तदैवं हि तैः प्रोक्तो वैशाखो मुनिपुङ्गवैः ॥&lt;br&gt;&#xA;तस्थौ जाप्यपरो नित्यं गतास्ते मुनिपुङ्गवाः ॥ ३६ ॥&lt;br&gt;&#xA;तस्यैवं जपतो देवि देविकायास्तटे शुभे ॥&lt;br&gt;&#xA;अनिशं गुरु भक्तस्य समाधिः समपद्यत ॥ ३७ ॥&lt;br&gt;&#xA;क्षुत्पिपासा तदा नष्टा शुद्धिमायात्कलेवरम् ॥ ३८ ॥&lt;br&gt;&#xA;मन्त्रे तीर्थे द्विजे देवे दैवज्ञे भेषजे गुरौ ॥&lt;br&gt;&#xA;यादृशी भाव ना यस्य सिद्धिर्भवति तादृशी ॥ ३९ ॥&lt;br&gt;&#xA;निर्मलोऽयं स्वभावेन परमात्मा यथा हितः ॥&lt;br&gt;&#xA;उपाधिसङ्गमासाद्य विकारं स्फटिको यथा॥ 7.1.278.४० ॥&lt;br&gt;&#xA;यथा च भ्रमरी वन्ध्या लब्ध्वा जीवमणुं क्वचित् ॥&lt;br&gt;&#xA;स्वस्थाने स्थाप्य तं ध्यायेद्भ्रमरी ध्यानसंयुता ॥ ४१ ॥&lt;br&gt;&#xA;स तु तद्ध्यानसंवृद्धो जीवो भवति तादृशः ॥&lt;br&gt;&#xA;अन्ययोन्युद्भवो वापि तथा निदर्शनं सताम्॥४२॥&lt;br&gt;&#xA;आदिष्टो गुरुणा यश्च विकल्पं यदि गच्छति॥&lt;br&gt;&#xA;नासौ सिद्धिमवाप्नोति मन्दभाग्यो यथा निधिम्॥ !॥ ४३ ॥&lt;br&gt;&#xA;एवं वर्षसहस्राणि समतीतानि भूरिशः॥&lt;br&gt;&#xA;तस्य जाप्यपरस्यैव अमृतत्वं गतस्य च ॥ ४४ ॥&lt;br&gt;&#xA;ततः कालक्रमेणैव वल्मीकेन स वेष्टितः ॥&lt;br&gt;&#xA;येनासौ सर्वतो व्याप्तो न च तं स बुबोध वै ॥ ४५ ॥&lt;br&gt;&#xA;कस्यचित्त्वथकालस्य मुनयस्ते समागताः ॥&lt;br&gt;&#xA;तं प्रदेशं तु सम्प्रेक्ष्य सहाय्यमितरेतरम्॥&lt;br&gt;&#xA;ऊचुः परस्परं सर्वे दत्त्वा चैव करैः करम् ॥४६॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;अत्रासौ तस्करः प्राप्तो वैशाखो दारुणाकृतिः ॥&lt;br&gt;&#xA;येन सर्वे वयं मुष्टा अस्मि न्स्थाने समागताः ॥ ४७ ॥&lt;br&gt;&#xA;एवं सञ्जल्पमानास्ते शुश्रुवुः शब्दमुत्तमम् ॥&lt;br&gt;&#xA;वल्मीकमध्यतो व्यक्तं ततस्ते कौतुकान्विताः ॥ ४८ ॥&lt;br&gt;&#xA;अखनंस्तत्र वल्मीकं कुशीभिः पर्वतोपमम् ॥ ४९ ॥&lt;br&gt;&#xA;अथ ते ददृशुस्तत्र विशाखं मुनिसत्तमाः ॥&lt;br&gt;&#xA;जपन्तमसकृन्मत्रं तमेव चतुरक्षरम् ॥ 7.1.278.५० ॥&lt;br&gt;&#xA;तं समाधिगतं ज्ञात्वा भेषजैर्योगसम्मतैः ॥&lt;br&gt;&#xA;ममर्दुः सर्वतो विप्रास्तत्र सुप्ततनौ भृशम् ॥ ५१ ॥&lt;br&gt;&#xA;ततोऽब्रवीदृष्रीन्सर्वान्स्वमर्थं गृह्यतां द्विजाः ॥&lt;br&gt;&#xA;युष्मदीयं गृहीतं यत्पा पेनाकृतबुद्धिना ॥ ५२ ॥&lt;br&gt;&#xA;गम्यतां तीर्थयात्रायां सर्वे मुक्ता मया द्विजाः ॥&lt;br&gt;&#xA;वाच्यौ मे पितरौ गत्वा तथा भार्या द्विजोत्तमाः ॥ ५३ ॥&lt;br&gt;&#xA;सर्व सङ्गपरित्यक्तो विशाखः समपद्यत ॥&lt;br&gt;&#xA;दर्शनं काङ्क्षते नैव भवद्भिस्तु यथा पुरा ॥ ५४ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;बहुवर्षाण्यतीतानि तवात्र वसतो मुने ॥&lt;br&gt;&#xA;सर्वे ते निधनं प्राप्ता ये चान्ये ते कुटुम्बिनः ॥ ५५ ॥&lt;br&gt;&#xA;वयं चिरात्समायाताः स्थानेऽस्मिन्मुनिसत्तमाः ॥&lt;br&gt;&#xA;स त्वं सिद्धिमनुप्राप्तो मन्त्रादस्मादसंशयम् ॥ ५६ ॥&lt;br&gt;&#xA;यस्मात्त्वं मन्त्रमेकाग्रो ध्यायन्वल्मीकमाश्रितः ॥&lt;br&gt;&#xA;तस्माद्वाल्मीकिनामा त्वं भविष्यसि महीतले ॥ ५७ ॥&lt;br&gt;&#xA;स्वच्छन्दा भारती देवी जिह्वाग्रे ते भविष्यति ॥&lt;br&gt;&#xA;कृत्वा रामायणं काव्यं ततो मोक्षं गमिष्यसि॥ ५८ ॥&lt;br&gt;&#xA;विशाख उवाच ॥&lt;br&gt;&#xA;गृह्यतां द्विजशार्दूलाः प्रसन्ना गुरुदक्षिणाम्॥&lt;br&gt;&#xA;येनाहमनृणो भूत्वा करोमि सुमहत्तपः ॥ ५९ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;एषा नो दक्षिणा विप्र यस्त्वं सिद्धिमुपागतः ॥&lt;br&gt;&#xA;सर्वकामसमृद्धात्मा कृतकृत्या वयं मुने ॥ 7.1.278.६० ॥&lt;br&gt;&#xA;वरं वरय भूयस्त्वं यस्ते मनसि वर्तते ॥ ६१ ॥&lt;br&gt;&#xA;॥ वाल्मीकिरुवाच ॥ ॥&lt;br&gt;&#xA;भवन्तो यदि तुष्टा मे यदि देयो वरो मम ॥&lt;br&gt;&#xA;कथ्यतां तर्हि मे शीघ्रं को देवो ह्यत्र संस्थितः ॥&lt;br&gt;&#xA;देविकायास्तटे रम्ये सर्वकामफलप्रदः ॥ ६२ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;शृणुष्वैकमना विप्र यो देवश्चात्र संस्थितः ॥&lt;br&gt;&#xA;पश्य निम्बमिमं विप्र बहुशाखाप्रविस्तरम् ॥ ६३ ॥&lt;br&gt;&#xA;अस्य मूले स्थितः सूर्य्यः कल्पादौ ब्रह्मणोंऽशजः ॥&lt;br&gt;&#xA;तमाराधय यत्तेसावस्य स्थानस्य देवता ॥ ६४ ॥&lt;br&gt;&#xA;सूर्यक्षेत्रं समाख्यातमिदं गव्यूतिमात्रकम् ॥&lt;br&gt;&#xA;अत्र स्थाने स्थिता येपि तेषां स्वर्गो ध्रुवं भवेत् ॥ ६५ ॥&lt;br&gt;&#xA;अद्यप्रभृति विप्रेन्द्र मूलस्थानमिति श्रुतम् ॥&lt;br&gt;&#xA;स्थानं सूर्यस्य विप्रेन्द्र कार्या चात्र त्वया स्थितिः ॥ ॥ ६६ ॥&lt;br&gt;&#xA;अद्यप्रभृति विप्रेन्द्र तीर्थमेतन्महीतले ॥&lt;br&gt;&#xA;गमिष्यति परां ख्यातिं देविकातटमाश्रितम् ॥ ६७ ॥&lt;br&gt;&#xA;वयं मुष्टा यतो विप्र मूलस्थाने पुरा स्थिताः ॥&lt;br&gt;&#xA;मूलस्थानेति वै नाम लोके ख्यातिं गमिष्यति ॥ ६८ ॥&lt;br&gt;&#xA;अत्र ये मानवा भक्त्या स्नानं सूर्यस्य सङ्गमे ॥&lt;br&gt;&#xA;उत्तरे तु करिष्यन्ति ते यास्यन्ति त्रिविष्टपम् ॥ ६९ ॥&lt;br&gt;&#xA;तर्पणं तिलमिश्रेण जलेन द्विजसत्तमाः ॥&lt;br&gt;&#xA;गयाश्राद्धसमा तुष्टिः पितॄणां च भविष्यति ॥ 7.1.278.७० ॥&lt;br&gt;&#xA;अत्र ये मानवा भक्त्या श्राद्धं दास्यन्ति सत्तमाः ॥&lt;br&gt;&#xA;शाकमूलफलैर्वापि सम्यक्छ्रद्धासमन्विताः ॥ ७१ ॥&lt;br&gt;&#xA;तेषां यास्यन्ति पितरो मोक्षं नैवात्र संशयः ॥ ७२ ।&lt;br&gt;&#xA;अपि कीटपतङ्गा ये पक्षिणः पशवो मृगाः ॥&lt;br&gt;&#xA;तृषार्ता जलसंस्पर्शाद्यास्यन्ति परमां गतिम् ॥ ७३ ॥&lt;br&gt;&#xA;वयमेव सदात्रस्थाः श्रावणे मासि सत्तम ॥&lt;br&gt;&#xA;पौर्णमास्यां भविष्यामस्तव स्नेहादसंशयम् ॥ ७४ ॥&lt;br&gt;&#xA;तस्मिन्नहनि यस्तोयैः पितॄन्सन्तर्पयिष्यति ॥&lt;br&gt;&#xA;तस्याष्टादशकुष्ठानि क्षयं यास्यन्ति तत्क्षणात् ॥ ७५ ॥&lt;br&gt;&#xA;कपालोदुम्बराख्येन्द्रमण्डलाख्यविचर्चिकाः ॥&lt;br&gt;&#xA;ऋष्यचर्मैककिटिभसिध्मालसविपादिकाः ॥ ७६ ॥&lt;br&gt;&#xA;दद्रुसिता रुचिस्फोटं पुण्डरीकं सकाकणम् ॥&lt;br&gt;&#xA;पामा चर्मदलं चेति कुष्ठान्यष्टादशैव तु ॥ ७७ ॥&lt;br&gt;&#xA;गमिष्यन्ति न सन्देह इत्युक्त्वान्तर्दधुश्च ते ॥&lt;br&gt;&#xA;ऋषिः सिषेवे च रविं चक्रे रामायणं ततः ॥ ७८ ॥&lt;br&gt;&#xA;तस्मात्पश्येच्च तं देवं सर्वयज्ञफलप्रदम् ॥&lt;br&gt;&#xA;शृणुयाच्च कथां चैनां सर्वपातकनाशिनीम् ॥ ७९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये देविकामाहात्म्यमूलस्थानमाहात्म्यवर्णनन्नामाष्टसप्तत्युत्तर द्विशततमोऽध्यायः ॥२७८॥&lt;/p&gt;</description>
    </item>
    <item>
      <title>२७९ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/279_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/279_mAhAtmyavarNanam/</guid>
      <description>&lt;p&gt;॥ ईश्वर उवाच ॥&lt;br&gt;&#xA;ततो गच्छेन्महादेवि च्यवनार्कमनुत्तमम् ॥&lt;br&gt;&#xA;हिरण्यापूर्वभागस्थं च्यवनेन प्रतिष्ठितम्॥१॥&lt;br&gt;&#xA;सर्वकामप्रदं नृणां पूजितं विधिवन्नरैः ॥&lt;br&gt;&#xA;सप्तम्यां च विधानेन यः स्तोष्यति रविं नरः ॥ २ ॥&lt;br&gt;&#xA;अष्टोत्तरशतैर्नाम्नां सम्यक्छ्रद्धासमन्वितः ॥&lt;br&gt;&#xA;शृणु तानि महादेवि शुचिर्भूत्वा समाहितः ॥ ३ ॥&lt;br&gt;&#xA;क्षणं त्वं कुरु देवेशि सर्वं वक्ष्याम्यशेषतः ॥&lt;br&gt;&#xA;धौम्येन तु यथापूर्वं पार्थाय सुमहात्मने ॥ ४ ॥&lt;br&gt;&#xA;नामाष्टशतमाख्यातं तच्छृणुष्व महामते ॥&lt;br&gt;&#xA;सूर्योऽर्यमा भगस्त्वष्टा पूषाऽर्कः सविता रविः ॥ ५ ॥&lt;br&gt;&#xA;गभस्तिमानजः कालो मृत्युर्द्धाता प्रभाकरः ॥&lt;br&gt;&#xA;पृथिव्यापश्च तेजश्च खं वायुश्च परायणः ॥ ६ ॥&lt;br&gt;&#xA;सोमो बृहस्पतिः शुक्रो बुधोंऽगारक एव च ॥&lt;br&gt;&#xA;इन्द्रो विवस्वान्दीप्तांशुः शुचिः सौरिः शनैश्चरः ॥ ॥ ७ ॥&lt;br&gt;&#xA;ब्रह्मा रुद्रश्च विष्णुश्च स्कन्दो वैश्रवणो यमः ॥&lt;br&gt;&#xA;वैद्युतो जाठरश्चाग्निरिन्धनस्तेजसां पतिः ॥ ८ ॥&lt;br&gt;&#xA;धर्मध्वजो वेदकर्त्ता वेदाङ्गो वेदवाहनः ॥&lt;br&gt;&#xA;कृतं त्रेता द्वापरश्च कलिः सर्वामराश्रयः ॥ ९ ॥&lt;br&gt;&#xA;कलाकाष्ठामुहूर्त्ताश्च पक्षा मासा अहर्निशाः ॥&lt;br&gt;&#xA;संवत्सरकरोऽश्वस्थः कालचक्रो विभावसुः ॥ 7.1.279.१० ॥&lt;br&gt;&#xA;पुरुषः शाश्वतो योगी व्यक्ताव्यक्तः सनातनः ॥&lt;br&gt;&#xA;लोकाध्यक्षः प्रजाध्यक्षो विश्वकर्मा तमोनुदः ॥११॥&lt;br&gt;&#xA;वरुणः सागरोंशुश्च जीवन्तो जीवनोऽरिहा ॥&lt;br&gt;&#xA;भूताश्रयो भूतपतिः सर्वभूतनिषेवितः ॥ १२ ॥&lt;br&gt;&#xA;स्रष्टा संवर्त्तको वह्निः सर्वस्यादिकरोऽमलः ॥&lt;br&gt;&#xA;अनन्तः कपिलो भानुः कामदः सर्वतोमुखः ॥ १३ ॥&lt;br&gt;&#xA;जयो विषादो वरदः सर्वधातुनिषेवितः ॥&lt;br&gt;&#xA;समः सुवर्णो भूतादिः शीघ्रगः प्राणधारकः ॥ १४ ॥&lt;br&gt;&#xA;धन्वन्तरिर्धूमकेतुरादिदेवोऽदितेः सुतः॥&lt;br&gt;&#xA;द्वादशात्माऽरविन्दाक्षः पिता माता पितामहः ॥१५॥&lt;br&gt;&#xA;स्वर्गद्वारं प्रजाद्वारं मोक्षद्वारं त्रिविष्टपम् ॥&lt;br&gt;&#xA;देहकर्त्ता प्रशान्तात्मा विश्वात्मा विश्वतोमुखः ॥&lt;br&gt;&#xA;चराचरात्मा सूक्ष्मात्मा मैत्रेण वपुषाऽन्वितः ॥ १५ ॥&lt;br&gt;&#xA;एतद्वै कीर्तनीयस्य सूर्यस्यामिततेजसः ॥&lt;br&gt;&#xA;नाम्नामष्टोत्तरशतं प्रोक्तं शक्रेण धीमता ॥ १७ ॥&lt;br&gt;&#xA;शक्राच्च नारदः प्राप्तो धौम्यस्तु तदनन्तरम् ॥&lt;br&gt;&#xA;धौम्याद्युधिष्ठिरः प्राप्य सर्वान्कामानवाप्तवान् ॥ १८ ॥&lt;br&gt;&#xA;एतानि कीर्तनीयस्य सूर्यस्यामिततेजसः ॥&lt;br&gt;&#xA;नामानि यः पठेन्नित्यं सर्वान्कामानवाप्नुयात् ॥ १९ ॥&lt;br&gt;&#xA;सुरपितृमनुजयक्षसेवितमसुरनिशाचरसिद्धवन्दितम् ॥&lt;br&gt;&#xA;वरकनकहुताशनप्रभं त्वमपि नम हिताय भास्करम् ॥ 7.1.279.२० ॥&lt;br&gt;&#xA;सूर्योदये यस्तु समाहितः पठेत्स पुत्रलाभं धनरत्नसञ्चयान् ॥&lt;br&gt;&#xA;लभेत जातिस्मरतां सदा नरः स्मृतिं च मेधां च स विन्दते पुमान् ॥॥ २१॥&lt;br&gt;&#xA;इमं स्तवं देववरस्य यो नरः प्रकीर्त्तयेच्छुद्धमनाः समाहितः ॥&lt;br&gt;&#xA;स मुच्यते शोकदवाग्निसाराल्लभेत कामान्मनसा यथेप्सितान् ॥२२॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये च्यवनादित्यमाहात्म्यसूर्याष्टोत्तरशतनाम माहात्म्यवर्णनन्नामैकोनाशीत्युत्तरद्विशततमोऽध्यायः॥ २७९॥&lt;/p&gt;</description>
    </item>
    <item>
      <title>२८० च्यवनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/280_chyavaneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/280_chyavaneshvaramAhAtmyavarNanam/</guid>
      <description>&lt;p&gt;ईश्वर उवाच॥&lt;br&gt;&#xA;ततो गच्छेन्महादेवि च्यवनेश्वरमुत्तमम्॥&lt;br&gt;&#xA;तत्रैव संस्थितं लिङ्गं सर्वपातकनाशनम् ॥ १ ॥&lt;br&gt;&#xA;यत्र शर्यातिना दत्ता सुकन्या सा महर्षये ॥&lt;br&gt;&#xA;यत्र संस्तम्भितं सैन्यमानाहार्त्तमथाकरोत् ॥ २ ॥। (आनाह – जठर आध्मानम्)&lt;br&gt;&#xA;एष शर्यातियज्ञस्य देशो देवि प्रकाशते ॥&lt;br&gt;&#xA;प्रभासक्षेत्रमध्ये तु साक्षात्पातकनाशनः ॥ ३ ॥&lt;br&gt;&#xA;साक्षात्तत्राभजत्सोममश्विभ्यां सह कौशिकः ॥&lt;br&gt;&#xA;चुकोप भार्गवश्चैव महेन्द्राय महातपाः ॥ ४ ॥&lt;br&gt;&#xA;संस्तम्भयामास च तं वासवं च्यवनः प्रभुः ॥&lt;br&gt;&#xA;सुकन्यां चापि भार्यां स राजपुत्रीमवाप्तवान् ॥ ५ ॥ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं विष्टम्भितस्तेन भगवान्पाकशासनः ॥&lt;br&gt;&#xA;किमर्थं भार्गवश्चापि कोपं चक्रे महातपाः ॥ ६ ॥&lt;br&gt;&#xA;नासत्यौ च कथं ब्रह्मन्कृ तवान्सोमपायिनौ ॥&lt;br&gt;&#xA;तत्सर्वं च यथावृत्तमाख्यातु भगवान्मम ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;भृगोर्महर्षेः पुत्रोऽभूच्च्यवनो नाम नामतः ॥&lt;br&gt;&#xA;स प्रभासं समासाद्य तपस्तेपे महामुनिः ॥ ८ ॥&lt;br&gt;&#xA;स्थाणुभूतो महातेजा वीरस्थाने च भामिनि ॥&lt;br&gt;&#xA;अतिष्ठत्सुचिरं कालमेकदेशे वरानने ॥ ९ ॥&lt;br&gt;&#xA;स वल्मीकोऽभवत्तत्र लताभिरभिसंवृतः ॥&lt;br&gt;&#xA;कालेन महता देवि समाकीर्णः पिपीलकैः ॥ 7.1.280.१० ॥&lt;br&gt;&#xA;स तथा संवृतो धीमान्मृत्पिण्ड इव सर्वतः ॥&lt;br&gt;&#xA;तप्यते स्म तपो घोरं वल्मीकेन समावृतः ॥ ११ ॥&lt;br&gt;&#xA;अथास्य यातकालस्य शर्यातिर्नाम पार्थिवः ॥&lt;br&gt;&#xA;तीर्थयात्राप्रसङ्गेन श्रीसोमेशदिदृक्षया ॥&lt;br&gt;&#xA;आजगाम महाक्षेत्रं प्रभासं पापनाशनम् ॥ १२ ॥&lt;br&gt;&#xA;तस्य स्त्रीणां सहस्राणि चत्वार्यासन्परिग्रहाः ॥&lt;br&gt;&#xA;एकैव तु सुता शुभ्रा सुकन्यानाम नामतः ॥ ॥ १३ ॥&lt;br&gt;&#xA;सा सखीभिः परिवृता सर्वाभरणभूषिता ॥&lt;br&gt;&#xA;चङ्क्रम्यमाणा वल्मीकं भार्गवस्य समासदत् ॥ १४ ॥&lt;br&gt;&#xA;सा चैव सुदती तत्र पश्यमाना मनोरमान् ॥&lt;br&gt;&#xA;वनस्पतीन्विचिन्वन्ती विजहार सखीवृता ॥ १५ ॥&lt;br&gt;&#xA;रूपेण वयसा चैव सुरापानमदेन च ॥&lt;br&gt;&#xA;बभञ्ज वनवृक्षाणां शाखाः परम पुष्पिताः ॥ १६ ॥&lt;br&gt;&#xA;तां सखीरहितामेकामेकवस्त्रामलङ्कृताम् ॥&lt;br&gt;&#xA;ददर्श भार्गवो धीमांश्चरन्तीमिव विद्युतम् ॥ १७ ॥&lt;br&gt;&#xA;तां पश्यमानो विजने स रेमे परमद्युतिः ॥&lt;br&gt;&#xA;क्षामकण्ठश्च ब्रह्मर्षिस्तपोबलसमन्वितः ॥ १८ ॥&lt;br&gt;&#xA;तामभाषत कल्याणीं सा चास्य न शृणोति वै ॥&lt;br&gt;&#xA;ततः सुकन्या वल्मीके दृष्ट्वा भार्गवचक्षुषी ॥ १९ ॥&lt;br&gt;&#xA;कौतूहलात्कण्टकेन बुद्धिमोहबलात्कृता ॥&lt;br&gt;&#xA;किन्नु खल्विदमित्युक्त्वा निर्बिभेदास्य लोचने ॥ 7.1.280.२० ॥&lt;br&gt;&#xA;अकुध्यत्स तया विद्धो नेत्रे परममन्युमान् ॥&lt;br&gt;&#xA;ततः शर्यातिसैन्यस्य शकृन्मूत्रे समावृणोत् ॥ २१ ॥&lt;br&gt;&#xA;ततो रुद्धे शकृन्मूत्रे सैन्यमानाहदुःखितम् ॥&lt;br&gt;&#xA;तथागतमभिभेक्ष्य पर्यतप्यत पार्थिवः ॥ २२ ॥&lt;br&gt;&#xA;तपोनित्यस्य वृद्धस्य रोषणस्य विशेषतः ॥&lt;br&gt;&#xA;केनापकृतमद्येह भार्गवस्य महात्मनः ॥&lt;br&gt;&#xA;ज्ञातं वा यदि वाऽज्ञातं तदिदं ब्रूत मा चिरम्॥ २३ ॥&lt;br&gt;&#xA;तत्रोचुः सैनिकाः सर्वे न विद्मोऽपकृतं वयम् ॥&lt;br&gt;&#xA;सर्वोपायैर्यथाकामं भवान्समधिगच्छतु ॥ २४ ॥&lt;br&gt;&#xA;ततः स पृथिवीपालः साम्ना चोग्रेण च स्वयम् ॥&lt;br&gt;&#xA;पर्यपृच्छत्सुहृद्वर्गं प्रत्यजानन्न चैव ते ॥ २५ ॥&lt;br&gt;&#xA;आनाहार्त्तं ततो दृष्ट्वा तत्सैन्यं सम्मुखोदितम्॥&lt;br&gt;&#xA;पितरं दुःखितं चापि सुकन्यैवमथाब्रवीत् ॥ २६ ॥&lt;br&gt;&#xA;मया तातेह वल्मीके दृष्टं सर्वमभिज्वलत् ॥&lt;br&gt;&#xA;उद्द्योतवदविज्ञानात्तन्मया विद्धमन्तिकात् ॥ २७ ॥&lt;br&gt;&#xA;एतच्छ्रुत्वा तु शर्याति र्वल्मीकं क्षिप्रमभ्यगात्॥&lt;br&gt;&#xA;तत्रापश्यत्तपोवृद्धं वयोवृद्धं च भार्गवम् ॥ २८ ॥&lt;br&gt;&#xA;अथावदत्स्वसैन्यार्थं प्राञ्जलिः स महीपतिः ॥&lt;br&gt;&#xA;अज्ञानाद्बालया यत्ते कृतं तत्क्षन्तुमर्हसि ॥ २९ ॥&lt;br&gt;&#xA;ततोऽब्रवीन्महीपालं च्यवनो भार्गवस्तदा ॥&lt;br&gt;&#xA;रूपौदार्यसमायुक्तां लोभमोहसमावृताम् ॥ 7.1.280.३० ॥&lt;br&gt;&#xA;तामेव प्रतिगृह्याहं राजन्दुहितरं तव ॥&lt;br&gt;&#xA;क्षमिष्यामि महीपाल सत्यमेतद्ब्रवीमि ते ॥ ३१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ऋषेर्वचनमाज्ञाय शर्यातिरविचारयन्॥&lt;br&gt;&#xA;ददौ दुहितरं तस्मै च्यवनाय महात्मने ॥ ३२ ॥&lt;br&gt;&#xA;प्रतिगृह्य च तां कन्यां भगवान्प्रससाद ह ॥&lt;br&gt;&#xA;प्राप्ते प्रसादे राजा तु ससैन्यः पुरमाव्रजत् ॥ ३३ ॥&lt;br&gt;&#xA;सुकन्यापि पतिं लब्ध्वा तपस्विनमनिन्दितम् ॥&lt;br&gt;&#xA;नित्यं पर्यचरत्प्रीत्या तपसा नियमेन च ॥ ३४ ॥&lt;br&gt;&#xA;अग्नीनामतिथीनां च शुश्रूषुरनसूयया ॥&lt;br&gt;&#xA;समाराधयत क्षिप्रं च्यवनं सा शुभानना ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभास क्षेत्रमाहात्म्ये च्यवनेश्वरमाहात्म्यवर्णनन्नामाशीत्युत्तरद्विशततमोऽध्यायः ॥ २८० ॥&lt;/p&gt;</description>
    </item>
    <item>
      <title>२८१ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/281_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/281_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;कस्यचित्त्वथ कालस्य त्रिदशावश्विनौ प्रिये ॥&lt;br&gt;&#xA;कृताभिषेकां विवृतां सुकन्यां तामपश्यताम् ॥ १ ॥&lt;br&gt;&#xA;तां दृष्ट्वा दर्शनीयाङ्गीं देवराजसुतामिव ॥&lt;br&gt;&#xA;ऊचतुः समभिद्रुत्य नासत्यावश्विनावथ ॥ २ ॥&lt;br&gt;&#xA;कस्य त्वमसि वामोरु किं वनेऽस्मिंश्चिकीर्षसि॥&lt;br&gt;&#xA;इच्छावस्त्वां च विज्ञातुं तत्त्वमाख्याहि शोभने ॥ ३ ॥&lt;br&gt;&#xA;ततः सुकन्या संवीता तावुवाच सुरोत्तमौ ॥&lt;br&gt;&#xA;शर्यातितनयां वित्तं भार्यां च च्यवनस्य माम् ॥ ४ ॥&lt;br&gt;&#xA;ततोऽश्विनौ प्रहस्यैनामब्रूतां पुनरेव तु ॥&lt;br&gt;&#xA;कथं त्वं च विदित्वा तु पित्रा दत्ताऽऽगता वने ॥ ५ ॥&lt;br&gt;&#xA;भ्राजसे गगनोद्देशे विद्युत्सौदामनी यथा ॥&lt;br&gt;&#xA;न देवेष्वपि तुल्यां हि तव पश्याव भामिनि ॥ ६ ॥&lt;br&gt;&#xA;सर्वाभरणसम्पन्ना परमाम्बरधारिणी ॥&lt;br&gt;&#xA;मामैवमनवद्याङ्गि त्यजैनमविवेकिनम् ॥ ७ ॥&lt;br&gt;&#xA;कस्मादेवंविधा भूत्वा जराजर्जरितं भुवि ॥&lt;br&gt;&#xA;त्वमुपास्ये हि कल्याणि कामभावबहिष्कृतम् ॥ ८ ॥&lt;br&gt;&#xA;असमर्थं परित्राणे पोषणे वा शुचिस्मिते ॥&lt;br&gt;&#xA;सा त्वं च्यवनमुत्सृज्य वरयस्वैकमावयोः ॥ ९ ॥&lt;br&gt;&#xA;पत्यर्थं देवगर्भाभे मा वृथा यौवनं कृथाः ॥&lt;br&gt;&#xA;एवमुक्ता सुकन्या सा सुरौ ताविदमब्रवीत् ॥7.1.281.१० ॥&lt;br&gt;&#xA;रताऽहं च्यवने पत्यौ न चैवं परिशङ्कतम् ॥&lt;br&gt;&#xA;तावब्रूतां पुनश्चैतामावां देवभिषग्वरौ ॥ ११ ॥&lt;br&gt;&#xA;युवानं रूपसम्पन्नं करिष्यावः पतिं तव ॥&lt;br&gt;&#xA;ततस्तस्यावयोश्चैव पतिमेकतमं वृणु ॥ १२ ॥&lt;br&gt;&#xA;एतेन समयेनावां शमं नय सुमध्यमे ॥&lt;br&gt;&#xA;सा तयोर्वचनाद्देवि उपसङ्गम्य भार्गवम् ॥&lt;br&gt;&#xA;उवाच वाक्यं यत्ताभ्यामुक्तं भृगुसुतं प्रति ॥ १३ ॥&lt;br&gt;&#xA;तद्वाक्यं च्यवनो भार्यामुवाचाद्रियतामिति ॥&lt;br&gt;&#xA;इत्युक्ता च्यवनेनाथ सुकन्या तावुवाच वै ॥ १४ ॥&lt;br&gt;&#xA;एवं देवौ भवद्भ्यां यत्प्रोक्तं तत्कियतां लघु ॥&lt;br&gt;&#xA;इत्युक्तौ भिषजौ तत्र तया चैव सुकन्यया ॥&lt;br&gt;&#xA;ऊचतू राजपुत्रीं तां पतिस्तव विशत्वपः ॥ १५ ॥&lt;br&gt;&#xA;ततोऽपश्च्यवनः शीघ्रं रूपार्थी प्रविवेश ह ॥&lt;br&gt;&#xA;अश्विनावपि तद्देवि ततः प्राविशतां जलम् ॥ १६ ॥&lt;br&gt;&#xA;ततो मुहूर्त्तादुत्तीर्णाः सर्वे ते सरसस्ततः ॥&lt;br&gt;&#xA;दिव्यरूपधराः सर्वे युवानो मृष्टकुण्डलाः ॥ १७ ॥&lt;br&gt;&#xA;दिव्यवेषधराश्चैव मनसः प्रीतिवर्द्धनाः ॥&lt;br&gt;&#xA;तेऽब्रुवन्सहिताः सर्वे वृणीष्वान्यतमं शुभे ॥ १८ ॥&lt;br&gt;&#xA;अस्माकमीप्सितं भद्रे यतस्त्वं वरवर्णिनी ॥&lt;br&gt;&#xA;यत्र वाप्यभि कामासि तं वृणीष्व सुशोभने ॥ १९ ॥&lt;br&gt;&#xA;सा समीक्ष्य तु तान्सर्वांस्तुल्यरूपधरान्स्थितान् ॥&lt;br&gt;&#xA;निश्चित्य मनसा बुद्ध्या देवि वव्रे पतिं स्वकम् ॥ 7.1.281.२० ॥&lt;br&gt;&#xA;लब्ध्वा तु च्यवनो भार्यां वयोरूपमवस्थितः ॥&lt;br&gt;&#xA;हृष्टोऽब्रवीन्महातेजास्तौ नासत्याविदं वचः ॥ २१ ॥&lt;br&gt;&#xA;यदहं रूपसम्पन्नो वयसा च समन्वितः ॥&lt;br&gt;&#xA;कृतो भवद्भ्यां वृद्धः सन्भार्यां च प्राप्तवान्निजाम् ॥&lt;br&gt;&#xA;तद्ब्रूतं वै विधास्यामि भवतोर्यदभीप्सितम् ॥ २२ ॥&lt;br&gt;&#xA;॥ अश्विनावूचतुः ॥ ॥&lt;br&gt;&#xA;आवां तु देवभिषजौ न च शक्रः करोति नौ ॥&lt;br&gt;&#xA;सोमपानार्हतां तस्मात्कुरु नौ सोमपायिनौ ॥ २३ ॥&lt;br&gt;&#xA;॥ च्यवन उवाच ॥ ॥&lt;br&gt;&#xA;अहं वां यज्ञभागार्हौ करिष्ये सोमपायिनौ ॥ २४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततस्तौ हृष्टमनसौ नासत्यौ दिवि जग्मतुः ॥&lt;br&gt;&#xA;च्यवनोऽपि सुकन्या च सुराविव विजह्रतुः ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये च्यवनेश्वर माहात्म्यवर्णनन्नामैकाशीत्युत्तरद्विशततमोऽध्यायः ॥ २८१ ॥&lt;/p&gt;</description>
    </item>
    <item>
      <title>२८२ कृत्योद्भवमदनामकमहाऽसुरोत्पादनवृत्तान्तवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/282_kRtyodbhavamadanAmakamahA-surotpAdanavRttAntav/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/282_kRtyodbhavamadanAmakamahA-surotpAdanavRttAntav/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततः श्रुत्वा च शर्यातिर्वलभीस्थान संस्थितः ॥&lt;br&gt;&#xA;वयस्थं च्यवनं श्रुत्वा आनन्दोद्गतमानसः ॥ १ ॥&lt;br&gt;&#xA;प्रहृष्टः सेनया सार्द्धं स प्रायाद्भार्गवाश्रमम् ॥&lt;br&gt;&#xA;च्यवनं च सुकन्यां च हृष्टां देव सुतामिव ॥ २ ॥&lt;br&gt;&#xA;गतो महीपः शर्यातिः कृत्स्नानन्दमहोदधिः ॥&lt;br&gt;&#xA;ऋषिणा सत्कृतस्तेन सभार्यः पृथिवीपतिः ॥&lt;br&gt;&#xA;तत्रोपविष्टः कल्याणीः कथाश्चक्रे महामनाः ॥ ३ ॥&lt;br&gt;&#xA;अथैनं भार्गवो देवि ह्युवाच परिसान्त्वयन् ॥&lt;br&gt;&#xA;याजयिष्यामि राजंस्त्वां सम्भारानुपकल्पय ॥ ४ ॥&lt;br&gt;&#xA;ततः परमसंहृष्टः शर्यातिः पृथिवीपतिः ॥&lt;br&gt;&#xA;च्यवनस्य महादेवि तद्वाक्यं प्रत्यपूजयत् ॥ ५ ॥&lt;br&gt;&#xA;प्रशस्तेऽहनि याज्ञीये सर्वकामसमृद्धिमत् ॥&lt;br&gt;&#xA;कारयामास शर्यातिर्यज्ञायतनमुत्तमम् ॥ ६ ॥&lt;br&gt;&#xA;तत्रैव च्यवनो देवि याजयामास भार्गवम् ॥&lt;br&gt;&#xA;अद्भुतानि च तत्रासन्यानि तानि महेश्वरि ॥ ७ ॥&lt;br&gt;&#xA;अगृह्णाच्च्यवनः सोममश्विनोर्देवयोस्तदा ॥&lt;br&gt;&#xA;तमिन्द्रो वारयामास मा गृहाण तयोर्ग्रहम् ॥ ८.॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;उभावेतौ न सोमार्हौ नासत्याविति मे मतिः ॥&lt;br&gt;&#xA;भिषजौ देवतानां हि कर्मणा तेन गर्हितौ ॥ ९ ॥&lt;br&gt;&#xA;॥ च्यवन उवाच ॥ ॥&lt;br&gt;&#xA;माऽवमंस्था महात्मानौ रूपद्रविणवर्चसौ ॥&lt;br&gt;&#xA;यौ चक्रतुश्च मामद्य वृन्दारकमिवाजरम् ॥ 7.1.282.१० ॥&lt;br&gt;&#xA;समत्वेनान्यदेवानां कथं वै नेक्षते भवान्॥&lt;br&gt;&#xA;अश्विनावपि देवेन्द्र देवौ विद्धि परन्तप ॥ ११ ॥&lt;br&gt;&#xA;॥ इन्द्र उवाच ॥ ॥&lt;br&gt;&#xA;चिकित्सकौ कर्मकरौ कामरूपसमन्वितौ ॥&lt;br&gt;&#xA;लोके चरन्तौ मर्त्यानां कथं सोममिहार्हतः ॥ १२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एतदेव यदा वाक्यमाम्रेडयति वासवः ॥&lt;br&gt;&#xA;अनादृत्य ततः शक्रं ग्रहं जग्राह भार्गवः ॥ १३ ॥&lt;br&gt;&#xA;ग्रहीष्यन्तं ततः सोममश्विनोः सत्तमं तदा ॥&lt;br&gt;&#xA;समीक्ष्य बलभिद्देव इदं वचनमब्रवीत् ॥ १४ ॥&lt;br&gt;&#xA;आभ्यामर्थाय सोमं त्वं ग्रहीष्यसि यदि स्वयम् ॥&lt;br&gt;&#xA;वज्रं ते प्रहरिष्यामि घोररूपमनुत्तमम् ॥ १५ ॥&lt;br&gt;&#xA;एवमुक्तः स्वयमिन्द्रमभिवीक्ष्य स भार्गवः ॥&lt;br&gt;&#xA;जग्राह विधिवत्सोममश्विभ्यामुत्तमं ग्रहम् ॥ १६ ॥&lt;br&gt;&#xA;ततोऽस्मै प्राहरत्कोपाद्वज्रमिन्द्रः शचीपतिः ॥&lt;br&gt;&#xA;तस्य प्रहरतो बाहुं स्तम्भयामास भार्गवः ॥ १७ ॥&lt;br&gt;&#xA;स्तम्भयित्वाथ च्यवनो जुहुवे मन्त्रतोऽनलम् ॥&lt;br&gt;&#xA;कृत्यार्थी सुमहातेजा देवं हिंसितुमुद्यतः ॥ १८ ॥&lt;br&gt;&#xA;तत्र कृत्योद्भवो यज्ञे मुनेस्तस्य तपोबलात् ॥&lt;br&gt;&#xA;मदोनाम महावीर्यो महाकायो महासुरः ॥ १९ ॥&lt;br&gt;&#xA;शरीरं यस्य निर्देष्टुमशक्यं च सुरासुरैः ॥&lt;br&gt;&#xA;तस्य प्रमाणं वपुषा न तुल्यमिह विद्यते ॥ 7.1.282.२० ॥&lt;br&gt;&#xA;तस्यास्यं चाभवेद्घोरं दंष्ट्रा दुर्दर्शनं महत् ॥&lt;br&gt;&#xA;हनुरेकः स्थितस्तस्य भूमावेको दिवं गतः ॥ २१ ॥&lt;br&gt;&#xA;चतस्रश्चापि ता दंष्ट्रा योजनानां शतंशतम् ॥&lt;br&gt;&#xA;इतरे त्वस्य दशना बभूबुर्दशयोजनाः ॥२२ ॥&lt;br&gt;&#xA;प्राकारसदृशाकारा मूलाग्रसमदर्शनाः ॥&lt;br&gt;&#xA;नाम्ना पर्वतसङ्काशाश्चायुतायुतयोजनाः ॥ २३ ॥&lt;br&gt;&#xA;नेत्रे रविशशिप्रख्ये भ्रुवावन्तकसन्निभे ॥&lt;br&gt;&#xA;लेलिहज्जिह्वया वक्त्रं विद्युच्चलितलोलया ॥&lt;br&gt;&#xA;व्यात्ताननो घोरदृष्टिर्ग्रसन्निव जगद्बलात् ॥ २४ ॥&lt;br&gt;&#xA;स भक्षयिष्यन्सङ्क्रुद्धः शतक्रतुमुपाद्रवत् ॥&lt;br&gt;&#xA;महता घोरनादेन लोकाञ्छब्देन छादयन् ॥ २५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये च्यवनेश्वरमाहात्म्ये च्यवनेन नासत्ययज्ञभागप्रतिरोधकवज्र मोचनोद्यतशक्रनाशाय कृत्योद्भवमदनामकमहाऽसुरोत्पादनवृत्तान्तवर्णनन्नाम द्व्यशीत्युत्तरद्विशततमोऽध्यायः ॥ २८२ ॥ ॥&lt;/p&gt;</description>
    </item>
    <item>
      <title>२८३ च्यवनेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/283_chyavaneshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/283_chyavaneshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तं दृष्ट्वा घोरवदनं मदं देवः शतक्रतुः ॥&lt;br&gt;&#xA;आयान्तं भक्षयिष्यन्तं व्यात्ताननमिवान्तकम् ॥ १ ॥&lt;br&gt;&#xA;भयात्स्तम्भितरूपेण लेलिहानं मुहुर्मुहुः ॥&lt;br&gt;&#xA;प्रणतोऽब्रवीन्महादेवि च्यवनं भयपीडितः ॥ २ ॥&lt;br&gt;&#xA;सोमार्हावश्विनावेतावद्यप्रभृति भार्गव ॥&lt;br&gt;&#xA;भविष्यतः सर्वमेतद्वचः सत्यं ब्रवीमि ते ॥ ३ ॥&lt;br&gt;&#xA;मा ते मिथ्या समारम्भो भवत्वथ तपोधन ॥&lt;br&gt;&#xA;जानामि चाहं विप्रर्षे न मिथ्या त्वं करिष्यसि ॥ ४ ॥&lt;br&gt;&#xA;सोमार्हावश्विनावेतौ यथैवाद्य त्वया कृतौ ॥&lt;br&gt;&#xA;भूय एव तु ते वीर्यं प्रकाशेदिति भार्गव ॥ ५ ॥&lt;br&gt;&#xA;सुकन्यायाः पितुश्चास्य लोके कीर्तिर्भवेदिति ॥&lt;br&gt;&#xA;अतो मयैतद्विहितं तद्वीर्यस्य प्रकाशनम् ॥&lt;br&gt;&#xA;तस्मात्प्रसादं कुरु मे भवत्वेतद्यथेच्छसि ॥ ६ ॥&lt;br&gt;&#xA;एवमुक्तस्य शक्रेण च्यवनस्य महात्मनः ॥&lt;br&gt;&#xA;मन्युर्व्युपारमच्छीघ्रं मानश्चैव सुरेशितुः ॥ ७ ॥&lt;br&gt;&#xA;मदं च व्यभजद्देवि पाने स्त्रीषु च वीर्यवान् ॥&lt;br&gt;&#xA;अक्षेषु मृगयायां च पूर्वं सृष्टं पुनःपुनः ॥&lt;br&gt;&#xA;तथा मदं विनिक्षिप्य शक्रं सन्तर्प्य चेन्दुना ॥ ८ ॥&lt;br&gt;&#xA;अश्विभ्यां सहितान्सर्वान्याजयित्वा च तं नृपम् ॥&lt;br&gt;&#xA;विख्याप्य वीर्यं सर्वेषु लोकेषु वरवर्णिनि ॥ ९ ॥&lt;br&gt;&#xA;सुकन्यया महारण्ये क्षेत्रेऽस्मिन्विजहार सः ॥&lt;br&gt;&#xA;तस्यैतद्देवि संयुक्तं च्यवनेश्वरनामभृत् ॥ 7.1.283.१० ॥&lt;br&gt;&#xA;लिङ्गं महापापहरं च्यव नेन प्रतिष्ठितम् ॥&lt;br&gt;&#xA;पूजयेत्तं विधानेन सोऽश्वमेधफलं लभेत् ॥११॥&lt;br&gt;&#xA;तस्माच्चन्द्रमसस्तीर्थमृषयः पर्युपासते ॥&lt;br&gt;&#xA;वैखानसाख्या ऋषयो वालखिल्यास्तथैव च ॥ १२ ॥&lt;br&gt;&#xA;अत्राश्विने मासि नरः पौर्णमास्यां विशेषतः ॥&lt;br&gt;&#xA;श्राद्धं कुर्याद्विधानेन ब्राह्मणान्भोजयेत्पृथक् ॥&lt;br&gt;&#xA;कोटितीर्थफलं तस्य भवेन्नैऽवात्र संशयः ॥ १३ ॥&lt;br&gt;&#xA;य इमां शृणुयाद्देवि कथां पातकनाशिनीम् ॥&lt;br&gt;&#xA;समस्तजन्मसम्भूतात्पापान्मुक्तो भवेन्नरः ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये च्यवनेश्वरमाहात्म्यवर्णनन्नाम त्र्यशीत्युत्तरद्विशततमोऽध्यायः ॥२८३ ॥ ॥&lt;/p&gt;</description>
    </item>
    <item>
      <title>२८४ सुकन्यासरोमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/284_sukanyAsaromAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/284_sukanyAsaromAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सुकन्यासर उतमम् ॥&lt;br&gt;&#xA;यत्राश्विनौ निमग्नौ तौ च्यवनेन सहाम्बिके ॥&lt;br&gt;&#xA;समानरूपो ह्यभवच्च्यवनो यत्र सोऽश्विना ॥ १ ॥&lt;br&gt;&#xA;यत्र प्राप्तवती कामं सुकन्या वरवर्णिनी ॥&lt;br&gt;&#xA;सरःस्नानप्रभावेन तेन कन्यासरः स्मृतम् ॥&lt;br&gt;&#xA;तत्र स्नाता शुभा नारी तृतीयायां विशेषतः ॥ २ ॥&lt;br&gt;&#xA;सप्तजन्मसहस्राणि गृहभङ्गं न चाप्नुयात् ॥&lt;br&gt;&#xA;दरिद्रो विकलो दीनो नान्धस्तस्या भवेत्पतिः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये च्यवनेश्वरमाहात्म्ये सुकन्यासरोमाहात्म्यवर्णनन्नाम चतुरशीत्युत्तर द्विशततमोऽध्यायः ॥ २८४ ॥&lt;/p&gt;</description>
    </item>
    <item>
      <title>२८५ न्यङ्कुमतीमाहात्म्येऽगस्त्याश्रमगङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/285_nyankumatImAhAtmye-gastyAshramagangeshvaramAhA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/285_nyankumatImAhAtmye-gastyAshramagangeshvaramAhA/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पुनर्न्यङ्कुमतीं नदीम् ॥&lt;br&gt;&#xA;तत्र कृत्वा गयाश्राद्धं गोष्पदे तीर्थ उत्तमे ॥ १ ॥&lt;br&gt;&#xA;ततः पश्येद्वराहं तु तस्माद्धरिगृहं व्रजेत् ॥&lt;br&gt;&#xA;तत्र मातृस्तु सम्पूज्य स्नात्वा सागरसङ्गमे ॥ २ ॥&lt;br&gt;&#xA;न्यङ्कुमत्यर्णवोपेते ततः पूर्वमनु व्रजेत् ॥&lt;br&gt;&#xA;अगस्तेराश्रमं दिव्यं क्षुधाहरमितिस्मृतम् ॥ ३ ॥&lt;br&gt;&#xA;यत्रेल्वलं च वातापिं संहृत्य भगवान्मुनिः ॥&lt;br&gt;&#xA;मुक्त्वाऽऽपद्भ्यो ब्राह्मणांश्च तेभ्यः स्थानं ततो ददौ ॥ ४ ॥&lt;br&gt;&#xA;अगस्त्याश्रममेतद्धि अगस्तिप्रियमुत्तमम् ॥&lt;br&gt;&#xA;न्यङ्कुमत्यास्तटे रम्ये सर्वपातकनाशने ॥ ५ ॥&lt;br&gt;&#xA;॥ देव्युवाच ॥ ॥&lt;br&gt;&#xA;अगस्तिनेह वातापिः किमर्थमुपशामितः ॥&lt;br&gt;&#xA;अत्र वै किम्प्रभावश्च स दैत्यो ब्राह्मणान्तकः ॥&lt;br&gt;&#xA;किमर्थं चोद्गतो मन्युरगस्तेस्तु महात्मनः ॥६॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इल्वलो नाम दैत्येन्द्र आसीद्वै वरवर्णिनि ॥&lt;br&gt;&#xA;मणिमत्यां पुरा पुर्यां वातापिस्तस्य चानुजः ॥ ७ ॥&lt;br&gt;&#xA;स ब्राह्मणं तपोयुक्तमुवाच दितिनन्दनः ॥&lt;br&gt;&#xA;पुत्र मे भगवन्नेकमिन्द्रतुल्यं प्रयच्छतु ॥८॥&lt;br&gt;&#xA;तस्मिन्स ब्राह्मणो नैच्छत्पुत्रं दातुं तथाविधम् ॥&lt;br&gt;&#xA;चुक्रोध दितिजस्तस्य ब्राह्मणस्य ततो भृशम् ॥ ९ ॥&lt;br&gt;&#xA;प्रभासक्षेत्रमासाद्य स दैत्यः पापबुद्धिमान् ॥&lt;br&gt;&#xA;मेषरूपी च वातापिः कामरूपोऽभवत्क्षणात् ॥ 7.1.285.१० ॥&lt;br&gt;&#xA;संस्कृत्य भोजयेत्तत्र विप्रान्स च जिघांसति ॥&lt;br&gt;&#xA;समा ह्वयति तं वाचा गतं चैव ततः क्षयम् ॥ ११ ॥&lt;br&gt;&#xA;स पुनर्देहमास्थाय जीवन्स्म प्रत्यदृश्यत ॥&lt;br&gt;&#xA;ततो वातापिरपि तं छागं कृत्वा सुसंस्कृतम् ॥&lt;br&gt;&#xA;ब्राह्मणं भोजयित्वा तु पुनरेव समाह्वयत् ॥ १२ ॥&lt;br&gt;&#xA;स तस्य पार्श्वं निर्भिद्य ब्राह्मणस्य महात्मनः ॥&lt;br&gt;&#xA;वातापिः प्रहसंस्तत्र निश्चक्राम द्विजोदरात् ॥ १३ ॥&lt;br&gt;&#xA;एवं स ब्राह्मणान्देवि भोजयित्वा पुनःपुनः ॥&lt;br&gt;&#xA;विनिर्भिद्योदरं तेषामेवं हन्ति द्विजान्बहून् ॥१४॥&lt;br&gt;&#xA;ततो वै ब्राह्मणाः सर्वे भयभीताः प्रदुद्रुवुः ॥&lt;br&gt;&#xA;अगस्तेराश्रमं जग्मुः कथयामासुरग्रतः ॥ १५ ॥&lt;br&gt;&#xA;भगवञ्छृणु नो वाक्यमस्माकं तु भयावहम् ॥&lt;br&gt;&#xA;निमन्त्रिताः स्म सर्वे वा इल्वलेन वयं प्रभो ॥ १६ ॥&lt;br&gt;&#xA;अस्माकं मृत्युरूपं तद्भोजनं नास्ति संशयः ॥&lt;br&gt;&#xA;तदस्मान्रक्ष भगवन्विषण्णागतचेतसः ॥ १७ ॥&lt;br&gt;&#xA;ततः प्रभासमासाद्य यत्र तौ दैत्यपुङ्गवौ ॥&lt;br&gt;&#xA;ब्रह्मघ्रौ पापनिरतौ ददर्श स महामुनिः ॥ १८ ॥&lt;br&gt;&#xA;वातापिं संस्कृतं दृष्ट्वा मेषरूपं महासुरम् ॥&lt;br&gt;&#xA;उवाच देहि मे भोज्यं बुभुक्षा मम वर्तते ॥ १९ ॥&lt;br&gt;&#xA;इत्युक्तौ स्वागतं तत्र चक्राते मुनये तदा ॥&lt;br&gt;&#xA;भगवन्भोजनं तुभ्यं दास्येऽहं बहुविस्तरम् ॥&lt;br&gt;&#xA;कियन्मानस्तवाहारस्तावन्मानं पचाम्यहम् ॥ 7.1.285.२० ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अन्नं पचस्व दैत्येन्द्र किञ्चित्तृप्तिर्भविष्यति ॥&lt;br&gt;&#xA;एवमस्त्विति दैत्येन्द्रः पक्वमाह महामुने ॥२१॥&lt;br&gt;&#xA;आस्यतामासनमिदं भुज्यतां स्वेच्छया मुने ॥&lt;br&gt;&#xA;इत्युक्तोऽघोरमन्त्रं स जपन्कल्पान्तकारकम् ॥&lt;br&gt;&#xA;धुर्यासनमथासाद्य निषसाद महामुनिः ॥ २२ ॥&lt;br&gt;&#xA;तं पर्यवेषद्दैत्येन्द्र इल्वलः प्रहसन्निव ॥&lt;br&gt;&#xA;शतहस्तप्रमाणेन राशिमन्नस्य सोऽकरोत् ॥ २३ ॥&lt;br&gt;&#xA;ततो हष्टमनाऽगस्त्यः प्राग्रसत्कवलद्वयम् ॥&lt;br&gt;&#xA;रूपं कृत्वा महत्तद्वद्यद्वत्सागरशोषणे ॥ २४ ॥&lt;br&gt;&#xA;समस्तमेव तद्भोज्यं वातापिं बुभुजे ततः ॥&lt;br&gt;&#xA;भुक्तवत्यसुरो ह्वानमकरोत्तस्य इल्वलः ॥ २५ ॥&lt;br&gt;&#xA;ततोऽसौ दत्तवानन्नमगस्त्यस्य महात्मनः ॥&lt;br&gt;&#xA;भस्मीचकार सर्वं स तदन्नं च सदानवम् ॥२६॥&lt;br&gt;&#xA;इल्वलं क्रोधमुष्ट्या तु भस्मीचक्रे महामुनिः ॥&lt;br&gt;&#xA;ततो हाहारवं कृत्वा सर्वे दैत्या ननंशिरे ॥ २७ ॥&lt;br&gt;&#xA;ततोऽगस्त्यो महातेजा आहूय द्विजपुङ्गवान् ॥&lt;br&gt;&#xA;तत्स्थानं च ददौ तेभ्यो दैत्य्रानां द्रव्यपूरितम्॥ २८ ॥&lt;br&gt;&#xA;क्षुधा हृता ततो देवि तत्रागस्त्यस्य दानवैः ॥&lt;br&gt;&#xA;तेन क्षुधा हरन्नाम स्थानमासीद्विजन्मनाम् ॥ २९ ॥&lt;br&gt;&#xA;तस्य पश्चिमभागे तु नातिदूरे व्यवस्थितम् ॥&lt;br&gt;&#xA;गङ्गेश्वरमिति ख्यातं गङ्गया यत्प्रतिष्ठितम् ॥ 7.1.285.३० ॥&lt;br&gt;&#xA;वातापिभक्षणेपूर्वमगस्त्येन महात्मना ॥&lt;br&gt;&#xA;दैत्यसम्भक्षणोत्पन्नसर्वपातकशुद्धये ॥&lt;br&gt;&#xA;समाहूता महादेवि गङ्गापातकनाशिनी ॥ ३१ ॥&lt;br&gt;&#xA;ततो देवि समा याता गङ्गा पातकनाशिनी ॥&lt;br&gt;&#xA;शुद्धिं चकार तस्यर्षेस्तत्र स्थाने स्थिताऽभवत् ॥३२॥&lt;br&gt;&#xA;अगस्त्यस्याऽऽश्रमे रम्ये नृणां पापभयापहे ॥&lt;br&gt;&#xA;तत्र गङ्गेश्वरं दृष्ट्वा अभक्ष्योद्भवपातकात्॥&lt;br&gt;&#xA;मुच्यते नात्र सन्देहः स्नानदानजपादिना ॥ ३३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमेप्रभासक्षेत्रमाहात्म्ये न्यङ्कुमतीमाहात्म्येऽगस्त्याश्रमगङ्गेश्वरमाहात्म्यवर्णनन्नाम पञ्चाशीत्युत्तरद्विशततमोऽध्यायः॥ २८५ ॥&lt;/p&gt;</description>
    </item>
    <item>
      <title>२८६ बालार्कमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/286_bAlArkamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/286_bAlArkamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि बालार्कं पापनाशनम् ॥&lt;br&gt;&#xA;अगस्त्याश्रमतो देवि उत्तरे नातिदूरतः ॥ १ ॥&lt;br&gt;&#xA;बाल एव तु यत्रार्कस्तपस्तेपे पुरा प्रिये ॥&lt;br&gt;&#xA;तेन बालार्क इत्येतन्नाम ख्यातं धरातले ॥ २ ॥&lt;br&gt;&#xA;तं दृष्ट्वा रविवारेण न कुष्ठी जायते नरः ॥&lt;br&gt;&#xA;बालानां रोगजा पीडा न सम्भूयात्कदाचन ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये बालार्कमाहात्म्यवर्णनन्नाम षडशीत्युत्तरद्विशततमोऽध्यायः ॥ २८६ ॥&lt;/p&gt;</description>
    </item>
    <item>
      <title>२८७ प्रभासक्षेत्रमाहात्म्येऽजापालेश्वरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/287_prabhAsaxetramAhAtmye-jApAleshvarImAhAtmyavarN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/287_prabhAsaxetramAhAtmye-jApAleshvarImAhAtmyavarN/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि अजापालेश्वरीं शुभाम् ॥&lt;br&gt;&#xA;अगस्त्यस्थानपूर्वेण नातिदूरे व्यवस्थिताम् ॥ १ ॥&lt;br&gt;&#xA;रघुवंशसमुद्भूतो ह्यजापालो नृपोत्तमः ॥&lt;br&gt;&#xA;स तत्र देवीमाराध्य पापरोगवशङ्करीम् ॥ २ ॥&lt;br&gt;&#xA;अजारूपांश्च रोगान्वै चारयामास भूमिपः ॥&lt;br&gt;&#xA;तत्र तां स्थापयामास स्वनाम्ना पापनाशिनीम् ॥। ॥ ३ ॥&lt;br&gt;&#xA;यस्तां पूजयते भक्त्या तृतीयायां विधानतः ॥&lt;br&gt;&#xA;बल बुद्धिर्यशो विद्यां सौभाग्यं प्राप्नुयान्नरः ॥ ४ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येऽजापालेश्वरीमाहात्म्यवर्णनन्नाम सप्ताशीत्युत्तरद्विशततमोऽध्यायः ॥ २८७ ॥ ॥&lt;/p&gt;</description>
    </item>
    <item>
      <title>२८८ बालार्कमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/288_bAlArkamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/288_bAlArkamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि बालादित्यमिति श्रुतम् ॥&lt;br&gt;&#xA;अगत्स्यस्थानतः पूर्वे गव्यूतिद्वितयेन तु॥ १ ॥&lt;br&gt;&#xA;स्थानं सपाटिकानाम तस्यदक्षिणतः स्थितम् ॥&lt;br&gt;&#xA;गव्यूतिमात्रं देवेशि बालार्क इति विश्रुतम् ॥ २ ॥&lt;br&gt;&#xA;यत्र चाराधिता विद्या विश्वामित्रेण धीमता ॥&lt;br&gt;&#xA;संस्थाप्य लिङ्गत्रितयं प्रतिष्ठाप्य तथा रविम् ॥ ३ ॥&lt;br&gt;&#xA;विद्यायाः साधनं चक्रे सिद्धिं सूर्यादवाप्तवान् ।&lt;br&gt;&#xA;बालादित्येति तेनासौ ततः ख्यातिमगात्प्रभुः ॥ ४ ॥&lt;br&gt;&#xA;तं दृष्ट्वा मानवो देवि भास्करपापतस्करम्॥&lt;br&gt;&#xA;न दारिद्र्यमवाप्नोति यावज्जीवति मानवः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये बालार्कमाहात्म्यवर्णनन्नामाष्टाशीत्युत्तरद्विशततमोऽध्यायः ॥ २८८ ॥ ॥&lt;/p&gt;</description>
    </item>
    <item>
      <title>२८९ गङ्गेश्वरविश्वामित्रेश्वरबालेश्वराभिधलिङ्गत्रयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/289_gangeshvaravishvAmitreshvarabAleshvarAbhidhali/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/289_gangeshvaravishvAmitreshvarabAleshvarAbhidhali/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव दक्षिणे देवि तस्माद्गव्यूतिमात्रतः ॥&lt;br&gt;&#xA;पातालगामिनी गङ्गा संस्थिता पापनाशिनी ॥ १ ॥&lt;br&gt;&#xA;विश्वामित्रेण चाहूता स्नानार्थं वरवर्णिनि ॥&lt;br&gt;&#xA;तत्र स्नात्वा महादेवि मुच्यते सर्वपातकैः ॥ २ ॥&lt;br&gt;&#xA;तत्र गङ्गेश्वरं दृष्ट्वा विश्वामित्रेश्वरं तथा ॥&lt;br&gt;&#xA;बालेश्वरं च सम्प्रेक्ष्य सर्वान्कामानवाप्नुयात् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभासक्षेत्रमाहात्म्ये बालार्कमाहात्म्ये पाताल गङ्गेश्वरविश्वामित्रेश्वरबालेश्वराभिधलिङ्गत्रयमाहात्म्यवर्णनन्नामैकोननवत्युत्तरद्विशततमोऽध्यायः ॥ २८९ ॥&lt;/p&gt;</description>
    </item>
    <item>
      <title>२९० कुबेरनगरोत्पत्तिकुबेरस्थापितसोमनाथमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/290_kuberanagarotpattikuberasthApitasomanAthamAhAt/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/290_kuberanagarotpattikuberasthApitasomanAthamAhAt/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कुबेरस्थानमुत्तमम् ॥&lt;br&gt;&#xA;यत्र सिद्धः पुरा देवि कुबेरो धनदोऽभवत् ॥ १ ॥&lt;br&gt;&#xA;ब्राह्मणश्चौररूपेण तत्र स्थानेऽवसत्पुरा ॥&lt;br&gt;&#xA;स च मे भक्तियोगेन पुरा वै धनदः कृतः॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं स ब्राह्मणो भूत्वा चौररूपो नराधमः ॥&lt;br&gt;&#xA;तन्मे कथय देवेश धनदः स यथाऽभवत् ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तस्मिन्नर्थे महादेवि यद्वृत्तं चौत्तमेंऽतरे ॥&lt;br&gt;&#xA;कथयिष्यामि तत्सर्वं शिवमाहात्म्यसूचकम् ॥ ४ ॥&lt;br&gt;&#xA;कश्चिदासीद्द्विजो देवि देवशर्मेति विश्रुतः ॥&lt;br&gt;&#xA;प्रभासक्षेत्रनिलयो न्यङ्कुमत्यास्तटेऽवसत् ॥ ५ ॥&lt;br&gt;&#xA;पुत्रक्षेत्रकलत्रादिव्यापारैकरतः सदा ॥&lt;br&gt;&#xA;विहायाथ स गार्हस्थ्यं धनार्थं लोभ मोहितः ॥&lt;br&gt;&#xA;प्रचचार महीमेतां सग्रामनगरान्तराम् ॥ ६ ॥&lt;br&gt;&#xA;भार्या तस्य विलोलाक्षी तस्य गेहाद्विनिर्गता ॥&lt;br&gt;&#xA;स्वच्छन्दचारिणी नित्यं नित्यं चानङ्गमोहिता ॥ ७ ॥&lt;br&gt;&#xA;तस्यां कदाचित्पुत्रस्तु शूद्राज्जातो विधेर्वशात् ॥&lt;br&gt;&#xA;दुष्टात्माऽतीव निर्मुक्तो नाम्ना दुःसह इत्यतः ॥ ८ ॥&lt;br&gt;&#xA;सोऽथ कालेन महता नामकर्मप्रवर्तितः ॥&lt;br&gt;&#xA;व्यसनोपहतः पापस्त्यक्तो बन्धुजनैस्तथा ॥ ९ ॥&lt;br&gt;&#xA;पूजोपकरणं द्रव्यं स कस्मिंश्चिच्छिवालये ॥&lt;br&gt;&#xA;बहुदोषामुखे दृष्ट्वा हर्तुकामोऽविशत्ततः॥। ॥ 7.1.290.१०॥&lt;br&gt;&#xA;यावद्दीपो गतप्रायो वर्त्तिच्छेदोऽभवत्किल ॥&lt;br&gt;&#xA;तावत्तेन दशा दत्ता द्रव्यान्वेषणकारणात् ॥ ११ ॥&lt;br&gt;&#xA;प्रबुद्धश्चोत्थितस्तत्र देवपूजाकरो नरः ॥&lt;br&gt;&#xA;कोऽयं कोयमिति प्रोच्चैर्व्याहरत्परिघायुधः ॥१२॥&lt;br&gt;&#xA;स च प्राणभयान्नष्टः शूद्रजश्चापि मूढधीः ॥&lt;br&gt;&#xA;विनिन्दन्नात्मनो जन्म कर्म चापि सुदुःखित॥१३॥&lt;br&gt;&#xA;पुरपालैर्हतोऽवन्यां मृतः कालादभूच्च सः॥&lt;br&gt;&#xA;गन्धारविषये राजा ख्यातो नाम्ना सुदुर्मुखः॥१४॥&lt;br&gt;&#xA;गीतवाद्यरतस्तत्र वेश्यासु निरतो भृशम्॥&lt;br&gt;&#xA;प्रजोपद्रवकृन्मूर्खः सर्वधर्मबहिष्कृतः ॥ १५ ॥&lt;br&gt;&#xA;किन्त्वर्चयन्सदैवासौ लिङ्गं राज्यक्रमागतम् ॥&lt;br&gt;&#xA;पुष्पस्रग्धूपनैवेद्यगन्धादिभिरमन्त्रवत् ॥१६ ॥&lt;br&gt;&#xA;मुख्येषु च सदा काले देवतायतनेषु च ॥&lt;br&gt;&#xA;दद्यात्स बहुलान्दीपान्वर्तिभिश्च समुज्ज्वलान् ॥ १७ ॥&lt;br&gt;&#xA;कदाचिन्मृगयासक्तो बभ्राम स च वीर्यवान्॥&lt;br&gt;&#xA;प्रभास क्षेत्रमागात्य पूर्वसंस्कारभावितः ॥ १८ ॥&lt;br&gt;&#xA;परैरभिहतो युद्धे न्यङ्कुमत्यास्तटे शुभे ॥&lt;br&gt;&#xA;शिवपूजाविधानेन विध्वस्ताशेषपातकः ॥ १९ ॥&lt;br&gt;&#xA;ततो विश्रवसश्चासौ पुत्रोऽभूद्भुवि विश्रुतः ॥&lt;br&gt;&#xA;यः स एव महातेजाः सर्वयज्ञाधिपो बली ॥ 7.1.290.२० ॥&lt;br&gt;&#xA;कुबेर इति धर्मात्मा श्रुतशीलसमन्वितः ॥&lt;br&gt;&#xA;लिङ्गं प्रतिष्ठयामास न्यङ्कुमत्याश्च पूर्वतः ॥ २१ ॥&lt;br&gt;&#xA;कौबेरात्पश्चिमे भागे सोमनाथेति विश्रुतम् ॥&lt;br&gt;&#xA;सम्पूज्य च यथेशानं न्यङ्कुमत्यास्तटे शुभे ॥&lt;br&gt;&#xA;स्तोत्रेणानेन चास्तौषीद्भक्त्या तं सर्वकामदम् ॥ २२ ॥&lt;br&gt;&#xA;मूर्तिः क्वापि महेश्वरस्य महती यज्ञस्य मूलोदया तुम्बी तुङ्गफलावती च शतशो ब्रह्माण्डकोटिस्तथा ॥&lt;br&gt;&#xA;यन्मानं न पितामहो न च हरिर्ब्रह्माण्डमध्यस्थितो जानात्यन्यसुरेषु का च गणना सा सन्ततं वोऽवतात् ॥ २३ ॥&lt;br&gt;&#xA;नमाम्यहं देवमजं पुराणमु पेन्द्रमिन्द्रावरराजजुष्टम् ॥&lt;br&gt;&#xA;शशाङ्कसूर्याग्निसमाननेत्रं वृषेन्द्रचिह्नं प्रलयादिहेतुम् ॥ २४ ॥&lt;br&gt;&#xA;सर्वेश्वरैकत्रिबलैकबन्धुं योगाधिगम्यं जगतोऽधिवासम् ॥&lt;br&gt;&#xA;तं विस्मयाधारमनन्तशक्तिं ज्ञानोद्भवं धैर्यगुणाधिकं च ॥ २५ ॥&lt;br&gt;&#xA;पिनाकपाशाङ्कुशशूलहस्तं कपर्दिनं मेघसमानघोषम् ॥&lt;br&gt;&#xA;सकालकण्ठं स्फटिकावभासं नमामि शम्भुं भुवनैकनाथम् ॥ २६ ॥&lt;br&gt;&#xA;कपालिनं मालिनमादिदेवं जटाधरं भीमभुजङ्गहारम् ॥&lt;br&gt;&#xA;प्रभासितारं च सहस्रमूर्तिं सहस्रशीर्षं पुरुषं विशिष्टम् ॥ २७ ॥&lt;br&gt;&#xA;यदक्षरं निर्गुणमप्रमेयं सज्योतिरेकं प्रवदन्ति सन्तः ॥&lt;br&gt;&#xA;दूरङ्गमं वेद्यमनिन्द्यवन्द्यं सर्वेषु हृत्स्थं परमं पवित्रम् ॥ २८ ॥&lt;br&gt;&#xA;तेजोनिभं बालमृगाङ्कमौलिं नमामि रुद्रं स्फुरदुग्रवक्त्रम् ॥&lt;br&gt;&#xA;कालेन्धनं कामदमस्तसङ्गं धर्मासनस्थं प्रकृतिद्वयस्थम् ॥ २९ ॥&lt;br&gt;&#xA;अतीन्द्रियं विश्वभुजं जितारिं गुणत्रयातीतमजं निरीहम् ॥&lt;br&gt;&#xA;तमोमयं वेदमयं चिदंशं प्रजापतीशं पुरुहूतमिन्द्रम् ॥&lt;br&gt;&#xA;अनागतैकध्वनिरूपमाद्यं ध्यायन्ति यं योगविदो यतीन्द्राः ॥ 7.1.290.३० ॥&lt;br&gt;&#xA;संसारपाशच्छिदुरं विमुक्तः पुनः पुनस्त्वां प्रणमामि देवम् ॥ ३१ ॥&lt;br&gt;&#xA;निरूपमास्यं च बलप्रभावं न च स्वभावं परमस्य पुंसः ॥&lt;br&gt;&#xA;विज्ञायते विष्णुपितामहाद्यैस्तं वामदेवं प्रणमाम्यचिन्त्यम् ॥ ३२ ॥&lt;br&gt;&#xA;शिवं समाराध्य तमुग्रमू्र्त्तिं पपौ समुद्रं भगवानगस्त्यः ॥&lt;br&gt;&#xA;लेभे दिलीपोऽप्यखिलांश्च कामांस्तं विश्वयोनिं शरणं प्रपद्ये ॥ ३३ ॥&lt;br&gt;&#xA;देवेन्द्रवन्द्योद्धर मामनाथं शम्भो कृपाकारुणिकः किल त्वम् ॥&lt;br&gt;&#xA;दुःखाऽर्णवे मग्नमुमेश दीनं समुद्धर त्वं भव शङ्करोऽसि ॥ ३४ ॥&lt;br&gt;&#xA;सम्पूजयन्तो दिवि देवसङ्घा ब्रह्मेन्द्ररुद्रा विहरन्ति कामम् ॥&lt;br&gt;&#xA;तं स्तौमि नौमीह जपामि शर्वं वन्देऽभिवन्द्यं शरणं प्रपन्नः ॥३५॥&lt;br&gt;&#xA;स्तुत्वैवमीशं विरराम यावत्तावत्स रुद्रोऽर्कसहस्रतेजाः ॥&lt;br&gt;&#xA;ददौ च तस्मै वरदोंऽधकारिर्वरत्रयं वैश्रवणाय देवः॥&lt;br&gt;&#xA;सख्यं च दिक्पालपदं चतुर्थं धनाधिपत्यं च दिवौकसां च ॥ ३६ ॥&lt;br&gt;&#xA;यस्मादत्र त्वया सम्यङ्न्यङ्कुमत्यास्तटे शुभे ॥&lt;br&gt;&#xA;आराधितोऽहं विधिवत्कृत्वा मूर्त्तिं महीमयीम् ॥ ३७ ॥&lt;br&gt;&#xA;तस्मात्तवैव नाम्ना तत्स्थानं ख्यातं भविष्यति ॥&lt;br&gt;&#xA;कुबेरनगरेत्येवं मम प्रीतिप्रदायकम् ॥ ३८॥&lt;br&gt;&#xA;त्वया प्रतिष्ठितं लिङ्गमस्मात्स्थानाच्च पश्चिमे ॥&lt;br&gt;&#xA;उमानाथस्य विधिवत्सोमनाथेति तत्स्मृतम् ॥ ३९ ॥&lt;br&gt;&#xA;श्रीपञ्चम्यां विधानेन यस्तच्च पूजयिष्यति ॥&lt;br&gt;&#xA;सप्तपुरुषावधिर्यावत्तस्य लक्ष्मीर्भविष्यति ॥ 7.1.290.४० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये न्यङ्कुमतीमाहात्म्ये कुबेरनगरोत्पत्तिकुबेरस्थापितसोमनाथमाहात्म्यवर्णनन्नाम नवत्युत्तरद्विशततमोऽध्यायः ॥२९०॥&lt;/p&gt;</description>
    </item>
    <item>
      <title>२९१ भद्रकालीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/291_bhadrakAlImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/291_bhadrakAlImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादुत्तरभागे तु स्थानात्कौबेरसञ्ज्ञकात् ॥&lt;br&gt;&#xA;भद्रकाली महादेवि वाञ्छितार्थप्रदायिनी ॥ १ ॥&lt;br&gt;&#xA;दक्षयज्ञस्य विध्वंसे वीरभद्रसमन्विता ॥&lt;br&gt;&#xA;भद्रकाली महादेवी दक्षयज्ञविनाशिनी ॥ २ ॥&lt;br&gt;&#xA;चैत्रे मासि तृतीयायां देवीं तां यस्तु पूजयेत् ॥&lt;br&gt;&#xA;नवकोट्यस्तु चामुण्डा भविष्यन्ति सुपूजिताः ॥&lt;br&gt;&#xA;सौभाग्यं विजयं चैव तस्य लक्ष्मीर्भविष्यति ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये न्यङ्कुमतीमाहात्म्ये भद्रकालीमाहात्म्यवर्णनन्नामैकनवत्युत्तरद्विशततमोऽध्यायः ॥ २९१ ॥&lt;/p&gt;</description>
    </item>
    <item>
      <title>२९२ भद्रकालीबालार्कमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/292_bhadrakAlIbAlArkamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/292_bhadrakAlIbAlArkamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादुत्तरभागे तु स्थानात्कौरवसञ्ज्ञकात् ॥&lt;br&gt;&#xA;भद्रकाली महादेवि तपः कृत्वा सुदुस्तरम् ॥ १ ॥&lt;br&gt;&#xA;रविं संस्थापयामास भक्त्या परमया युता ॥&lt;br&gt;&#xA;रविवारेण सप्तम्यां रक्त पुष्पानुलेपनैः ॥ २ ॥&lt;br&gt;&#xA;यस्तं पूजयते भक्त्या कोटियज्ञफलं लभेत् ॥&lt;br&gt;&#xA;मुच्यते वातपित्तोत्थै रोगैरन्यैश्च पुष्कलैः ॥ ३ ॥&lt;br&gt;&#xA;अश्वस्तत्रैव दातव्यः सम्यग्यात्राफलेप्सुभिः ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये न्यङ्कुमतीमाहात्म्ये भद्रकालीबालार्कमाहात्म्यवर्णनन्नाम द्विनवत्युत्तरद्विशततमोऽध्यायः ॥ २९२ ॥&lt;/p&gt;</description>
    </item>
    <item>
      <title>२९३ कुबेरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/293_kuberamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/293_kuberamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माद्वैश्रवण स्थानान्नैर्ऋत्यां वरवर्णिनि ॥&lt;br&gt;&#xA;स्वयं स्थितः कुबेरस्तु सर्वदारिद्र्यनाशनः ॥ १ ॥&lt;br&gt;&#xA;मकरादिनिधानैस्तु अष्टाभिः परिभूषितः ॥&lt;br&gt;&#xA;पञ्चम्यां पूजयेद्भक्त्या गन्धपुष्पानुलेपनैः ॥&lt;br&gt;&#xA;निधानप्राप्तिरतुला निर्विघ्ना तस्य जायते ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां सप्तमे प्रभासखण्डे प्रथमे प्रभामक्षेत्रमाहात्म्ये न्यङ्कुमतीमाहात्म्ये कुबेरस्थानोत्पत्तौ कुबेरमाहात्म्यवर्णनन्नाम त्रिनवत्युत्तरद्विशततमोऽध्यायः ॥ २९३ ॥&lt;/p&gt;</description>
    </item>
    <item>
      <title>२९४ माहात्म्येऽजोगन्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/294_mAhAtmye-jogandheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/294_mAhAtmye-jogandheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥&lt;br&gt;&#xA;ततो गच्छेन्महादेवि कौबेरात्पूर्वसंस्थितम् ॥&lt;br&gt;&#xA;गव्यूतिपञ्चके देवि पुष्करन्नाम नामतः ॥&lt;br&gt;&#xA;यत्र सिद्धो महादेवि कैवर्तो मत्स्यघातकः ॥ १ ॥&lt;br&gt;&#xA;॥ देव्युवाच ॥ ॥&lt;br&gt;&#xA;सविस्तरं मम ब्रूहि कथं स सिद्धिमाप वै ॥&lt;br&gt;&#xA;कथयस्व प्रसादेन देवदेव महेश्वर ॥ २ ॥&lt;br&gt;&#xA;॥ ॥ ईश्वर उवाच ॥ ॥&lt;br&gt;&#xA;शृणु त्वं यत्पुरावृत्तं देवि स्वारोचिषेन्तरे ॥&lt;br&gt;&#xA;आसीत्कश्चिद्दुराचारः कैवर्तो मत्स्यघातकः ॥ ३ ॥&lt;br&gt;&#xA;स कदाचिच्चरन्पापः पुष्करे तु जगाम वै ॥&lt;br&gt;&#xA;ददर्श शाङ्करं वेश्म लतापादपसङ्कुलम् ॥ ४ ॥&lt;br&gt;&#xA;स माघमासे शीतार्त्तः क्लिन्नजालसमन्वितः ॥&lt;br&gt;&#xA;प्रासादमारुरोहार्त्तः सूर्यतापजिघृक्षया ॥ ५ ॥&lt;br&gt;&#xA;ततः स क्लिन्नजालं तच्छोषणाय रवेः करैः ॥&lt;br&gt;&#xA;प्रासादध्वजदण्डाग्रे सम्प्रसारितवांस्तदा ॥ ६ ॥&lt;br&gt;&#xA;ततः प्रासादतो देवि जाड्यात्सम्पतितः क्रमात् ॥&lt;br&gt;&#xA;स मृतः सहसा देवि तस्मिन्क्षेत्रे शिवस्य च ॥ ७ ॥&lt;br&gt;&#xA;जालं तस्य प्रभूतेन जीर्णकालेन यत्तदा ॥&lt;br&gt;&#xA;ध्वजा बद्धा यतो जालैः प्रासादे सा शुभेऽभवत् ॥ ८ ॥&lt;br&gt;&#xA;ततोऽसौ ध्वजमाहात्म्याज्जातोऽवन्यां नराधिपः ॥&lt;br&gt;&#xA;ऋतध्वजेति विख्यातः सौराष्ट्रविषये सुधीः ॥&lt;br&gt;&#xA;स हि स्फूर्जद्ध्वजाग्रेण रथेन पर्यटन्महीम् ॥ ९ ॥&lt;br&gt;&#xA;कामभोगाभिभूतात्मा राज्यं चक्रे प्रतापवान् ॥&lt;br&gt;&#xA;ततोऽसौ भवने शम्भोर्ददौ शोभासमन्विताम् ॥&lt;br&gt;&#xA;ध्वजां शुभ्रां विचित्रां च नान्यत्किञ्चिदपि प्रभुः ॥ 7.1.294.१० ॥&lt;br&gt;&#xA;ततो जातिस्मरो राजा प्रभासक्षेत्रमागतः॥&lt;br&gt;&#xA;तत्रायतनं ध्वजाजालसमन्वितम्॥११॥&lt;br&gt;&#xA;अजोगन्धस्य देवस्य पूर्वमाराधितस्य च ॥&lt;br&gt;&#xA;प्रासादं कारयामास शिवोपकरणानि च॥१२॥&lt;br&gt;&#xA;नित्यं पूजयते भक्त्या तल्लिङ्गं पापनाशनम् ॥&lt;br&gt;&#xA;दशवर्षसहस्राणि राज्यं चक्रे महामनाः ॥ १३ ॥&lt;br&gt;&#xA;तल्लिङ्गस्य प्रभावेन ततः कालाद्दिवं गतः ॥&lt;br&gt;&#xA;तस्मात्तत्र प्रयत्नेन गत्वा लिङ्गं प्रपूजयेत् ॥ १४ ॥&lt;br&gt;&#xA;स्नात्वा पश्चिमतः कुण्डे पुष्करे पापतस्करे ॥&lt;br&gt;&#xA;यत्र ब्रह्माऽयजत्पूर्वं यज्ञैर्विपुलदक्षिणैः ॥ १५ ॥&lt;br&gt;&#xA;समाहूय च तीर्थानि पुष्करात्तत्र भामिनि ॥&lt;br&gt;&#xA;तस्मिन्कुण्डे तु विन्यस्य अजोगन्ध समीपतः ॥&lt;br&gt;&#xA;प्रतिष्ठाप्य महालिङ्गमजोगन्धेति नामतः ॥ १६ ॥&lt;br&gt;&#xA;त्रिपुष्करे महादेवि कुण्डे पातकनाशने ॥&lt;br&gt;&#xA;सौवर्णं कमलं तत्र दद्याद्ब्राह्मणपुङ्गवे ॥ १७ ॥&lt;br&gt;&#xA;देवं सम्पूज्य विधिवद्गन्धपुष्पाक्षतादिभिः ॥&lt;br&gt;&#xA;मुच्यते पातकैः सर्वैः सप्तजन्मार्जितैरपि ॥ १८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये पुष्कर माहात्म्येऽजोगन्धेश्वरमाहात्म्यवर्णनन्नाम चतुर्णवत्युत्तरद्विशततमोऽध्यायः ॥ २९४ ॥&lt;/p&gt;</description>
    </item>
    <item>
      <title>२९५ इन्द्रेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/295_indreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/295_indreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादीशान दिग्भागे इन्द्रस्थानमनुत्तमम् ॥&lt;br&gt;&#xA;गव्यूतिपञ्चमात्रेण यत्र चन्द्रसरः प्रिये ॥ १ ॥&lt;br&gt;&#xA;तस्मादुत्तरदिग्भागे नातिदूरे व्यवस्थितम् ॥&lt;br&gt;&#xA;यत्र चन्द्रोदकं देवि जरादारिद्र्यनाशनम् ॥ २॥&lt;br&gt;&#xA;चन्द्रानुवृद्ध्या तद्वृद्धिः क्षयस्तत्सङ्क्षये भवेत्॥&lt;br&gt;&#xA;तस्मिन्पापयुगेऽप्येवं कदाचित्सम्प्रदृश्यते॥३॥&lt;br&gt;&#xA;तत्र स्नात्वा महादेवि यदि पापसहस्रकम्॥&lt;br&gt;&#xA;कृतं सोऽत्र समायाति नात्र कार्या विचारणा॥४॥&lt;br&gt;&#xA;तत्राहिल्याप्रसङ्गोत्थमहापातकभीरुणा॥&lt;br&gt;&#xA;गौतमोद्भवशापेन विलक्ष्यीकृतचेतसा ॥ ५ ॥&lt;br&gt;&#xA;इन्द्रेण च पुरा देवि इष्टं विपुलदक्षिणैः ॥&lt;br&gt;&#xA;तत्र वर्षसहस्राणि संस्थाप्य शिवमीश्वरम् ॥&lt;br&gt;&#xA;इन्द्रेश्वरेति नाम्ना वै सर्वपातक नाशनम् ॥ ६ ॥&lt;br&gt;&#xA;चन्द्रतीर्थे नरः स्नात्वा सन्तर्प्य पितृदेवताः ॥&lt;br&gt;&#xA;इन्द्रेश्वरं च सम्पूज्य मुच्यते नात्र संशयः ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चन्द्रोदकतीर्थमाहात्म्य इन्द्रेश्वरमाहात्म्यवर्णनन्नाम पञ्चनवत्युत्तर द्विशततमोऽध्यायः ॥ २९५ ॥&lt;/p&gt;</description>
    </item>
    <item>
      <title>२९६ ऋषितोयानदीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/296_RShitoyAnadImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/296_RShitoyAnadImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादाग्नेयदिग्भागे गव्यूतिसप्तकेन च ॥&lt;br&gt;&#xA;स्थानं देवकुलन्नाम देवानां यत्र सङ्गमः ॥ १ ॥&lt;br&gt;&#xA;ऋषीणां यत्र सिद्धानां पुरा लिङ्गे निपातिते ॥&lt;br&gt;&#xA;यस्माज्जातो महादेवि तस्माद्देवकुलं स्मृतम् ॥ २ ॥&lt;br&gt;&#xA;तस्य पश्चिमदिग्भाग ऋषितोया महानदी ॥&lt;br&gt;&#xA;ऋषीणां वल्लभा देवि सर्वपातकनाशिनी ॥ ३ ॥&lt;br&gt;&#xA;तत्र स्नात्वा नरः सम्यक्पितॄणां निर्वपेन्नरः ॥&lt;br&gt;&#xA;सप्तवर्षायुतान्येव पितॄणां तृप्तिमावहेत् ॥ ४ ॥&lt;br&gt;&#xA;सुवर्णं तत्र देयं तु अजिनं कम्बलं तथा ॥&lt;br&gt;&#xA;आषाढे त्वमावास्यायां यत्किञ्चिद्दीयते ध्रुवम् ॥ ५ ॥&lt;br&gt;&#xA;वर्द्धते षोडशगुणं यावदायाति पूर्णिमा ॥ ६ ॥&lt;br&gt;&#xA;सुवर्णं तत्र देयं तु अजिनं कम्बलं तथा ॥&lt;br&gt;&#xA;मुच्यते पातकैः सर्वैः सप्तजन्मकृतैरपि ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य ऋषितोयानदीमाहात्म्यवर्णनन्नाम षण्णवत्युत्तरद्विशततमोऽध्यायः ॥२९६॥ ॥&lt;/p&gt;</description>
    </item>
    <item>
      <title>२९७ ऋषितोयामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/297_RShitoyAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/297_RShitoyAmAhAtmyavarNanam/</guid>
      <description>&lt;p&gt;॥ देव्युवाच ॥ ॥&lt;br&gt;&#xA;देवदेव जगन्नाथ संसारार्णवतारक ॥&lt;br&gt;&#xA;सविस्तरं तु मे ब्रूहि ऋषितोयामहोदयम् ॥ १ ॥&lt;br&gt;&#xA;ऋषितोयेति तन्नाम कथं ख्यातं धरातले ॥&lt;br&gt;&#xA;कथं सा पुनरायाता देवदारुवने शुभे ॥ २ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि सावधाना वचो मम ॥&lt;br&gt;&#xA;माहात्म्यमृषितोयायाः सर्वपातकनाशनम् ॥ ३ ॥&lt;br&gt;&#xA;देवदारुवने पुण्य ऋषयस्तपसा युताः ॥&lt;br&gt;&#xA;निवसन्ति वरारोहे शतशोथ सहस्रशः ॥ ४ ॥&lt;br&gt;&#xA;तेषां निवसतां तत्र बहुकालो गतः प्रिये ॥&lt;br&gt;&#xA;पुत्रपौत्रैः प्रवृद्धास्ते दारुकं व्याप्य संस्थिताः ॥ ८५ ॥&lt;br&gt;&#xA;ते सर्वे चिन्तयामासुः समेत्य च परस्परम् ॥&lt;br&gt;&#xA;सरस्वती महापुण्या शिरस्याधाय वाडवम् ॥ ६ ॥&lt;br&gt;&#xA;प्रभासं चिरकालेन क्षेत्रं चैव गमिष्यति ॥&lt;br&gt;&#xA;वापीकूपतडागादि मुक्त्वा सागरगामिनीम् ॥ ७ ॥&lt;br&gt;&#xA;नाह्लादं कुरुते चेतः स्नानदानजपेषु च ॥&lt;br&gt;&#xA;ब्रह्माणं प्रार्थयिष्यामो गत्वा ब्रह्मनिकेतनम् ॥ ८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं निमन्त्र्य ते सर्वे ऋषयस्तपसोज्ज्वलाः॥&lt;br&gt;&#xA;गतास्ते ब्रह्मलोकं तु द्रष्टुं देवं पितामहम् ॥&lt;br&gt;&#xA;तुष्टुवुर्विविधैः स्तोत्रैर्ब्रह्माणं कमलोद्भवम् ॥ ९ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;नमः प्रणवरूपाय विश्व कर्त्रे नमोनमः ॥&lt;br&gt;&#xA;तथा विश्वस्य रक्षित्रे नमोऽस्तु परमात्मने ॥ 7.1.297.१० ॥&lt;br&gt;&#xA;तथा तस्यैव संहर्त्रे नमो ब्रह्मस्वरूपिणे ॥&lt;br&gt;&#xA;पितामह नमस्तुभ्यं सुरज्येष्ठ नमोऽस्तु ते ॥ ११ ॥&lt;br&gt;&#xA;चतुर्वक्त्र नमस्तुभ्यं पद्मयोने नमोऽस्तु ते ॥&lt;br&gt;&#xA;विरञ्चये नमस्तुभ्यं विधये वेधसे नमः ॥ १२ ॥&lt;br&gt;&#xA;चिदानन्द नमस्तुभ्यं हिरण्यगर्भ ते नमः ॥&lt;br&gt;&#xA;हंसवाहन ते नित्यं पद्मासन नमोऽस्तुते ॥ १३ ॥&lt;br&gt;&#xA;एवं संस्तुवतां तेषामृषीणामूर्ध्वरेतसाम् ॥&lt;br&gt;&#xA;उवाच परमप्रीतो ब्रह्मा लोक पितामहः ॥ १४ ॥&lt;br&gt;&#xA;स्वागतं वै द्विजश्रेष्ठा युष्माकं कृतवानहम् ॥&lt;br&gt;&#xA;स्तोत्रेणानेन दिव्येन वृणुध्वं वरमुत्तमम् ॥ १५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;अभिषेकाय नो देव नदी पापप्रणाशिनी ॥&lt;br&gt;&#xA;विलोक्यते सुरश्रेष्ठ देहि नो वरमुत्तमम् ॥ १६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्तस्तैस्तदा ब्रह्मा मुनिभिस्तपसोज्ज्वलैः ॥&lt;br&gt;&#xA;वीक्षाञ्चक्रे तदा सर्वा मूर्तिमत्यश्च निम्नगाः ॥ १७ ॥&lt;br&gt;&#xA;गङ्गा च यमुना चैव तथा देवी सरस्वती ॥&lt;br&gt;&#xA;चन्द्रभागा च रेवा च शरयूर्गण्डकी तथा ॥ १८ ॥&lt;br&gt;&#xA;तापी चैव वरारोहे तथा गोदावरी नदी ॥&lt;br&gt;&#xA;कावेरी चन्द्रपुत्री च शिप्रा चर्मण्वती तथा ॥ १९ ॥&lt;br&gt;&#xA;सिन्धुश्च वेदिका चैव नदाः सर्वे वरानने ॥&lt;br&gt;&#xA;मूर्तिमत्यः स्थिताः सर्वाः पवित्राः पापनाशिनी ॥ 7.1.297.२० ॥&lt;br&gt;&#xA;दृष्ट्वा पितामहः सर्वा गत्वरा धरणीं प्रति ॥&lt;br&gt;&#xA;देवदारुवने रम्ये प्रभासे क्षेत्र उत्तमे ॥&lt;br&gt;&#xA;कमण्डलौ कृता दृष्टिर्विविशुस्ताः कमण्डलुम् ॥ २१ ॥ ।&lt;br&gt;&#xA;। ब्रह्मोवाच ॥ ॥&lt;br&gt;&#xA;धृताः सर्वा महापुण्या नद्यो ब्रह्मकमण्डलौ॥&lt;br&gt;&#xA;प्रविष्टाः पृथिवीं यान्तु ऋषीणामनुकम्पया ॥ २२ ॥&lt;br&gt;&#xA;प्रहिणोमि यद्येकां च ह्यन्या रुष्यति मे द्विजाः ॥&lt;br&gt;&#xA;तस्मात्सर्वाः प्रमोक्ष्यामि कमण्डलुकृतालयाः ॥ २३ ॥&lt;br&gt;&#xA;॥ ईश्वर उवाच ॥&lt;br&gt;&#xA;ततो ब्रह्मा मुमोचाऽथ तत्रस्थाश्च महापगाः ॥&lt;br&gt;&#xA;मुक्त्वा ब्रह्मा मुनीन्सर्वान्प्रोवाचेदं पुनःपुनः ॥ २४ ॥&lt;br&gt;&#xA;ऋषिभिः प्रार्थ्यमानेन नद्यो मुक्ता मया यतः ॥&lt;br&gt;&#xA;तोयरूपा महावेगा अभिषेकाय सत्वराः ॥ २५ ॥&lt;br&gt;&#xA;ऋषितोयेति नाम्ना सा भविष्यति धरातले ॥&lt;br&gt;&#xA;ऋषीणां वल्लभा देवी सर्वपातकनाशिनी ॥ २६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं देवि समायाता देवदारुवने नदी ॥&lt;br&gt;&#xA;ऋषितोयेति विख्याता पवित्रा च वरानने ॥ २७ ॥&lt;br&gt;&#xA;तूर्यदुन्दुभिनिर्घोषैर्वेदमङ्गलनिःस्वनैः ॥&lt;br&gt;&#xA;समुद्रं प्रापिता देवी ऋषिभिर्वेदपारगैः ॥ २८ ॥&lt;br&gt;&#xA;सर्वत्र सुलभा देवी त्रिषु स्थानेषु दुर्लभा ॥&lt;br&gt;&#xA;महोदये महातीर्थे मूलचण्डीशसन्निधौ ॥ २९ ॥&lt;br&gt;&#xA;समुद्रेण समेता तु यत्र सा पूर्ववाहिनी ॥&lt;br&gt;&#xA;यत्रर्षितोया लभ्येत तत्र किं मृग्यते परम् ॥7.1.297.३०॥&lt;br&gt;&#xA;मनुष्यास्ते सदा धन्यास्तत्तोयं तु पिबन्ति ये ॥&lt;br&gt;&#xA;अस्थीनि यत्र लीयन्ते षण्मासाभ्यन्तरेण तु ॥ ३१ ॥&lt;br&gt;&#xA;प्रातःकाले वहेद्गङ्गा सायं च यमुना तथा ॥ ३२ ॥&lt;br&gt;&#xA;नदीसहस्रसंयुक्ता मध्याह्ने तु सरस्वती ॥&lt;br&gt;&#xA;अपराह्णे वहेद्रेवा सायाह्ने सूर्यपुत्रिका ॥ ३३ ॥&lt;br&gt;&#xA;एवं जानन्नरो यस्तु तत्र स्नान विचक्षणः ॥&lt;br&gt;&#xA;आचरेद्विधिना श्राद्धं स तस्याः फलभाग्भवेत् ॥ ३४ ॥&lt;br&gt;&#xA;एवं सङ्क्षेपतः प्रोक्तमृषितोयामहोदयम् ॥&lt;br&gt;&#xA;सर्वपापहरं नृणां सर्वकामफलप्रदम् ॥ ३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य ऋषितोयामाहात्म्यवर्णनन्नाम सप्तनवत्युत्तरद्विशततमोऽध्यायः ॥ २९७ ॥&lt;/p&gt;</description>
    </item>
    <item>
      <title>२९८ गमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/298_gamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/298_gamAhAtmyavarNanam/</guid>
      <description>&lt;p&gt;ईश्वर उवाच ॥ ॥&lt;br&gt;&#xA;ऋषितोयापश्चिमे तु तत्र गव्यूतिमात्रतः ॥&lt;br&gt;&#xA;सङ्गालेश्वरनामास्ति सर्वपातकनाशनः ॥ १ ॥&lt;br&gt;&#xA;गुप्तस्तत्र प्रयागश्च देवो वै माधवस्तथा ॥&lt;br&gt;&#xA;जाह्नवी यमुना चैव देवी तत्र सरस्वती ॥ २ ॥&lt;br&gt;&#xA;अन्यानि तत्र तीर्थानि बहूनि च वरानने ॥&lt;br&gt;&#xA;स्नात्वा दृष्ट्वा पूजयित्वा मुक्तः स्यात्सर्वकिल्बिषैः ॥ ३ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;कथय त्वं महेशान सर्वदेवनमस्कृत ॥&lt;br&gt;&#xA;तीर्थराजः प्रयागस्तु कथं विष्णुः सनातनः ॥ ४ ॥&lt;br&gt;&#xA;कथं गङ्गा च यमुना तथा देवी सरस्वती ॥&lt;br&gt;&#xA;अन्यान्यपि बहून्येव तीर्थानि वृषभध्वज ॥ ५ ॥&lt;br&gt;&#xA;समायातानि तत्रैव सङ्गालेश्वरसन्निधौ ॥&lt;br&gt;&#xA;सङ्गालेशेति किं नाम ह्येतन्मे वद कौतुकम् ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पुरा वै लिङ्गपतने सर्वदेवसमागमे ॥&lt;br&gt;&#xA;सार्धत्रितयकोटीनि पुण्यानि सुरसुन्दरि ॥ ७ ॥&lt;br&gt;&#xA;तीर्थानि तीर्थराजोऽयं प्रयागः समुपस्थितः ॥&lt;br&gt;&#xA;आत्मानं गोपयामास तीर्थकोटिभिरावृतम् ॥ ८ ॥&lt;br&gt;&#xA;ततस्तत्र समायाता ब्रह्मविष्णुपुरोगमाः ॥&lt;br&gt;&#xA;विबुधास्तीर्थराजं तं ददृशुर्दिव्यचक्षुषा ॥ ९ ॥&lt;br&gt;&#xA;तीर्थकोटिभिराकीर्णं पवित्रं पापनाशनम् ॥&lt;br&gt;&#xA;लिङ्गस्य पतनं श्रुत्वा महादुःखेन संवृताः ॥ 7.1.298.१० ॥&lt;br&gt;&#xA;स्थिताः सर्वे तदा देवि ब्रह्माद्याः सुरसत्तमाः ॥ ११ ॥&lt;br&gt;&#xA;एतस्मिन्नेव काले तु देवो रुद्रः सनातनः ॥&lt;br&gt;&#xA;निरानन्दः समायातो वाक्यमेतदुवाच ह ॥ १२ ॥&lt;br&gt;&#xA;शृणुध्वं वचनं देवा ब्रह्मविष्णुपुरोगमाः ॥&lt;br&gt;&#xA;ऋषिशापान्निपतितं मम लिङ्गमनुत्तमम् ॥&lt;br&gt;&#xA;तस्माल्लिङ्गं पूजयत सर्व कामार्थसिद्धये ॥१३ ॥&lt;br&gt;&#xA;एवमुक्त्वा महादेवो देशे तस्मिन्स्थितः प्रिये ॥&lt;br&gt;&#xA;ब्राह्मं च वैष्णवं रौद्रं तत्र कुण्डत्रयं स्मृतम् ॥ १४ ॥&lt;br&gt;&#xA;चतुर्थं त्रिसङ्गमाख्यं नदीनां यत्र सङ्गमः ॥&lt;br&gt;&#xA;गङ्गायाश्च सरस्वत्याः सूर्यपुत्र्यास्तथैव च ॥ १५ ॥&lt;br&gt;&#xA;कोटिरेका च तीर्थानां ब्रह्मकुण्डे व्यवस्थिता ॥&lt;br&gt;&#xA;तथा च वैष्णवे कुण्डे कोटिरेका प्रकीर्तिता ॥ १६ ॥&lt;br&gt;&#xA;सार्धकोटिस्तु सम्प्रोक्ता शिवकुण्डे प्रकीर्तिता ॥&lt;br&gt;&#xA;पश्चिमे ब्रह्मकुण्डं च पूर्वे वै वैष्णवं स्मृतम् ॥ १७ ॥&lt;br&gt;&#xA;मध्यभागे स्थितं यच्च रुद्रकुण्डं प्रकीर्तितम् ॥&lt;br&gt;&#xA;कुण्डमध्याद्विनिर्गत्य यत्र गङ्गा वरानने ॥ १८ ॥&lt;br&gt;&#xA;सूर्यपुत्र्या समेता च तत्त्रिसङ्गम उच्यते ॥&lt;br&gt;&#xA;अनयोरन्तरे सूक्ष्मे तत्र गुप्ता सरस्वती ॥ १९ ॥&lt;br&gt;&#xA;एषु सन्निहितो नित्यं प्रयागस्तीर्थनायकः ॥&lt;br&gt;&#xA;अत्रागत्य नरो यस्तु माघमासे वरानने ॥ 7.1.298.२० ॥&lt;br&gt;&#xA;स्नायात्प्रभातसमये मकरस्थे रवौ प्रिये ॥&lt;br&gt;&#xA;किञ्चिदभ्युदिते सूर्ये शृणु तस्य च यत्फलम् ॥ २१ ॥&lt;br&gt;&#xA;आद्येनैकेन स्नानेन पापं यन्मनसा कृतम्॥&lt;br&gt;&#xA;व्यपोहति नरः सम्यक्छ्रद्धायुक्तो जितेन्द्रियः ॥ २२ ॥&lt;br&gt;&#xA;वाचिकं तु द्वितीयेन कायिकं तु तृतीयकात् ॥&lt;br&gt;&#xA;संसर्गजं चतुर्थेन रहस्यं पञ्चमेन तु ॥ २३ ॥&lt;br&gt;&#xA;उपपातकानि षष्ठेन स्नानेनैव व्यपोहति॥२४॥&lt;br&gt;&#xA;अभिषेकेण कुण्डानां सप्तकृत्वो वरानने॥&lt;br&gt;&#xA;महान्ति चैव पापानि क्षाल्यन्ते पुरुषैः सदा॥२५॥&lt;br&gt;&#xA;यः स्नाति सकलं मासं प्रयागे गुप्तसञ्ज्ञके ॥&lt;br&gt;&#xA;ब्रह्मादिभिर्न तद्वक्तुं शक्यते कल्पकोटिभिः ॥ २६ ॥&lt;br&gt;&#xA;यानि कानि च तीर्थानि प्रभासे सन्ति भामिनि ॥&lt;br&gt;&#xA;तेभ्योऽतिवल्लभं तीर्थं सर्वपापप्रणाशनम् ॥ २७ ॥&lt;br&gt;&#xA;एषां संरक्षणार्थाय मया वै तत्र मातरः ॥&lt;br&gt;&#xA;पूजनीयाः प्रयत्नेन नैवेद्यैर्विविधैः शुभैः ॥ २८ ॥&lt;br&gt;&#xA;कृष्णपक्षे चतुर्दश्यां श्रद्धायुक्तेन चेतसा ॥&lt;br&gt;&#xA;तासामनुचरा देवि भूतप्रेताश्च कोटिशः ॥ २९ ॥&lt;br&gt;&#xA;तेषां भयविनाशाय ता मातॄश्च प्रपूजयेत् ॥&lt;br&gt;&#xA;अस्मिंस्तीर्थे नरः स्नात्वा ब्रह्महत्यां व्यपोहति ॥7.1.298.३०॥&lt;br&gt;&#xA;यः कश्चित्कुरुते श्राद्धं पितॄनुद्दिश्य भक्तितः ॥&lt;br&gt;&#xA;उद्धरेच्च पितुर्वर्गं मातुर्वर्गं नरोत्तमः ॥३१॥&lt;br&gt;&#xA;वृषभस्तत्र दातव्यः सम्यग्यात्राफलेप्सुभिः ॥&lt;br&gt;&#xA;एवं यः कुरुते यात्रां तस्य फलमनन्तकम् ॥ ३२ ॥&lt;br&gt;&#xA;एवं गुप्तप्रयागस्य माहात्म्यं कथितं तव ॥&lt;br&gt;&#xA;श्रुत्वाभिनन्द्य पुरुषः प्राप्नुयाच्छङ्करालयम् ॥ ३३ ॥&lt;br&gt;&#xA;इति श्रीस्कान्देमहापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गुप्तप्रया गमाहात्म्यवर्णनन्नामाष्टनवत्युत्तरद्विशततमोऽध्यायः ॥ २९८ ॥&lt;/p&gt;</description>
    </item>
    <item>
      <title>२९९ माधवमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/299_mAdhavamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/299_mAdhavamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैव दक्षिणे भागे नातिदूरे व्यवस्थितम्॥&lt;br&gt;&#xA;शङ्खचक्रगदाधारी माधवस्तत्र संस्थितः ॥ १ ॥&lt;br&gt;&#xA;एकादश्यां सिते पक्षे सोपवासो जितेन्द्रियः ॥&lt;br&gt;&#xA;यस्तं पूजयते भक्त्या गन्धपुष्पानुलेपनैः ॥&lt;br&gt;&#xA;स याति परमं स्थानमपुनर्भवदायकम् ॥ २ ॥&lt;br&gt;&#xA;अत्र गाथा पुरा गीता ब्रह्मणा लोककर्तृणा ॥&lt;br&gt;&#xA;विष्णुकुण्डे नरः स्नात्वा यो वै माधवमर्चयेत् ॥&lt;br&gt;&#xA;स यास्यति परं स्थानं यत्र देवो हरिः स्वयम् ॥ ३ ॥&lt;br&gt;&#xA;एतत्ते सर्वमाख्यातं माहात्म्यं विष्णुदैवतम् ॥&lt;br&gt;&#xA;सर्वकामप्रदं नृणां सर्वपातकनाशनम्॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये माधवमाहात्म्यवर्णनन्नाम नवनवत्युत्तरद्वि शततमोऽध्यायः ॥ २९९ ॥&lt;/p&gt;</description>
    </item>
    <item>
      <title>३०० सङ्गालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/300_sangAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/300_sangAleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्यैवोत्तरदिग्भागे किञ्चिद्वायव्यसंस्थितम् ॥&lt;br&gt;&#xA;सङ्गालेश्वरनामास्ति सर्वपातकनाशनम् ॥ १ ॥&lt;br&gt;&#xA;तत्र ब्रह्मा च विष्णुश्च लिङ्गस्याराधनोद्यतौ ॥&lt;br&gt;&#xA;शक्रश्चैव महातेजा लिङ्गं पूजितवान्प्रिये ॥ २ ॥&lt;br&gt;&#xA;वरुणो धनदश्चैव धर्मराजोऽथ पावकः ॥&lt;br&gt;&#xA;आदित्यैर्वसुभिश्चैव लोकपालैः समन्ततः ॥ ३ ॥&lt;br&gt;&#xA;आराधितं महालिङ्गं सङ्गालेश्वरनामभृत् ॥&lt;br&gt;&#xA;पूजयित्वा तु ते सर्वे दृष्ट्वा माहात्म्यमुत्तमम् ॥ ४ ॥&lt;br&gt;&#xA;ऊचुश्च सहसा देवि परमानन्दसंयुताः ॥&lt;br&gt;&#xA;देवानां निवहैर्यस्मात्समागत्य प्रतिष्ठितम् ॥&lt;br&gt;&#xA;सङ्गालेश्वरनामास्य भविष्यति धरातले ॥ ५ ॥&lt;br&gt;&#xA;सङ्गालेश्वरनामानं पूजयिष्यन्ति मानवाः ॥&lt;br&gt;&#xA;न तेषामन्वये कश्चिन्निर्धनः सम्भविष्यति ॥ ६ ॥&lt;br&gt;&#xA;गोसहस्रस्य दत्तस्य कुरुक्षेत्रे च यत्फलम् ॥&lt;br&gt;&#xA;तत्फलं समवाप्नोति सङ्गालेश्वरदर्शनात् ॥ ७ ॥&lt;br&gt;&#xA;अमावास्यां च सम्प्राप्य स्नानं कृत्वा विधानतः ॥&lt;br&gt;&#xA;यः करोति नरः श्राद्धं पितॄणां रोषवर्जितः ॥&lt;br&gt;&#xA;पितरस्तस्य तृप्यन्ति यावदाभूतसम्प्लवम् ॥ ८ ॥&lt;br&gt;&#xA;अर्धक्रोशं च तत्क्षेत्रं समन्तात्परिमण्डलम् ॥&lt;br&gt;&#xA;सर्वकामप्रदं नृणां सर्वपातकनाशनम् ॥ ९ ॥&lt;br&gt;&#xA;अस्मिन्क्षेत्रे महादेवि जीवा उत्तममध्यमाः ॥&lt;br&gt;&#xA;कालेन निधनं प्राप्तास्तेऽपि यान्ति परां गतिम् ॥7.1.300.१०॥।&lt;br&gt;&#xA;गृहीत्वानशनं ये तु प्राणांस्त्यक्ष्यन्ति मानवाः ॥&lt;br&gt;&#xA;निश्चयं ते महादेवि लीयन्ते परमेश्वरे ॥११॥&lt;br&gt;&#xA;गवा हता द्विजहता ये च वै दंष्ट्रिभिर्हता॥&lt;br&gt;&#xA;आत्मनो घातका ये तु सर्पदष्टाश्च ये मृताः ॥ १२ ॥&lt;br&gt;&#xA;शय्यायां विगतप्राणा ये च शौचविवर्जिताः ॥&lt;br&gt;&#xA;अस्मिंस्तीर्थे महापुण्ये अपुनर्भवदायके॥ १३ ॥&lt;br&gt;&#xA;दत्तैः षोडशभिः श्राद्धैर्वृषोत्सर्गे कृते पुनः ॥&lt;br&gt;&#xA;विधिवद्भोजितैर्विप्रैर्भवेन्मुक्तिर्न संशयः ॥ १४ ॥&lt;br&gt;&#xA;एवमुक्त्वा सुराः सर्वे गतवन्तस्त्रिविष्टपम् ॥ १५ ॥&lt;br&gt;&#xA;सङ्गालेश्वरमाहात्म्यं सङ्क्षेपात्कथितं तव ॥&lt;br&gt;&#xA;श्रुतं हरति पापानि दुःखशोकांस्तथैव च ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सङ्गालेश्वरमाहात्म्यवर्णनन्नाम त्रिशततमोऽध्यायः ॥ ३०० ॥&lt;/p&gt;</description>
    </item>
    <item>
      <title>३०१ सिद्धेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/301_siddheshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/301_siddheshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सिद्धेश्वरमनुत्तमम् ॥&lt;br&gt;&#xA;तस्यैव पूर्वदिग्भागे नातिदूरे व्यवस्थितम् ॥ १ ॥&lt;br&gt;&#xA;यदा देवैः समेत्याशु शिवलिङ्गं प्रतिष्ठितम् ॥&lt;br&gt;&#xA;सङ्गालेश्वर नामाढ्यं सर्वपापहरं शुभम् ॥ २ ॥&lt;br&gt;&#xA;तदा सिद्धगणाः सर्वे समाराध्य वृषध्वजम् ॥&lt;br&gt;&#xA;स्थापयाञ्चक्रिरे लिङ्गं सर्वसिद्धिप्रदायकम् ॥ ३ ॥&lt;br&gt;&#xA;तत्सिद्धेश्वर नामाढ्यं महापातकनाशनम् ॥&lt;br&gt;&#xA;तुष्टुवुर्विविधैः स्तोत्रैस्तदा सिद्धगणाः शिवम् ॥ ४ ॥&lt;br&gt;&#xA;ततस्तुष्टो महादेवो याच्यतां वरमुत्तमम् ॥&lt;br&gt;&#xA;नमस्कृत्य ततः सर्वे प्रोचुश्च शशिशेखरम् ॥ ५ ॥&lt;br&gt;&#xA;इहागत्य नरो यस्तु स्नात्वा च विधिपूर्वकम् ॥&lt;br&gt;&#xA;अर्चयेत्सिद्धनाथं च जपेच्च शतरुद्रियम् ॥ ६ ॥&lt;br&gt;&#xA;अघोरं वा जपेन्मन्त्रं गायत्र्यं च महेश्वरम् ॥&lt;br&gt;&#xA;षण्मासाभ्यन्तरेणैव जपेच्च मुनिसत्तमाः ॥&lt;br&gt;&#xA;अणिमादिगुणैश्वर्यं संसिद्धिं प्राप्नुयाद्ध्रुवम् ॥७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं भविष्यतीत्युक्त्वा ह्यन्तर्धानं गतो हरः ॥&lt;br&gt;&#xA;सिद्धेश्वरं तु सम्पूज्य ह्यघोरं च जपेन्नरः ॥ ८ ॥&lt;br&gt;&#xA;आश्वयुक्कृष्णपक्षे तु चतुर्दश्यां महानिशि ॥&lt;br&gt;&#xA;धैर्यमालम्ब्य निर्भीकः स सिद्धिं प्राप्नुयान्नरः ॥ ९ ॥&lt;br&gt;&#xA;इत्येतत्कथितं देवि माहात्म्यं पापनाशनम् ॥&lt;br&gt;&#xA;सिद्धेश्वरस्य देवस्य सर्वकामफलप्रदम् ॥ 7.1.301.१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य सिद्धेश्वरमाहात्म्यवर्णनन्नामैकोत्तरत्रिशत तमोऽध्यायः ॥ ३०१ ॥&lt;/p&gt;</description>
    </item>
    <item>
      <title>३०२ गन्धर्वेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/302_gandharveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/302_gandharveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गन्धर्वेश्वरमुत्तमम् ॥&lt;br&gt;&#xA;तस्यैवोत्तरदिग्भागे धनुषां पञ्चके स्थितम् ॥१॥&lt;br&gt;&#xA;तं दृष्ट्वा च महादेवि रूपवाञ्जायते नरः ॥&lt;br&gt;&#xA;गन्धर्वैः स्थापितं लिङ्गं स्नात्वा सम्पूजयेत्सकृत् ॥&lt;br&gt;&#xA;सर्वान्कामानवाप्नोति रक्तकण्ठश्च जायते ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गन्धर्वेश्वरमाहात्म्यवर्णनन्नाम द्व्युत्तरत्रिशततमोऽध्यायः ॥ ३०२ ॥&lt;/p&gt;</description>
    </item>
    <item>
      <title>३०३ उत्तरेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/303_uttareshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/303_uttareshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि उत्तरे देवमुत्तमम् ॥&lt;br&gt;&#xA;यस्तमाराधयेद्देवं महापातकनाशनम् ॥ ॥ १ ॥&lt;br&gt;&#xA;तस्यैव पश्चिमे भागे धनुषां त्रितये स्थितम् ॥&lt;br&gt;&#xA;शेषादिप्रमुखैर्नागैर्महता तपसा युतैः ॥&lt;br&gt;&#xA;समाराध्य महादेवं स्थापितं लिङ्गमुत्तमम् ॥ २ ॥&lt;br&gt;&#xA;यस्तमाराधयेद्देवं सर्पैराराधितं पुरा ॥&lt;br&gt;&#xA;न विषं क्रमते देहे तस्य जन्मावधि प्रिये ॥ ३ ॥&lt;br&gt;&#xA;सर्पास्तस्य प्रसीदन्ति न कुन्थन्ति कदाचन ॥&lt;br&gt;&#xA;तस्मात्सर्वं प्रयत्नेन तल्लिङ्गं पूजयेन्नरः ॥ ४ ॥&lt;br&gt;&#xA;तत्र लिङ्गान्यनेकानि ऋषिभिः स्थापितानि तु ॥&lt;br&gt;&#xA;गङ्गातीरे महापुण्ये पश्चिमे वरवर्णिनि ॥ ५ ॥&lt;br&gt;&#xA;तानि दृष्ट्वा पूजयित्वा सर्वपापैः प्रमुच्यते ॥&lt;br&gt;&#xA;अश्वमेधसहस्रस्य फलं प्राप्नोति मानवः ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सङ्गालेश्वरमाहात्म्य उत्तरेश्वरमाहात्म्यवर्णनन्नाम त्र्युत्तरत्रिशततमोऽध्यायः ॥ ३०३ ॥&lt;/p&gt;</description>
    </item>
    <item>
      <title>३०४ गङ्गामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/304_gangAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/304_gangAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गङ्गां त्रिपथगामिनीम् ॥&lt;br&gt;&#xA;सङ्गालेशादथैशान्यां धनुषां सप्तके स्थिताम्॥ १ ॥&lt;br&gt;&#xA;तस्यां त्रिनेत्रा मत्स्याः स्युर्नित्यमाम्भसिकाः प्रिये ॥&lt;br&gt;&#xA;कलौयुगेऽपि दृश्यन्ते सत्यंसत्यं मयोदितम् ॥ २ ॥&lt;br&gt;&#xA;तस्यां स्नात्वा महादेवि मुच्यते पञ्चपातकैः ॥ ३ ॥&lt;br&gt;&#xA;॥ सूत उवाच ॥ ॥&lt;br&gt;&#xA;तस्य तद्वचनं श्रुत्वा विस्मिता गिरिजा सती ॥&lt;br&gt;&#xA;उवाच तं द्विजश्रेष्ठाः प्रचलच्चन्द्रशेखरम् ॥४॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;कथं तत्र समायाता गङ्गा त्रिपथगामिनी ॥&lt;br&gt;&#xA;कथं त्रिनेत्राः सञ्जाता मत्स्या आम्भसिकाः शिव ॥ ५ ॥&lt;br&gt;&#xA;एतद्विस्तरतो ब्रूहि यद्यहं ते प्रिया विभो ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि यदि पृच्छसि मां शुभे ॥&lt;br&gt;&#xA;आस्तिकाः श्रद्दधानाश्च भवन्तीति मतिर्मम ॥ ७॥&lt;br&gt;&#xA;यदा शप्तो महादेवो ह्यज्ञानतिमिरावृतैः ॥&lt;br&gt;&#xA;ऋषिभिः कोपयुक्तैश्च कस्मिंश्चित्कारणान्तरे ॥ ८ ॥&lt;br&gt;&#xA;तदा ते मुनयः सर्वे शप्तं ज्ञात्वा महेश्वरम् ॥&lt;br&gt;&#xA;निरानन्दं जगत्सर्वं दृष्ट्वा चात्मानमेव च ॥ ९ ॥&lt;br&gt;&#xA;आराध्य परमेशानं दधतं गजरूपकम् ॥&lt;br&gt;&#xA;उन्नतं स्थानमानीय सानन्दं चक्रिरे द्विजाः ॥ 7.1.304.१० ॥&lt;br&gt;&#xA;ततः प्रभृति सर्वे ते शिवद्रोहकरं परम् ॥&lt;br&gt;&#xA;आत्मानं मेनिरे नित्यं प्रसन्नेऽपि महेश्वरे ॥ ११ ॥&lt;br&gt;&#xA;महोदयान्महातीर्थं सर्व आगत्य सत्वरम् ॥&lt;br&gt;&#xA;तपस्तेपुर्महाघोरं सङ्गालेश्वरसन्निधौ ॥ १२ ॥&lt;br&gt;&#xA;सङ्गालेश्वरनामानं सर्वे पूज्य यथाविधि ॥&lt;br&gt;&#xA;भृगुरत्रिस्तथा मङ्किः कश्यपः कण्व एव च ॥ १३ ॥&lt;br&gt;&#xA;गौतमः कौशिकश्चैव कुशिकश्च महातपाः ॥&lt;br&gt;&#xA;शूकरोऽथ भरद्वाजो भार्गविश्च महातपाः ॥ १४ ॥&lt;br&gt;&#xA;जातूकर्ण्यो वसिष्ठश्च सावर्णिश्च पराशरः ॥&lt;br&gt;&#xA;शाण्डिल्यश्च पुलस्त्यश्च वत्सश्चैव महातपाः ॥ १५ ॥&lt;br&gt;&#xA;एते चान्ये च बहवो ह्यसङ्ख्याता महर्षयः ॥ १६ ॥&lt;br&gt;&#xA;सङ्गालेश्वरमासाद्य प्रभासे पापनाशने ॥&lt;br&gt;&#xA;तपः कुर्वन्ति सततं प्रतिष्ठाप्य महेश्वरम् ॥ १७ ॥&lt;br&gt;&#xA;ततः कालेन महता ते सर्वे मुनिपुङ्गवाः ॥&lt;br&gt;&#xA;ध्यानात्त्रिलोचनस्यैव अदृष्टे तु महेश्वरे ॥ १८ ॥&lt;br&gt;&#xA;त्रिनेत्रत्वमनुप्राप्तास्तपोनिष्ठास्तपोधनाः ॥&lt;br&gt;&#xA;परस्परं वीक्षमाणास्त्रिनेत्रस्याभिशङ्कया ॥ १९ ॥&lt;br&gt;&#xA;स्तुवन्ति विविधैः स्तोत्रैर्मन्यमाना महेश्वरम् ॥&lt;br&gt;&#xA;ज्ञात्वा ध्यानेन देवस्य त्रिनेत्रत्वमुपागताः ॥ 7.1.304.२० ॥&lt;br&gt;&#xA;चकुरुग्रं तपस्ते तु पूजां देवस्य शूलिनः ॥&lt;br&gt;&#xA;तेषु वै तप्यमानेषु कृपाविष्टो महेश्वरः ॥ २१ ॥&lt;br&gt;&#xA;उवाच तान्मुनीन्सर्वाञ्छृणुध्वं वरमुत्तमम्॥&lt;br&gt;&#xA;प्रसन्नोऽहं मुनिश्रेष्ठास्तपसा पूजयापि च ॥ २२ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;यदि प्रसन्नो देवेश वरं नो दातुमर्हसि ॥&lt;br&gt;&#xA;गङ्गामानय वेगेन ह्यभिषेकाय नो हर ॥ २३ ॥&lt;br&gt;&#xA;तस्यां कृताभिषेकास्तु तव द्रोहकरा वयम् ॥&lt;br&gt;&#xA;अज्ञानभावात्पूतत्वं यास्यामः पृथिवीतले ॥ २४ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यूयं पवित्रकरणाः पावनानां च पावनाः ॥&lt;br&gt;&#xA;गङ्गां चैवानयिष्यामि युष्माकं चित्ततुष्टये ॥ २५ ॥&lt;br&gt;&#xA;पावित्र्याद्भवतां जातं त्रैनेत्र्यं मुनिसत्तमाः ॥&lt;br&gt;&#xA;एवमुक्त्वा ततः शम्भुर्ध्यानस्तिमितलोचनः ॥&lt;br&gt;&#xA;सस्मार क्षणमात्रेण गङ्गां मीनकुलावृताम् ॥ २६ ॥&lt;br&gt;&#xA;स्मृतमात्रा तदा देवी गङ्गा त्रिपथगामिनी ॥&lt;br&gt;&#xA;भित्वा भूमितलं प्राप्ता तत्र मीनकुलावृता ॥ २७ ॥&lt;br&gt;&#xA;ऋषिभिश्च यदा दृष्टा गङ्गा मीनयुता शुभा ॥&lt;br&gt;&#xA;दृष्टमात्रास्तु ते मत्स्यास्त्रिनेत्रत्वमुपागताः ॥ २८ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;युष्माकं दर्शनाद्विप्रास्त्रिनेत्रत्वमुपागताः ॥&lt;br&gt;&#xA;एतन्निदर्शनं सर्वं लोकानां च प्रदर्शनम् ॥ २९ ॥ ॥।&lt;br&gt;&#xA;॥ ऋषय ऊचुः ॥ ॥&lt;br&gt;&#xA;अस्मिन्कुण्डे महादेव मत्स्यानां सन्ततिः सदा ॥&lt;br&gt;&#xA;त्रिनेत्रा त्वत्प्रसादेन भूयात्सर्वा युगेयुगे ॥ 7.1.304.३० ॥&lt;br&gt;&#xA;अस्मिन्कुण्डे समागत्य नरः स्नानं करोति यः ॥&lt;br&gt;&#xA;ददाति हेम विप्राय गाश्च वस्त्रं तथा तिलान् ॥ ३१ ॥&lt;br&gt;&#xA;अमावास्यां विशेषेण त्रिनेत्रः स प्रजायताम् ॥&lt;br&gt;&#xA;एवं भविष्यतीत्युक्त्वा ह्यन्तर्धानं गतो हरः ॥ ३२ ॥&lt;br&gt;&#xA;ब्राह्मणास्तुष्टिसंयुक्ता गताः सर्वे महोदयम् ॥ ३३ ॥&lt;br&gt;&#xA;एतत्ते कथितं देवि गङ्गामाहात्म्यमुत्तमम् ॥&lt;br&gt;&#xA;श्रुतं पापप्रशमनं सर्वकामफलप्रदम् ॥ ३४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सङ्गालेश्वरसमीपवर्ति गङ्गामाहात्म्यवर्णनन्नाम चतुरुत्तरत्रिशततमोऽध्यायः ॥ ३०४&lt;/p&gt;</description>
    </item>
    <item>
      <title>३०५ नारदादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/305_nAradAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/305_nAradAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्याः पूर्वेण संस्थितम्॥&lt;br&gt;&#xA;नारदादित्यनामानं जरादारिद्र्यनाशनम् ॥ १ ॥&lt;br&gt;&#xA;पश्चिमे मूलचण्डीशाद्धनुषां च शतत्रये ॥&lt;br&gt;&#xA;आराध्य नारदो देवि भास्करं वारितस्करम् ॥&lt;br&gt;&#xA;जरा निर्मुक्तदेहस्तु तत्क्षणात्समपद्यत ॥२ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं जरामनुप्राप्तो नारदो मुनिपुङ्गवः ॥&lt;br&gt;&#xA;कथमाराधितः सूर्य एतन्मे वद शङ्कर ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यदा द्वारवतीं प्राप्तो नारदो मुनिपुङ्गवः ॥&lt;br&gt;&#xA;सर्वे दृष्टास्तदा तेन विष्णोः पुत्रा महाबलाः ॥ ४ ॥&lt;br&gt;&#xA;तद्राजकुलमध्ये तु क्रीडमाना परस्परम् ॥ आयान्तं नारदं दृष्ट्वा सर्वे विनयसंयुताः ॥ ५ ॥&lt;br&gt;&#xA;नमश्चक्रुर्यथान्यायं विना साम्बं त्वरान्विताः ॥&lt;br&gt;&#xA;अविनीतं तु तं दृष्ट्वा कथयामास नारदः ॥ ६ ॥&lt;br&gt;&#xA;शरीरमदमत्तोऽसि यस्मात्साम्ब हरेः सुत ॥&lt;br&gt;&#xA;अचिरेणैव कालेन शापं प्राप्स्यसि दारुणम् ॥ ७॥&lt;br&gt;&#xA;॥ साम्ब उवाच ॥ ॥&lt;br&gt;&#xA;नमस्कारेण किं कार्यमृषीणां च जितात्मनाम्॥&lt;br&gt;&#xA;आशीर्वादेन तेषां च तपोहानिः प्रजायते ॥ ८ ॥&lt;br&gt;&#xA;मुनीनां यः स्वभावो हि त्वयि लेशो न नारद ॥&lt;br&gt;&#xA;विद्यते ब्रह्मणः पुत्र उच्यते किमतः परम्॥ ९ ॥&lt;br&gt;&#xA;न कलत्रं न ते पुत्रा न च पौत्रप्रपौत्रकाः ॥&lt;br&gt;&#xA;न गृहं नैव च द्वारं न हि गावो न वत्सकाः ॥ 7.1.305.१० ॥&lt;br&gt;&#xA;ब्रह्मणो मानसः पुत्रो ब्रह्मचर्ये व्यवस्थितः ॥&lt;br&gt;&#xA;अयुक्तं कुरुते नित्यं कस्मात्प्रकृतिरीदृशी ॥ ११ ॥&lt;br&gt;&#xA;युद्धं विना न ते सौख्यं सौख्यं न कलहं विना ॥&lt;br&gt;&#xA;यादृशस्तादृशो वापि वाग्वादोऽपि सदा प्रियः ॥ १२ ॥&lt;br&gt;&#xA;स्नानं सन्ध्या जपो होमस्तर्पणं पितृदेवयोः ॥&lt;br&gt;&#xA;नारदः कुरुते चान्यदन्यत्कुर्वन्ति ब्राह्मणाः ॥ १३ ॥&lt;br&gt;&#xA;कौमारेण तु गर्विष्ठो यस्मान्मां शापयिष्यसि ॥&lt;br&gt;&#xA;तस्मात्त्वमपि विप्रर्षे जरायुक्तो भविष्यसि ॥ १४ ॥&lt;br&gt;&#xA;एवं शप्तस्तदा देवि नारदो मुनिपुङ्गवः ॥&lt;br&gt;&#xA;एकान्ते निर्मले स्थाने कण्टकास्थिविवर्जिते ॥ १५ ॥&lt;br&gt;&#xA;कृष्णाजिनपरिच्छिन्ने ह्युपविष्टो वरासने ॥&lt;br&gt;&#xA;ऋषितोया तटे रम्ये प्रतिष्ठाप्य महामुनिः ॥ १६ ॥&lt;br&gt;&#xA;सूर्यस्य प्रतिमां रम्यां सर्वदारिद्र्यनाशिनीम् ॥&lt;br&gt;&#xA;तुष्टाव विविधैः स्तोत्रैरादित्यं तिमिरापहम् ॥ १७ ॥&lt;br&gt;&#xA;नमस्त ऋक्स्वरूपाय साम्नां धामग ते नमः ॥&lt;br&gt;&#xA;ज्ञानैकरूपदेहाय निर्धूततमसे नमः ॥ १८ ॥&lt;br&gt;&#xA;शुद्धज्योतिःस्वरूपाय निर्मूर्तायामलात्मने ॥&lt;br&gt;&#xA;वरिष्ठाय वरेण्याय सर्वस्मै परमात्मने ॥ १९ ॥&lt;br&gt;&#xA;नमोऽखिलजगद्व्यापिस्वरूपानन्दमूर्तये ॥&lt;br&gt;&#xA;सर्वकारणपूताय निष्ठायै ज्ञानचेतसाम् ॥ 7.1.305.२० ॥&lt;br&gt;&#xA;नमः सर्वस्वरूपाय प्रकाशालक्ष्यरूपिणे ॥&lt;br&gt;&#xA;भास्कराय नमस्तुभ्यं तथा दिनकृते नमः ॥ २१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं संस्तुवतस्तस्य पुरतस्तस्य चेतसा ॥&lt;br&gt;&#xA;प्रादुर्बभूव देवेशि जगच्चक्षुः सनातनः ॥&lt;br&gt;&#xA;उवाच परमं प्रीतो नारदं मुनिपुङ्गवम् ॥ २२ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;वरं वरय विप्रर्षे यस्ते मनसि वर्तते ॥&lt;br&gt;&#xA;तुष्टोऽहं तव दास्यामि यद्यपि स्यात्सुदुर्लभम् ॥ २३ ॥&lt;br&gt;&#xA;॥ नारद उवाच ॥&lt;br&gt;&#xA;कुमार वयसा युक्तो जरायुक्तकलेवरः ॥&lt;br&gt;&#xA;प्रसादात्स्यां हि ते देव यदि तुष्टो दिवाकर ॥ २४ ॥&lt;br&gt;&#xA;सप्तम्यां रविवारेण यस्त्वां पश्यति मानवः ॥&lt;br&gt;&#xA;तस्य रोग भयं माऽस्तु प्रसादात्तिमिरापह॥ २५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं भविष्यतीत्युक्त्वा ह्यन्तर्धानं गतो रविः ॥&lt;br&gt;&#xA;इत्येतत्कथितं देवि माहात्म्यं सकलं तव ॥&lt;br&gt;&#xA;नारदादित्यदेवस्य सर्वपातकनाशनम्॥ २६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये नारदादित्यमाहात्म्यवर्णनन्नाम पञ्चोत्तरत्रिशततमोऽध्यायः ॥ ३०५ ॥&lt;/p&gt;</description>
    </item>
    <item>
      <title>३०६ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/306_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/306_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि साम्बादित्यमनुत्तमम् ॥&lt;br&gt;&#xA;तस्मादुत्तरभागे तु सर्वपातकनाशनम् ॥ १ ॥&lt;br&gt;&#xA;यत्र साम्बस्तपस्तप्त्वा ह्याराध्य च दिवाकरम् ॥&lt;br&gt;&#xA;प्राप्तवान्सुन्दरं देहं सहस्रांशुप्रसादतः ॥ २ ॥&lt;br&gt;&#xA;यदा रोषेण संशप्तः पित्रा जाम्बवतीसुतः ॥&lt;br&gt;&#xA;आराधयामास तदा विष्णुं कमललोचनम् ॥ ३ ॥&lt;br&gt;&#xA;अनुग्रहार्थं शापस्य साम्बो जाम्बवतीसुतः ॥&lt;br&gt;&#xA;प्रसन्नवदनो भूत्वा विष्णुः प्रोवाच तं प्रति ॥ ४ ॥&lt;br&gt;&#xA;गच्छ प्राभासिके क्षेत्रे ब्रह्मभागमनुत्तमम् ॥&lt;br&gt;&#xA;ऋषितोयातटे रम्ये ब्राह्मणैरुपशोभिते ॥ ५ ॥&lt;br&gt;&#xA;तत्राऽहं सूर्यरूपेण वरं दास्यामि पुत्रक ॥&lt;br&gt;&#xA;इत्युक्तः स तदा साम्बो विष्णुना प्रभविष्णुना ॥ ६ ॥&lt;br&gt;&#xA;गतः प्राभासिके क्षेत्रे रम्ये शिवपुरे शिवे ॥&lt;br&gt;&#xA;तत्राराध्य परं देवं भास्करं वारितस्करम् ॥ ७ ॥&lt;br&gt;&#xA;प्रसादयामास तदा स्तुत्वा स्तोत्रैरनेकधा ॥ ८ ॥&lt;br&gt;&#xA;प्रत्युवाच रविः साम्बं प्रसन्नस्ते स्तवेन वै ॥&lt;br&gt;&#xA;शीघ्रं गच्छ नरश्रेष्ठ ऋषितोयातटे शुभे ॥ ९ ॥&lt;br&gt;&#xA;इत्युक्तः स तदाऽऽगत्य ऋषितोयातटं शुभम् ॥&lt;br&gt;&#xA;नारदो यत्र ब्रह्मर्षिस्तपस्तप्यति चैव हि ॥ 7.1.306.१० ॥&lt;br&gt;&#xA;तत्र गत्वा हरेः सूनुरुन्नतस्थानवासिनः ॥&lt;br&gt;&#xA;आसन्ये ब्राह्मणास्तान्स इदं वचनमब्रवीत् ॥ ११ ॥&lt;br&gt;&#xA;॥ साम्ब उवाच ॥ ॥&lt;br&gt;&#xA;एष वै ब्रह्मणो भागः प्रभासे क्षेत्र उत्तमे ॥&lt;br&gt;&#xA;अत्र वै ब्राह्मणा ये तु ते वै श्रेष्ठाः स्मृता भुवि ॥ १२ ॥&lt;br&gt;&#xA;भवतां वचनाद्विप्राः सूर्यमाराधयाम्यहम् ॥&lt;br&gt;&#xA;मम वै पूर्वमादिष्टं स्थानमेतच्च विष्णुना ॥ १३ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;सिद्धिस्ते भविता साम्ब आराधय दिवाकरम् ॥&lt;br&gt;&#xA;इत्युक्तः स तदा विप्रैः प्रविष्टोऽथ प्रभाकरम्॥ १४ ॥&lt;br&gt;&#xA;नित्यमाराधयामास साम्बो जाम्बवतीसुतः ॥&lt;br&gt;&#xA;तपोनिष्ठं च तं दृष्ट्वा विष्णुः कारुणिको महान् ॥ १५ ॥&lt;br&gt;&#xA;इदं वै चिन्तयामास पुत्रवात्सल्यसंयुतः ॥&lt;br&gt;&#xA;यथैश्वर्यप्रदो रुद्रो यथा विष्णुश्च मुक्तिदः ॥ १६ ॥&lt;br&gt;&#xA;यज्ञैरिष्टो हि देवेन्द्रो यथा स्वर्गप्रदः स्मृतः ॥&lt;br&gt;&#xA;शुद्धिकर्तृ यथा तोयं मृत्तिकाभस्मसंयुतम् ॥&lt;br&gt;&#xA;दहनात्मा यथा वह्निर्विघ्नहर्त्ता गणेश्वरः ॥ १७ ॥&lt;br&gt;&#xA;स्वच्छन्दभारतीदाने यथा ब्रह्मसुता नृणाम् ॥&lt;br&gt;&#xA;तथाऽऽरोग्यप्रदाता च नान्यो देवो दिवाकरात् ॥ १८ ॥&lt;br&gt;&#xA;अनेकधाऽऽराधितोऽपि स देवो भास्करः शुचिः ॥&lt;br&gt;&#xA;न ददाति वरं यत्तु तन्मे शापस्य कारणात् ॥ १९ ॥&lt;br&gt;&#xA;एवं सञ्चिन्त्य भगवान्विष्णुः कमललोचनः ॥&lt;br&gt;&#xA;सूर्यरूपं समाश्रित्य तस्य तुष्टो जनार्दनः ॥ 7.1.306.२० ॥&lt;br&gt;&#xA;योऽपरनारायणख्यस्तस्यैव सन्निधौ स्थितः ॥&lt;br&gt;&#xA;प्रत्यक्षः स ततो विष्णुः सूर्यरूपी दिवाकरः ॥&lt;br&gt;&#xA;उवाच परमप्रीतो वरदः पुण्यकर्मणाम् ॥ २१ ॥&lt;br&gt;&#xA;अलं क्लेशेन ते साम्ब किमर्थं तप्यसे तपः ॥&lt;br&gt;&#xA;प्रसन्नोऽहं हरेः सूनो वरं वरय सुव्रत ॥ २२ ॥&lt;br&gt;&#xA;॥ साम्ब उवाच ॥ ॥&lt;br&gt;&#xA;निर्मलस्त्वत्प्रसादेन कुष्ठमुक्तकलेवरः ॥&lt;br&gt;&#xA;भवानि देवदेवेश प्रत्यक्षाऽम्बरभूषण ॥&lt;br&gt;&#xA;अस्मिन्स्थाने स्थितो रम्ये नित्यं सन्निहितो भव ॥ २३ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;अधुना निर्मलो देहस्तव साम्ब भविष्यति ॥ इहागत्य नरो यस्तु सप्तम्यां रविवासरे ॥&lt;br&gt;&#xA;उपवासपरो भूत्वा रात्रौ जागरणे स्थितः ॥ २४ ॥&lt;br&gt;&#xA;अष्टादशानि कुष्ठानि पापरोगास्तथैव च ॥&lt;br&gt;&#xA;कदाचिन्न भविष्यन्ति कुले तस्य महात्मनः ॥ २५ ॥&lt;br&gt;&#xA;कृत्वा स्नानं नरो यस्तु भक्तियुक्तो जितेन्द्रियः ॥&lt;br&gt;&#xA;पूजयेद्रविवारेण साम्बादित्यं महाप्रभम् ॥&lt;br&gt;&#xA;स रोगहीनो धनवान्पुत्रवाञ्जायते नरः ॥ २६ ॥&lt;br&gt;&#xA;तस्यैव पूर्वदिग्भागे किञ्चिदीशानमाश्रितम् ॥&lt;br&gt;&#xA;कुण्डं पापहरं पुण्यं स्वच्छोदपरि पूरितम्॥ २७ ॥&lt;br&gt;&#xA;तत्र स्नात्वा च् विधिवत्कुर्याच्छ्राद्धं विचक्षणः ॥&lt;br&gt;&#xA;भोजयेद्ब्राह्मणान्यस्तु साम्बादित्यं प्रपूजयेत् ॥ २८ ॥&lt;br&gt;&#xA;सर्वकामसमृद्धात्मा सूर्य लोके महीयते ॥ २९॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये साम्बादित्य माहात्म्यवर्णनन्नाम षडुत्तरत्रिशततमोध्यायः ॥ ३०६ ॥&lt;/p&gt;</description>
    </item>
    <item>
      <title>३०७ प्रभासक्षेत्रमाहात्स्येऽपरनारायणमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/307_prabhAsaxetramAhAtsye-paranArAyaNamAhAtmyavarN/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/307_prabhAsaxetramAhAtsye-paranArAyaNamAhAtmyavarN/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;साम्बादित्याच्च पूर्वेण किञ्चिदाग्नेयसंस्थितः ॥&lt;br&gt;&#xA;अपरनारायणोनाम यस्मान्नास्ति परो भुवि ॥ १ ॥&lt;br&gt;&#xA;स तु साम्बस्य देवेशि सूर्यो विष्णुस्वरूपवान् ॥&lt;br&gt;&#xA;अपरां मूर्तिमास्थाय विष्णुरूपो वरं ददौ ॥ २ ॥&lt;br&gt;&#xA;तेनापरेति नाम्ना वै ख्यातो विष्णुः पुराऽभवत् ॥&lt;br&gt;&#xA;फाल्गुनामलपक्षे तु एकादश्यां विधानतः ॥ ३ ॥&lt;br&gt;&#xA;पूजयेत्पुण्डरीकाक्षं तत्र सूर्यस्वरूपिणम् ॥&lt;br&gt;&#xA;मुक्तो भवति पापेभ्यः सर्वकामैः समृध्यते ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्स्येऽपरनारायणमाहात्म्यवर्णनन्नाम सप्तोत्तरत्रिशततमोऽध्यायः ॥ ३०७ ॥&lt;/p&gt;</description>
    </item>
    <item>
      <title>३०८ मूलचण्डीशोत्पत्तिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/308_mUlachaNDIshotpattimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/308_mUlachaNDIshotpattimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मान्नारायणात्पूर्वे किञ्चिदीशानसंस्थितम् ॥&lt;br&gt;&#xA;मूलचण्डीशनाम्ना तु विख्यातं भुवनत्रयं ॥ १ ॥&lt;br&gt;&#xA;यत्र लिङ्गं पुराऽस्माकं पातितं त्वृषिभिः प्रिये ॥&lt;br&gt;&#xA;क्रोधरक्तेक्षणैर्देवि मूलचण्डीशता? गतम् ॥ २ ॥&lt;br&gt;&#xA;आद्यं लिङ्गोद्भवं देवि ऋषिकोपान्निपातितम् ॥&lt;br&gt;&#xA;ये केचिदृषयस्तत्र देवदारुवने स्थिताः ॥ ३ ॥&lt;br&gt;&#xA;कालान्तरे महादेवि अहं तत्र समागतः ॥&lt;br&gt;&#xA;तेषां जिज्ञासया देवि ततस्ते रोषिता भवन् ॥&lt;br&gt;&#xA;शप्तस्ततोऽहं देवेशि चक्रुर्मे लिङ्गपातनम् ॥ ४ ॥ ॥&lt;br&gt;&#xA;॥ देव्युवाच ॥ ॥&lt;br&gt;&#xA;रोषोपहतसद्भावाः कथमेते द्विजातयः ॥&lt;br&gt;&#xA;सञ्जाता एतदाख्याहि परं कौतूहलं मम ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;डिण्डि रूपः पुरा देवि भूत्वाऽहं दारुके वने ॥&lt;br&gt;&#xA;ऋषीणामाश्रमे पुण्ये नग्नो भिक्षाचरोऽभवम् ॥&lt;br&gt;&#xA;भिक्षन्तमाश्रमे दृष्ट्वा ताः सर्वा ऋषियोषितः ॥ ६ ॥&lt;br&gt;&#xA;कामस्य वशमापन्नाः प्रियमुत्सृज्य सर्वतः॥&lt;br&gt;&#xA;तमूर्ध्वलिङ्गमालोक्य जटामुकुटधारिणम् ॥ ७ ॥ ॥&lt;br&gt;&#xA;भिक्षन्तं भस्मदिग्धाङ्गं झषकेतुमिवापरम् ॥&lt;br&gt;&#xA;विक्षोभिताश्च नः सर्वे दारा एतेन डिण्डिना ॥ ८ ॥&lt;br&gt;&#xA;तस्माच्छापं च दास्याम ऋषयस्ते तदाऽब्रुवन् ॥&lt;br&gt;&#xA;ततः शापोदकं गृह्य सन्ध्यात्वाऽथ तपोधनाः ॥ ९ ॥&lt;br&gt;&#xA;अस्य लिङ्गमधो यातु दृश्यते यत्सदोन्नतम् ॥&lt;br&gt;&#xA;इत्युक्ते पतितं लिङ्गं तत्र देवकुले मम ॥ 7.1.308.१० ॥&lt;br&gt;&#xA;मूलचण्डीशनाम्ना तु विख्यातं भुवनत्रये ॥&lt;br&gt;&#xA;तल्लिङ्गं पतितं दृष्ट्वा कोपोपहतचेतसः ॥&lt;br&gt;&#xA;पुनर्हन्तुं समारब्धा डिण्डिनं ते तपोधनाः ॥ ११ ॥&lt;br&gt;&#xA;वृसिकापाणयः केचित्कमण्डलुधराः परे ॥&lt;br&gt;&#xA;गृहीत्वा पादुकाश्चान्ये तस्य धावन्ति पृष्ठतः ॥ १२ ॥&lt;br&gt;&#xA;डिण्डिश्चान्तर्हितो भूत्वा त्वामुवाच सुमध्यमाम् ॥&lt;br&gt;&#xA;रोषोपहतचेतस्कान्पश्यैतांस्त्वं तपोधनान् ॥ १३ ॥&lt;br&gt;&#xA;एतस्मात्कारणाद्देवि तव वाक्यान्मयाऽनघे ॥&lt;br&gt;&#xA;न कृतोऽनुग्रहस्तेषां सरोषाणां तपस्विनाम् ॥ १४ ॥&lt;br&gt;&#xA;अत्रान्तरे ते मुनयो ह्यपश्यन्तो हि डिण्डिनम् ॥&lt;br&gt;&#xA;निरानन्दं गताः सर्वे द्रष्टुं देवं पितामहम्॥ १५ ॥&lt;br&gt;&#xA;तं दृष्ट्वा विबुधेशानं विरञ्चिं विगतज्वरम् ॥&lt;br&gt;&#xA;प्रणम्य शिरसा सर्व ऋषयः प्राहुरञ्जसा ॥ १६ ॥&lt;br&gt;&#xA;भगवन्डिण्डि रूपेण कश्चिदस्ति तपोधनः ॥&lt;br&gt;&#xA;विध्वंसनाय दाराणां प्रविष्टः किल भिक्षितुम्॥ १७ ॥&lt;br&gt;&#xA;शप्तोऽस्माभिस्तु दुर्वृत्तस्तस्य लिङ्गं निपातितम्॥&lt;br&gt;&#xA;तस्मिन्निपतितेऽस्माकं तथैव पतितानि च ॥ १८ ॥&lt;br&gt;&#xA;गतोऽसौ कारणात्तस्मात्तल्लिङ्गे पतिते वयम् ॥&lt;br&gt;&#xA;निरानन्दाः स्थिताः सर्व आचक्ष्वैतद्धि कारणम् ॥१९॥। ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;अशोभनमिदं कार्यं युष्माभिर्यत्कृतं महत्।&lt;br&gt;&#xA;रुद्रस्यातिसुरूपस्य सेर्ष्या ये हन्तुमुद्यताः ॥7.1.308.२०॥&lt;br&gt;&#xA;आसुरीं दानवीं दैवीं यक्षिणीं किन्नरीं तथा ॥&lt;br&gt;&#xA;विद्याधरीं च गन्धर्वीं नागकन्यां मनोरमाम् ॥&lt;br&gt;&#xA;एता वरस्त्रियस्त्यक्त्वा युष्मदीयासु तास्वपि ॥ २१ ॥&lt;br&gt;&#xA;आह्लादं कुरुते सर्वे नैव जानीत भो द्विजाः ॥&lt;br&gt;&#xA;त्रैलोक्यनायकां सर्वां रूपातिशयसंयुताम् ॥ २२ ॥&lt;br&gt;&#xA;तां त्यक्त्वा मुनिपत्नीनामाह्लादं कुरुते कथम् ॥&lt;br&gt;&#xA;तया रुद्रो हि विज्ञप्त ऋषीणां कुर्वनुग्रहम् ॥ २३ ॥&lt;br&gt;&#xA;तेन वाक्येन पार्वत्या जिज्ञासार्थं कृतं मनः ॥&lt;br&gt;&#xA;चतुर्द्दशविधस्यापि भूतग्रामस्य यः प्रभुः ॥ २४ ॥&lt;br&gt;&#xA;स शप्तो डिण्डिरूपस्तु भवद्भिः करणेश्वरः ॥&lt;br&gt;&#xA;तच्छापाच्छप्तमेवैतत्समस्तं तद्गुणास्पदम् ॥&lt;br&gt;&#xA;देवतिर्यङ्मनुष्याणां निरानन्दमिति स्थितम् ॥ २५ ॥&lt;br&gt;&#xA;शापेनानेन भवतां महा दोषः प्रजायते ॥&lt;br&gt;&#xA;आराध्यं नान्यथा लिङ्गमुन्नतिं यात्यधोगतम् ॥ २६ ॥&lt;br&gt;&#xA;एवमुक्तेऽथ देवेन विप्रा ऊचुः पितामहम् ॥&lt;br&gt;&#xA;द्रष्टव्यः कुत्र सोऽस्माभिः कथयस्व यथास्थितम् ॥ २७ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;आस्ते गजस्वरूपेण कुबेराश्रमसंस्थितः ॥&lt;br&gt;&#xA;तत्र गत्वा तमासाद्य तोषयध्वं पिनाकिनम् ॥ ॥ २८ ॥&lt;br&gt;&#xA;एतच्छ्रुत्वा वचस्तस्य सर्वे ते हृष्टमानसाः ॥&lt;br&gt;&#xA;गन्तुं प्रवृत्ताः सहसा कोटिसङ्ख्यास्तपोधनाः ॥ २९ ॥&lt;br&gt;&#xA;चिन्तयन्तः शुभं देशं द्रष्टुं तं गजरूपिणम् ॥&lt;br&gt;&#xA;रुद्रं पितामहाख्यातं कुबेराश्रमवासिनम् ॥ 7.1.308.३० ॥&lt;br&gt;&#xA;क्षुत्कामकण्ठास्तृषितान्गौरी मत्वा तपोधनान् ॥&lt;br&gt;&#xA;आदाय गोरसं तेषां कारुण्यात्सा पुरः स्थिता ॥ ३१ ॥&lt;br&gt;&#xA;असितां कुटिलां स्निग्धामायतां भुजगीमिव ॥&lt;br&gt;&#xA;वेणीं शिरसि बिभ्राणा गौरी गोरससंयुता ॥ ३२ ॥&lt;br&gt;&#xA;सा तानाह मुनीन्सर्वान्यन्मया पर्वताहृतम्॥&lt;br&gt;&#xA;कपित्थफलसङ्गन्धं गोरसं त्वमृतोपमम् ॥३३॥&lt;br&gt;&#xA;तयैवमुक्ता विप्रास्तु आहुस्तां विपुलेक्षणाम् ॥&lt;br&gt;&#xA;स्नात्वा च सर्वे पास्यामो गोरसं तु त्वयाहृतम् ॥ ३४ ॥&lt;br&gt;&#xA;ततः श्रुत्वा तथा देव्या स्नानार्थं तीर्थमुत्तमम् ॥&lt;br&gt;&#xA;तप्तोदकेनसम्पूर्णं कृतं कुण्डं मनोरमम् ॥ ३५ ॥&lt;br&gt;&#xA;तत्र ते सम्प्लुताः सर्वे विमुक्ता विपुलाच्छ्रमात्॥&lt;br&gt;&#xA;कृताऽऽह्ना गोरसस्वैव पानार्थं समुपस्थिताः॥३६॥&lt;br&gt;&#xA;पत्रैर्दिवाकरतरोर्विधाय पुटकाञ्छुभान् ॥&lt;br&gt;&#xA;उपविश्य क्रमात्सर्वे ते पिबन्ति स्म गोरसम् ॥ ३७ ॥&lt;br&gt;&#xA;गोरसेन तदा तेषाममृतेनेव पूरितान्॥&lt;br&gt;&#xA;बुभुक्षितानां पुटकान्मुनीनां तृप्तिकारणात् ॥३८॥&lt;br&gt;&#xA;पुनः पूरयते गौरी पीत्वा ते तृप्तिमागताः॥&lt;br&gt;&#xA;क्षुत्तृषाश्रमनिर्मुक्ताः पुनर्जाता इव स्थिताः ॥३९॥&lt;br&gt;&#xA;स्वस्थचित्तैस्ततो ज्ञात्वा नेयं गोपालिसञ्ज्ञिका ॥&lt;br&gt;&#xA;अनुग्रहार्थमस्माकं गौरीयं समुपागता ॥7.1.308.४०॥&lt;br&gt;&#xA;प्रणम्य शिरसा सर्वे तामूचुस्ते सुमध्यमाम्॥&lt;br&gt;&#xA;उमे कथय कुत्रस्थं द्रक्ष्यामो रुद्रमेकदा ॥ ४१ ॥&lt;br&gt;&#xA;तथोक्तास्ते महात्मानस्तं पश्यत महागजम् ॥&lt;br&gt;&#xA;गजतां च समासाद्य सञ्चरन्तं महाबलम् ॥ ४२ ॥&lt;br&gt;&#xA;भवद्भिर्निजभक्त्यायं सङ्ग्राह्यो हि यथासुखम् ॥&lt;br&gt;&#xA;ते तद्वचनमासाद्य समेत्यैकत्र च द्विजाः ॥ ॥ ४३ ॥&lt;br&gt;&#xA;पवित्रास्तं गजं द्रष्टुं भावितेनान्तरात्मना ॥&lt;br&gt;&#xA;यत्रैकत्र स्थिता विप्रास्तत्र तीर्थं महोदयम् ॥&lt;br&gt;&#xA;सङ्गमेश्वरसञ्ज्ञं तु पूर्वं सर्वत्र विश्रुतम् ॥ ४४ ॥&lt;br&gt;&#xA;ततस्तस्मात्प्रवृत्तास्ते द्रष्टुकामा महागजम् ॥&lt;br&gt;&#xA;कुण्डिकाः सम्परित्यज्य सन्नह्यात्मानमात्मना ॥४५॥&lt;br&gt;&#xA;यत्र ताः कुण्डिकास्त्यक्तास्तत्तीर्थं कुण्डिकाह्वयम् ॥&lt;br&gt;&#xA;सर्वपापहरं पुंसां दृष्टाऽदृष्टफलप्रदम् ॥ ४६ ॥&lt;br&gt;&#xA;कुबेरस्याश्रमं प्राप्य ततस्ते मुनिसत्तमाः ॥&lt;br&gt;&#xA;नालिकेरवनीसंस्थं ददृशुस्तं द्विपं तदा ॥ ४७ ॥&lt;br&gt;&#xA;करे ग्रहीतुमारब्धाः स्वकरैर्हृष्टमानसाः ॥&lt;br&gt;&#xA;गजस्तान्करसंलग्नान्विचिक्षेप तपोधनान् ॥ ४८ ॥&lt;br&gt;&#xA;काश्चिदङ्गसमालग्नान्समन्ताद्भयवर्जितान् ॥&lt;br&gt;&#xA;एवं स तैः पुनः सर्वैर्मशकैरिव चेष्टितम् ॥ ४९ ॥&lt;br&gt;&#xA;क्रीडां करोति विविधां वनसंस्थो हरद्विपः ॥&lt;br&gt;&#xA;तद्रूपं सम्परित्यज्य रुद्रो रौद्रगजात्मकम् ॥ 7.1.308.५० ॥&lt;br&gt;&#xA;पुनरन्यच्चकारासौ डिण्डिरूपं मनोरमम् ॥&lt;br&gt;&#xA;जयशब्दप्रघोषेण वेदमङ्गलगीतकैः ॥ ५१ ॥&lt;br&gt;&#xA;उन्नामितं पुनस्तेन यत्र लिङ्गं महोदयम् ॥&lt;br&gt;&#xA;तदुन्नतमिति प्रोक्तं स्थानं स्थानवतां वरम् ॥ ५२ ॥&lt;br&gt;&#xA;गजरूपधरस्तत्र स्थितः स्थाने महाबलः ॥&lt;br&gt;&#xA;गणनाथस्वरूपेण ह्युन्नतो जगति स्थितः ॥ ५३ ॥&lt;br&gt;&#xA;डिण्डिरूप धरो भूत्वा रुद्रः प्राह तपोधनान् ॥&lt;br&gt;&#xA;यन्मया भवतां कार्यं कर्तव्यं तदिहोच्यताम् ॥ ५४ ॥&lt;br&gt;&#xA;एवमुक्तस्तु तैरुक्तः सर्वज्ञानक्रियापरैः ॥&lt;br&gt;&#xA;सानन्दाः प्राणिनः सन्तु त्वत्प्रसादात्पुरा यथा ॥ ५५ ॥&lt;br&gt;&#xA;क्षन्तव्यं देवदेवेश कृतं यन्मूढमानसैः ॥&lt;br&gt;&#xA;त्वत्प्रसादात्सुरेशान तत्त्वं सानुग्रहो भव ॥ ५६ ॥&lt;br&gt;&#xA;एवमस्त्विति तेनोक्तास्ते सर्वे विगतज्वराः ॥&lt;br&gt;&#xA;तल्लिङ्गानुकृतिं लिङ्गमीजिरे मुनयस्तथा ॥&lt;br&gt;&#xA;चक्रुस्ते मुनयः सर्वे स्तुतिं विगतमत्सराः ॥ ५७ ॥&lt;br&gt;&#xA;क्षमस्व देवदेवेश कुर्वस्माकमनुग्रहम् ॥&lt;br&gt;&#xA;अस्मिल्ँलिङ्गे लयं गच्छ मूलचण्डीशसञ्ज्ञके ॥&lt;br&gt;&#xA;त्रिकालं देवदेवेश ग्राह्या ह्यत्र कला त्वया ॥ ५८ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;चण्डी तु प्रोच्यते देवी तस्या ईशस्त्वहं स्मृतः ॥&lt;br&gt;&#xA;तस्य मूलं स्मृतं लिङ्गं तदत्र पतितं यतः ॥ ५९ ॥&lt;br&gt;&#xA;तस्मात्तन्मूल चण्डीश इति ख्यातिं गमिष्यति ॥ वा&lt;br&gt;&#xA;पीकूपतडागानां शतैस्तु विपुलैरपि ॥ 7.1.308.६० ॥&lt;br&gt;&#xA;कृतैर्यज्जायते पुण्यं तत्पुण्यं लिङ्गदर्शनात् ॥&lt;br&gt;&#xA;ब्रह्माण्डं सकलं दत्त्वा यत्पुण्यफलमाप्नुयात् ॥ ६१ ॥&lt;br&gt;&#xA;तत्पुण्यं लभते देवि मूलचण्डीशदर्शनात् ॥&lt;br&gt;&#xA;तत्र दानानि देयानि षोडशैव नरोत्तमैः ॥ ६२ ॥&lt;br&gt;&#xA;एवं तद्भविता सर्वं यन्मयोक्तं द्विजोत्तमाः ॥&lt;br&gt;&#xA;यात दारुवनं विप्राः सर्वे यूयं तपोधनाः ॥&lt;br&gt;&#xA;मया सर्वे समादिष्टा यात दारुवनं द्विजाः ॥ ६३ ॥&lt;br&gt;&#xA;ततस्तु सम्प्राप्य महद्वचो मम सर्वे प्रहृष्टा मुनयो महोदयम् ॥&lt;br&gt;&#xA;गत्वा च तद्दारुवनं महेश्वरि पुनश्च चेरुः सुतपस्तपोधनाः ॥ ६४ ॥&lt;br&gt;&#xA;एतस्मात्कारणाद्देवि मूलचण्डीशसञ्ज्ञितम् ॥&lt;br&gt;&#xA;लिङ्गं पापहरं नृणामर्द्धचन्द्रेण भूषितम् ॥ ६५ ॥&lt;br&gt;&#xA;दोहनी दुग्थदानेन मुनीनां तृषितात्मनाम् ॥&lt;br&gt;&#xA;श्रमापहारं यद्देवि त्वया कृतमनुत्तमम् ॥&lt;br&gt;&#xA;तत्तप्तोदकनाम्ना वा अभूत्कुण्डं धरातले ॥६६ ॥&lt;br&gt;&#xA;ऋषितोयाजले स्नात्वा चण्डीशं यः प्रपूजयेत् ॥&lt;br&gt;&#xA;स प्रचण्डो भवेद्भूमौ भुवनानामधीश्वरः ॥ ६७ ॥&lt;br&gt;&#xA;एतत्सङ्क्षेपतो देवि माहात्म्यं कीर्तितं तव ॥&lt;br&gt;&#xA;मूलचण्डीशदेवस्य श्रुतं पातकनाशनम् ॥ ६८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये तप्तोदककुण्डोत्पत्तौ मूलचण्डीशोत्पत्तिमाहात्म्यवर्णनन्नामाष्टोत्तर त्रिशततमोऽध्यायः ॥ ३०८ ॥&lt;/p&gt;</description>
    </item>
    <item>
      <title>३०९ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/309_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/309_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विनायकमनुत्तमम् ॥&lt;br&gt;&#xA;चतुर्मुखेति विख्यातं चण्डीशादुत्तरे स्थितम् ॥ १ ॥&lt;br&gt;&#xA;किञ्चिदीशानदिग्भागे धनुषां च चतुष्टये ॥&lt;br&gt;&#xA;तं प्रयत्नाच्च सम्पूज्य सर्वविघ्नैः प्रमुच्यते ॥ २ ॥&lt;br&gt;&#xA;गन्धपुष्पादिभिस्तत्र भक्ष्यैर्भोज्यैः समोदकैः ॥&lt;br&gt;&#xA;चतुर्मुखं चतुर्थ्यां तु सम्पूज्य सिद्धिभाग्भवेत् ॥ ३ ॥&lt;br&gt;&#xA;इति श्रीस्कान्दे महपुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये चतुर्मुखविनायक माहात्म्यवर्णनन्नाम नवोत्तरत्रिशततमोऽध्यायः ॥ ॥ ३०९ ॥&lt;/p&gt;</description>
    </item>
    <item>
      <title>३१० वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/310_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/310_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माद्वायव्यदिग्भागे धनुषां द्वितये स्थितम् ॥&lt;br&gt;&#xA;कलम्बेश्वरनामानं सर्वपातकनाशनम् ॥ ॥ १ ॥&lt;br&gt;&#xA;तं दृष्ट्वा पूजयित्वा च मुक्तः स्यात्सर्वकिल्बिषैः॥।&lt;br&gt;&#xA;सोमवारे त्वमावास्या तत्रैव बहुपुण्यदा ॥&lt;br&gt;&#xA;विप्राणां भोजनं देयं तत्र पुण्य फलेप्सुभिः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कलम्बेश्वरमाहात्म्य वर्णनन्नाम दशोत्तरत्रिशततमोऽध्यायः ॥ ३१० ॥&lt;/p&gt;</description>
    </item>
    <item>
      <title>३११ स्वामिहरिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/311_svAmiharimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/311_svAmiharimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गोपालस्वामिनं हरिम् ॥&lt;br&gt;&#xA;चण्डीशात्पूर्वदिग्भागे धनुषां विंशतौ स्थितम् ॥ १ ॥&lt;br&gt;&#xA;सर्वपापोपशमनं दारिद्र्यौघविनाशनम्॥&lt;br&gt;&#xA;तं दृष्ट्वा पूजयित्वा च माघे मासि विशेषतः ॥&lt;br&gt;&#xA;पूजा जागरणं कृत्वा तत्र गच्छेत्परं पदम् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गोपाल स्वामिहरिमाहात्म्यवर्णनन्नामैकादशोत्तरत्रिशततमोऽध्यायः ॥ ३११ ॥&lt;/p&gt;</description>
    </item>
    <item>
      <title>३१२ बकुलस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/312_bakulasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/312_bakulasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादुत्तरदिग्भागे धनुषामष्टभिः प्रिये ॥&lt;br&gt;&#xA;बकुलस्वामिनं सूर्यं तं पश्येद्दुःखनाशनम् ॥ १ ॥&lt;br&gt;&#xA;रविवारेण सप्तम्यां कुर्याज्जागरणं नरः ॥&lt;br&gt;&#xA;सर्वान्कामानवाप्नोति सूर्यलोके महीयते ॥ ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये बकुलस्वामिमाहात्म्यवर्णनन्नाम द्वाद शोत्तरत्रिशततमोऽध्यायः ॥ ३१२ ॥&lt;/p&gt;</description>
    </item>
    <item>
      <title>३१३ उत्तरार्कमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/313_uttarArkamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/313_uttarArkamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माद्वायव्यदिग्भागे धनुःषोडशभिः स्थितः ॥&lt;br&gt;&#xA;उत्तरार्कश्च नाम्ना वै सद्यः प्रत्ययकारकः ॥&lt;br&gt;&#xA;मुच्यते सर्वरोगैस्तु कृत्वा वै निम्बसप्तमीम्॥ १ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य उत्तरार्कमाहात्म्यवर्णनन्नाम त्रयोदशोत्तरत्रिशततमोऽध्यायः ॥ ३१३ ॥&lt;/p&gt;</description>
    </item>
    <item>
      <title>३१४ ऋषितीर्थसङ्गममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/314_RShitIrthasangamamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/314_RShitIrthasangamamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ देवकुलाग्नेय्यां गव्यूत्या तत्र संस्थितम् ॥&lt;br&gt;&#xA;समुद्रस्य तटे रम्यमृषितीर्थमनुत्तमम् ॥ १ ॥&lt;br&gt;&#xA;पाषाणाकृतयस्तत्र ऋषयोऽद्यापि संस्थिताः ॥&lt;br&gt;&#xA;दृश्यन्ते मानुषे देवि सर्वपातकनाशनाः ॥ २ ॥&lt;br&gt;&#xA;तत्र ज्येष्ठे त्वमावास्यां प्राप्यते नाधमैर्न्नरैः ॥&lt;br&gt;&#xA;पिण्डदानं विशेषेण स्नानं श्रद्धासमन्वितैः ॥ ३ ॥&lt;br&gt;&#xA;ऋषितोयासङ्गमे तु स्नानं श्राद्धं सुदुर्लभम् ॥&lt;br&gt;&#xA;गोप्रदानं प्रशंसन्ति तत्र ते मुनिपुगवाः ॥&lt;br&gt;&#xA;भोजनं ब्राह्मणानां तु यथाशक्त्या प्रदापयेत् ॥४॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मूलचण्डीशमाहात्म्य ऋषितीर्थसङ्गममाहात्म्यवर्णनन्नाम चतुर्दशोत्तरत्रिशततमोऽध्यायः ॥ ३१४ ॥&lt;/p&gt;</description>
    </item>
    <item>
      <title>३१५ मरुदार्यादेवीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/315_marudAryAdevImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/315_marudAryAdevImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मरुदार्यां महाप्रभाम् ॥&lt;br&gt;&#xA;तस्मात्पश्चिमदिग्भागे क्रोशार्द्धेन व्यवस्थिताम् ॥ १ ॥&lt;br&gt;&#xA;मरुद्भिः पूजितां देवीं सर्वकामफलप्रदाम् ॥&lt;br&gt;&#xA;महानवम्यां यत्नेन सप्तम्यां पूजयेन्नरः ॥&lt;br&gt;&#xA;गन्धपुष्पादिविधिना सर्वकामप्रसिद्धये ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मरुदार्यादेवीमाहात्म्यवर्णनन्नाम पञ्चदशोत्तरत्रिशततमोऽध्यायः ॥ ३१५ ॥&lt;/p&gt;</description>
    </item>
    <item>
      <title>३१६ क्षेमादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/316_xemAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/316_xemAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ देवकुलात्पूर्वे पञ्चगव्यूतिमात्रतः ॥&lt;br&gt;&#xA;शम्बरस्थान मध्ये तु क्षेमादित्येति विश्रुतः ॥ १ ॥&lt;br&gt;&#xA;तं दृष्ट्वा मानवो देवि भवेत्क्षेमार्थसिद्धिभाक् ॥&lt;br&gt;&#xA;सप्तम्यां रविवारेण पूजितः सर्वकामदः ॥ २ ॥&lt;br&gt;&#xA;इति देवकुलस्थाने कथिता तीर्थसंस्थितिः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्र माहात्म्ये क्षेमादित्यमाहात्म्यवर्णनन्नाम षोडशोत्तरत्रिशततमोऽध्यायः ॥ ३१६ ॥&lt;/p&gt;</description>
    </item>
    <item>
      <title>३१७ कण्टकशोषणीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/317_kaNTakashoShaNImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/317_kaNTakashoShaNImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवीं कण्टकशोषिणीम् ॥&lt;br&gt;&#xA;उत्तरेण देवकुलाद्दक्षिणेनोन्नतात्स्थितात् ॥ १ ॥&lt;br&gt;&#xA;तस्योत्पत्तिं प्रवक्ष्यामि शृणु ह्येकमनाः प्रिये ॥&lt;br&gt;&#xA;उन्नताद्दक्षिणे भागे यजन्ते द्विजसत्तमाः ॥ २ ॥&lt;br&gt;&#xA;भृगुरत्रिर्मरीचिश्च भरद्वाजोऽथ कश्यपः ॥&lt;br&gt;&#xA;कण्वो मङ्किश्च सावर्णिर्जातूकर्ण्यस्तथैव च ॥ ३ ॥&lt;br&gt;&#xA;वत्सश्चैव वसिष्ठश्च पुलस्त्यः पुलहः क्रतुः ॥&lt;br&gt;&#xA;मनुर्यमोंऽगिरा विष्णुः शातातपपराशरौ ॥ ४ ॥&lt;br&gt;&#xA;शाण्डिल्यः कौशिकश्चैव गौतमो गार्ग्य एव च ॥&lt;br&gt;&#xA;दाल्भ्यश्च शौनकश्चैव शाकल्यो गालवस्तथा ॥ ५ ॥&lt;br&gt;&#xA;जाबालिर्मुद्गलश्चैव ऋष्यशृङ्गो विभाण्डकः ॥&lt;br&gt;&#xA;विश्वामित्रः शतानन्दो जह्नुर्विश्वावसुस्तथा ॥ ६ ॥&lt;br&gt;&#xA;एते चान्ये च मुनयो यजन्ते विविधैर्मखैः ॥&lt;br&gt;&#xA;यज्ञवाटं च निर्माय ऋषितोयातटे शुभे ॥ ७ ॥&lt;br&gt;&#xA;देवगन्धर्वनृत्यैश्च वेणुवीणानिनादितम् ॥&lt;br&gt;&#xA;वेदध्वनितघोषेण यज्ञहोमाग्निहोत्रजैः ॥ ८ ॥&lt;br&gt;&#xA;धूपैः समावृतं सर्वमाज्यगन्धिभिरर्चितम् ॥&lt;br&gt;&#xA;शोभितं मुनिभिर्दिव्यैश्चातुर्वेद्यैर्द्विजोत्तमैः ॥ ९ ॥&lt;br&gt;&#xA;एवंविधं प्रदेशं तु दृष्ट्वा दैत्या महाबलाः ॥&lt;br&gt;&#xA;समुद्रमध्यादायाता यज्ञविध्वंसहेतवे ॥ 7.1.317.१० ॥&lt;br&gt;&#xA;मायाविनो महाकायाः श्यामवर्णा महोदराः ॥&lt;br&gt;&#xA;लम्बभ्रूश्मश्रुनासाग्रा रक्ताक्षा रक्तमूर्धजाः ॥ ११ ॥&lt;br&gt;&#xA;यज्ञं समागताः सर्वे दैत्याश्चैव वरानने ॥&lt;br&gt;&#xA;तान्दृष्ट्वा मुनयः सर्वे रौद्ररूपान्भयङ्करान् ॥ १२ ॥&lt;br&gt;&#xA;केचिन्निपतिता भूमौ तथान्ये ऽग्नौ स्रुचीकराः ॥&lt;br&gt;&#xA;पत्नीशालां समाविष्टा हविर्धानं तथा परे ॥ १३ ॥&lt;br&gt;&#xA;ऋत्विजस्तु सदोमध्ये स्थिता वाचंयमास्तथा ॥ १४ ॥&lt;br&gt;&#xA;एवं देवि यदा वृत्तं मुनीनां च महात्मनाम् ॥&lt;br&gt;&#xA;तदाध्वर्युर्महातेजा धैर्यमालम्ब्य सादरः ॥ १५ ॥&lt;br&gt;&#xA;अग्निहोत्रं हविष्यं च हविर्विन्यस्य मन्त्रवित् ॥&lt;br&gt;&#xA;सुसमिद्धं जुहावाग्निं रक्षसां नाशहेतवे ॥ १६ ॥&lt;br&gt;&#xA;हुते हविषि देवेशि तत्क्षणादेव चोत्थिता ॥&lt;br&gt;&#xA;शक्तिः शक्तित्रिशूलाढ्या चर्महस्ता महोज्ज्वला ॥ १७ ॥&lt;br&gt;&#xA;तया ते निहता दैत्या यज्ञविध्वंसकारिणः ॥&lt;br&gt;&#xA;ततस्तां विविधैः स्तोत्रैर्मुनयस्तुष्टुवुस्तदा ॥ १८ ॥&lt;br&gt;&#xA;प्रसन्ना भूयसी देवी तानृषीन्प्रत्युवाच ह ॥&lt;br&gt;&#xA;वरं वृणुध्वं मुनयो दास्यामि वरमुत्तमम्॥ १९ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;कृतं वै सकलं कार्यं यज्ञा नो रक्षितास्त्वया ॥&lt;br&gt;&#xA;यदि देयो वरोऽस्माकं त्वया चासुरमर्द्दिनि ॥ 7.1.317.२० ॥&lt;br&gt;&#xA;अस्मिन्स्थाने सदा तिष्ठ मुनीनां हितकाम्यया ॥&lt;br&gt;&#xA;कण्टकाः शोषिता दैत्यास्तेन कण्टकशोषिणी ॥&lt;br&gt;&#xA;अद्यप्रभृति नामास्तु तेन देवि सदा त्विह ॥ २१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;एवं भविष्यतीत्युक्त्वा सा देव्यन्तर्हिता तदा ॥&lt;br&gt;&#xA;अष्टम्यां वा नवम्यां वा पूजयिष्यति मा नवः ॥ २२ ॥&lt;br&gt;&#xA;राक्षसेभ्यः पिशाचेभ्यो भयं तस्य न जायते ॥&lt;br&gt;&#xA;प्राप्नुयात्परमां सिद्धिं मानवो नात्र संशयः ॥ २३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कण्टकशोषणीमाहात्म्यवर्णनन्नाम सप्तदशोत्तरत्रिशततमोऽध्यायः ॥३१७॥ ॥&lt;/p&gt;</description>
    </item>
    <item>
      <title>३१८ ब्रह्मेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/318_brahmeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/318_brahmeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्याश्च पूर्वदिग्भागे नातिदूरे व्यवस्थितम् ॥&lt;br&gt;&#xA;लिङ्गं महाप्रभावं हि सर्वपातकनाशनम् ॥ १ ॥&lt;br&gt;&#xA;ब्रह्मेश्वरेति नामाढ्यं ब्राह्मणैश्च प्रतिष्ठितम् ॥&lt;br&gt;&#xA;ऋषितोयाजले स्नात्वा तल्लिङ्गं यः प्रपूजयेत् ॥&lt;br&gt;&#xA;स भवेद्वेदविद्विप्रो जाड्यभावविवर्जितः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये ब्रह्मेश्वरमाहात्म्यवर्णनन्नामाष्टादशोत्तरत्रिशततमो ऽध्यायः ॥ ३१८ ॥&lt;/p&gt;</description>
    </item>
    <item>
      <title>३१९ उन्नतस्थानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/319_unnatasthAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/319_unnatasthAnamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि ह्युन्नतस्थानमुत्तमम् ॥&lt;br&gt;&#xA;तस्यैवोत्तरदिग्भाग ऋषितोयातटे शुभे ॥ १ ॥&lt;br&gt;&#xA;एतत्स्थानं महादेवि विप्रेभ्यः प्राददां बलात् ॥&lt;br&gt;&#xA;सर्वसीमासमायुक्तं चण्डीगणसुरक्षितम् ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथमुन्नतनामास्य बभूव सुरसत्तम ॥&lt;br&gt;&#xA;कथं त्वया बलाद्दत्तं कियत्सीमासमन्वितम् ॥ ३ ॥&lt;br&gt;&#xA;एतत्सर्वं ममाचक्ष्व सङ्क्षेपान्नातिविस्तरात् ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि कथां पापप्रणाशिनीम् ॥&lt;br&gt;&#xA;यां श्रुत्वा मानवो देवि मुच्यते सर्वपातकैः ॥ ५ ॥&lt;br&gt;&#xA;एतत्सर्वं पुरा प्रोक्तं स्थानसङ्केतकारणम् ॥&lt;br&gt;&#xA;तृतीये ब्रह्मणः कुण्डे सृष्टिसङ्क्षेपसूचके ॥ ६ ॥&lt;br&gt;&#xA;तथापि ते प्रवक्ष्यामि सङ्क्षेपाच्छुणु पार्वति ॥ ७ ॥&lt;br&gt;&#xA;उन्नामितं पुनस्तत्र यत्र लिङ्गं महोदये ॥&lt;br&gt;&#xA;तदुन्नतमिति प्रोक्तं स्थानं स्थानवतां वरम्॥ ८ ॥&lt;br&gt;&#xA;अथवा चोन्नतं द्वारं पूर्वं प्राभासिकस्य वै ॥&lt;br&gt;&#xA;तदुन्नतमिति प्रोक्तं स्थानं स्थानवतां वरम् ॥ ९ ॥&lt;br&gt;&#xA;विद्यया तपसा चैव यत्रोत्कृष्टा महर्षयः ॥&lt;br&gt;&#xA;तदुन्नतमिति प्रोक्तं स्थानं स्थानवतां वरम् ॥ 7.1.319.१० ॥&lt;br&gt;&#xA;यदा देवकुले विप्रा मूलचण्डीशसञ्ज्ञकम् ॥&lt;br&gt;&#xA;प्रसाद्य च महादेवं पुनः प्राप्ता महोदयम् ॥ ११ ॥&lt;br&gt;&#xA;षष्टिवर्षसहस्राणि तपस्तेपुर्महर्षयः ॥&lt;br&gt;&#xA;ध्यायमाना महेशानमनादिनिधनं परम् ॥ १२ ॥&lt;br&gt;&#xA;तेषु वै तप्यमानेषु कोटिसङ्ख्येषु पार्वति ॥&lt;br&gt;&#xA;ऋषितोयातटे रम्ये पवित्रे पापनाशने ॥&lt;br&gt;&#xA;भिक्षुर्भूत्वा गतश्चाहं पुनस्तत्रैव भामिनि ॥ १३ ॥&lt;br&gt;&#xA;त्रिकालं दर्शिभिस्तत्र दोषरागविवर्जितैः ॥&lt;br&gt;&#xA;तपस्विभिस्तदा सर्वैर्लक्षितोऽहं वरानने ॥ १४ ॥&lt;br&gt;&#xA;दृष्टमात्रस्तदा विप्रैर्विरराम महेश्वरः ॥&lt;br&gt;&#xA;क्व यासि विदितो देव इत्युक्त्वानुययुर्द्विजाः ॥ १५ ॥&lt;br&gt;&#xA;यावदायान्ति मुनय ईशेशेति प्रभाषकाः ॥&lt;br&gt;&#xA;धावमानाः स्वतपसा द्योतयन्तो दिशोदश ॥ १६ ॥&lt;br&gt;&#xA;लिङ्गमेव प्रपश्यन्ति न पश्यन्ति महेश्वरम् ॥ १७ ॥&lt;br&gt;&#xA;येये च ददृशुर्लिङ्गं मूलचण्डीशसञ्ज्ञकम् ॥&lt;br&gt;&#xA;तदा च मुनयः सर्वे सदेहाः स्वर्गमाययुः ॥ १८ ॥&lt;br&gt;&#xA;यदा त्रिविष्टपं व्याप्तं दृष्टं वै शतयज्वना ॥&lt;br&gt;&#xA;आयान्ति च तथैवान्ये मुनयस्तपसोज्वलाः ॥ १९ ॥&lt;br&gt;&#xA;एतदन्तरमासाद्य समागत्य महीतले ॥&lt;br&gt;&#xA;लिङ्गमाच्छादयामास वज्रेणैव शतक्रतुः ॥ 7.1.319.२० ॥&lt;br&gt;&#xA;अष्टादशसहस्राणि मुनीनामूर्ध्वरेतसाम् ॥&lt;br&gt;&#xA;स्थितानि न तु पश्यन्ति लिङ्गमेतदनुत्तमम् ॥ २१ ॥&lt;br&gt;&#xA;शक्रस्तु सहसा दृष्टो वज्रेणैव समन्वितः ॥&lt;br&gt;&#xA;यावद्वदन्ति शापं ते तावन्नष्टः पुरन्दरः ॥ २२॥&lt;br&gt;&#xA;दृष्ट्वा तान्कोपसंयुक्तान्भगवांस्त्रिपुरान्तकः ॥&lt;br&gt;&#xA;उवाच सान्त्वयन्देवो वाचा मधुरया मुनीन् ॥ २३ ॥&lt;br&gt;&#xA;कथं खिन्ना द्विजश्रेष्ठाः सदा शान्तिपरायणाः ॥&lt;br&gt;&#xA;प्रसन्नवदना भूत्वा श्रूयतां वचनं मम ॥ २४ ॥&lt;br&gt;&#xA;भवद्भिर्ज्ञानसंयुक्तैः स्वर्गः किं मन्यते बहु ॥&lt;br&gt;&#xA;यत्रैके वसवः प्रोक्ता आदित्याश्च तथा परे ॥२५ ॥&lt;br&gt;&#xA;रुद्रसञ्ज्ञास्तथा चैके ह्यश्विनावपि चापरौ ॥&lt;br&gt;&#xA;एतेषामधिपः कश्चिदेक इन्द्रः प्रकीर्तितः ॥ २६ ॥&lt;br&gt;&#xA;स्वपुण्यसङ्ख्यया प्राप्ते यस्माद्विभ्रश्यते नरैः ॥&lt;br&gt;&#xA;एवं दुःखसमायुक्तः स्वर्गो नैवेष्यते बुधैः ॥ २७ ॥&lt;br&gt;&#xA;एतस्मात्कारणाद्विप्राः कुरुध्वं वचनं मम ॥&lt;br&gt;&#xA;गृह्णीध्वं नगरं रम्यं निवासाय महाप्रभम् ॥ २८ ॥&lt;br&gt;&#xA;हूयन्तामग्निहोत्राणि देवताः सर्वदा द्विजाः ॥&lt;br&gt;&#xA;इज्यन्तां विविधैर्यागैः क्रियतां पितृपूजनम् ॥ २९ ॥&lt;br&gt;&#xA;आतिथ्यं क्रियता नित्यं वेदाभ्यासस्तथैव हि ॥ 7.1.319.३० ॥&lt;br&gt;&#xA;एवं हि कुर्वतां नित्यं विना ज्ञानस्य सञ्चयैः ॥&lt;br&gt;&#xA;प्रसादान्मम विप्रेन्द्राः प्रान्ते मुक्तिर्भविष्यति ॥ ३१ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;असमर्थाः परित्राणे जिताहारास्तपोन्विताः ॥&lt;br&gt;&#xA;नगरेणेह किं कुर्मस्तव भक्तिमभीप्सवः ॥ ॥ ३२ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;भविष्यति सदा भक्तिर्युष्माकं परमेश्वरे ॥&lt;br&gt;&#xA;गृह्णीध्वं नगरं रम्यं कुरुध्वं वचनं मम ॥ ३३ ॥&lt;br&gt;&#xA;इत्युक्त्वा भगवान्देव ईषन्मीलितलोचनः ॥&lt;br&gt;&#xA;सस्मार विश्वकर्माणं सर्वशिल्पवतां वरम् ॥ ३४ ॥&lt;br&gt;&#xA;स्मृतमात्रो विश्वकर्मा प्राञ्जलिश्चाग्रतः स्थितः ॥&lt;br&gt;&#xA;आज्ञापयतु मां देवो वचनं करवाणि ते ॥ ३५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;नगरं क्रियतां त्वष्टर्विप्रार्थं सुन्दरं शुभम् ॥ ३६ ॥&lt;br&gt;&#xA;इत्युक्तो विश्वकर्मा स भूमिं वीक्ष्य समन्ततः ॥&lt;br&gt;&#xA;उवाच प्रणतो भूत्वा शङ्करं लोकशङ्करम् ॥ ३७ ॥&lt;br&gt;&#xA;परीक्षिता मया भूमिर्न युक्तं नगरं त्विह ॥&lt;br&gt;&#xA;अत्र देवकुलं साक्षाल्लिङ्गस्य पतनं तथा ॥ ३८ ॥&lt;br&gt;&#xA;यतिभिश्चात्र वस्तव्यं न युक्तं गृहमेधिनाम् ॥ ३९ ॥&lt;br&gt;&#xA;त्रिरात्रं पञ्चरात्रं वा सप्तरात्रं महेश्वर ॥&lt;br&gt;&#xA;पक्षं मासमृतुं वापि ह्ययनं यावदेव च ॥&lt;br&gt;&#xA;पुत्रदारयुतैस्तीर्थे वस्तव्यं गृहमेधिभिः ॥ 7.1.319.४० ॥&lt;br&gt;&#xA;वसत्यूर्ध्वं तु षण्मासाद्यदा तीर्थे गृहाधिपः ॥&lt;br&gt;&#xA;अवज्ञा जायते तस्य मनश्चापल्यभावतः ॥&lt;br&gt;&#xA;तदा धर्माद्विनश्यन्ति सकला गृहमेधिनः ॥ ४१ ॥&lt;br&gt;&#xA;इत्युक्तः स तदा देवस्तेन वै विश्वकर्मणा ॥&lt;br&gt;&#xA;पुनः प्रोवाच तं तस्य प्रशस्य वचनं शिवः ॥ ४२ ॥&lt;br&gt;&#xA;रोचते मे न वासोऽत्र विप्राणां गृहमेधिनाम् ॥&lt;br&gt;&#xA;यत्र चोन्नामितं लिङ्गमृषितोयातटे शुभे ॥&lt;br&gt;&#xA;तत्र निर्मापय त्वष्टर्नगरं शिल्पिनां वर ॥ ४३ ॥&lt;br&gt;&#xA;तस्य तद्वचनं श्रुत्वा विश्वकर्मा त्वरान्वितः ॥&lt;br&gt;&#xA;गत्वा चकार नगरं शिल्पिकोटिभिरावृतः ॥ ४४ ॥&lt;br&gt;&#xA;उन्नतं नाम यल्लोके विख्यातं सुरसुन्दरि ॥&lt;br&gt;&#xA;ततो हृष्टमना भूत्वा विलोक्य नगरं शिवः ॥&lt;br&gt;&#xA;आहूय ब्राह्मणान्सर्वानुवाचानतकन्धरः ॥४५ ॥&lt;br&gt;&#xA;इदं स्थानं वरं रम्यं निर्मितं विश्वकर्मणा ॥&lt;br&gt;&#xA;ग्रामाणां च सहस्रैस्तु प्रोक्तं सर्वासु दिक्षु च॥४६ ॥&lt;br&gt;&#xA;नगरात्सर्वतः पुण्यो देशो नग्नहरः स्मृतः ॥&lt;br&gt;&#xA;अष्टयोजनविस्तीर्ण आयामव्यासतस्तथा ॥ ४७ ॥&lt;br&gt;&#xA;नग्नो भूत्वा हरो यत्र देशे भ्रान्तो यदृच्छया ॥&lt;br&gt;&#xA;तं नग्नहरमित्याहुर्देशं पुण्यतमं जनाः ॥ ४८ ॥&lt;br&gt;&#xA;पूर्वे तु शाङ्करी चाऽऽर्या पश्चिमे न्यङ्कुमत्यपि ॥&lt;br&gt;&#xA;उत्तरे कनकनन्दा दक्षिणे सागरावधिः ॥&lt;br&gt;&#xA;एतदन्तरमासाद्य देशो नग्नहरः स्मृतः ॥ ४९ ॥&lt;br&gt;&#xA;अष्टयोजनमानेन आयामव्यासतस्तथा ॥&lt;br&gt;&#xA;प्रोक्तोऽयं सकलो देश उन्नतेन समं मया ॥ 7.1.319.५० ॥&lt;br&gt;&#xA;गृह्यतां नगरश्रेष्ठं प्रसीदध्वं द्विजोत्तमाः ॥&lt;br&gt;&#xA;अत्र भक्तिश्च मुक्तिश्च भविष्यति न संशयः ॥ ५१ ॥&lt;br&gt;&#xA;इत्युक्तास्ते तदा सर्वे विप्रा ऊचुर्महेश्वरम् ॥ ५२ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;ईश्वराज्ञा वृथा कर्तुं न शक्या परमात्मनः ॥&lt;br&gt;&#xA;तपोऽग्निहोत्रनिष्ठानां वेदाध्ययनशालिनाम् ॥५३॥&lt;br&gt;&#xA;अस्माकं रक्षिता कोऽस्ति कलिकाले च दारुणे ॥&lt;br&gt;&#xA;को दाताऽऽरोग्यदः कश्च को वै मुक्तिं प्रदास्यति ॥ ५४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;महाकाल स्वरूपेण स्थित्वा तीर्थे महोदये ॥&lt;br&gt;&#xA;नाशयिष्यामि शत्रून्वः सम्यगाराधितो ह्यहम् ॥ ५५ ॥&lt;br&gt;&#xA;उन्नतो विघ्नराजस्तु विघ्नच्छेत्ता भविष्यति ॥&lt;br&gt;&#xA;गणनाथस्वरूपोऽयं धनदो निधीनां पतिः ॥ ५६ ॥&lt;br&gt;&#xA;युष्मभ्यं दास्यति द्रव्यं सम्यगाराधितोऽपि सः ॥&lt;br&gt;&#xA;आरोग्यदायको नित्यं दुर्गादित्यो भविष्यति ॥ ५७ ॥&lt;br&gt;&#xA;महोदयं महानन्ददायकं वो भविष्यति ॥&lt;br&gt;&#xA;सम्यगाराधितो ब्रह्मा सर्वकार्येषु सर्वदा ॥&lt;br&gt;&#xA;सर्वान्कामांश्च मुक्तिं च युष्मभ्यं सम्प्रदास्यति ॥ ५८ ॥&lt;br&gt;&#xA;॥ विप्रा ऊचुः ॥ ॥&lt;br&gt;&#xA;यदि तीर्थानि तिष्ठन्ति सर्वाणि सुरसत्तम ॥&lt;br&gt;&#xA;सङ्गालेश्वरतीर्थे च तथा देवकुले शिवे ॥ ॥ ५९ ॥&lt;br&gt;&#xA;कलावपि महारौद्रे ह्यस्माकं पावनाय वै ॥&lt;br&gt;&#xA;स्थातव्यं तर्हि गृह्णीमो नान्यथा च महेश्वर ॥ 7.1.319.६० ॥&lt;br&gt;&#xA;स तथेति प्रतिज्ञाय ददौ तेभ्यः पुरं वरम् ॥&lt;br&gt;&#xA;सप्तभौमैः शशाङ्काभैः प्रासादैः परिभूषितम् ॥&lt;br&gt;&#xA;नानाग्रामसमायुक्तं सर्वतः सीमयान्वितम् ॥ ६१ ॥&lt;br&gt;&#xA;॥ सूत उवाच ॥ ॥&lt;br&gt;&#xA;एवं तेभ्यो हि नगरं दत्त्वा देवो महेश्वरः ॥&lt;br&gt;&#xA;ददर्श विश्वकर्माणं प्राञ्जलिं पुरतः स्थितम् ॥ ६२ ॥&lt;br&gt;&#xA;॥ विश्वकर्मोवाच ॥ ॥&lt;br&gt;&#xA;विलोक्यतां महादेव नगरं नगरोपमम् ॥&lt;br&gt;&#xA;सौवर्णस्थलमारुह्य निर्मितं त्वत्प्रसादतः ॥ ६३ ॥&lt;br&gt;&#xA;विश्वकर्मवचः श्रुत्वा भगवांस्त्रिपुरान्तकः ॥&lt;br&gt;&#xA;समारुरोह स्थलकं सह सर्वैर्महर्षिभिः ॥ ६४ ॥&lt;br&gt;&#xA;नगरं विलोकयामास रम्यं प्राकारमण्डितम् ॥&lt;br&gt;&#xA;ऋषयस्तुष्टुवुः सर्वे तत्रस्थं त्रिपुरान्तकम् ॥&lt;br&gt;&#xA;तानुवाच महादेवो वृणुध्वं वरमुत्त मम्॥ ६५ ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;यदि तुष्टो महादेव स्थलकेश्वरनामभृत् ॥&lt;br&gt;&#xA;अवलोकयंश्च नगरं सदा तिष्ठ स्थले हर ॥ ६६ ॥&lt;br&gt;&#xA;इत्युक्तस्तैस्तदा देवः स्थलकेऽस्मिन्सदा स्थितः ॥&lt;br&gt;&#xA;कृते रत्नमयं देवि त्रेतायां च हिरण्मयम् ॥ ६७ ॥&lt;br&gt;&#xA;रौप्यं च द्वापरे प्रोक्तं स्थलमश्ममयं कलौ ॥&lt;br&gt;&#xA;एवं तत्र स्थितो देवः स्थलकेश्वरनामतः ॥ ६८ ॥&lt;br&gt;&#xA;सदा पूज्यो महादेव उन्नतस्थानवासिभिः ॥&lt;br&gt;&#xA;माघे मासि चतुर्दश्यां विशेषस्तत्र जागरे ॥ ६९ ॥&lt;br&gt;&#xA;इत्येतत्कथितं देवि ह्युन्नतस्य महोद्यम् ॥&lt;br&gt;&#xA;श्रुतं पापहरं नॄणां सर्वकामफलप्रदम् ॥ 7.1.319.७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उन्नतस्थानमाहात्म्यवर्णनन्नामैकोनविंशत्युत्तरत्रिशततमोऽध्यायः ॥ ३१९ ॥&lt;/p&gt;</description>
    </item>
    <item>
      <title>३२० लिङ्गद्वयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/320_lingadvayamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/320_lingadvayamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माच्च पूर्वदिग्भागे किञ्चिदाग्नेयसंस्थितम् ॥&lt;br&gt;&#xA;लिङ्गद्वयं महापुण्यं विश्वकर्मप्रतिष्ठितम् ॥ १ ॥&lt;br&gt;&#xA;यदा वै नगरं कर्तुं त्वष्टा तत्र समागतः ॥&lt;br&gt;&#xA;प्रतिष्ठाप्य महादेवं नगरं कृतवांस्ततः ॥ २ ॥&lt;br&gt;&#xA;कृत्वा च नगरं रम्यं लिङ्गस्यास्य प्रभावतः ॥&lt;br&gt;&#xA;पुनः प्रतिष्ठितं र्लिगं तेन वै विश्वकर्मणा ॥ ३ ॥&lt;br&gt;&#xA;कर्मादौ कर्मणश्चान्ते यात्रोद्वाहगृहादिके ॥&lt;br&gt;&#xA;लिङ्गद्वयं पूजयित्वा सिद्धिमाप्नोति तत्क्षणात् ॥ ४ ॥&lt;br&gt;&#xA;तस्मात्सर्वप्रयत्नेन गन्धामृतरसोदकैः ॥&lt;br&gt;&#xA;नैवेद्यै विविधैर्देवि लिङ्गयुग्मं प्रपूजयेत् ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उन्नतस्थानमाहात्म्ये लिङ्गद्वयमाहात्म्यवर्णनन्नाम विंशोत्तरत्रिशततमोऽध्यायः ॥ ३२० ॥&lt;/p&gt;</description>
    </item>
    <item>
      <title>३२१ ब्रह्ममाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/321_brahmamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/321_brahmamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथ ते कीर्तयिष्यामि रहस्यं स्थानमुत्तमम् ॥&lt;br&gt;&#xA;सर्वपापहरं नॄणामुन्नतस्थानवासिनाम् ॥ १ ॥&lt;br&gt;&#xA;श्रेष्ठदेवस्य माहात्म्यं ब्रह्मणोऽव्यक्तजन्मनः ॥&lt;br&gt;&#xA;उन्नतस्थानसंस्थस्य देवस्य बालरूपिणः ॥&lt;br&gt;&#xA;यस्य दर्शनमात्रेण सर्वपापैः प्रमुच्यते ॥ २ ॥&lt;br&gt;&#xA;॥ देव्युवाच ॥&lt;br&gt;&#xA;बालरूपीति यत्प्रोक्तमुन्नतं तत्कथं वद ॥&lt;br&gt;&#xA;स्थानेष्वन्येषु सर्वत्र वृद्धरूपी पितामहः ॥ ३ ॥&lt;br&gt;&#xA;कस्मिन्स्थाने स्थितस्तत्र किमर्थं तत्र वा गतः ॥&lt;br&gt;&#xA;कथं स पूज्यो विप्रेन्द्रैस्तिथौ कस्यां क्रमाद्वद ॥ ४ ॥ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ऋषितोयापश्चिमे तु ऐशान्यां स्थलकेश्वरात् ॥&lt;br&gt;&#xA;ब्रह्मणः परमं स्थानं ब्रह्मलोक इवापरः ॥ ५ ॥&lt;br&gt;&#xA;ब्रह्मा विष्णुश्च रुद्रश्च पूज्याः प्राभासिके सदा ॥&lt;br&gt;&#xA;ब्रह्मभागे स्थितो ब्रह्मा ऋषितोयातटे शुभे ॥ ६ ॥&lt;br&gt;&#xA;रुद्रभागेऽग्नितीर्थे च पूज्यो रुद्रः सनातनः ॥&lt;br&gt;&#xA;गिरौ रैवतके रम्ये पूज्यो दामोदरो हरिः ॥ ७ ॥&lt;br&gt;&#xA;सोमेन प्रार्थितो देवो बालरूपी पितामहः ॥&lt;br&gt;&#xA;आगतश्चाष्टवर्षस्तु ह्युन्नते स्थान उत्तमे ॥ ८ ॥&lt;br&gt;&#xA;दृष्ट्वा ब्रह्मा द्विजाञ्छ्रेष्ठांस्तत्र स्थाने स्थितो विभुः ॥ ९ ॥&lt;br&gt;&#xA;नास्ति ब्रह्मसमो देवो नास्ति ब्रह्मसमो गुरुः ॥&lt;br&gt;&#xA;नास्ति ब्रह्मसमं ज्ञानं नास्ति ब्रह्मसमं तपः ॥ 7.1.321.१० ॥&lt;br&gt;&#xA;तावद्भ्रमन्ति संसारे दुःखशोकभयाप्लुताः ॥&lt;br&gt;&#xA;न भवन्ति सुरज्येष्ठे यावद्भक्ताः पितामहे ॥ ११ ॥&lt;br&gt;&#xA;समासक्तं यथा चित्तं जन्तोर्विषयगोचरे ॥&lt;br&gt;&#xA;यद्येवं ब्रह्मणि न्यस्तं को न मुच्येत बन्धनात् ॥ १२ ॥&lt;br&gt;&#xA;परमायुः स्मृतो ब्रह्मा परार्धं तस्य वै गतम् ॥&lt;br&gt;&#xA;उन्नतस्थानसंस्थस्य द्वितीयं भविताऽधुना ॥ १३ ॥।&lt;br&gt;&#xA;यदासावुन्नते स्थाने ब्रह्मलोकात्पितामहः ॥&lt;br&gt;&#xA;आगतश्चाष्टवर्षस्तु बालरूपी तदोच्यते ॥ १४ ॥&lt;br&gt;&#xA;स्थानेष्वन्येषु विप्राणां वृद्धरूपी पितामहः ॥&lt;br&gt;&#xA;युक्तं तदुन्नतस्थानं सदा च ब्रह्मणः प्रियम् ॥ १५ ॥&lt;br&gt;&#xA;स्नात्वा च विधिवत्पूर्वं ब्रह्मकुण्डे नरोत्तम ॥&lt;br&gt;&#xA;पूजयेत्पुष्पधूपाद्यैर्ब्रह्माणं बालरूपिणम् ॥ १६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उन्नतस्थाने ब्रह्ममाहात्म्यवर्णनन्नामैकविंशत्युत्तर त्रिशततमोध्यायः ॥ ३२१ ॥&lt;/p&gt;</description>
    </item>
    <item>
      <title>३२२ दुर्गादित्यमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/322_durgAdityamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/322_durgAdityamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्य दक्षिणसंस्थितम् ॥&lt;br&gt;&#xA;दुर्गादित्येतिनामानं सर्वपापप्रणाशनम् ॥ १ ॥&lt;br&gt;&#xA;यदा दुःखमनुप्राप्ता दुर्गा दुःखविनाशिनी ॥&lt;br&gt;&#xA;सूर्यमाराधयामास तदा दुःखविनुत्तये ॥ २ ॥&lt;br&gt;&#xA;ततः कालेन बहुना तस्यास्तुष्टो दिवाकरः ॥&lt;br&gt;&#xA;उवाच मधुरं वाक्यं दुर्गां देवो महाप्रभाम् ॥&lt;br&gt;&#xA;वरं वरय देवेशि तपसा तुष्टवानहम् ॥ ३ ॥&lt;br&gt;&#xA;॥ दुर्गोवाच ॥ ॥&lt;br&gt;&#xA;यदि तुष्टो दिवानाथ दुःखसङ्घं विनाशय ॥ ४ ॥&lt;br&gt;&#xA;॥ सूर्य उवाच ॥ ॥&lt;br&gt;&#xA;अचिरेणैव कालेन भगवांस्त्रिपुरान्तकः ॥&lt;br&gt;&#xA;सम्प्राप्स्यत्युत्तमं लिङ्गमुन्नते स्थान उत्तमे ॥ ५ ॥&lt;br&gt;&#xA;दुर्गादित्येति मे नाम इह देवि भविष्यति ॥&lt;br&gt;&#xA;एवमुक्त्वा महादेवि तत्रैवान्तर्दधे रविः ॥&lt;br&gt;&#xA;सप्तम्यां रविवारेण दुर्गादित्यं प्रपूजयेत् ॥ ६ ॥&lt;br&gt;&#xA;तस्य दुःखानि सर्वाणि कुष्ठानि विविधानि च ॥&lt;br&gt;&#xA;विलयं यान्ति देवेशि दुर्गादित्यप्रपूजनात् ॥ ७ ॥&lt;br&gt;&#xA;इति श्रीस्कान्दे महापुराण एकाशीतिसा हरुयां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दुर्गादित्यमाहात्म्यवर्णनन्नाम द्वाविंशत्युत्तरत्रिशततमोऽध्यायः ॥ ३२२ ॥&lt;/p&gt;</description>
    </item>
    <item>
      <title>३२३ क्षेमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/323_xemeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/323_xemeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततः पश्येन्महादेवि तस्य दक्षिणतः स्थितम् ॥&lt;br&gt;&#xA;क्षेमेश्वरेति विख्यातमृषितोयातटे स्थितम् ॥ १ ॥&lt;br&gt;&#xA;भूतीश्वरेति नामास्य पूर्वं च परिकीर्तितम् ॥&lt;br&gt;&#xA;क्षेमेशेति कलौ देवि तस्य नाम प्रकीर्तितम् ॥२॥&lt;br&gt;&#xA;तं दृष्ट्वा पूजयित्वा च मुक्तः स्यात्सर्वकिल्बिषैः ॥३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये क्षेमेश्वरमाहात्म्यवर्णनन्नाम त्रयोविंशत्युत्तरत्रिशततमोऽध्यायः ॥ ३२३ ॥&lt;/p&gt;</description>
    </item>
    <item>
      <title>३२४ गणनाथमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/324_gaNanAthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/324_gaNanAthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादुत्तरदिग्भागे किञ्चिद्वायव्यमाश्रितम् ॥&lt;br&gt;&#xA;विनायकं प्रपश्येच्च सर्वसिद्धिप्रदायकम् ॥ १ ॥&lt;br&gt;&#xA;योऽसौ देवि मया ख्यातः सखा मे धनदः पुरा ॥&lt;br&gt;&#xA;गणनाथस्वरूपेण निधीनां परिपालकः ॥&lt;br&gt;&#xA;लोकानां सिद्धिदानार्थमस्मिन्स्थाने स्थितः प्रिये ॥ २ ॥&lt;br&gt;&#xA;चतुर्थ्यां भौमवारेण भक्ष्यभोज्यः समोदकैः ॥&lt;br&gt;&#xA;पूजयेद्विधिवद्देवि तस्य सिद्धिर्भवेद्ध्रुवम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गणनाथमाहात्म्यवर्णनन्नाम चतुर्विंशत्युत्तरत्रिशततमोऽध्यायः ॥ ३२४ ॥&lt;/p&gt;</description>
    </item>
    <item>
      <title>३२५ उन्नतस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/325_unnatasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/325_unnatasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विनायकमनुत्तमम् ॥&lt;br&gt;&#xA;ऋषितोयातटे रम्ये सर्वविघ्ननिवारणम् ॥ १ ॥&lt;br&gt;&#xA;योऽसौ देवगणाध्यक्षः साक्षाच्च त्रिपुरान्तकः ॥&lt;br&gt;&#xA;गजरूपं समाश्रित्य ह्युन्नते जगति स्थितः ॥&lt;br&gt;&#xA;प्राभासिके महाक्षेत्रे गणानां कोटिभिर्वृतः ॥ २ ॥&lt;br&gt;&#xA;तस्मात्सर्वप्रयत्नेन यात्रा निर्विघ्नहेतवे ॥&lt;br&gt;&#xA;आराध्यो गणनाथश्च पुष्पधूपादिभिः सदा ॥ ३ ॥&lt;br&gt;&#xA;चतुर्थ्यां च चतुर्थ्यां च सर्वैर्नगरवासिभिः ॥&lt;br&gt;&#xA;तस्मिन्महोत्सवः कार्यो राष्ट्रक्षेमार्थ सिद्धये ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य उन्नतस्वामिमाहात्म्यवर्णनं नाम पञ्चविंशत्युत्तरत्रिशततमोऽध्यायः ॥ ३२५ ॥&lt;/p&gt;</description>
    </item>
    <item>
      <title>३२६ महाकालमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/326_mahAkAlamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/326_mahAkAlamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्यैवोत्तरतः स्थितम् ॥&lt;br&gt;&#xA;महाकालेश्वरं देवं सर्वरक्षाकरं परम् ॥ १ ॥&lt;br&gt;&#xA;अधिष्ठाता पुरस्यास्य भैरवो रुद्ररूपधृक् ॥&lt;br&gt;&#xA;दर्शे च पूर्णिमायां च महापूजां प्रकारयेत् ॥ २ ॥&lt;br&gt;&#xA;महोदये नरः स्नात्वा महाकालं प्रपश्यति ॥&lt;br&gt;&#xA;धनाढ्यो जायते लोके सप्तजन्मसहस्रकम् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये महाकालमाहात्म्यवर्णनन्नाम षड्विंशत्युत्तरत्रिशततमोऽध्यायः ॥ ३२६ ॥&lt;/p&gt;</description>
    </item>
    <item>
      <title>३२७ महोदयमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/327_mahodayamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/327_mahodayamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो महोदयं गच्छेत्तस्मादीशानसंस्थितम् ॥ १ ॥&lt;br&gt;&#xA;विधिना तत्र यः स्नाति तर्पयेत्पितृदेवताः ॥&lt;br&gt;&#xA;प्रतिग्रहकृताद्दोषान्न भयं तस्य विद्यते ॥ २ ॥&lt;br&gt;&#xA;महोदयं महानन्ददायकं च द्विजन्मनाम् ॥&lt;br&gt;&#xA;प्रतिग्रहप्रसक्तानां विषयासक्तचेतसाम् ॥&lt;br&gt;&#xA;तेषामपि ददेन्मुक्तिं तेन ख्यातं महोदयम् ॥ ३ ॥&lt;br&gt;&#xA;तस्य वै रक्षणार्थाय महाकालस्य चोत्तरे ॥&lt;br&gt;&#xA;नियुक्ताश्च महादेवि मातरस्तत्र संस्थिताः ॥&lt;br&gt;&#xA;तस्मिन्स्नात्वा नरः पूर्वं मातॄस्ताश्च प्रपूजयेत् ॥ ४ ॥&lt;br&gt;&#xA;एवं देवि मया ख्यातं महोदयमहोदयम् ॥&lt;br&gt;&#xA;सर्वपापहरं नृणामभिषेकाच्च मुक्तिदम् ॥ ५ ॥&lt;br&gt;&#xA;अर्धक्रोशे च तत्तीर्थं समन्तात्परिमण्डलम् ॥&lt;br&gt;&#xA;एतन्मध्यं महासारं सदैव मुनिवल्लभम् ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये महोदयमाहात्म्यवर्णनन्नाम सप्त विंशत्युत्तरत्रिशततमोऽध्यायः ॥ ३२७ ॥&lt;/p&gt;</description>
    </item>
    <item>
      <title>३२८ सङ्गमेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/328_sangameshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/328_sangameshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माद्वायव्यदिग्भागे स्थितं पापप्रणाशनम् ॥&lt;br&gt;&#xA;सङ्गमेश्वरनामाढ्यमृषयो यत्र सङ्गताः ॥ १ ॥&lt;br&gt;&#xA;तस्यैव पूर्वदिग्भागे कुण्डिका पापनाशिनी ॥&lt;br&gt;&#xA;वडवानलसंयुक्ता यत्रायाता सरस्वती ॥ २ ॥&lt;br&gt;&#xA;कुण्डिकायां नरः स्नात्वा सङ्गमेश्वरमर्चयेत् ॥&lt;br&gt;&#xA;तस्य जन्मसहस्राणि लक्ष्म्याः पुत्रै प्रियैः सह ॥&lt;br&gt;&#xA;असङ्गमं महादेवि न कदाचित्प्रजायते ॥ ३ ॥&lt;br&gt;&#xA;मुच्यते पातकैः सर्वैराजन्म मरणान्तिकैः ॥४॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सङ्गमेश्वरमाहात्म्यवर्णनं नामाष्टाविंशत्युत्तरत्रिशततमोऽध्यायः ॥ ३२८॥&lt;/p&gt;</description>
    </item>
    <item>
      <title>३२९ उन्नतविनायकमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/329_unnatavinAyakamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/329_unnatavinAyakamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;अथोत्तरे देवकुलात्तत्र गव्यूतिमात्रतः ॥&lt;br&gt;&#xA;उत्तमस्थानमिति च प्रख्यातं धरणीतले ॥ १ ॥&lt;br&gt;&#xA;तस्योत्तरे तु दिग्भागे धनुर्द्वादशकान्तरे ॥&lt;br&gt;&#xA;उन्नतो विघ्नराजस्तु सर्वप्रत्यूहनाशनः ॥ २ ॥&lt;br&gt;&#xA;चतुर्थ्यां पूजितः सम्यक्सुगन्धैः फलमोदकैः ॥ ददाति वाञ्छितान्कामांस्त्रैलोक्ये विजयी भवेत् ॥३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य उन्नतविनायकमाहात्म्यवर्णनन्नामैकोनत्रिंशदुत्तरत्रिशततमोऽध्यायः ॥ ३२९ ॥&lt;/p&gt;</description>
    </item>
    <item>
      <title>३३० तलस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/330_talasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/330_talasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मात्तदुन्नतस्थानादुत्तरे योजनत्रयात् ॥&lt;br&gt;&#xA;तत्र तप्तोदकस्वामी तलो यत्र हतः पुरा ॥ १ ॥&lt;br&gt;&#xA;दैत्यानामधिपो देवि विष्णुना प्रभविष्णुना ॥&lt;br&gt;&#xA;कृत्वा वर्षशतं युद्धं तलस्वामी ततोऽभवत् ॥ २ ॥&lt;br&gt;&#xA;तप्तकुण्डे नरः स्नात्वा तलस्वामिनमर्चयेत् ॥&lt;br&gt;&#xA;हृत्वा पिण्डप्रदानं तु कोटियात्राफलं लभेत् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये तलस्वामिमाहात्म्यवर्णनन्नाम त्रिंशदुत्तरत्रिश ततमोऽध्यायः ॥ ३३० ॥&lt;/p&gt;</description>
    </item>
    <item>
      <title>३३१ कालमेघमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/331_kAlameghamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/331_kAlameghamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कालमेघेति विश्रुतम् ॥&lt;br&gt;&#xA;तस्मात्तं पूर्वदिग्भागे क्षेत्रपं लिङ्गरूपिणम् ॥ १ ॥&lt;br&gt;&#xA;अष्टम्यां वा चतुर्द्दश्यां पूज्योऽसौ बलिभिर्नरैः ॥&lt;br&gt;&#xA;वाञ्छितार्थप्रदः सम्यक्स कलौ कल्पपादपः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कालमेघमाहात्म्यवर्णनन्नामैकत्रिंशदुत्तरत्रिशततमोऽध्यायः ॥ ३३१ ॥ ॥&lt;/p&gt;</description>
    </item>
    <item>
      <title>३३२</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/332/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/332/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्माद्दक्षिणदिग्भागे धनुषां पञ्चभिः प्रिये ॥&lt;br&gt;&#xA;तत्र तप्तोदकुण्डानि सन्त्यद्यापि वरानने ॥ १ ॥&lt;br&gt;&#xA;कुण्डतः पूर्वदिग्भागे धनुषां पञ्चविंशतौ ॥&lt;br&gt;&#xA;रुक्मिणी संस्थिता देवी सर्वपातकनाशिनी ॥ २॥&lt;br&gt;&#xA;स्नात्वा तप्तोदके कुण्डे कोटिहत्याविनाशने॥&lt;br&gt;&#xA;ततः सम्पूजयेद्देवीं रुक्मिणीं रुक्मदायिनीम् ॥&lt;br&gt;&#xA;सप्त जन्मानि नारीणां गृहभङ्गो न जायते ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये रुक्मिणीमाहात्म्यवर्णनन्नाम द्वात्रिंशदुत्तरत्रिशततमोऽध्याय ॥ ३३२ ॥&lt;/p&gt;</description>
    </item>
    <item>
      <title>३३३ पिङ्गेश्वरभद्रामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/333_pingeshvarabhadrAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/333_pingeshvarabhadrAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;बलभद्राच्च पूर्वेण स्थिता चासीत्सरिद्वरा ॥&lt;br&gt;&#xA;दुर्वासेश्वरनामेति बललिङ्गं प्रतिष्ठितम् ॥ १ ॥&lt;br&gt;&#xA;सर्वपापप्रशमनं दृष्टं सर्वसुखावहम्॥&lt;br&gt;&#xA;स्नात्वा चास्य त्वमावास्यां पिण्डदानं ददाति यः ॥ २ ॥&lt;br&gt;&#xA;कल्पकोटिशतं साग्रं पितॄणां तृप्तिमावहेत् ॥&lt;br&gt;&#xA;दुर्वासेश्वरनामानं तत्र पूज्य विधानतः ॥ ३ ॥&lt;br&gt;&#xA;कोटियज्ञफलं प्राप्य सर्वान्कामा नवाप्नुयात्॥&lt;br&gt;&#xA;तत्र लिङ्गान्यनेकानि ऋषिभिः स्थापितानि तु ॥ ४ ॥&lt;br&gt;&#xA;दृष्ट्वा स्पृष्ट्वा पूजयित्वा मुक्तः स्यात्सर्वकिल्बिषैः ॥&lt;br&gt;&#xA;इत्येतत्कथितं देवि क्षेत्राद्यं तं यथाक्रमम् ॥ ५ ॥&lt;br&gt;&#xA;भद्रायाः पश्चिमात्पूर्वं यथानुक्रममादितः ॥&lt;br&gt;&#xA;श्रुतं पापोपशमनं कोटियज्ञफलप्रदम् ॥ ६ ॥&lt;br&gt;&#xA;अथ क्षेत्रस्य परिधिस्थानं मधुमतीति च ॥&lt;br&gt;&#xA;तस्मान्नैर्ऋत्यदिग्भागे स्थानं खण्डघटेति च ॥ ७ ॥&lt;br&gt;&#xA;तत्र पिङ्गेश्वरो देवः समुद्रतटसन्निधौ ॥&lt;br&gt;&#xA;कूपानां सप्तकं तत्र पितॄणां यत्र पाणयः ॥&lt;br&gt;&#xA;दृश्यन्तेऽद्यापि देवेशि यत्र पर्वणिपर्वणि ॥ ८ ॥&lt;br&gt;&#xA;तत्र श्राद्धं नरः कृत्वा गयाकोटिगुणं फलम् ॥&lt;br&gt;&#xA;लभते नाऽत्र सन्देहः सोमामा यदि जायते ॥ ९ ॥&lt;br&gt;&#xA;तत्रैव नातिदूरे तु भद्रायाः सङ्गमः स्मृतः ॥&lt;br&gt;&#xA;पश्चिमात्सङ्गमात्पूर्वः सङ्गमः समुदाहृतः ॥ 7.1.333.१० ॥&lt;br&gt;&#xA;यत्पुण्यं लभते देवि पूर्व पश्चिमसङ्गमे ॥&lt;br&gt;&#xA;गङ्गासागरयोस्तत्र तद्भद्रासङ्गमे लभेत् ॥ ११ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्ये तप्तोदकस्वामिमाहात्म्ये मधुमत्यां पिङ्गेश्वरभद्रामाहात्म्यवर्णनन्नाम त्रयस्त्रिंशदुत्तरत्रिशततमोऽध्यायः ॥ ३३३ ॥ ॥&lt;/p&gt;</description>
    </item>
    <item>
      <title>३३४ तलस्वामिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/334_talasvAmimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/334_talasvAmimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;भगवन्देवदेवेश संसारार्णवतारक ॥ पृच्छामि त्वामहं भक्त्या किञ्चित्कौतूहलात्पुनः ॥ १ ॥&lt;br&gt;&#xA;यत्त्वया कथितं देव तलस्वामिमहोदयम् ॥&lt;br&gt;&#xA;किं तत्र कारणं देव तलो येन निपातितः ॥ २ ॥&lt;br&gt;&#xA;कोऽसौ तलः समाख्यातः किंवीर्यः किम्परायणः ॥&lt;br&gt;&#xA;कस्मात्स्थानात्समुत्पन्नः कथं जातश्च मे वद ॥ ३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि प्रवक्ष्यामि रहस्यं पापनाशनम् ॥&lt;br&gt;&#xA;यन्न कस्यचिदाख्यातं तत्ते वक्ष्याम्य शेषतः ॥ ४ ॥&lt;br&gt;&#xA;देवा अपि न जानन्ति तलसोत्पत्तिकारणम् ॥&lt;br&gt;&#xA;पूर्वं कृतयुगे देवि गोविन्देति प्रकीर्तितः ॥ ५ ॥&lt;br&gt;&#xA;त्रेतायां वामनः स्वामी स्तुतिस्वामी तृतीयके ॥&lt;br&gt;&#xA;कलौ युगे महादेवि तलस्वामी प्रकीर्तितः ॥ ६ ॥&lt;br&gt;&#xA;तथा तप्तोदकस्वामी तस्य नामान्तरं प्रिये ॥&lt;br&gt;&#xA;अधुना सम्प्रवक्ष्यामि तलोत्पत्तिं तव प्रिये ॥ ७ ॥&lt;br&gt;&#xA;आसीन्महेन्द्रनामा च दानवो रौद्ररूपधृक् ॥&lt;br&gt;&#xA;कोटिवर्षाणि तेनैव तपस्तप्तं पुरा प्रिये ॥ ८ ॥&lt;br&gt;&#xA;स तपोबलमाविष्टो जिग्ये देवान्सवासवान् ॥&lt;br&gt;&#xA;जित्वा देवांस्ततः सर्वांस्ततः काले समागतः ॥ ९ ॥&lt;br&gt;&#xA;युद्धं स प्रार्थयामास मया सार्द्धं सुभीषणम् ॥&lt;br&gt;&#xA;ततोऽभवन्महायुद्धं ब्रह्माण्डक्षयकारकम् ॥ 7.1.334.१० ॥&lt;br&gt;&#xA;ततः कोपान्महायुद्धे मम देहाद्वरानने ॥&lt;br&gt;&#xA;ज्वाला तत्र समुत्पन्ना तन्मध्ये स तलोऽभवत् ॥ ११ ॥&lt;br&gt;&#xA;तेन दृष्टो महेन्द्रोऽसौ गर्जन्गिरिगुहाश्रयः ॥ १२ ॥&lt;br&gt;&#xA;कथं गर्जसि हे मूढ युद्धं कुरु मया सह ॥&lt;br&gt;&#xA;इत्युक्ते तत्र देवेशि तेन युद्धमवर्तत ॥ १३ ॥&lt;br&gt;&#xA;तत्र प्रवर्त्तिते युद्धे तलमाहेन्द्रयोस्तयोः ॥ १४ ॥&lt;br&gt;&#xA;रुद्रवीर्यस्य युक्तेन तलेनोदारकर्मणा ॥&lt;br&gt;&#xA;मल्लयुद्धेन बलिना महेन्द्रो विनिपातितः ॥ १५ ॥&lt;br&gt;&#xA;ततस्तं पतितं दृष्ट्वा विस्मयं स तलो गतः ॥&lt;br&gt;&#xA;गतप्राणं तदा ज्ञात्वा हर्षान्नृत्यमथाकरोत् ॥ १६ ॥&lt;br&gt;&#xA;तस्मिन्सन्नृत्यमाने तु सर्वे स्थावरजङ्गमम् ॥&lt;br&gt;&#xA;चकम्पे तु वरारोहे प्रभावात्तस्य वीर्यतः ॥ १७ ॥&lt;br&gt;&#xA;ततो भारभराकान्ता धरणी तलपीडिता ॥&lt;br&gt;&#xA;अतीवभयसन्त्रस्ताः सदेवासुरमानुषाः ॥ १८ ॥&lt;br&gt;&#xA;क्षुभिता गिरयः सर्वे विद्रुताश्च महार्णवाः॥&lt;br&gt;&#xA;तरवो निधनं जग्मुर्नद्यो वाहांश्च तत्यजुः॥१९॥&lt;br&gt;&#xA;गतप्रभावाः सूर्याद्या ज्योतींषि न विरेजिरे॥&lt;br&gt;&#xA;त्रैलोक्यं व्याकुलीभूतं तलनृत्यप्रभावतः ॥ 7.1.334.२० ॥&lt;br&gt;&#xA;ततो देवगणाः सर्वे शरणं रुद्रमाययुः ॥&lt;br&gt;&#xA;वृत्तं यथावत्कथितं ततो रुद्र उवाच तान् ॥२१॥&lt;br&gt;&#xA;अवध्यो मे तलो देवाः पुत्रत्वे हि प्रतिष्ठितः ॥&lt;br&gt;&#xA;एवमुक्त्वा हृषीकेशं प्रभासक्षेत्रवासिनम् ॥ २२ ॥&lt;br&gt;&#xA;स्तुतिस्वामीतिनामानं स्थितं दुर्वाससः पुरः ॥&lt;br&gt;&#xA;प्रभासक्षेत्रसामीप्ये पूर्वभागे प्रतिष्ठितम् ॥ २३ ॥&lt;br&gt;&#xA;तप्तोदकुण्डसामीप्ये तत्र गच्छत भोः सुराः ॥&lt;br&gt;&#xA;कल्पेकल्पे तु तेनैव विध्यतेऽसौ हि दानवः ॥ २४ ॥&lt;br&gt;&#xA;एवमुक्ते तदा देवाः प्रभासं क्षेत्रमागताः ॥&lt;br&gt;&#xA;तत्र ते विबुधा जग्मुर्यत्र तप्तोदकाधिपः ॥ २५ ॥&lt;br&gt;&#xA;दृष्ट्वा नारायणं तत्र देवाः श्रद्धासमन्विताः ॥&lt;br&gt;&#xA;तुष्टुवुः परया भक्त्या देवदेवं जनार्द्दनम्॥ २६ ॥&lt;br&gt;&#xA;वैकुण्ठ त्राहि नो देवांस्तलेनोच्चाटिता वयम् ॥&lt;br&gt;&#xA;महेन्द्रक्रोधसम्भूतरुद्रतेजोद्भवेन वै ॥ २७ ॥&lt;br&gt;&#xA;अस्माभी रुद्रसामीप्ये कार्यं सर्वं निवेदितम् ॥&lt;br&gt;&#xA;ततः प्रस्थापिताः सर्वे रुद्रेण परमेष्ठिना ॥&lt;br&gt;&#xA;तव पार्श्वे महादेव नस्त्वं देव गतिर्भव ॥ २८ ॥&lt;br&gt;&#xA;इति श्रुत्वा वचस्तेषां देवदेवो जनार्द्दनः ॥&lt;br&gt;&#xA;दानवस्यवधार्थाय देवानां रक्षणाय च ॥&lt;br&gt;&#xA;चक्रे यत्नं महाबाहुः प्रभासक्षेत्रवल्लभः ॥ २९ ॥&lt;br&gt;&#xA;समाहूय तदा दैत्यं प्रभासक्षेत्रमध्यतः ॥&lt;br&gt;&#xA;युद्धं चक्रे ततो देवि विश्वप्रलयकारकम् ॥7.1.334.३० ॥&lt;br&gt;&#xA;ततस्तु देवाः सर्वे च स्वसैन्यपरिवारिताः ॥&lt;br&gt;&#xA;चक्रुर्युद्धं च दैत्येन सुमहल्लोमहर्षणम् ॥ ३१ ॥&lt;br&gt;&#xA;ततः पर्वतसङ्काशं दृष्ट्वा दैत्यं महाबलम् ॥&lt;br&gt;&#xA;उवाच चपलापाङ्गो गरुडकृतवाहनः ॥ ३२ ॥&lt;br&gt;&#xA;अहो दैत्य महाबाहो मल्लयुद्धं ददस्व मे ॥&lt;br&gt;&#xA;त्वद्बाहुयुगलं दृष्ट्वा न युद्धे वाञ्छितं मम ॥ ३३ ॥&lt;br&gt;&#xA;नारायणवचः श्रुत्वा करमुद्यम्य दानवः ॥&lt;br&gt;&#xA;अभ्यधावत्तदा दैत्यः कालान्तकसमप्रभः ॥ ३४ ॥&lt;br&gt;&#xA;ततः प्रवर्तितं युद्धमन्योन्यं जयकाङ्क्षिणोः ॥&lt;br&gt;&#xA;जङ्घाभ्यां पादबन्धेन बाहुभ्यां बाहुबन्धनम् ॥ ३५ ॥&lt;br&gt;&#xA;कण्ठेन बन्धयन्कण्ठमुदरेणोदरं तथा ॥ एतस्मिन्नन्तरे देवाः सभयाः सम्बभूविरे ॥ ३६ ॥&lt;br&gt;&#xA;ततः पीडासमाक्रान्तो विष्णुः संस्मरते हरम् ॥&lt;br&gt;&#xA;तत्क्षणादागतो रुद्रः किं करोमि महाबलः ॥ ३७ ॥ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;श्रान्तोऽहं देवदेवेश मल्लयुद्धेन शङ्कर ॥&lt;br&gt;&#xA;तप्तोदकं कुरुष्वेह श्रमनाशाय साम्प्रतम् ॥ ३८ ॥&lt;br&gt;&#xA;ततस्तलं हनिष्यामि क्षण मात्रेण भैरवम् ॥ ३९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;आदौ कृतयुगे कृष्ण उमया यत्कृतं पुरा ॥&lt;br&gt;&#xA;ऋषीणां श्रमनाशार्थं तप्तोदं तत्र निर्मितम् ॥ 7.1.334.४० ॥&lt;br&gt;&#xA;तद्दैत्यपापमाहात्म्यात्पुनः शीतलतां गतम् ॥&lt;br&gt;&#xA;पुनस्तदुष्णतां नीतं ततः कल्पान्तसंस्थितौ ॥ ४१ ॥&lt;br&gt;&#xA;एवमुक्त्वा तदा देवं वीक्षाञ्चक्रे महेश्वरः ॥&lt;br&gt;&#xA;तृतीय लोचनेनैव ज्वालामालोपशोभिना ॥ ४२ ॥&lt;br&gt;&#xA;तेन ज्वालासमूहेन व्याप्तं कुण्डं चतुर्दिशम् ॥&lt;br&gt;&#xA;तप्तोदकुण्डमभवत्तेन ख्यातं धरातले ॥ ४३ ॥&lt;br&gt;&#xA;ततो नारायणेनेह क्षालितं गात्रसुत्तमम्॥&lt;br&gt;&#xA;क्षालनात्तस्य देवस्य श्रमो नाशमुपागमत् ॥ ४४ ॥&lt;br&gt;&#xA;ततस्तुष्टमना देवस्तीर्थानां दशकोटिकाः ॥&lt;br&gt;&#xA;स स्मृत्वा तत्र विधिवत्क्षिप्त्वा स्नात्वा वरानने ॥ ४५ ॥&lt;br&gt;&#xA;ततश्चक्रे महायुद्धं तलेनातिभयङ्करम् ॥&lt;br&gt;&#xA;जघान स तलं दैत्यं मुष्टिघातेन मस्तके ॥ ४६ ॥&lt;br&gt;&#xA;तस्मिन्प्रवृत्ते तुमुले तु युद्धे चकम्पिरे भूभिसमेतलोकाः ॥&lt;br&gt;&#xA;वित्रस्तदेवा न दिशो विरेजुर्महान्धकारावृतमूर्छितं जगत् ॥ ४७ ॥&lt;br&gt;&#xA;नष्टाश्च सिद्धा जगतोऽस्य शान्तिं करोतु वै पापविनाशनो हरिः ॥&lt;br&gt;&#xA;त्राहीति देवेशि महर्षिसङ्घा भूतानि भीतानि तथा वदन्ति ॥४८॥&lt;br&gt;&#xA;ततो वै मल्लयुद्धेन पातितो भुवि दानवः॥&lt;br&gt;&#xA;कण्ठमाक्रम्य पादेन खङ्गेन परिपीडितः ॥ ४९ ॥&lt;br&gt;&#xA;हास्यं चकार दैत्योऽथ विष्णुनाऽऽक्रान्तकन्धरः ॥&lt;br&gt;&#xA;तमाह पुण्डरीकाक्ष किमेतद्धास्यकारणम् ॥7.1.334.५०॥&lt;br&gt;&#xA;वृद्धौ हर्षमवाप्नोति क्षये भवति दुःखितः ॥&lt;br&gt;&#xA;इत्येषा लौकिकी गाथा तत्ते दैत्य विपर्ययः ॥५१॥&lt;br&gt;&#xA;इत्युक्तस्तु तदा दैत्यः प्रत्युवाच जनार्द्दनम् ॥&lt;br&gt;&#xA;अग्निष्टोमादिभिर्यज्ञैवेदाभ्यासैरनेकधा ॥ ५२ ॥&lt;br&gt;&#xA;नित्योपवासनियमैः स्नानदानैर्जपादिभिः ॥&lt;br&gt;&#xA;निर्मलैर्योगयुक्तैश्च प्राप्यते यत्परं पदम् ॥ ५३ ॥&lt;br&gt;&#xA;तन्मया दुष्टभावेन प्राप्तं विष्णोः परं पदम् ॥&lt;br&gt;&#xA;इत्युक्ते भगवान्विष्णुर्वरदानपरोऽभवत् ॥ ५४ ॥&lt;br&gt;&#xA;उवाच परमं वाक्यं तलं दैत्याधिनायकम् ॥&lt;br&gt;&#xA;वरं वरय दैत्येन्द्र यत्ते मनसि संस्थितम् ॥ ५५ ॥&lt;br&gt;&#xA;इति विष्णोर्वचः श्रुत्वा प्रार्थयामास दानवः ॥&lt;br&gt;&#xA;ममाख्या वर्त्तते लोके तथा कुरु महीधर ॥ ५६ ॥&lt;br&gt;&#xA;मार्गमासे तु शुक्लायामेकादश्यां समाहितः ॥&lt;br&gt;&#xA;यस्त्वां पश्यति भावेन तस्य पापं विनश्यतु ॥ ५७ ॥&lt;br&gt;&#xA;एवं भविष्यतीत्युक्त्वा देवो हर्षमुपागतः ॥&lt;br&gt;&#xA;नानादुन्दुभयो नेदुः पुष्पवर्षं पपात च ॥ ५८ ॥&lt;br&gt;&#xA;विष्णोर्मूर्ध्नि महाभागे लोकाः स्वस्था बभूविरे ॥&lt;br&gt;&#xA;ततो देवगणाः सर्वे नृत्यन्ति च मुदान्विताः ॥&lt;br&gt;&#xA;वदन्ति हर्षसंयुक्ता नारायणपरायणाः ॥ ५९ ॥&lt;br&gt;&#xA;एतत्तीर्थं महातीर्थं सर्वपापप्रणाशनम् ॥&lt;br&gt;&#xA;श्रमापनोदनं विष्णोर्ब्रह्महत्यादिशोधनम् ॥7.1.334.६०॥&lt;br&gt;&#xA;स्थितो नारायणस्तत्र भैरवस्तत्र शङ्करः ॥&lt;br&gt;&#xA;क्षेत्रपालस्वरूपेण कालमेघेति विश्रुतः ॥ ६१ ॥&lt;br&gt;&#xA;तस्य यात्राविधिं वक्ष्ये गत्वा तत्र शुचिर्नरः ॥&lt;br&gt;&#xA;स्मरेद्विष्णुं महादेवि तलस्वामीति यः श्रुतः ॥ ६२ ॥&lt;br&gt;&#xA;स्तुयाद्विष्णुं महादेवि इदं विष्णुऋचा प्रिये ॥&lt;br&gt;&#xA;सहस्रशीर्षामन्त्रेण तर्पणादि प्रकारयेत् ॥ ६३ ॥&lt;br&gt;&#xA;एवं स्नात्वा विधानेन दत्त्वा चार्घ्यं जनार्द्दने ॥&lt;br&gt;&#xA;सम्पूज्य गन्धपुष्पैश्च वस्त्रैः पुष्पानुलेपनैः ॥ ६४ ॥&lt;br&gt;&#xA;मधुनेक्षुरसेनैव कुङ्कुमेन विलेपयेत् ॥&lt;br&gt;&#xA;कर्पूरोशीरमिश्रेण मृगनाभियुतेन च ॥ ६५ ॥&lt;br&gt;&#xA;वस्त्रैः संवेष्टयेत्पश्चाद्दद्यान्नैवेद्यमुत्तमम् ॥&lt;br&gt;&#xA;धर्मश्रवणसंयुक्तं कार्यं जागरणं ततः ॥ ६६ ॥&lt;br&gt;&#xA;वृषभस्तत्र दातव्यः सुवर्णं वस्त्रयुग्मकम् ॥ ।&lt;br&gt;&#xA;विप्राय वेदयुक्ताय श्रोत्रियाय प्रदापयेत् ॥ ६७ ॥&lt;br&gt;&#xA;उपवासं ततः कुर्यात्तस्मिन्नहनि भामिनि ॥&lt;br&gt;&#xA;रुक्मिणीं च प्रपश्येत नमस्कृत्य जनार्द्दनम् ॥ ६८ ॥&lt;br&gt;&#xA;एवं कृत्वा नरो भक्त्या लभते जन्मजं फलम् ॥&lt;br&gt;&#xA;सर्वेषामेव यज्ञानां दानानां लभते फलम् ॥ ६९ ॥&lt;br&gt;&#xA;तथा च सर्वतीर्थानां व्रतानां लभते फलम् ॥&lt;br&gt;&#xA;उद्धरेत्तु पितुर्वर्गं मातृवर्गं तथैव च ॥ 7.1.334.७० ॥&lt;br&gt;&#xA;जन्मप्रभृतिपापानां कृतानां नाशनं भवेत् ॥&lt;br&gt;&#xA;न दुःखं च न दारिद्र्यं दुर्भगत्वं न जायते ॥ ७१ ॥&lt;br&gt;&#xA;सप्त जन्मान्तरं यावत्तलस्वामिप्रदर्शनात् ॥&lt;br&gt;&#xA;सुवर्णानां सहस्रेण ब्राह्मणे वेदपारगे ॥&lt;br&gt;&#xA;दत्तेन यत्फलं देवि तत्कुण्डे स्नानतो लभेत् ॥ ७२ ॥&lt;br&gt;&#xA;एवं तलस्वामिचरित्रमुत्तमं श्रुतं पुरा सिद्धमहर्षिसङ्घैः ॥&lt;br&gt;&#xA;श्रुत्वा प्रभावं तलदेवसन्निधौ प्राप्नोति सर्वं मनसा यदीप्सितम् ॥ ७३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये तलस्वामिमाहात्म्यवर्णनन्नाम चतुस्त्रिंशदुत्तरत्रिशततमो ऽध्यायः ॥ ३३४ ॥&lt;/p&gt;</description>
    </item>
    <item>
      <title>३३५ शङ्खावर्त्ततीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/335_shankhAvarttatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/335_shankhAvarttatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततः पश्चिमतो गच्छेन्न्यङ्कुमत्यास्तटे शुभे ॥&lt;br&gt;&#xA;दक्षिणां दिशमाश्रित्य स्थितं तीर्थं महाप्रभम् ॥ १ ॥&lt;br&gt;&#xA;शङ्खावर्त्तमितिख्यातं यत्र चित्राङ्किता शिला ॥&lt;br&gt;&#xA;स्वयम्भूता महादेवि रक्तगर्भा सुशोभना ॥ २ ॥&lt;br&gt;&#xA;छिन्ने त्वद्यापि तत्रैव सुरक्तं सम्प्रदृश्यते ॥&lt;br&gt;&#xA;विष्णुक्षेत्रं हि तत्प्रोक्तं शङ्खो यत्र हतः पुरा ॥ ३ ॥&lt;br&gt;&#xA;वेदापहारी देवेशि विष्णुना प्रभविष्णुना ॥&lt;br&gt;&#xA;कृतं शखोदकं तीर्थं शङ्खाकारं तु दृश्यते ॥ ४ ॥&lt;br&gt;&#xA;तत्र स्नात्वा नरो देवि मुच्यते ब्रह्महत्यया ॥&lt;br&gt;&#xA;सप्त जन्मानि विप्रत्वं शूद्रस्यापि प्रजा यते ॥ ५ ॥&lt;br&gt;&#xA;पूर्वं तत्रैव गत्वा च ततो रुद्रगयां व्रजेत् ॥&lt;br&gt;&#xA;गोदानं तत्र देयं तु सम्यग्यात्राफलेप्सुभिः ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शङ्खावर्त्ततीर्थमाहात्म्यवर्णनन्नाम पञ्चत्रिंशदुत्तरत्रिशत तमोऽध्यायः ॥ ३३५ ॥&lt;/p&gt;</description>
    </item>
    <item>
      <title>३३६ गोष्पदतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/336_goShpadatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/336_goShpadatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गोष्पदं तीर्थमुत्तमम् ॥&lt;br&gt;&#xA;यत्र श्राद्धं नरः कृत्वा गयासप्तगुणं फलम्॥&lt;br&gt;&#xA;लभते नात्र सन्देहो यदि श्रद्धा दृढा भवेत् ॥ १ ॥&lt;br&gt;&#xA;यत्र श्राद्धं पृथुः कृत्वा पितरं पापयोनितः ॥ उद्दधार महादेवि वेनन्नाम महाप्रभुम् ॥ ॥ २ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कस्मिन्स्थाने स्थितं तीर्थमुत्पत्तिस्तस्य कीदृशी ॥&lt;br&gt;&#xA;कथं स वेनराजो वा उद्धृतः पापयोनितः ॥ ३ ॥&lt;br&gt;&#xA;गयासप्तगुणं पुण्यं कथं तत्र प्रजायते ॥&lt;br&gt;&#xA;श्राद्धस्य किं विधानं तु के मन्त्रास्तत्र के द्विजाः ॥&lt;br&gt;&#xA;एतन्मे कौतुकं देव यथावद्वक्तुमर्हसि ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इदं रहस्यं देवेशि यत्त्वया परिपृच्छितम्॥&lt;br&gt;&#xA;अप्रकाश्यमिदं तीर्थमस्मिन्पापयुगे प्रिये ॥ ५ ॥&lt;br&gt;&#xA;तथापि सम्प्रवक्ष्यामि तव स्नेहात्सुरेश्वरि ॥&lt;br&gt;&#xA;न पापिन इदं ब्रूयान्नैव तर्करताय वै ॥ ६ ॥&lt;br&gt;&#xA;न नास्तिकाय देवेशि न सुवर्णेतराय च ॥&lt;br&gt;&#xA;अस्ति देवि महासिद्धा पुण्या न्यङ्कुमती नदी ॥ ७ ॥&lt;br&gt;&#xA;मर्यादार्थं मयाऽऽनीता क्षेत्रस्यास्य महेश्वरि॥&lt;br&gt;&#xA;संस्थिता पापशमनी पर्णादित्याच्च दक्षिणे॥ ८ ॥&lt;br&gt;&#xA;नारायणगृहात्सौम्ये नातिदूरे व्यवस्थिता॥&lt;br&gt;&#xA;तस्या मध्ये महादेवि तीर्थं त्रैलोक्यविश्रुतम् ॥ ९ ॥&lt;br&gt;&#xA;गोष्पदं नाम विख्यातं कोटिपापहरं नृणाम्॥&lt;br&gt;&#xA;गोष्पदस्य समीपे तु नातिदूरे व्यवस्थितः ॥ 7.1.336.१० ॥&lt;br&gt;&#xA;अनन्तो नाम नागेन्द्रः स्वयम्भूतो धरातले ॥&lt;br&gt;&#xA;तस्य तीर्थस्य रक्षार्थं विष्णुना सन्नियोजितः ॥ ११ ॥&lt;br&gt;&#xA;काङ्क्षन्ति पितरः पुत्रान्नरकादतिभीरवः ॥&lt;br&gt;&#xA;गन्ता यो गोष्पदे पुत्रः स नस्त्राता भविष्यति ॥&lt;br&gt;&#xA;गोष्पदे च सुतं दृष्ट्वा पितॄणामुत्सवो भवेत् ॥ १२ ॥&lt;br&gt;&#xA;पद्भ्यामपि जलं स्पृष्ट्वा अस्मभ्यं किं न दास्यति ॥&lt;br&gt;&#xA;अपि स्यात्स कुलेऽस्माकं यो नो दद्याज्जलाञ्जलिम् ॥&lt;br&gt;&#xA;प्रभासक्षेत्रमासाद्य गोष्पदे तीर्थ उत्तमे ॥ १३ ॥&lt;br&gt;&#xA;अपि स्यात्स कुलेऽस्माकं खड्गमांसेन यः सकृत् ॥&lt;br&gt;&#xA;श्राद्धं कुर्यात्प्रयत्नेन कालशाकेन वा पुनः ॥ १४ ॥&lt;br&gt;&#xA;अपि स्यात्स कुलेऽस्माकं गोष्पदे दत्तदीपकः ॥&lt;br&gt;&#xA;आकल्पकालिका दीप्तिस्तेनाऽस्माकं भविष्यति ॥ १५ ॥&lt;br&gt;&#xA;गोष्पदे चान्नशता यः पितरस्तेन पुत्रिणः ॥&lt;br&gt;&#xA;दिनमेकमपि स्थित्वा पुनात्यासप्तमं कुलम् ॥ ॥ १६ ॥&lt;br&gt;&#xA;पिण्डं दद्याच्च पित्रादेरात्मनोऽपि स्वयं नरः ॥&lt;br&gt;&#xA;पिण्याकेङ्गुदकेनापि तेन मुच्येद्वरानने ॥ १७ ॥&lt;br&gt;&#xA;ब्रह्मज्ञानेन किं योगैर्गोग्रहे मरणेन किम् ॥&lt;br&gt;&#xA;किं कुरुक्षेत्रवासेन गोष्पदे यदि गच्छति ॥ १८ ॥&lt;br&gt;&#xA;सकृत्तीर्थाभिगमनं सकृत्पिण्डप्रपातनम् ॥&lt;br&gt;&#xA;दुर्ल्लभं किं पुनर्नित्यमस्मिंस्तीर्थे व्यवस्थितम्॥ १९ ॥&lt;br&gt;&#xA;अर्द्धकोशं तु तत्तीर्थं तदर्द्धार्द्धं तु दुर्ल्लभम् ॥&lt;br&gt;&#xA;तन्मध्ये श्राद्धकृत्पुण्यं गयासप्तगुणं लभेत् ॥ 7.1.336.२० ॥&lt;br&gt;&#xA;श्राद्धकृद्गोष्पदे यस्तु पितॄणामनृणो हि सः ॥&lt;br&gt;&#xA;पदमध्ये विशेषेण कुलानां शतमुद्धरेत् ॥ २१ ॥&lt;br&gt;&#xA;गृहाच्चलितमात्रस्य गोष्पदे गमनं प्रति ॥&lt;br&gt;&#xA;स्वर्गारोहणसोपानं पितॄणां तु पदेपदे ॥ २२ ॥&lt;br&gt;&#xA;पायसेनैव मधुना सक्तुना पिष्टकेन च ॥&lt;br&gt;&#xA;चरुणा तन्दुलाद्यैर्वा पिण्डदानं विधीयते ॥ २३ ॥&lt;br&gt;&#xA;गोप्रचारे तु यः पिण्डा ञ्छमीपत्रप्रमाणतः ॥&lt;br&gt;&#xA;कन्दमूलफलाद्यैर्वा दत्त्वा स्वर्गं नयेत्पितॄन् ॥ २४ ॥&lt;br&gt;&#xA;गोष्पदे पिण्डदानेन यत्फलं लभते नरः ॥&lt;br&gt;&#xA;न तच्छक्यं मया वक्तुं कल्पकोटिशतैरपि ॥ २५ ॥&lt;br&gt;&#xA;अथातः सम्प्रवक्ष्यामि सम्यग्यात्राविधिं शुभम् ॥&lt;br&gt;&#xA;यात्राविधानं च तथा सम्यक्छ्रद्धान्विता शृणु ॥ ॥ २६ ॥&lt;br&gt;&#xA;यदि तीर्थं नरो गच्छेद्गयाश्राद्धफलेप्सया ॥&lt;br&gt;&#xA;तथाविधविधानेन यात्रा कुर्याद्विचक्षणः ॥ २७ ॥&lt;br&gt;&#xA;ब्रह्मचारी शुचिर्भूत्वा हस्तपादेषु संयतः ॥&lt;br&gt;&#xA;श्रद्धावानास्तिको भावी गच्छेत्तीर्थं ततः सुधीः ॥ २८ ॥&lt;br&gt;&#xA;न नास्तिकस्य संसर्गं तस्मिंस्तीर्थे नरश्चरेत् ॥&lt;br&gt;&#xA;सर्वोपस्करसंयुक्तः श्राद्धार्ह द्रव्यसंयुतः ॥&lt;br&gt;&#xA;गच्छेत्तीर्थं साधुसङ्गी गयां मनसि मानयन् ॥ २९ ॥&lt;br&gt;&#xA;एवं यस्तु द्विजो गच्छेत्प्रतिग्रहविवर्जितः ॥&lt;br&gt;&#xA;पदेपदेऽश्वमेधस्य फलं प्राप्नोत्य संशयम्॥ 7.1.336.३० ॥&lt;br&gt;&#xA;तत्र स्नात्वा न्यङ्कुमत्यां सिद्धये पितृमुक्तये ॥&lt;br&gt;&#xA;स्नात्वाथ तर्प्पणं कुर्याद्देवादीनां यथाविधि ॥ ३१ ॥&lt;br&gt;&#xA;ब्रह्मादिस्तम्बपर्यन्ता देवर्षि मनुमानवाः ॥&lt;br&gt;&#xA;तृप्यन्तु पितरः सर्वे मातृमातामहादयः ॥ ३२ ॥&lt;br&gt;&#xA;एवं सन्तर्प्य विधिना कृत्वा होमादिकं नरः ॥&lt;br&gt;&#xA;श्राद्धं सपिण्डकं कुर्यात्स्वतन्त्रोक्तविधानतः ॥ ३३ ॥&lt;br&gt;&#xA;आमन्त्र्य ब्राह्मणांस्तत्र शास्त्रजान्दोषवर्जितान् ॥&lt;br&gt;&#xA;एवं कृतोपचारस्तु इमं मन्त्रमुदीरयेत् ॥ ३४ ॥&lt;br&gt;&#xA;कव्यवाडनलः सोमो यमश्चैवार्यमा तथा ॥&lt;br&gt;&#xA;अग्निष्वात्ता बर्हिषदः सोमपाः पितृदेवताः ॥&lt;br&gt;&#xA;आगच्छन्तु महाभागा युष्माभी रक्षिता स्त्विह ॥ ३५ ॥&lt;br&gt;&#xA;मदीयाः पितरो ये च कुले जाताः सनाभयः ॥&lt;br&gt;&#xA;तेषां पिण्डप्रदाताऽहमागतोऽस्मिन्पितामहाः ॥ ३६ ॥&lt;br&gt;&#xA;एवमुक्त्वा महादेवि इमं मन्त्रमुदीरयेत् ॥ ३७ ॥&lt;br&gt;&#xA;पिता पितामहश्चैव तथैव प्रपितामहः ॥&lt;br&gt;&#xA;माता पितामही चैव तथैव प्रपितामही ॥ ३८ ॥&lt;br&gt;&#xA;मातामहः प्रमाता च तथा वृद्धप्रमातृकः ॥&lt;br&gt;&#xA;तेषां पिण्डो मया दत्तो ह्यक्षय्यमुपतिष्ठताम् ॥ ३९ ॥&lt;br&gt;&#xA;ॐ नमो भानवे भर्त्रेऽब्जभौमसोमरू पिणे ॥&lt;br&gt;&#xA;एवं नत्वाऽर्चयित्वा तु इमां स्तुतिमथो पठेत् ॥ 7.1.336.४० ॥&lt;br&gt;&#xA;तत्र गोष्पदसामीप्ये चरुणा सुशृतेन च ॥&lt;br&gt;&#xA;पितॄणामनाथानां च मन्त्रैः पिण्डांश्च निर्वपेत् ॥ ४१ ॥&lt;br&gt;&#xA;अस्मत्कुले मृता ये च गतिर्येषां न विद्यते ॥&lt;br&gt;&#xA;रौरवे चान्धतामिस्रे कालसूत्रे च ये गताः ॥&lt;br&gt;&#xA;तेषामुद्धरणार्थाय इमं पिण्डं ददाम्यहम् ॥ ॥ ४२ ॥&lt;br&gt;&#xA;अनेकयातनासंस्थाः प्रेतलोकेषु ये गताः ॥&lt;br&gt;&#xA;तेषामुद्धरणार्थाय इमं पिण्डं ददाम्यहम् ॥ ४३ ॥&lt;br&gt;&#xA;पशुयोनिगता ये च ये च कीटसरी सृपाः ॥&lt;br&gt;&#xA;अथवा वृक्षयोनिस्थास्तेभ्यः पिण्डं ददाम्यहम् ॥४४॥&lt;br&gt;&#xA;असङ्ख्या यातनासंस्था ये नीता यमशासकैः॥&lt;br&gt;&#xA;तेषामुद्धरणार्थाय इमं पिण्डं ददाम्यहम् ॥ ४५ ॥&lt;br&gt;&#xA;येऽबान्धवा बान्धवा ये येऽन्यजन्मनि बान्धवाः ॥&lt;br&gt;&#xA;ते सर्वे तृप्तिमायान्तु पिण्डेनानेन सर्वदा ॥ ४६ ॥&lt;br&gt;&#xA;ये केचित्प्रेतरूपेण वर्त्तन्ते पितरो मम ॥&lt;br&gt;&#xA;ते सर्वे तृप्तिमायान्तु पिण्डेनानेन सर्वदा ॥ ४७ ॥&lt;br&gt;&#xA;दिव्यान्तरिक्षभूमिस्थपितरो बान्धवादयः ॥&lt;br&gt;&#xA;मृताश्चासंस्कृता ये च तेषां पिण्डोस्तु मुक्तये ॥ ॥ ४८ ॥&lt;br&gt;&#xA;पितृवंशे मृता ये च मातृवंशे तथैव च ॥&lt;br&gt;&#xA;गुरुश्वशुरबन्धूनां ये चान्ये बान्धवा मृताः ॥ ४९ ॥&lt;br&gt;&#xA;ये मे कुले लुप्तपिण्डाः पुत्रदारविवर्जिताः ॥&lt;br&gt;&#xA;क्रियालोपगता ये च जात्यन्धाः पङ्गवस्तथा ॥ 7.1.336.५० ॥&lt;br&gt;&#xA;विरूपा आमगर्भा येऽज्ञाता ज्ञाताः कुले मम ॥&lt;br&gt;&#xA;तेषां पिण्डो मया दत्तो ह्यक्षय्यमुपतिष्ठताम्॥ ॥५१॥&lt;br&gt;&#xA;प्रेतत्वात्पितरो मुक्ता भवन्तु मम शाश्वतम् ॥&lt;br&gt;&#xA;यत्किञ्चिन्मधुसमिश्रं गोक्षीरं घृतपायसम् ॥५२॥&lt;br&gt;&#xA;अक्षय्यमुपतिष्ठेत्त्वत्त्वस्मिंस्तीर्थे तु गोष्पदे॥&lt;br&gt;&#xA;स्वाध्यायं श्रावयेत्तत्र पुराणान्यखिलान्यपि ॥ ५३ ॥&lt;br&gt;&#xA;ब्रह्मविष्ण्वर्करुद्राणां स्तवानि विविधानि च॥&lt;br&gt;&#xA;ऐन्द्राणि सोमसूक्तानि पावमानीश्च शक्तितः ॥ ॥ ५४ ॥&lt;br&gt;&#xA;बृहद्रथन्तरं तद्वज्ज्येष्ठसाम सरौरवम्॥&lt;br&gt;&#xA;तथैव शान्तिकाध्यायं मधुब्राह्मणमेव च ॥५५॥&lt;br&gt;&#xA;मण्डलं ब्राह्मणं तत्र प्रीतकारि च यत्पुनः ॥&lt;br&gt;&#xA;विप्राणामात्मनश्चैव तत्सर्वं समुदीरयेत्॥५६॥&lt;br&gt;&#xA;एवं न्यङ्कुमतीमध्ये गोष्पदे तीर्थ उत्तमे ॥&lt;br&gt;&#xA;दत्त्वा पिण्डांश्च विधिवत्पुनर्मन्त्रमिमं पठेत् ॥ ५७ ॥&lt;br&gt;&#xA;साक्षिणः सन्तु मे देवा ब्रह्माद्या ऋषिपुङ्गवाः ॥&lt;br&gt;&#xA;मयेदं तीर्थमासाद्य पितॄणां निष्कृतिः कृता ॥५८॥&lt;br&gt;&#xA;आगतोऽस्मि इदं तीर्थं पितृकार्ये सुरोत्तमाः ॥&lt;br&gt;&#xA;भवन्तु साक्षिणः सर्वे मुक्तश्चाहमृणत्रयात्॥ ५९ ॥&lt;br&gt;&#xA;एवं प्रदक्षिणीकृत्य गोष्पदं तीर्थमुत्तमम् ॥&lt;br&gt;&#xA;विप्रेभ्यो दक्षिणां दत्त्वा नद्यां पिण्डान्विसर्जयेत् ॥ 7.1.336.६० ॥&lt;br&gt;&#xA;गोदानं तत्र देयं तु तद्वत्कृष्णाजिनं प्रिये ॥&lt;br&gt;&#xA;अष्टकासु च वृद्धौ च गयायां मृतवासरे ॥ ६१ ॥&lt;br&gt;&#xA;अत्र मातुः पृथक्छ्राद्धमन्यत्र पतिना सह ॥&lt;br&gt;&#xA;वृद्धिश्राद्धे तु मात्रादि गयायां पितृपूर्वकम्॥ ६२ ॥&lt;br&gt;&#xA;गयावदत्रैव पुनः श्राद्धं कार्यं नरोत्तमैः ॥&lt;br&gt;&#xA;तस्माद्गुप्तगया प्रोक्ता इयं सा विष्णुना स्वयम् ॥ ६३ ॥&lt;br&gt;&#xA;गन्धदानेन गन्धाप्तिः सौभाग्यं पुष्पदानतः ॥&lt;br&gt;&#xA;धूपदानेन राज्याप्तिर्दीप्तिर्दीपप्रदानतः ॥ ६४ ॥&lt;br&gt;&#xA;ध्वजदानात्पापहानिर्यात्राकृद्ब्रह्मलोकभाक् ॥&lt;br&gt;&#xA;श्राद्धपिण्डप्रदो लोके विष्णुर्नेष्यति वै पितॄन्॥ ६५ ॥&lt;br&gt;&#xA;एकं यो भोजयेत्तत्र ब्राह्मणं शंसितव्रतम्॥&lt;br&gt;&#xA;गोप्रचारे महातीर्थे कोटिर्भवतिभोजिता ॥ ६६ ॥&lt;br&gt;&#xA;इति सङ्क्षेपतः प्रोक्तस्तत्र श्राद्धविधिस्तव ॥&lt;br&gt;&#xA;अथ ते कथयिष्यामि इतिहासं पुरातनम् ॥ ६७ ॥&lt;br&gt;&#xA;वेनस्य राज्ञश्चरितं पृथोश्चैव महात्मनः ॥&lt;br&gt;&#xA;यथा तत्राभवन्मुक्तिस्तस्य चाण्डालयोनितः ॥&lt;br&gt;&#xA;तत्सर्वं शृणु देवेशि सम्यक्छ्रद्धासमान्विता ॥ ६८ ॥&lt;br&gt;&#xA;पिशुनाय न पापाय नाशिष्यायाहिताय च ॥&lt;br&gt;&#xA;कथनीयमिदं पुण्यं नाव्रताय कथञ्चन ॥ ६९ ॥&lt;br&gt;&#xA;स्वर्ग्यं यशस्यमायुष्यं धन्यं वेदेन सम्मितम् ॥&lt;br&gt;&#xA;रहस्यमृषिभिः प्रोक्तं शृणुयाद्योऽनसूयकः ॥ 7.1.336.७० ॥&lt;br&gt;&#xA;यश्चैनं श्रावयेन्मर्त्यः पृथो र्वैन्यस्य सम्भवम् ॥&lt;br&gt;&#xA;ब्राह्मणेभ्यो नमस्कृत्वा न स शोचेत्कृताऽकृते ॥७१॥&lt;br&gt;&#xA;गोप्ता धर्मस्य राजाऽसौ बभौ चात्रिसमप्रभः ॥&lt;br&gt;&#xA;अत्रिवंशसमुत्पन्नो ह्यङ्गो नाम प्रजापतिः ॥ ७२ ॥&lt;br&gt;&#xA;तस्य पुत्रोऽभवेद्वेनो नात्यर्थं धार्मिकस्तथा ॥&lt;br&gt;&#xA;जातो मृत्युसुतायां वै सुनीथायां प्रजापतिः॥७३ ॥&lt;br&gt;&#xA;समातामह दोषेण तेन कालात्मकाननः ॥&lt;br&gt;&#xA;स धर्मं पृष्ठतः कृत्वा पापबुद्धिरजायत ॥ ७४ ॥&lt;br&gt;&#xA;स्थितिमुत्थापयामास धर्मोपेतां सनातनीम् ॥&lt;br&gt;&#xA;वेदशास्त्राण्यतिक्रम्य ह्यधर्म निरतोऽभवत् ॥ ७५ ॥&lt;br&gt;&#xA;निःस्वाध्यायवषट्काराः प्रजास्तस्मिन्प्रशासति ॥&lt;br&gt;&#xA;डिण्डिमं घोषयामास स राजा विषये स्वके ॥ ७६ ॥&lt;br&gt;&#xA;न दातव्यं न यष्टव्यं मयि राज्यं प्रशासति ॥&lt;br&gt;&#xA;आसीत्प्रतिज्ञा क्रूरेयं विनाशे प्रत्युपस्थिते ॥ ७७॥&lt;br&gt;&#xA;अहमीड्यश्च पूज्यश्च सर्वयज्ञैर्द्विजोत्तमैः ॥&lt;br&gt;&#xA;मयि यज्ञा विधातव्या मयि होतव्यमित्यपि ॥७८॥&lt;br&gt;&#xA;तमतिक्रान्तमर्यादं प्रजापीडनतत्परम् ॥&lt;br&gt;&#xA;ऊचुर्महर्षयः क्रुद्धा मरीचिप्रमुखास्तदा ॥७९॥&lt;br&gt;&#xA;माऽधर्मं वेन कार्षीस्त्वं नैष धर्मः सनातनः ॥&lt;br&gt;&#xA;अत्रेर्वंशे प्रसूतोऽसि प्रजापतिरसंशयम् ॥ 7.1.336.८० ॥&lt;br&gt;&#xA;पालयिष्ये प्रजाश्चेति पूर्वं ते समयः कृतः ॥&lt;br&gt;&#xA;तांस्तथावादिनः सर्वान्ब्रह्मर्षीनब्रवीत्तदा ॥ ८१ ॥&lt;br&gt;&#xA;वेनः प्रहस्य दुर्बुद्धिरिदं वचनकोविदः ॥&lt;br&gt;&#xA;स्रष्टा धर्मस्य कश्चान्यः श्रोतव्यं कस्य वा मया ॥ ८२ ॥&lt;br&gt;&#xA;वीर्यश्रुततपःसत्यैर्मयान्यः कः समो भुवि ॥&lt;br&gt;&#xA;मदात्मानो न नूनं मां यूयं जानीथ तत्त्वतः ॥ ८३ ॥&lt;br&gt;&#xA;प्रभवं सर्वलोकानां धर्माणां च विशेषतः॥&lt;br&gt;&#xA;इत्थं देहेन पृथिवीं भावेन यजनेन च ॥ ८४ ॥&lt;br&gt;&#xA;सृजेयं च ग्रसेयं च नात्र कार्या विचारणा ॥&lt;br&gt;&#xA;यदा न शक्यते स्तम्भान्मत्तश्चैव विमोहितः ॥ ८५ ॥&lt;br&gt;&#xA;अनुनेतुं नृपो वेनस्तत्र क्रुद्धा महर्षयः ॥&lt;br&gt;&#xA;आथर्वणेन मन्त्रेण हत्वा तं ते महाबलम् ॥ ८६ ॥&lt;br&gt;&#xA;ततोऽस्य वामबाहुं ते ममन्थुर्भृशकोपिताः ॥&lt;br&gt;&#xA;तस्माच्च मथ्यमानाद्वै जज्ञे पूर्वमिति श्रुतिः ॥ ८७ ॥&lt;br&gt;&#xA;ह्रस्वोऽतिमात्रः पुरुषः कृष्णश्चापि तदा प्रिये ॥&lt;br&gt;&#xA;स भीतः प्राञ्जलिश्चैव तस्थिवान्सम्मुखे प्रिये ॥ ८८ ॥&lt;br&gt;&#xA;तमात्तं विह्वलं दृष्ट्वा निषीदेत्यब्रुवन्किल ॥&lt;br&gt;&#xA;निषादो वंशकर्ता वै तेनाभूत्पृथुविक्रमः ॥ ८९ ॥&lt;br&gt;&#xA;धीवरानसृजच्चापि वेनपापसमुद्भवान् ॥&lt;br&gt;&#xA;ये चान्ये विन्ध्यनिलयास्तथा वै तुम्बराः खसाः ॥ 7.1.336.९० ॥&lt;br&gt;&#xA;अधर्मे रुचयश्चापि वर्द्धिता वेनपापजाः ॥&lt;br&gt;&#xA;पुनर्महर्षयस्तेथ पाणिं वेनस्य दक्षिणम् ॥९१॥&lt;br&gt;&#xA;अरणीमिव संरब्धा ममन्थुर्जात मन्यवः ॥&lt;br&gt;&#xA;पृथुस्तस्मात्समुत्पन्नः कराज्ज्वलनसन्निभः ॥ ९२ ॥&lt;br&gt;&#xA;पृथोः करतलाच्चापि यस्माजातस्ततः पृथुः ॥&lt;br&gt;&#xA;दीप्यमानश्च वपुषा साक्षादग्निरिव ज्वलन् ॥ ९३ ॥&lt;br&gt;&#xA;धनुराजगवं गृह्य शरांश्चाशीविषोपमान् ॥&lt;br&gt;&#xA;खङ्गं च रक्षन्रक्षार्थं कवचं च महाप्रभम् ॥ ९४ ॥&lt;br&gt;&#xA;तस्मिञ्जातेऽथ भूतानि सम्प्रहृष्टानि सर्वशः ॥&lt;br&gt;&#xA;सम्बभूवुर्महादेवि वेनश्च त्रिदिवं गतः ॥ ९५ ॥&lt;br&gt;&#xA;ततो नद्यः समुद्राश्च रत्नान्यादाय सर्वशः ॥&lt;br&gt;&#xA;अभिषेकाय ते सर्वे राजानमुपतस्थिरे ॥ ॥ ९६ ॥&lt;br&gt;&#xA;पितामहश्च भगवानृषिभिश्च सहामरैः ॥&lt;br&gt;&#xA;स्थावराणि च भूतानि जङ्गमानि च सर्वशः ॥ ९७ ॥&lt;br&gt;&#xA;समागम्य तदा वैन्यमभ्यषिञ्चन्नराधि पम् ॥&lt;br&gt;&#xA;सोऽभिषिक्तो महातेजा देवैरङ्गिरसादिभिः ॥ ९८ ॥&lt;br&gt;&#xA;अधिराज्ये महाभागः पृथुर्वैन्यः प्रतापवान् ॥&lt;br&gt;&#xA;पित्रा न रञ्जिताश्चास्य प्रजा वैन्येन रञ्जिताः ॥ ९९ ॥&lt;br&gt;&#xA;ततो राजेति नामास्य अनुरागादजायत ॥&lt;br&gt;&#xA;आपः स्तस्तम्भिरे चास्य समुद्रमभियास्यतः ॥ 7.1.336.१०० ॥&lt;br&gt;&#xA;पर्वताश्चापि शीर्यन्ते ध्वजसङ्गोऽपि नाऽभवत् ॥&lt;br&gt;&#xA;अकृष्टपच्या पृथिवी सिध्यन्त्यन्नानि चिन्तया ॥&lt;br&gt;&#xA;सर्वकामदुघा गावः पुटकेपुटके मधु ॥ १०१ ॥&lt;br&gt;&#xA;तस्मिन्नेव तदा काले पुन र्जज्ञेऽथ मागधः ॥&lt;br&gt;&#xA;सामगेषु च गायत्सु स्रुग्भाण्डाद्वैश्वदेविकात् ॥ १०२ ॥&lt;br&gt;&#xA;सामगेषु समुत्पन्नस्तस्मान्मगध उच्यते ॥&lt;br&gt;&#xA;ऐन्द्रेण हविषा चापि हविः पृक्तं बृहस्पतिः ॥ १०३ ॥&lt;br&gt;&#xA;यदा जुहाव चेन्द्राय ततस्ततो व्यजायत ॥&lt;br&gt;&#xA;प्रमादस्तत्र सञ्जज्ञे प्रायश्चित्तं च कर्मसु ॥ १०४ ॥&lt;br&gt;&#xA;शेषहव्येन यत्पृक्तमभिभूतं गुरोर्हविः ॥&lt;br&gt;&#xA;अधरोत्तरस्वारेण जज्ञे तद्वर्णवैकृतम् ॥१०५॥&lt;br&gt;&#xA;यज्ञस्तस्यां समभवद्ब्राह्मण्यां क्षत्रयोनितः ॥&lt;br&gt;&#xA;ततः पूर्वेण साधर्म्यात्तुल्यधर्माः प्रकीर्त्तिताः॥ ॥ १०६ ॥&lt;br&gt;&#xA;मध्यमो ह्येष तत्त्वस्य धर्मः क्षत्रोपजीवनम् ॥&lt;br&gt;&#xA;रथनागाश्वचरितं जघन्यं च चिकित्सितम् ॥ १०७ ॥&lt;br&gt;&#xA;पृथोः कथार्थं तौ तत्र समा हूतौ महर्षिभिः ॥&lt;br&gt;&#xA;तावूचुर्मुनयः सर्वे स्तूयतामिति पार्थिवः ॥ १०८ ॥&lt;br&gt;&#xA;कर्मभिश्चानुरूपो हि यतोयं पृथिवीपतिः ॥&lt;br&gt;&#xA;तानूचतुस्तदा सर्वानृषींश्च सूतमागधौ ॥ १०९ ॥&lt;br&gt;&#xA;आवां देवानृषींश्चैव प्रीणयाव स्वकर्मभिः ॥&lt;br&gt;&#xA;न चास्य विद्वो वै कर्म न तथा लक्षणं यश ॥ 7.1.336.११० ॥&lt;br&gt;&#xA;स्तोत्रं येनास्य सङ्कुर्वो राज्ञस्तेजस्विनो द्विजाः ॥&lt;br&gt;&#xA;ऋषिभिस्तौ नियुक्तौ तु भविष्यैः स्तूयतामिति ॥१११॥&lt;br&gt;&#xA;यानि कर्माणि कृतवान्पृथुः पश्चान्महाबलः ॥&lt;br&gt;&#xA;तानि गीतानि बद्धानि स्तुवद्भिः सूतमागधैः ॥ ११२ ॥&lt;br&gt;&#xA;ततः श्रुतार्थः सुप्रीतः पृथुः प्रादात्प्रजेश्वरः ॥&lt;br&gt;&#xA;अनूपदेशं सूताय मागधान्मागधाय च ॥ ११३॥&lt;br&gt;&#xA;तदादि पृथिवीपालाः स्तूयन्ते सूतमागधैः ॥&lt;br&gt;&#xA;आशीर्वादैः प्रशंस्यन्ते सूतमागधबन्दिभिः ॥ ११४ ॥&lt;br&gt;&#xA;तं दृष्ट्वा परमं प्रीताः प्रजा ऊचुर्महर्षयः ॥&lt;br&gt;&#xA;एष वो वृत्तिदो वैन्यो विहितोऽथ नराधिपः ॥ ११५ ॥&lt;br&gt;&#xA;ततो वैन्यं महाभागं प्रजाः समभिदुद्रुवुः ॥&lt;br&gt;&#xA;त्वं नो वृत्तिविधातेति महर्षिवचनात्तथा ॥ ॥ ११६ ॥&lt;br&gt;&#xA;सोऽभीहितः प्रजाभिस्तु प्रजाहितचिकीर्षया ॥&lt;br&gt;&#xA;धनुर्गृहीत्वा बाणांश्च वसुधामार्दयद्बली ॥ ११७ ॥&lt;br&gt;&#xA;ततो वैन्यभयत्रस्ता गौर्भूत्वा प्राद्रवन्मही ॥&lt;br&gt;&#xA;तां धेनुं पृथुरादाय द्रवन्तीमन्वधावत ॥ ११८ ॥&lt;br&gt;&#xA;सा लोकान्ब्रह्मलोकादीन्गत्वा वैन्यभयात्तदा ॥&lt;br&gt;&#xA;ददर्श चाग्रतो वैन्यं कार्मुकोद्यतपाणिनम् ॥ ११९ ॥&lt;br&gt;&#xA;ज्वलद्भिर्विशिखैस्तीक्ष्णैर्दीप्ततेजःसमन्वितैः ॥&lt;br&gt;&#xA;महायोगं महात्मानं दुर्द्धर्षममरैरपि ॥ 7.1.336.१२० ॥&lt;br&gt;&#xA;अलभन्ती तु सा त्राणं वैन्यमेवाभ्यपद्यत ॥&lt;br&gt;&#xA;कृताञ्जलिपुटा देवी पूज्या लोकैस्त्रिभिस्सदा ॥१२१॥&lt;br&gt;&#xA;उवाच चैनं नाधर्म्यं स्त्रीवधं परिपश्यसि ॥&lt;br&gt;&#xA;कथं धारयिता चासि प्रजा राजन्मया विना ॥ १२२ ॥&lt;br&gt;&#xA;मयि लोकाः स्थिता राजन्मयेदं धार्यते जगत् ॥&lt;br&gt;&#xA;मदृते तु विनश्येयुः प्रजाः पार्थिव विद्धि तत् ॥ १२३ ॥&lt;br&gt;&#xA;स मां नार्हसि हन्तुं वै श्रेयश्चेत्त्वं चिकीर्षसि ॥&lt;br&gt;&#xA;प्रजानां पृथिवीपाल शृणुष्वेदं वचो मम ॥१२४॥&lt;br&gt;&#xA;उपायतः समारब्धाः सर्वे सिध्यन्त्युपक्रमाः ॥&lt;br&gt;&#xA;हत्वा मां त्वं न शक्तो वै प्रजाः पालयितुं नृप ॥ १२५ ॥&lt;br&gt;&#xA;अनुकूला भविष्यामि त्यज कोपं महाद्युते ॥&lt;br&gt;&#xA;अवध्याश्च स्त्रियः प्राहुस्तिर्यग्योनिगता अपि ॥ ॥१२६॥&lt;br&gt;&#xA;एकस्मिन्निधनं प्राप्ते पापिष्ठे क्रूरकर्मणि ॥&lt;br&gt;&#xA;बहूनां भवति क्षेमस्तत्र पुण्यप्रदो वधः ॥&lt;br&gt;&#xA;सत्येवं पृथिवीपाल धर्म्मं मा त्यक्तुमर्हसि ॥१२७॥&lt;br&gt;&#xA;एवंविधं तु तद्वाक्यं श्रुत्वा राजा महाबलः ॥&lt;br&gt;&#xA;क्रोधं निगृह्य धर्मात्मा वसुधामिदमब्रवीत् ॥ १२८ ॥&lt;br&gt;&#xA;एकस्यार्थे च यो हन्यादात्मनो वा परस्य वा ॥&lt;br&gt;&#xA;एकं वापि बहून्वापि कामतश्चास्ति पातकम् ॥ १२९ ॥&lt;br&gt;&#xA;यस्मिंस्तु निधनं प्राप्ता एधन्ते बहवः सुखम् ॥&lt;br&gt;&#xA;तस्मिन्हते च भूयो हि पातकं नास्ति तस्य वै ॥ 7.1.336.१३० ॥&lt;br&gt;&#xA;सोऽहं प्रजानिमित्तं त्वां हनिष्यामि वसुन्धरे ॥&lt;br&gt;&#xA;यदि मे वचनं नाद्य करिष्यसि जगद्धितम् ॥ १३१ ॥&lt;br&gt;&#xA;त्वां निहत्याद्य बाणेन मच्छासनपराङ्मुखीम्॥&lt;br&gt;&#xA;आत्मानं पृथुकृत्वेह प्रजा धारयितास्म्यहम् ॥१३२॥&lt;br&gt;&#xA;सा त्वं वचनमास्थाय मम धर्मभृतांवरे॥&lt;br&gt;&#xA;सञ्जीवय प्रजा नित्यं शक्ता ह्यसि न संशयः ॥ १३३ ॥&lt;br&gt;&#xA;दुहितृत्वं हि मे गच्छ एवमेतन्महच्छरम् ॥&lt;br&gt;&#xA;नियच्छे त्वद्वधार्थं च प्रयुक्तं घोरदर्शनम् ॥&lt;br&gt;&#xA;प्रत्युवाच ततो वैन्यमेवमुक्ता महासती ॥ १३४ ॥&lt;br&gt;&#xA;सर्वमेतदहं राजन्विधास्यामि न संशयः ॥&lt;br&gt;&#xA;वत्सं तु मम संयुक्ष्व क्षरेयं येन वत्सला ॥ १३५ ॥&lt;br&gt;&#xA;समां च कुरु सर्वत्र मां त्वं सर्वभृतां वर ॥&lt;br&gt;&#xA;यथा विस्यन्दमानाहं क्षीरं सर्वत्र भावये ॥१३६॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;तत उत्सारयामास शिलाजालानि सर्वशः॥&lt;br&gt;&#xA;धनुष्कोट्या ततो वैन्यस्तेन शैला विवर्द्धिताः ॥१३७॥&lt;br&gt;&#xA;मन्वतरेष्वतीतेषु चैवमासीद्वसुन्धरा ॥&lt;br&gt;&#xA;स्वभावेनाभवत्तस्याः समानि विषमाणि च ॥१३८॥&lt;br&gt;&#xA;न हि पूर्वनिसर्गे वै विषमं पृथिवीतलम्॥&lt;br&gt;&#xA;प्रविभागः पुराणां च ग्रामाणां चाथ विद्यते ॥ १३९ ॥&lt;br&gt;&#xA;न सस्यानि न गोरक्षं न कृषिर्न वणिक्पथः ॥ 7.1.336.१४० ॥&lt;br&gt;&#xA;चाक्षुषस्यान्तरे पूर्वमासीदेतत्पुरा किल ॥&lt;br&gt;&#xA;वैवस्वतेऽन्तरे चास्मिन्सर्वस्यैतस्य सम्भवः ॥&lt;br&gt;&#xA;समत्वं यत्रयत्रासीद्भूमेः कस्मिंश्चिदेव हि॥१४१॥&lt;br&gt;&#xA;तत्रतत्र प्रजास्ता वै निवसन्ति स्म सर्वदा ॥&lt;br&gt;&#xA;आहारः फलमूलं तु प्रजानामभवत्किल ॥ १४२ ॥&lt;br&gt;&#xA;कृच्छ्रेणैव तदा तासामित्येवमनुशुश्रुम ॥&lt;br&gt;&#xA;वैन्यात्प्रभृतिलोकेऽस्मिन्सर्वस्यैतस्य सम्भवः ॥१४३॥&lt;br&gt;&#xA;सङ्कल्पयित्वा वत्सं तु चाक्षुषं मनुमीश्वरम् ॥&lt;br&gt;&#xA;पृथुर्दुदोह सस्यानि स्वहस्ते पृथिवीं ततः ॥१४४॥&lt;br&gt;&#xA;सस्यानि तेन दुग्धा वै वेन्येनेयं वसुन्धरा ॥&lt;br&gt;&#xA;मनुं वै चाक्षुषं कृत्वा वत्सं पात्रे च भूमये ॥ १४५ ॥&lt;br&gt;&#xA;तेनान्नेन तदा ता वै वर्त्तयन्ते सदा प्रजाः ॥&lt;br&gt;&#xA;ऋषिभिः श्रूयते चापि पुनर्दुग्धा वसुन्धरा ॥१४६॥&lt;br&gt;&#xA;वत्सः सोमस्ततस्तेषां दोग्धा चापि बृहस्पतिः ॥&lt;br&gt;&#xA;पात्रमासन्हि च्छन्दांसि गायत्र्यादीनि सर्वशः ॥ १४७ ॥&lt;br&gt;&#xA;क्षीरमासीत्तदा तेषां तपो ब्रह्म च शाश्वतम्॥&lt;br&gt;&#xA;पुनस्ततो देवगणैः पुरन्दरपुरोगमैः ॥ १४८ ॥&lt;br&gt;&#xA;सौवर्णं पात्रमादाय दुग्धेयं श्रूयते मही ॥&lt;br&gt;&#xA;वत्सस्तु मघवा चासीद्दोग्धा च सविताऽभवत् ॥ १४९ ॥&lt;br&gt;&#xA;क्षीरमूर्जामधु प्रोक्तं वर्तन्ते तेन देवताः ॥&lt;br&gt;&#xA;पितृभिः श्रूयते चापि पुनर्दुग्धा वसुन्धरा ॥ ॥ 7.1.336.१५० ॥&lt;br&gt;&#xA;राजतं पात्रमादाय स्वधा त्वक्षय्यतृप्तये ॥&lt;br&gt;&#xA;वैवस्वतो यमस्त्वासीत्तेषां वत्सः प्रतापवान् ॥ १५१ ॥&lt;br&gt;&#xA;अन्तकश्चाभवद्दोग्धा पितृणां भगवा न्प्रभुः ॥&lt;br&gt;&#xA;असुरैः श्रूयते चापि पुनर्दुग्धा वसुन्धरा ॥ १५२ ॥&lt;br&gt;&#xA;आयसं पात्रमादाय बलमाधाय सर्वशः ॥&lt;br&gt;&#xA;विरोचनस्तु प्राह्लादिस्तेषां वत्सः प्रतापवान् ॥ १५३ ॥&lt;br&gt;&#xA;ऋत्विग्द्विमूर्द्धा दैत्यानां दोग्धा तु दितिनन्दनः ॥&lt;br&gt;&#xA;मायाक्षीरं दुदोहासौ दैत्यानां तृप्तिकारकम् ॥ १५४ ॥&lt;br&gt;&#xA;तेनैते माययाऽद्यापि सर्वे मायाविदोऽसुराः ॥&lt;br&gt;&#xA;वर्त्तयन्ति महावीर्यास्तदेतेषां परं बलम्॥ १५५ ॥&lt;br&gt;&#xA;नागैश्च श्रूयते दुग्धा वत्सं कृत्वा तु तक्षकम् ॥&lt;br&gt;&#xA;अलाबुपात्रमादाय विषं क्षीरं तदा महत् ॥ १५६ ॥&lt;br&gt;&#xA;तेषां वै वासुकिर्दोग्धा काद्रवेयो महायशाः ॥&lt;br&gt;&#xA;नागानां वै महादेवि सर्पाणां चैव सर्वशः ॥१५७॥&lt;br&gt;&#xA;तेन वै वर्त्तयन्त्युग्रा महाकाया विषोल्बणाः ॥&lt;br&gt;&#xA;तदाहारास्तदाचारास्तद्वीर्यास्तदपाश्रयाः ॥ १५८ ॥&lt;br&gt;&#xA;आमपात्रे पुनर्दुग्धा त्वन्तर्द्धानमियं मही ॥&lt;br&gt;&#xA;वत्सं वैश्रवणं कृत्वा यक्षपुण्यजनैस्तथा ॥ १५९ ॥&lt;br&gt;&#xA;दोग्धा रजतनागस्तु चिन्तामणिचरस्तु यः ॥&lt;br&gt;&#xA;यक्षाधिपो महातेजा वशी ज्ञानी महातपाः ॥ 7.1.336.१६० ॥&lt;br&gt;&#xA;तेन ते वर्त्तयं तीति यक्षा वसुभिरूर्जितैः ॥&lt;br&gt;&#xA;राक्षसैश्च पिशाचैश्च पुनर्दुग्धा वसुन्धरा ॥ १६१ ॥&lt;br&gt;&#xA;ब्रह्मोपेन्द्रस्तु दोग्धा वै तेषामासीत्कुबेरतः ॥&lt;br&gt;&#xA;वत्सः सुमाली बलवान्क्षीरं रुधिरमेव च ॥१६२॥&lt;br&gt;&#xA;कपालपात्रे निर्दुग्धा त्वन्तर्द्धानं तु राक्षसैः ॥&lt;br&gt;&#xA;तेन क्षीरेण रक्षांसि वर्त्तयन्तीह सर्वशः ॥१६३॥&lt;br&gt;&#xA;पद्मपत्रेषु वै दुग्धा गन्धर्वाप्सरसां गणैः ॥&lt;br&gt;&#xA;वत्सं चैत्ररथं कृत्वा शुचिगन्धान्मही तदा ॥ १६४ ॥&lt;br&gt;&#xA;तेषां वत्सो रुचिस्त्वासीद्दोग्धा पुत्रो मुनेः शुभः ॥&lt;br&gt;&#xA;शैलैस्तु श्रूयते देवि पुनर्दुग्धा वसुन्धरा ॥ १६५ ॥&lt;br&gt;&#xA;तदौषधीर्मूर्तिमती रत्नानि विविधानि च ॥&lt;br&gt;&#xA;वत्सस्तु हिमवांस्तेषां दोग्धा मेरुर्महागिरिः ॥ १६६ ॥&lt;br&gt;&#xA;पात्रं शिलामयं ह्यासीत्तेन शैलाः प्रतिष्ठिताः ॥&lt;br&gt;&#xA;श्रूयते वृक्षवीरुद्भिः पुनर्दुग्धा वसुन्धरा ॥ १६७ ॥&lt;br&gt;&#xA;पालाशं पात्रमादाय च्छिन्नदग्धप्ररोहणम् ॥&lt;br&gt;&#xA;दोग्धा तु पुष्पितः शालः प्लक्षो वत्सो यशस्विनि ॥&lt;br&gt;&#xA;सर्वकामदुघा दोग्धा पृथिवी भूतभाविनी ॥ १६८ ॥&lt;br&gt;&#xA;सैषा धात्री विधात्री च धरणी च वसुन्धरा ॥&lt;br&gt;&#xA;दुग्धा हितार्थं लोकानां पृथुना इति नः श्रुतम् ॥ १६९ ॥&lt;br&gt;&#xA;चराचरस्य लोकस्य प्रतिष्ठा योनिरेव च ॥&lt;br&gt;&#xA;आसीदियं समुद्रान्ता मेदिनीति परिश्रुता॥7.1.336.१७०॥&lt;br&gt;&#xA;मधुकैटभयोः पूर्वं मेदोमांसपरिप्लुता ॥&lt;br&gt;&#xA;वसुन्धारयते यस्माद्वसुधा तेन कीर्तिता ॥ १७१ ॥&lt;br&gt;&#xA;ततोऽभ्युपगमाद्राज्ञः पृथोर्वैन्यस्य धीमतः ॥&lt;br&gt;&#xA;दुहितृत्वमनुप्राप्ता पृथिवीत्युच्यते ततः ॥ १७२ ॥&lt;br&gt;&#xA;प्रथिता प्रविभक्ता च शोभिता च वसुन्धरा ॥&lt;br&gt;&#xA;दुग्धा हि यत्नतो राज्ञा पत्तनाकरमालिनी ॥ १७३ ॥&lt;br&gt;&#xA;एवं प्रभावो राजासीद्वैन्यः स नृपसत्तमः ॥&lt;br&gt;&#xA;ततः स रञ्जयामास धर्मेण पृथिवीं तदा ॥ १७४ ॥&lt;br&gt;&#xA;ततो राजेति शब्दोऽथ पृथिव्यां रञ्जनादभूत् ॥&lt;br&gt;&#xA;स राज्यं प्राप्य वैन्यस्तु चिन्तयामास पार्थिवः ॥ १७५ ॥&lt;br&gt;&#xA;पिता मम ह्यधर्मिष्ठो यज्ञाद्युच्छित्तिकारकः॥&lt;br&gt;&#xA;कस्मिन्स्थाने गतश्चासौ ज्ञेयं स्थानं कथं मया ॥ १७६ ॥&lt;br&gt;&#xA;कथं तस्य क्रिया कार्या हतस्य ब्राह्मणैः किल ॥&lt;br&gt;&#xA;कथं गतिर्भवेत्तस्य यज्ञदानक्रियाबलात् ॥ १७७ ॥&lt;br&gt;&#xA;इत्येव चिन्तया तस्य नारदोभ्याजगाम ह ॥&lt;br&gt;&#xA;तस्यैवमासनं दत्त्वा प्रणिपत्य च पृष्टवान् ॥ १७८ ॥&lt;br&gt;&#xA;भगवन्सर्वलोकस्य जानासि त्वं शुभाशुभम् ॥&lt;br&gt;&#xA;पिता मम दुराचारो देवब्राह्मणनिन्दकः ॥ १७९ ॥&lt;br&gt;&#xA;स्वकर्मणा हतो विप्रैः परलोकमवाप्तवान् ॥&lt;br&gt;&#xA;कस्मिंस्थाने गतस्तातः श्वभ्रं वा स्वर्गमेव च ॥ 7.1.336.१८० ॥&lt;br&gt;&#xA;ततोऽब्रवीन्नारदस्तु ज्ञात्वा दिव्येन चक्षुषा ॥&lt;br&gt;&#xA;शृणु राजन्महाबाहो यत्र तिष्ठति ते पिता ॥ १८१ ॥&lt;br&gt;&#xA;अत्र देशो मरुर्नाम जलवृक्षविवर्जितः ॥&lt;br&gt;&#xA;तत्र देशे महारौद्रे जनकस्ते नरोत्तम ॥ १८२ ॥&lt;br&gt;&#xA;म्लेच्छमध्ये समुत्पन्नो यक्ष्मी कुष्ठसमन्वितः ॥&lt;br&gt;&#xA;उच्छिष्टभोजी म्लेच्छानां कृमिभिः संयुतो व्रणैः ॥ ॥ १८३ ॥&lt;br&gt;&#xA;तच्छ्रुत्वा वचनं तस्य नारदस्य महात्मनः ॥&lt;br&gt;&#xA;हाहाकारं ततः कृत्वा मूर्छितो निपपात ह ॥१८४ ॥&lt;br&gt;&#xA;चिन्तयामास दुःखार्तः कथं कार्यं मया भवेत् ॥&lt;br&gt;&#xA;इत्येवं चिन्तयानस्य मतिर्जाता महात्मनः ॥&lt;br&gt;&#xA;पुत्रः स कथ्यते लोके पितरं त्रायते तु यः ॥ १८५ ॥&lt;br&gt;&#xA;स कथं तु मया तातः पापान्मुक्तो भविष्यति ॥&lt;br&gt;&#xA;एवं सञ्चिन्त्य स ततो नारदं पर्यपृच्छत ॥ १८६ ॥&lt;br&gt;&#xA;भगवन्कथितं सर्वं पितुर्मम विचेष्टितम् ॥&lt;br&gt;&#xA;केन तस्य भवेन्मुक्तिः कर्मणा द्विजसत्तम ॥&lt;br&gt;&#xA;व्रतैर्दानैस्तपोभिर्वा तीर्थानां यात्रया वद ॥ १७७ ॥&lt;br&gt;&#xA;॥ नारद उवाच ॥ ॥&lt;br&gt;&#xA;गच्छ राजन्प्रधानानि तीर्थानि मनुजेश्वर ॥&lt;br&gt;&#xA;पितरं तेषु चानीय तस्माद्राजन्मरुस्थलात् ॥ १८८ ॥&lt;br&gt;&#xA;यत्र देवाः सप्रभावास्तीर्थानि विमलानि च ॥&lt;br&gt;&#xA;तत्र गच्छ महाराज तीर्थयात्रां कुरु प्रभो ॥ १८९ ॥&lt;br&gt;&#xA;एवं ह्यवितथं विद्धि मोक्षस्ते भविता पितुः ॥&lt;br&gt;&#xA;तच्छ्रुत्वा वचनं राजा नारदस्य महात्मनः ॥&lt;br&gt;&#xA;सचिवे भारमाधाय स्वराजस्य जगाम ह ॥ 7.1.336.१९० ॥&lt;br&gt;&#xA;स गत्वा मरुभूमिं तु म्लेच्छमध्ये ददर्श ह ॥&lt;br&gt;&#xA;कुष्ठरोगेण महता क्षयेण च समावृतम् ॥ १९१ ॥&lt;br&gt;&#xA;गव्यूतिमात्रं तत्रैव शून्यं मानुषवर्जितम् ॥&lt;br&gt;&#xA;एवं दृष्ट्वा स राजा तु सन्तप्तो वाक्यमब्रवीत् ॥ १९२ ॥&lt;br&gt;&#xA;हे म्लेच्छ रोगिपुरुषं स्वगृहं च नयाम्यहम् ॥&lt;br&gt;&#xA;तत्राहमेनं निरुजं करोमि यदि मन्यथ ॥ १९३ ॥&lt;br&gt;&#xA;ज्ञात्वेति सर्वे ते म्लेच्छाः पुरुषं तं दयापरम् ॥&lt;br&gt;&#xA;ऊचुः प्रणतसर्वाङ्गाः शीघ्र नय जगत्पते ॥&lt;br&gt;&#xA;अस्मद्भाग्यवशान्नाथ त्वमेवात्र समागतः ॥ १९४ ॥&lt;br&gt;&#xA;दुर्गन्धोपहता लोकास्त्वया नाथ सुखीकृताः ॥&lt;br&gt;&#xA;तत आनाय्य पुरुषाञ्छिबिकावाहनोचितान् ॥ १९५ ॥&lt;br&gt;&#xA;ततः श्रुत्वा तु वचनं तस्य राज्ञो दयावहम् ॥&lt;br&gt;&#xA;प्रापुस्तीर्थान्यनेकानि केदारादीनि कोटिशः ॥ १९६ ॥&lt;br&gt;&#xA;यत्रयत्र स गच्छेत वैन्यो वेनेन संयुतः ॥&lt;br&gt;&#xA;तत्र तत्रैव तीर्थानामाक्रन्दः श्रूयते महान्॥ ॥ १९७ ॥&lt;br&gt;&#xA;हा दैव रिपुरायाति अस्माकं नाशहेतवे ॥&lt;br&gt;&#xA;अधुना क्व गमिष्याम इति चिन्ता पुनःपुनः॥१९८॥&lt;br&gt;&#xA;दर्शनेनापि तस्यैव हाहाकारं विधाय वै॥ ।&lt;br&gt;&#xA;पलायन्ते च तीर्थानि देवा नश्यन्ति तत्क्षणात् ॥१९९॥&lt;br&gt;&#xA;एवं वर्षत्रयं राजा तीर्थयात्रां चकार वै ॥&lt;br&gt;&#xA;न तस्य मुक्तिर्ददृशे ततः शोकमगात्परम् ॥7.1.336.२००॥&lt;br&gt;&#xA;ततस्तु प्रेरिता भृत्याः कुरुक्षेत्रे महाप्रभे ॥&lt;br&gt;&#xA;यदि वापि पुनस्तत्र पापमुक्तिर्भवेत्ततः ॥ २०१ ॥&lt;br&gt;&#xA;गृहीत्वा शिबिकां स्कन्धे कुरुक्षेत्रे गताः प्रिये ॥&lt;br&gt;&#xA;तत्र नीत्वा स्थाणुतीर्थमवतार्य च ते गताः ॥ २०२ ॥&lt;br&gt;&#xA;ततः स राजा मध्याह्ने चिकीर्षुः स्नानमादरात् ॥&lt;br&gt;&#xA;तस्यैव तु पितुस्तत्र तथा दानानि षोडश ॥ २०३ ॥&lt;br&gt;&#xA;ब्राह्मणेभ्यस्तथा दित्सुः श्रद्धावान्भावतत्परः ॥&lt;br&gt;&#xA;ततो वायुश्चान्तरिक्ष इदं वचनमब्रवीत् ॥ २०४ ॥&lt;br&gt;&#xA;मा तात साहसं कुर्यास्तीर्थं रक्ष प्रयत्नतः ॥&lt;br&gt;&#xA;अयं पापेन घोरेण समन्तात्परिवेष्टितः ॥ २०५ ॥&lt;br&gt;&#xA;वेदनिन्दासमाचारो ब्रह्महत्याशतैर्युतः ॥&lt;br&gt;&#xA;सोऽयं पापो दुराचारस्तीर्थं नाशं नयिष्यति ॥ २०६ ॥&lt;br&gt;&#xA;मा तीर्थं नाशय विभो महदेनो भविष्यति ॥&lt;br&gt;&#xA;एतद्वायोर्वचः श्रुत्वा दुःखेन महतार्दितः ॥&lt;br&gt;&#xA;उवाच शोकसन्तप्तः पितुर्दुःखेन दुःखितः ॥ २०७ ॥&lt;br&gt;&#xA;हा दैवेति च चुक्रोश ऊर्द्ध्वबाहुः पुनःपुनः ॥&lt;br&gt;&#xA;एष घोरेण पापेन अतीव परिवेष्टितः ॥ २०८ ॥&lt;br&gt;&#xA;यदनेनापि तीर्थेन शुद्धः कर्त्तुं न शक्यते ॥&lt;br&gt;&#xA;प्रायश्चित्तं करिष्येऽहं पितुरर्थे न संशयः ॥ २०९ ॥&lt;br&gt;&#xA;एवं तस्य वचः श्रुत्वा दयां कृत्वा महीयसीम् ॥&lt;br&gt;&#xA;अन्तरिक्षभवां वाचं खेचराः पुनरब्रुवन् ॥ 7.1.336.२१० ॥&lt;br&gt;&#xA;भोभो राजन्नृपश्रेष्ठ त्यक्त्वा शोकं वचः शृणु ॥&lt;br&gt;&#xA;येन ते जनकस्यास्य भवेत्पापक्षयो महान् ॥ २११ ॥&lt;br&gt;&#xA;अस्ति क्षेत्रं महासिद्धं प्रभासमिति विश्रुतम् ॥&lt;br&gt;&#xA;सर्वपापप्रशमनं महापातकनाशनम् ॥ २१२ ॥&lt;br&gt;&#xA;ब्रह्मतत्त्वं हरितत्त्वं रुद्रतत्त्वं तृतीयकम् ॥&lt;br&gt;&#xA;तस्मिन्नेव महाक्षेत्रे प्रभासे शङ्करप्रिये ॥ २१३ ॥&lt;br&gt;&#xA;शाक्तेयं यदि वा चान्द्रं सौरं सारस्वतं तथा ॥&lt;br&gt;&#xA;आग्नेयं वारुणं चापि स्मृतं क्षेत्रमनुत्तमम् ॥ २१४ ॥&lt;br&gt;&#xA;ब्रह्माण्डे यानि तीर्थानि पुरा क्षेत्राणि यानि तु ॥&lt;br&gt;&#xA;प्रभासमागमिष्यन्ति सम्प्राप्ते तु कलौ युगे ॥ २१५ ॥&lt;br&gt;&#xA;अष्टौ कोटिसहस्राणि अष्टौ कोटिशतानि च ॥&lt;br&gt;&#xA;क्षेत्रं रक्षन्ति तत्रस्थाः प्रभासं शाङ्करा गणाः ॥ २१६ ॥&lt;br&gt;&#xA;इयं सरस्वती पुण्या सर्वत्रैव हि विद्यते ॥&lt;br&gt;&#xA;पञ्चस्रोताः प्रभासे तु दुष्प्राप्या त्रिदशैरपि ॥ २१७ ॥&lt;br&gt;&#xA;तस्या यत्पञ्चमं स्रोतन्यङ्कुमत्यास्तटानि च ॥&lt;br&gt;&#xA;तस्य मध्ये स्थितं तीर्थं गोष्पदेति च विश्रुतम् ॥ २१८ ॥&lt;br&gt;&#xA;तत्र प्रेतशिला मध्ये प्रेतानां मुक्तिदायिका ॥&lt;br&gt;&#xA;यत्र प्रेताः पुरा मुक्ता अष्टाविंशतिकोटयः ॥ २१९ ॥&lt;br&gt;&#xA;पापिनां मुक्तिदं तीर्थमाद्या रुद्रगया स्मृता ॥&lt;br&gt;&#xA;तदस्मिन्गोष्पदन्नाम कलौ ख्यातं धरातले ॥ 7.1.336.२२० ॥&lt;br&gt;&#xA;यदा क्षीरोदमथनान्निःसृता लोकमातरः ॥&lt;br&gt;&#xA;तदा देवैः समेतास्तु आगतास्तीर्थसन्निधौ ॥ २२१ ॥&lt;br&gt;&#xA;पदं तत्र निमग्नं च नन्दायाश्च शिलातले ॥&lt;br&gt;&#xA;शिलां खुराङ्कितां दृष्ट्वा जानुदेशाङ्कितां तथा ॥ २२२ ॥&lt;br&gt;&#xA;विस्मिताः सर्वदेवा वै पप्रच्छुर्गां च नन्दिनीम् ॥&lt;br&gt;&#xA;किमेतद्दृश्यते देवि पदं प्रेतशिलातले ॥&lt;br&gt;&#xA;कथं तु खेदः सञ्जातश्चास्माकं स्खलनं कथम्॥ २२३ ॥&lt;br&gt;&#xA;॥ नन्दिन्युवाच ॥ ॥&lt;br&gt;&#xA;इदं मम पदं देवाः शिलासंस्थं विराजते ॥&lt;br&gt;&#xA;गगनाङ्गणभूमिस्थं चन्द्रबिम्बमिवापरम्॥ २२४ ॥&lt;br&gt;&#xA;अद्यप्रभृति भो देवास्त्रैलोक्ये सचराचरे ॥&lt;br&gt;&#xA;गोष्पदन्नाम विख्यातं लोके ख्यातिं गमिष्यति ॥ २२५ ॥&lt;br&gt;&#xA;अत्रागत्य नरो यस्तु स्नानं श्राद्धं करिष्यति ॥&lt;br&gt;&#xA;गयासप्तगुणन्तस्य फलं देवा भविष्यति ॥ २२६ ॥&lt;br&gt;&#xA;न वारो न च नक्षत्रं न कालस्तत्र कारणम्॥&lt;br&gt;&#xA;यदैव दृश्यते तीर्थं तदा पर्वसहस्रकम् ॥ २२७ ॥&lt;br&gt;&#xA;अथवा पर्वकाङ्क्षा चेत्तानि मे शृणुपार्वति ॥&lt;br&gt;&#xA;अयने विषुवे युग्मे सामान्ये चार्कसङ्क्रमे ॥ २२८ ॥&lt;br&gt;&#xA;अमावास्याष्टकायां च कृष्णपक्षे विशेषतः ॥&lt;br&gt;&#xA;आर्द्रामघारोहिणीषु द्रव्यब्राह्मणसङ्गमे ॥ २२९ ॥&lt;br&gt;&#xA;गजच्छाया व्यतीपाते वैधृते धृतचामरे ॥&lt;br&gt;&#xA;वैशाखस्य तृतीयायां नवम्यां कार्तिकस्य तु ॥ 7.1.336.२३० ॥&lt;br&gt;&#xA;पञ्चदश्यां च माघस्य नभस्ये च त्रयोदशीम् ॥&lt;br&gt;&#xA;युगादयः स्मृता ह्येतास्तस्मिन्काले च वा पुनः ॥ २३१ ॥&lt;br&gt;&#xA;मन्वन्तरादौ कार्यं च तत्र श्राद्धं विजानता ॥&lt;br&gt;&#xA;आश्वयुक्छुक्लनवमी द्वादशी कार्तिके तथा ॥२३२॥&lt;br&gt;&#xA;तृतीया चैत्रमासस्य तथा भाद्रपदस्य च ॥&lt;br&gt;&#xA;फाल्गुनस्य त्वमावास्या पौषस्यैकादशी तथा ॥ २३३ ॥&lt;br&gt;&#xA;आषाढस्यापि दशमी माघमासस्य सप्तमी ॥&lt;br&gt;&#xA;श्रावणस्याष्टमी कृष्णा तथाऽऽषाढी च पूर्णिमा ॥ २३४ ॥&lt;br&gt;&#xA;कार्तिकी फाल्गुनी चैव ज्यैष्ठी पञ्चदशी तथा ॥&lt;br&gt;&#xA;मन्वन्तरादयश्चैता दत्तस्या क्षयकारिकाः ॥ २३५ ॥&lt;br&gt;&#xA;वैशाखस्य तृतीयायां कृष्णायां फाल्गुनस्य च ॥&lt;br&gt;&#xA;पञ्चमी चैत्रमासस्य तस्यैवान्त्या तथा परा ॥ २३६ ॥&lt;br&gt;&#xA;शुक्ला त्रयो दशी माघे कार्तिकस्य तु सप्तमी ॥&lt;br&gt;&#xA;नवमी मार्गशीर्षस्य सप्तैताः कल्पकादिमाः ॥ २३७ ॥&lt;br&gt;&#xA;कल्पतृप्तिर्भवेच्छ्राद्धे कल्पादौ तु कृते पुरा ॥&lt;br&gt;&#xA;इत्येवमुक्त्वा सा नन्दा देवानां प्रतिनन्दिनी ॥&lt;br&gt;&#xA;अन्तर्द्धानं जगामाशु दीपो वातहतो यथा ॥२३८॥&lt;br&gt;&#xA;इतीदं कौतुकं दृष्ट्वा सर्वे देवाः सवासवाः ॥&lt;br&gt;&#xA;ब्रह्मर्षयो देवर्षयः श्लोकं पौराणिकं जगुः ॥ २३९ ॥&lt;br&gt;&#xA;अहो तीर्थस्य माहात्म्यं नन्दायास्तपसो बलम् ॥&lt;br&gt;&#xA;सकृच्छ्राद्धेन दत्तेन गयासप्तगुणं फलम् ॥ 7.1.336.२४० ॥&lt;br&gt;&#xA;एवमुक्त्वा ततोदेवाश्चक्रुः श्राद्धादिकां क्रियाम्॥&lt;br&gt;&#xA;यथोक्तं फलमापुस्ते नन्दिन्या पूर्वभाषितम् ॥ २४१ ॥&lt;br&gt;&#xA;इत्थं त्वमपि राजेन्द्र गच्छ शीघ्रं हि गोष्पदम्॥&lt;br&gt;&#xA;तत्र श्राद्धादिकं कृत्वा लप्स्यसे फलमीप्सितम् ॥ २४२ ॥&lt;br&gt;&#xA;अयं ते जनको राजन्पापिनां प्रवरः स्मृतः ॥&lt;br&gt;&#xA;नान्यैस्तीर्थशतैः शक्यः प्रोद्धर्तुं गोष्पदं विना ॥ २४३ ॥&lt;br&gt;&#xA;तस्माद्व्रज महाराज मा कार्षीस्त्वं विलम्बनम् ॥&lt;br&gt;&#xA;एवं श्रुत्वा तदा राजा प्रभासं क्षेत्रमागतः ॥२४४॥&lt;br&gt;&#xA;तत्र स्थानस्थितान्विप्रांस्तीर्थमाहात्म्यकोविदान्॥&lt;br&gt;&#xA;अग्रेकृत्य महाराजो ययौ न्यङ्कुमतीं नदीम् ॥ २४५ ॥&lt;br&gt;&#xA;तै राज्ञो दर्शितं तीर्थं पदं प्रेतशिलास्थितम् ॥&lt;br&gt;&#xA;तद्दृष्ट्वा विमलं तीर्थं विस्मयोत्फुल्ललोचनः ॥&lt;br&gt;&#xA;चक्रे कुण्डानि वेदीश्च मण्डपान्यज्ञसिद्धये ॥ २४६ ॥&lt;br&gt;&#xA;ततो यज्ञः समारब्धो विधिवद्भूरिदक्षिणः ॥&lt;br&gt;&#xA;प्रत्यक्षं पितर स्तस्य बभूवुर्ज्वलनप्रभाः ॥ २४७ ॥&lt;br&gt;&#xA;ततः श्रद्धां समास्थाय श्राद्धैर्यज्ञैर्महोदयम् ॥&lt;br&gt;&#xA;ते चाब्रुवन्वचस्तुष्टाः पितरो राजसत्तमम् ॥ २४८ ॥&lt;br&gt;&#xA;धन्योऽसि राजन्पुण्योऽसि वयं धन्यतरास्त्वया ॥&lt;br&gt;&#xA;यदत्र तीर्थे श्राद्धेन उद्धृता भवता वयम् ॥ २४९ ॥&lt;br&gt;&#xA;एवमुक्त्वा ततः सर्वे वेनेन पितरः सह ॥&lt;br&gt;&#xA;विमानवरसंस्थाश्च जग्मुस्ते त्रिदिवालयम् ॥ 7.1.336.२५० ॥&lt;br&gt;&#xA;गच्छन्नुवाच वेनस्तं राजानं पृथुवक्षसम् ॥&lt;br&gt;&#xA;राजञ्जन्मानि चत्वारि अभूवं चान्यजन्मनि ॥ २५१ ॥&lt;br&gt;&#xA;कुष्ठी पापो दुराचारश्चाण्डालोच्छिष्टभुक्तथा ॥&lt;br&gt;&#xA;सोऽहं पापविनिर्मुक्तो गच्छामि त्रिदिवालयम् ॥ २५२ ॥&lt;br&gt;&#xA;तद्गच्छ त्वं महाभाग राज्यं भुङ्क्ष्व चिराय च ॥&lt;br&gt;&#xA;कृतं ते सकलं कार्यं पुत्रेण क्रियते च यत् ॥ २५३ ॥&lt;br&gt;&#xA;एवं श्रुत्वा तदा राजा मुमुदे ज्ञातिसंयुतः ॥&lt;br&gt;&#xA;ब्राह्मणान्हर्षयामास दानैर्भूकाञ्चनादिभिः ॥ २५४ ॥&lt;br&gt;&#xA;न तदस्ति जगत्यस्मिंस्तत्र यन्न ददौ नृपः ॥&lt;br&gt;&#xA;दृष्ट्वा प्रभावं तीर्थस्य प्रत्यक्षं पितृदर्शनम् ॥२५५॥&lt;br&gt;&#xA;एवं राजा स कृत्वा तु स्वकीयं स्थान माययौ ॥&lt;br&gt;&#xA;भुक्त्वा भूमिं तु सकलां प्रेत्य स्वर्गं समाप्तवान् ॥ २५६ ॥&lt;br&gt;&#xA;एवं प्रभावं तत्क्षेत्रं प्रभासं पापनाशनम् ॥&lt;br&gt;&#xA;यस्मिन्नायान्ति तीर्थानि देवास्तिष्ठन्ति कोटिशः ॥ २५७ ॥&lt;br&gt;&#xA;प्रभासं क्षेत्रमासाद्य योन्यत्तीर्थं हि मार्गते ॥&lt;br&gt;&#xA;स करस्थं समुत्सृज्य कूर्परेण समालिहेत् ॥ २५८ ॥&lt;br&gt;&#xA;अब्रुवन्पितरश्चैनां गाथां पौराणिकीं प्रिये ॥&lt;br&gt;&#xA;गयां गन्तुं न शक्नोति यदि पुत्रः कथञ्चन ॥&lt;br&gt;&#xA;तदा यत्नेन गन्तव्यं गोष्पदं तीर्थमुत्तमम् ॥ २५९ ॥&lt;br&gt;&#xA;कन्दैर्मूलैः फलैर्वापि पिण्याकेङ्गुदकेन वा ॥&lt;br&gt;&#xA;अपि नः स कुले भूयाद्योऽत्र श्राद्धं प्रदास्यति ॥ 7.1.336.२६० ॥&lt;br&gt;&#xA;तत्र स्नात्वा प्रयत्नेन ब्राह्मणान्वेदवित्तमान् ॥&lt;br&gt;&#xA;आमन्त्र्य विधिवच्छ्राद्धे भोजयित्वा प्रयत्नतः ॥&lt;br&gt;&#xA;पिण्डदानं तु कर्त्तव्यं पितृणां तृप्तिमिच्छताम् ॥२६१॥&lt;br&gt;&#xA;न तिथिर्न च नक्षत्रं पर्व मासादिकं न हि ॥&lt;br&gt;&#xA;सर्वदा तत्र गन्तव्यं श्रद्धा युक्तेन चेतसा ॥ २६२ ॥&lt;br&gt;&#xA;न कालनियमस्तत्र प्रमाणं दर्शनं यतः ॥&lt;br&gt;&#xA;तत्राक्षयतृतीयायां दुर्ल्लभं गमनं प्रिये ॥ २६३ ॥&lt;br&gt;&#xA;कार्त्तिक्यां माघसप्तम्यां पद्मके वाऽथ पर्वणि ॥२६४॥&lt;br&gt;&#xA;हिरण्यदानं गोदानं वस्त्रं रूप्यं घृतं तिलाः ॥&lt;br&gt;&#xA;दातव्यास्तत्र युक्तेन पितॄणां तृप्तिमिच्छता ॥ २६५ ॥&lt;br&gt;&#xA;एवं ते कथितं देवि तीर्थगुह्यं महोदयम् ॥&lt;br&gt;&#xA;न कथ्यं दुष्टबुद्धीनां पापिनां क्रूरचेतसाम् ॥२६६॥&lt;br&gt;&#xA;श्रद्धायुक्ताय दातव्यं पितृभक्तिरताय च ॥&lt;br&gt;&#xA;श्राद्धकाले विशेषेण पठे द्भक्त्या पुराणवित् ॥ २६७ ॥&lt;br&gt;&#xA;पितॄणां जायते तृप्तिस्तेन द्वादशवार्षिकी ॥&lt;br&gt;&#xA;श्रोतव्यं प्रयतैर्नित्यं नरैर्नरकभीरुभिः ॥&lt;br&gt;&#xA;पठितव्यं सदा भक्त्या विप्राणां भुञ्जता पुरः ॥ २६८ ॥&lt;br&gt;&#xA;पानीयमप्यत्र तिलैर्विमिश्रं दद्यात्पितृभ्यः प्रयतो मनुष्यः ॥&lt;br&gt;&#xA;श्राद्धं कृतं तेन समासहस्रं रहस्यमेतत्पितरो वदन्ति ॥२६९॥&lt;br&gt;&#xA;इदं रहस्य यशसो निधानमिदं पितॄणामतिवल्लभं च ॥&lt;br&gt;&#xA;इदं च वेदेष्वमृताय नित्यमिदं महापापहरं च पुंसाम् ॥ 7.1.336.२७० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये न्यङ्कुमतीनदीमाहात्म्ये गोष्पदतीर्थमाहात्म्यवर्णनन्नाम षट्त्रिंशदुत्तरत्रिशततमोऽध्यायः ॥ ३३६ ॥&lt;/p&gt;</description>
    </item>
    <item>
      <title>३३७ नारायणगृहमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/337_nArAyaNagRhamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/337_nArAyaNagRhamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि नारायणगृहं परम् ॥&lt;br&gt;&#xA;गोष्पदाद्दक्षिणे भागे सागरस्य तटे शुभे ॥ १ ॥&lt;br&gt;&#xA;न्यङ्कुमत्याः समीपे तु सर्वपातकनाशने ॥&lt;br&gt;&#xA;तत्रकल्पान्तरस्थायी स्वयं तिष्ठति केशवः ॥ २ ॥&lt;br&gt;&#xA;पितॄणामुद्धरणार्थाय ह्यस्मिन्रौद्रे कलौ युगे ॥&lt;br&gt;&#xA;यदा दैत्यविनाशं स कुरुते भगवान्हरिः ॥ ३ ॥&lt;br&gt;&#xA;विश्रामार्थं तदा तत्र गृहे तिष्ठति नित्यशः ॥&lt;br&gt;&#xA;नारायणगृहं तेन विख्यातं जगतीतले ॥ ४॥&lt;br&gt;&#xA;कृते जनार्दनोनाम त्रेतायां मधुसूदनः ॥&lt;br&gt;&#xA;द्वापरे पुण्डरीकाक्षः कलौ नारायणः स्मृतः ॥ ५ ॥&lt;br&gt;&#xA;एवं चतुर्युगे प्राप्ते पुनःपुनररिन्दम ॥&lt;br&gt;&#xA;कृत्वा धर्मव्यवस्थानं तत्स्थानं प्रतिपद्यते ॥ ६ ॥&lt;br&gt;&#xA;एकादश्यां निराहारो यस्तं देवं प्रपश्यति ॥&lt;br&gt;&#xA;स पश्यति ध्रुवं स्थाने प्रत्यानन्तं हरेः पदम् ॥ ७॥&lt;br&gt;&#xA;तेन पीतानि वस्त्राणि देयानि द्विजपुङ्गवे ॥&lt;br&gt;&#xA;स्नानं श्राद्धं च कर्तव्यं सम्यग्यात्राफलेप्सुभिः ॥ ८ ॥&lt;br&gt;&#xA;इति ते कथितं महाप्रभावं हरिसङ्केतनिकेतनोद्भवम् ॥&lt;br&gt;&#xA;शृणुते वा प्रयतस्तु यः सुधीः पठते वा लभते स सद्गतिम् ॥ ९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये न्यङ्कुमतीमाहात्म्ये नारायणगृहमाहात्म्यवर्णनन्नाम सप्तत्रिंशदुत्तरत्रिशततमोऽध्यायः ॥ ३३७ ॥&lt;/p&gt;</description>
    </item>
    <item>
      <title>३३८ जालेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/338_jAleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/338_jAleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देविकातटसंस्थितम् ॥&lt;br&gt;&#xA;जालेश्वरेति विख्यातं सुरासुरनमस्कृतम् ॥ १ ॥&lt;br&gt;&#xA;मन्वन्तरे चाक्षुषे च सम्प्राप्ते द्वापरे युगे ॥&lt;br&gt;&#xA;नाम्ना जालेश्वरं लिङ्गं देविकातटसंस्थितम् ॥ २ ॥&lt;br&gt;&#xA;पूज्यते नागकन्याभिर्न तत्पश्यन्ति मानवाः ॥&lt;br&gt;&#xA;महा तेजोमणिमयं चन्द्रबिम्बसमप्रभम् ॥&lt;br&gt;&#xA;स्मरणात्तस्य देवस्य ब्रह्महत्या प्रणश्यति ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;कथं जालेश्वरं नाम कस्मिन्काले बभूव तत् ॥ ४ ॥&lt;br&gt;&#xA;साधुभिः सह संवासात्के गुणाः परिकीर्त्तिताः ॥&lt;br&gt;&#xA;के लोकाः कानि पुण्यानि तत्सर्वं शम्स मे प्रभो ॥ ५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अत्रैवोदाहरन्तीममितिहासं पुरातनम् ॥&lt;br&gt;&#xA;नाभागस्य च संवादमापस्तम्बतपोनिधेः ॥ ६ ॥&lt;br&gt;&#xA;महर्षिरात्मवान्पूर्वमापस्तम्बो द्विजाग्रणीः ॥&lt;br&gt;&#xA;उपावसन्सदा रम्भो बभूव भगवांस्तदा ॥ ७ ॥&lt;br&gt;&#xA;नित्यं क्रोधं च लोभं च मोहं द्रोहं विसृज्य सः ॥&lt;br&gt;&#xA;देविकासरितो मध्ये विवेश सलिलाशये ॥ ८ ॥&lt;br&gt;&#xA;क्षेत्रे प्राभासिके रम्ये सम्यग्ज्ञात्वा शिवप्रिये ॥&lt;br&gt;&#xA;तत्रास्य वसतः कालः समतीतो महांस्तदा ॥ ९ ॥&lt;br&gt;&#xA;परेण ध्यानयोगेन स्थाणुभूतस्य तिष्ठतः ॥&lt;br&gt;&#xA;ततः कदाचिदागत्य तं देशं मत्स्यजीविनः ॥ 7.1.338.१० ॥&lt;br&gt;&#xA;प्रसार्य सुमहज्जालं सर्वे चाकर्षयन्बलात् ॥&lt;br&gt;&#xA;अथ तं च महामत्स्यं निषादा बलदर्पिताः ॥ ११ ॥&lt;br&gt;&#xA;तस्मादुत्तारयामासुः सलिलाद्ब्रह्मनन्दनम् ॥&lt;br&gt;&#xA;तं दृष्ट्वा तपसा दीप्तं कैवर्त्ता भयविह्वलाः ॥&lt;br&gt;&#xA;शिरोभिः प्रणिपत्योच्चैरिदं वचनमब्रुवन् ॥ १२ ॥ ॥&lt;br&gt;&#xA;निषादा ऊचुः ॥ ॥&lt;br&gt;&#xA;अज्ञानात्कृतपापानामस्माकं क्षन्तुमर्हसि ॥&lt;br&gt;&#xA;किं वा कार्यं प्रियं तेऽद्य तदाज्ञापय सुव्रत ॥ १३ ॥&lt;br&gt;&#xA;स मुनिस्तन्महद्दृष्ट्वा मत्स्यानां कदनं कृतम्॥&lt;br&gt;&#xA;कृपया परयाविष्टो दाशान्प्रोवाच दुःखितः ॥ १४ ॥&lt;br&gt;&#xA;केन मे स्यादुपायो हि सर्वे स्वार्थे बत स्थिताः ॥&lt;br&gt;&#xA;ज्ञानिनामपि यच्चेतः केवलात्महिते रतम् ॥ १५ ॥&lt;br&gt;&#xA;ज्ञानिनोपि यदा स्वार्थमाश्रित्य ध्यानमास्थिताः ॥&lt;br&gt;&#xA;दुःखार्त्तानीह सत्त्वानि क्व यास्यन्ति सुखं ततः ॥ १६ ॥&lt;br&gt;&#xA;योऽभिवाञ्छति भोक्तुं वै दुःखान्येकान्ततो जनः ॥&lt;br&gt;&#xA;पापात्पापतरं तं हि प्रवदन्ति मुमुक्षवः ॥ १७ ॥&lt;br&gt;&#xA;को नु मे स्यादुपायो हि येनाहं दुःखितात्मवान्॥&lt;br&gt;&#xA;अन्तः प्रविष्टः सत्त्वानां भवेयं सर्वदुःखभुक् ॥ १८ ॥&lt;br&gt;&#xA;यन्ममास्ति शुभं किचित्तदेनानुपगच्छतु ॥&lt;br&gt;&#xA;यत्कृतं दुष्कृतं तैश्च तदशेषमुपेतु माम् ॥ १९ ॥&lt;br&gt;&#xA;दृष्ट्वान्धान्कृपणान्व्यङ्गाननाथान्रोगिणस्तथा ॥&lt;br&gt;&#xA;दया न जायते यस्य स रक्ष इति मे मतिः ॥ 7.1.338.२० ॥&lt;br&gt;&#xA;प्राणसंशयमापन्नान्प्राणिनो भयविह्वलान् ॥&lt;br&gt;&#xA;यो न रक्षति शक्तोपि स तत्पापं समश्नुते ॥ २१ ॥&lt;br&gt;&#xA;आहुर्जनानामार्त्तानां सुखं यदुपजायते ॥&lt;br&gt;&#xA;तस्य स्वर्गोऽपवर्गो वा कलां नार्हति षोडशीम् ॥ ॥ २२ ॥&lt;br&gt;&#xA;तस्मान्नैतानहं दीनांस्त्यक्त्वा मीनान्सुदुःखितान् ॥&lt;br&gt;&#xA;पदमात्रं तु यास्यामि किं पुनस्त्रिदशालयम् ॥ २३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;निशम्यैतदृषेर्वाक्यं दाशास्ते जातसम्भ्रमाः ॥&lt;br&gt;&#xA;यथावृत्तं तु तत्सर्वं नाभागाय न्यवेदयन् ॥ २४ ॥&lt;br&gt;&#xA;नाभागोऽपि ततः श्रुत्वा तं द्रष्टुं ब्रह्मनन्दनम् ॥&lt;br&gt;&#xA;त्वरितः प्रययौ तत्र सामात्यः सपुरोहितः ॥ २५ ॥&lt;br&gt;&#xA;स सम्यक्पूजयित्वा तं देवकल्पमुनिं नृपः ॥&lt;br&gt;&#xA;प्रोवाच भगवन्ब्रूहि किं करोमि तवाज्ञया ॥२६॥ ॥&lt;br&gt;&#xA;॥ आपस्तम्ब उवाच ॥ ॥&lt;br&gt;&#xA;श्रमेण महताविष्टाः कैवर्त्ता दुःखजीविनः ॥&lt;br&gt;&#xA;मम मूल्यं प्रयच्छेति यद्योग्यं मन्यसे नृप ॥ २७ ॥&lt;br&gt;&#xA;॥ नाभाग उवाच ॥ ॥&lt;br&gt;&#xA;सहस्राणां शतं मूल्यं निषादेभ्यो ददाम्यहम् ॥&lt;br&gt;&#xA;निग्रहाख्यस्य भगवन्यथाह ब्रह्मनन्दनः ॥ २८ ॥&lt;br&gt;&#xA;॥ आपस्तम्ब उवाच ॥ ॥&lt;br&gt;&#xA;नाहं शतसहस्रैश्च नियम्यः पार्थिव त्वया ॥&lt;br&gt;&#xA;सदृशं दीयतां मूल्यममात्यैः सह चिन्तय ॥ २९ ॥&lt;br&gt;&#xA;॥ नाभाग उवाच ॥ ॥&lt;br&gt;&#xA;कोटिः प्रदीयतां मूल्यं निषादेभ्यो द्विजोत्तम ॥&lt;br&gt;&#xA;यद्येतदपि ते मूल्यं ततो भूयः प्रदीयते ॥ 7.1.338.३० ॥ ॥&lt;br&gt;&#xA;आपस्तम्ब उवाच ॥ ॥&lt;br&gt;&#xA;नार्हं मूल्यं च मे कोटिरधिकं वापि पार्थिव ॥&lt;br&gt;&#xA;सदृशं दीयतां मूल्यं ब्राह्मणैः सह चिन्तय ॥ ३१ ॥&lt;br&gt;&#xA;॥ नाभाग उवाच ॥ ॥&lt;br&gt;&#xA;अर्द्धराज्यं समस्तं वा निषादेभ्यः प्रदीयताम् ॥&lt;br&gt;&#xA;एतन्मूल्यमहं मन्ये किं वाऽन्यन्मन्यसे द्विज ॥ ३२ ॥&lt;br&gt;&#xA;॥ आपस्तम्ब उवाच ॥ ॥&lt;br&gt;&#xA;अर्धराज्यसमस्तं वा नाहमर्हामि पार्थिव ॥&lt;br&gt;&#xA;सदृशं दीयतां मूल्यमृषिभिः सह चिन्तय ॥ ३३ ॥&lt;br&gt;&#xA;महर्षेस्तद्वचः श्रुत्वा नाभागः स विषादवान् ॥&lt;br&gt;&#xA;चिन्तयामास दुःखार्तः सामात्यः सपुरोहितः ॥ ३४ ॥&lt;br&gt;&#xA;ततः कश्चिदृषिस्तत्र लोमशस्तु महातपाः ॥&lt;br&gt;&#xA;नाभागमब्रवीन्मा भैस्तोषयिष्यामि तं मुनिम् ॥ ३५ ॥&lt;br&gt;&#xA;॥ नाभाग उवाच ॥ ॥&lt;br&gt;&#xA;ब्रूहि मूल्यं महाभाग मुनेरस्य महात्मनः ॥&lt;br&gt;&#xA;परित्रायस्व मामस्मात्सज्ञातिकुलबान्धवम् ॥ ३६ ॥&lt;br&gt;&#xA;निर्दहेद्भगवान्रुद्रस्त्रैलोक्यं सचराचरम्॥&lt;br&gt;&#xA;किं पुनर्मानुषं हीनमत्यन्तवि षयात्मकम् ॥ ३७ ॥&lt;br&gt;&#xA;॥ लोमश उवाच ॥ ॥&lt;br&gt;&#xA;त्वमीड्यो हि महाराज जगत्पूज्यो द्विजोत्तमः ॥&lt;br&gt;&#xA;गावश्च दिव्यास्तस्माद्गौर्मूल्यमम्यै प्रदीयताम्॥ ३९ ॥&lt;br&gt;&#xA;तच्छ्रुत्वा वचनं राजा सामात्यः सपुरोहितः ॥&lt;br&gt;&#xA;हर्षेण महताविष्टः प्रोवाचेदं वचोमुनिम् ॥ ३९ ॥&lt;br&gt;&#xA;उत्तिष्ठोत्तिष्ठ भगवन्क्रीत एव न संशयः ॥&lt;br&gt;&#xA;एतद्योग्यतमं मूल्यं भवतो मुनिसत्तम ॥ 7.1.338.४० ॥&lt;br&gt;&#xA;॥ आपस्तम्ब उवाच ॥ ॥&lt;br&gt;&#xA;उत्तिष्ठाम्येष सुप्रीतः सम्यक्क्रीतोऽस्मि पार्थिव ॥&lt;br&gt;&#xA;गोभ्यो मूल्यं न पश्यामि पवित्रं परमं भुवि ॥ ४१ ॥&lt;br&gt;&#xA;गावः प्रदक्षिणीकार्याः पूजनीयाश्च नित्यशः ॥&lt;br&gt;&#xA;मङ्गलायतनं देव्यः सृष्टा ह्येताः स्वयम्भुवा॥ ॥ ४२ ॥&lt;br&gt;&#xA;अग्न्यगाराणि विप्राणां देवतायतनानि च ॥&lt;br&gt;&#xA;यद्गोमयेन शुद्ध्यन्ति किम्भूतमधिकं ततः ॥४३॥&lt;br&gt;&#xA;गोमूत्रं गोमयं क्षीरं दधि सर्पिस्तथैव च ॥&lt;br&gt;&#xA;गवां पञ्च पवित्राणि पुनन्ति सकलं जगत् ॥४४॥&lt;br&gt;&#xA;गावो ममाग्रतो नित्यं गावः पृष्ठत एव च ॥&lt;br&gt;&#xA;गावो मे ह्रदये चैव गवां मध्ये वसाम्यहम ॥४५॥&lt;br&gt;&#xA;एवं जपन्नरो मन्त्रं त्रिसन्ध्यं नियतः शुचिः ॥&lt;br&gt;&#xA;मुच्यते सर्वपापेभ्यः स्वर्गलोकं च गच्छति ॥ ४६ ॥&lt;br&gt;&#xA;तृणाहारपरा गावः कर्त्तव्या भक्तितोऽन्वहम्॥&lt;br&gt;&#xA;अकृत्वा स्वयमाहारं कुर्वन्प्राप्नोति दुर्गतिम् ॥ ४७ ॥&lt;br&gt;&#xA;तेनाग्नयो हुताः सम्यक्पितरश्चापि तर्पिताः ॥&lt;br&gt;&#xA;देवाश्च पूजितास्तेन यो ददाति गवाह्निकम्॥४८॥&lt;br&gt;&#xA;मन्त्रः ॥&lt;br&gt;&#xA;सौरभेयी जगत्पूज्या देवी विष्णुपदे स्थिता ॥&lt;br&gt;&#xA;सर्वमेव मया दत्तं प्रतीच्छतु सुतोषिता॥४९॥&lt;br&gt;&#xA;रक्षणाद्बालपुत्राणां गवां कण्डूयनात्तथा ॥&lt;br&gt;&#xA;क्षीणार्तरक्षणाच्चैव नरः स्वर्गे महीयते । 7.1.338.५० ॥&lt;br&gt;&#xA;आदिर्गावो हि मर्त्यस्य मध्ये चान्ते प्रकीर्तिताः ॥&lt;br&gt;&#xA;रक्षन्ति तास्तु देवानां क्षीराज्यममृतं सदा ॥ ५१ ॥&lt;br&gt;&#xA;तस्माद्गावः प्रदातव्याः पूजनीयाश्च नित्यशः ॥&lt;br&gt;&#xA;स्वर्गस्य सङ्गमा ह्येताः सोपानमिव निर्मिताः ॥ ५२ ॥&lt;br&gt;&#xA;एतच्छ्रुत्वा निषादास्ते गवां माहात्म्यमुत्त मम् ॥&lt;br&gt;&#xA;प्रणिपत्य महात्मानमापस्तम्बमथाब्रुवन् ॥ ५३ ॥&lt;br&gt;&#xA;॥ निषादा ऊचुः ॥ ॥&lt;br&gt;&#xA;सम्भाषो दर्शनं स्पर्शः कीर्तनं स्मरणं तथा ॥&lt;br&gt;&#xA;पावनानि किलैतानि साधूनामिति च श्रुतम् ॥ ५४ ॥&lt;br&gt;&#xA;सम्भाषो दर्शनं चैव सहास्माभिः कृतं त्वया ॥&lt;br&gt;&#xA;कुरुष्वानुग्रहं तस्माद्गौरेषा प्रतिगृह्यताम् ॥ ५५ ॥&lt;br&gt;&#xA;॥ आपस्तम्ब उवाच ॥ ॥&lt;br&gt;&#xA;एता वः प्रतिगृह्णामि गां यूयं मुक्तकिल्विषाः ॥&lt;br&gt;&#xA;निषादा गच्छत स्वर्गं सह मत्स्यैर्जलोद्धृतैः ॥५६॥&lt;br&gt;&#xA;प्राणिनां प्रीतिमुत्पाद्य निन्दिते नापि कर्मणा ॥&lt;br&gt;&#xA;नरकं यदि पश्यामि वत्स्यामि स्वर्ग एव तत् ॥ ५७ ॥&lt;br&gt;&#xA;यन्मया सुकृतं किञ्चिन्मनोवाक्कायकर्मभिः ॥&lt;br&gt;&#xA;कृतं स्यात्तेन दुःखार्ताः सर्वे यान्तु शुभां गतिम् ॥ ५८ ॥&lt;br&gt;&#xA;ततस्तस्य प्रसादेन महर्षेर्भावितात्मनः ॥&lt;br&gt;&#xA;निषादास्तेन वाक्येन सह मत्स्यैर्दिवं गताः ॥ ५९ ॥&lt;br&gt;&#xA;तान्दृष्ट्वा व्रजतः स्वर्गं समत्स्यान्मत्स्यजीविनः ॥&lt;br&gt;&#xA;सामात्यभृत्यो नृपतिर्विस्मयादिदमब्रवीत् ॥ 7.1.338.६० ॥&lt;br&gt;&#xA;सेव्याः श्रेयोऽर्थिभिः सन्तः पुण्यतीर्थे जलोपमाः ॥&lt;br&gt;&#xA;क्षणो पासनमप्यत्र न येषां निष्फलं भवेत् ॥ ६१ ॥&lt;br&gt;&#xA;सद्भिः सह सदासीत सद्भिः कुर्वीत सत्कथाम् ॥&lt;br&gt;&#xA;सतां व्रतेन वर्तेत नासद्भिः किञ्चिदाचरेत् ॥ ६२ ॥&lt;br&gt;&#xA;सतां समागमादेते समत्स्या मत्स्यजीविनः ॥&lt;br&gt;&#xA;त्रिविष्टपमनुप्राप्ता नराः पुण्यकृतो यथा ॥ ६३ ॥&lt;br&gt;&#xA;आपस्तम्बो मुनिस्तत्र लोमशश्च महामनाः ॥&lt;br&gt;&#xA;वरैस्तं विविधैरिष्टैश्छन्दयामासतुर्नृपम्॥ ६४ ॥&lt;br&gt;&#xA;ततः स वरयामास धर्मबुद्धिं सुदुर्लभाम् ॥&lt;br&gt;&#xA;तथेति चोक्त्वा तौ प्रीत्या तं नृपं वै शशंसतुः ॥ ६५ ॥&lt;br&gt;&#xA;अहो धन्योऽसि राजेन्द्र यत्ते धर्मपरा मतिः ॥&lt;br&gt;&#xA;धर्मः सुदुर्लभः पुंसां विशेषेण महीक्षिताम् ॥ ६६ ॥&lt;br&gt;&#xA;यदि राजा मदाविष्टः स्वधर्मं न परि त्यजेत् ॥&lt;br&gt;&#xA;ततो जगति कस्तस्मात्पुमानभ्यधिको भवेत् ॥ ६७ ॥&lt;br&gt;&#xA;ध्रुवं जन्म सदा राज्ञां मोहश्चापि सदा ध्रुवः ॥&lt;br&gt;&#xA;मोहाद्ध्रुवश्च नरको राज्यं निन्दन्त्यतो बुधाः ॥ ६८ ॥&lt;br&gt;&#xA;राज्यं हि बहु मन्यन्ते नरा विषयलोलुपाः ॥&lt;br&gt;&#xA;मनीषिणस्तु पश्यन्ति तदेव नरकोपमम् ॥ ६९ ॥&lt;br&gt;&#xA;तस्माल्लोकद्वयध्वंसी न कर्त्तव्यो मदस्त्वया ॥&lt;br&gt;&#xA;यदीच्छसि महाराज शाश्वतीं गतिमात्मनः ॥ 7.1.338.७० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्त्वा तौ महात्मानौ जग्मतुः स्वं स्वमाश्रमम् ॥&lt;br&gt;&#xA;नाभागोऽपि वरं लब्ध्वा प्रहृष्टः प्राविशत्पुरम् ॥ ७१ ॥&lt;br&gt;&#xA;एतत्ते कथितं देवि प्रभावं देविकोद्भवम् ॥&lt;br&gt;&#xA;ऋषिणा स्थापितश्चापि भवो जाले श्वरस्तदा ॥ ७२ ॥&lt;br&gt;&#xA;जाले निपतितो यस्माद्दाशानामृषिसत्तमः ॥&lt;br&gt;&#xA;जालेश्वरेति नामासौ विख्यातः पृथिवीतले ॥ ७३ ॥&lt;br&gt;&#xA;तत्र स्नात्वा महादेवि जालेश्वरसमर्चनात् ॥&lt;br&gt;&#xA;आपस्तम्बश्च नाभागो निषादा मत्स्यजीविनः ॥ ७४ ॥&lt;br&gt;&#xA;मत्स्यैः सह गताः स्वर्गं देविकायाः प्रभावतः ॥&lt;br&gt;&#xA;चैत्रस्यैव तु मासस्य शुक्लपक्षे त्रयोदशीम् ॥ ७५ ॥&lt;br&gt;&#xA;दद्यात्पिण्डं पितृभ्यो यस्तस्यान्तो नैव विद्यते ॥&lt;br&gt;&#xA;गोदानं तत्र देयं तु ब्राह्मणे वेदपारगे ॥&lt;br&gt;&#xA;श्रोतव्यं चैव माहात्म्यं द्रष्टव्यो जालकेश्वरः ॥ ७६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये देविका नदीमाहात्म्ये जालेश्वरमाहात्म्यवर्णनन्नामाष्टात्रिंशदुत्तरत्रिशततमोऽध्यायः ॥ ३३८ ॥ छ ॥&lt;/p&gt;</description>
    </item>
    <item>
      <title>३३९ हुङ्कारकूपमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/339_hunkArakUpamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/339_hunkArakUpamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कूपं त्रैलोक्यविश्रुतम् ॥&lt;br&gt;&#xA;देविकायास्तटे रम्ये हुङ्कारेणैव पूर्यते ॥ १ ॥&lt;br&gt;&#xA;ततोऽधस्तात्पुनर्याति सलिलं तत्र भामिनि ॥&lt;br&gt;&#xA;तण्डीनाम पुरा प्रोक्तो देविकातटमास्थितः ॥ २ ॥&lt;br&gt;&#xA;तपस्तेपे महादेवि शिवभक्तिपरायणः ॥&lt;br&gt;&#xA;तस्यैवं तप्यमानस्य तस्मिन्देशे वरानने ॥ ३ ॥&lt;br&gt;&#xA;आजगाम मृगो वृद्धस्तं देशमन्ध दृक्प्रिये ॥&lt;br&gt;&#xA;स पपात महागर्ते अगाधे जलवर्जिते ॥ ४ ॥&lt;br&gt;&#xA;तं दृष्ट्वा कृपयाविष्टः स मुनिर्मौनमास्थितः ॥&lt;br&gt;&#xA;हुङ्कारं कुरुते तत्र भूयोभूयश्च भामिनि ॥ ५ ॥&lt;br&gt;&#xA;अथ हुङ्कारशब्देन तस्य गर्तः प्रपूरितः ॥&lt;br&gt;&#xA;ततो मृगो विनिष्क्रान्तः कृच्छ्रेण सलिलात्प्रिये ॥ ६ ॥&lt;br&gt;&#xA;मानुषं रूपमाश्रित्य तमृषिं पर्यपृच्छत ॥&lt;br&gt;&#xA;विस्मयं परमं गत्वा काम्यदं कर्मणः फलम् ॥ ७ ॥&lt;br&gt;&#xA;मृगत्वे पतितश्चात्र नरो भूत्वा विनिर्गतः ॥&lt;br&gt;&#xA;सोऽब्रवीत्तस्य माहात्म्यं सलिलस्य द्विजोत्तमः ॥ ८ ॥&lt;br&gt;&#xA;अतोऽहं नरतां प्राप्तो नान्यदस्तीह कारणम् ॥&lt;br&gt;&#xA;ततस्तत्सलिलं भूयः प्रविष्टं धरणीतले ॥ ९ ॥&lt;br&gt;&#xA;ततो हुङ्कृतवान्भूयः स ऋषिः कौतुकान्वितः ॥&lt;br&gt;&#xA;आपूरितः पुनः कूपः सलिलेन पुरा यथा ॥ 7.1.339.१० ॥&lt;br&gt;&#xA;ततः स कृतवान्स्नानं तथा च पितृतर्पणम्॥&lt;br&gt;&#xA;मत्वा तीर्थवरं तत्र ततः प्राप्तः परां गतिम् ॥ ११ ॥&lt;br&gt;&#xA;अद्यापि हुङ्कृते तस्मिन्सलिलौघः प्रवर्तते ॥&lt;br&gt;&#xA;तत्र गत्वा नरो भक्त्या अपि पापरतोऽपि यः ॥ १२ ॥&lt;br&gt;&#xA;न मानुष्यं पुनर्जन्म प्राप्नोति जगतीतले ॥&lt;br&gt;&#xA;तत्र स्नात्वा शुचिर्भूत्वा यः श्राद्धं कुरुते नरः ॥ १३ ॥&lt;br&gt;&#xA;मुच्यते सर्वपापेभ्यः पितृलोके महीयते ॥&lt;br&gt;&#xA;कुलानि तारयेत्सप्त अतीताऽनागतानि च ॥ १४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये देविकामाहात्म्ये हुङ्कारकूपमाहात्म्यवर्णनन्नामैकोनचत्वारिंशदुत्तरत्रिशततमोऽध्यायः ॥ ॥ ३३९ ॥ ॥ छ ॥&lt;/p&gt;</description>
    </item>
    <item>
      <title>३४० चण्डीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/340_chaNDIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/340_chaNDIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तत्र स्थाने तु संस्थितम्॥&lt;br&gt;&#xA;चण्डीश्वरं महालिङ्गं सर्वपातकनाशनम् ॥ १ ॥&lt;br&gt;&#xA;तत्र शुक्लचतुर्द्दश्यां कार्तिके मासि भामिनि ॥&lt;br&gt;&#xA;उपवासपरो भूत्वा यः करोति प्रजागरम् ॥&lt;br&gt;&#xA;स याति परमं स्थानं यत्र देवो महेश्वरः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये देविकामाहात्म्ये चण्डीश्वरमाहात्म्यवर्णनं नाम चत्वारिंशदुत्तरत्रिशततमोऽध्यायः ॥ ३४० ॥&lt;/p&gt;</description>
    </item>
    <item>
      <title>३४१ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/341_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/341_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;आशापूरं ततो गच्छेद्विघ्नराजमकल्मषम् ॥&lt;br&gt;&#xA;शशिभूषण वायव्ये संस्थितं विघ्ननाशनम्॥&lt;br&gt;&#xA;आशां पूरयते यस्मात्तेनाशापूरकः स्मृतः ॥१ ॥&lt;br&gt;&#xA;यत्र रामेण देवेशि सीतया लक्ष्मणेन च ॥&lt;br&gt;&#xA;समाराध्य च विघ्नेशं प्राप्तं काममभीप्सितम्॥ २ ॥&lt;br&gt;&#xA;यत्र चन्द्रमसा देवि समाराध्य गणाधिपम् ॥&lt;br&gt;&#xA;लब्धं तद्वाञ्छितं पूर्वं सर्वकुष्ठविनाशनम् ॥ ३ ॥&lt;br&gt;&#xA;चतुर्थ्यां शुक्लपक्षे च मासि भाद्रपदे तथा ॥&lt;br&gt;&#xA;तत्र सम्पूज्य देवेशं मोदकैर्भोजयेद्द्विजान् ॥ ४ ॥&lt;br&gt;&#xA;वाञ्छितां लभते सिद्धिं विघ्नराजप्रसादतः ॥&lt;br&gt;&#xA;क्षेत्रस्यास्य महादेवि रक्षार्थं तु मया पुरा ॥ ५ ॥&lt;br&gt;&#xA;ततो नियुक्तो देवेशि यायिनां विघ्ननाशनः ॥ ६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभास खण्डे प्रथमे प्रभासक्षेत्रमाहात्म्य आशापूरविघ्नराज माहात्म्यवर्णनन्नामैकचत्शरिंशदुत्तर त्रिशततमोऽध्यायः ॥ ३४१ ॥&lt;/p&gt;</description>
    </item>
    <item>
      <title>३४२ चन्द्रेश्वरकलाकुण्डतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/342_chandreshvarakalAkuNDatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/342_chandreshvarakalAkuNDatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्य दक्षिणनैर्ऋत्ये नातिदूरे व्यवस्थितम् ॥&lt;br&gt;&#xA;लिङ्गं पापहरं देवि स्वयं सोमप्रतिष्ठितम् ॥ १ ॥&lt;br&gt;&#xA;तत्रैवामृतकुण्डं तु कलाकुण्डं तु तत्स्मृतम् ॥&lt;br&gt;&#xA;तत्र स्नात्वा तु चन्द्रेशं यो नरः पूजयिष्यति ॥ २ ॥&lt;br&gt;&#xA;स तु वर्षसहस्रस्य तपःफलमवाप्स्यति ॥&lt;br&gt;&#xA;तत्रैव संस्थितं देवि तडागं चन्द्रनिर्मितम् ॥ ३ ॥&lt;br&gt;&#xA;धनुःषोडशविस्तारं चन्द्रेशात्पूर्वपश्चिमे ॥&lt;br&gt;&#xA;तत्पूर्वं ते समाख्यातं मुक्तिदानादिपूर्वकम् ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य आशापूरमाहात्म्ये चन्द्रेश्वरकलाकुण्डतीर्थमाहात्म्यवर्णनन्नाम द्विचत्वारिंशदुत्तरत्रिशततमोऽध्यायः ॥ ॥ ३४२ ॥ ॥&lt;/p&gt;</description>
    </item>
    <item>
      <title>३४३ कपिलाषष्ठीव्रतविधानमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/343_kapilAShaShThIvratavidhAnamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/343_kapilAShaShThIvratavidhAnamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कपिलेश्वरमुत्तमम् ॥&lt;br&gt;&#xA;शीराभूषणपूर्वेण कोटितीर्थाच्च पश्चिमे ॥१ ॥&lt;br&gt;&#xA;जरद्गवेशाद्दक्षिणे समुद्रोत्तरतस्तथा ॥&lt;br&gt;&#xA;एतद्वै कापिलं क्षेत्रं नापुण्यैः प्राप्यते नरैः ॥ २ ॥&lt;br&gt;&#xA;कपिलेन पुरा देवि यत्र तप्तं तपो महत् ॥&lt;br&gt;&#xA;वर्षाणामयुतं साग्रं प्रतिष्ठाप्य महेश्वरम् ॥ ३ ॥&lt;br&gt;&#xA;समाहूता तत्र देवी कपिलधारा महानदी ॥&lt;br&gt;&#xA;समुद्रमध्ये साऽद्यापि पुण्यवद्भिः प्रदृश्यते ॥ ४ ॥&lt;br&gt;&#xA;तत्र स्नात्वा महादेवि कपिलाषष्ठ्यां विशेषतः ॥&lt;br&gt;&#xA;कपिलां दापयेत्तत्र गोकोटिफलभाग्भवेत् ॥ ५ ॥&lt;br&gt;&#xA;सर्वेषां चैव पापानां प्रायश्चित्तमिदं स्मृतम् ॥&lt;br&gt;&#xA;कपिलेश्वरं तु सम्पूज्य कन्याकोटिफलं लभेत् ॥ ६ ॥&lt;br&gt;&#xA;॥ देव्युवाच ॥ ॥&lt;br&gt;&#xA;आश्चर्यं मम देवेश कपिलषष्ठ्या महेश्वर ॥&lt;br&gt;&#xA;विधानं श्रोतुमिच्छामि दानमन्त्रादि पूर्वकम् ॥ ७ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;जन्मजीवितमध्ये तु यद्येका लभ्यते नरैः ॥&lt;br&gt;&#xA;संयोगयुक्ता सा षष्ठी तत्किं देवि ब्रवीम्यहम् ॥ ८ ॥&lt;br&gt;&#xA;प्रौष्ठपद्यसिते पक्षे षष्ठ्यामङ्गारको यदि ॥&lt;br&gt;&#xA;व्यतीपातश्च रोहिण्यां सा षष्ठी कपिला स्मृता ॥९॥&lt;br&gt;&#xA;तत्र क्षेत्रे नरः स्नात्वा अथवार्कस्थले शुभे ॥&lt;br&gt;&#xA;मृदा शुक्ल तिलैश्चैव कपिलासङ्गमे शुभे ॥ 7.1.343.१० ॥&lt;br&gt;&#xA;कृतस्नानजपः पश्चात्सूर्यायार्घ्यं निवेदयेत् ॥&lt;br&gt;&#xA;रक्तचन्दनतोयेन करवीरयुतेन च ॥&lt;br&gt;&#xA;कृत्वार्घपात्रं शिरसि मन्त्रेणानेन दापयेत् ॥ ११ ॥&lt;br&gt;&#xA;नमस्त्रैलोक्यनाथाय उद्भासितजगत्त्रय ॥&lt;br&gt;&#xA;वेदरश्मे नमस्तुभ्यं गृहाणार्घ्यं नमोऽस्तु ते ॥ १२ ॥&lt;br&gt;&#xA;सूर्यं प्रदक्षिणीकृत्य सम्पूज्य कपिलेश्वरम्॥&lt;br&gt;&#xA;उपलिप्ते शुभे देशे पुष्पाक्षतविभूषिते ॥ १३ ॥&lt;br&gt;&#xA;स्थापयेदव्रणं कुम्भं चन्दनोदकपूरितम् ॥&lt;br&gt;&#xA;पञ्चरत्नसमायुक्तं दूर्वापुष्पाक्षतान्वितम्॥१४॥&lt;br&gt;&#xA;रक्तवस्त्रयुगच्छन्नं ताम्रपात्रेण संयुतम् ॥&lt;br&gt;&#xA;रथो रुक्मफलस्यैव एकचित्रविचित्रितः ॥ १५ ॥&lt;br&gt;&#xA;सौवर्णपलसंयुक्तां मूर्तिं सूर्यस्य कारयेत्॥&lt;br&gt;&#xA;कुम्भस्योपरि संस्थाप्य गन्धपुष्पैः समर्चयेत् ॥ १६ ॥&lt;br&gt;&#xA;कपिलेश्वरसान्निध्ये मण्डपे होमसंस्कृते ॥&lt;br&gt;&#xA;आदित्यं पूजयेद्देवं नामभिः स्वैर्यथोदितैः ॥ ॥ १७ ॥&lt;br&gt;&#xA;आदित्यभास्कर रवे भानो स्वयं दिवाकर ॥&lt;br&gt;&#xA;प्रभाकर नमस्तुभ्यं ससारान्मां समुद्धर ॥ १८ ॥&lt;br&gt;&#xA;भुक्तिमुक्तिप्रदो यस्मात्तस्माच्छान्तिं प्रयच्छ नः ॥१९॥&lt;br&gt;&#xA;॥ प्रार्थनामन्त्रः ॥ ॥&lt;br&gt;&#xA;नमोनमस्ते वरद ऋक्सामयजुषाम्पते ॥&lt;br&gt;&#xA;नमोऽस्तुविश्वरूपाय विश्वधाम्ने नमोऽस्तु ते ॥7.1.343.२०॥&lt;br&gt;&#xA;अमृतं देवि ते क्षीरं पवित्रमिह पुष्टिदम्॥&lt;br&gt;&#xA;त्वत्प्रसादात्प्रमुच्यन्ते मनुजाः सर्वपातकैः ॥ २१ ॥&lt;br&gt;&#xA;ब्रह्मणोत्पादिते देवि वह्निकुण्डान्महाप्रभे ॥&lt;br&gt;&#xA;नमस्ते कपिले पुण्ये सर्वदेवनमस्कृते ॥२२॥&lt;br&gt;&#xA;सर्वदेवमये देवि सर्वतीर्थमये शुभे॥&lt;br&gt;&#xA;दातारं पूजयानं मां ब्रह्मलोकं नय स्वयम्॥२३ ॥&lt;br&gt;&#xA;॥ पूजामन्त्रः ॥ ॥&lt;br&gt;&#xA;एवं सम्पूज्य कपिलां कुम्भस्थं च दिवाकरम्॥&lt;br&gt;&#xA;ब्राह्मणे वेदविदुष उभयं प्रतिपादयेत् ॥२४॥&lt;br&gt;&#xA;व्यासाय सूर्यभक्ताय मन्त्रेणानेन दापयेत् ॥२५॥&lt;br&gt;&#xA;दिव्यमूर्त्तिर्जगच्चक्षु र्द्वादशात्मा दिवाकरः ॥&lt;br&gt;&#xA;कपिलासहितो देवो मम मुक्तिं प्रयच्छतु ॥ २६ ॥&lt;br&gt;&#xA;यस्मात्त्वं कपिले पुण्या सर्वलोकस्य पावनी ॥&lt;br&gt;&#xA;प्रदत्ता सह सूर्येण मम मुक्तिप्रदा भव ॥ २७ ॥&lt;br&gt;&#xA;पलेन दक्षिणा कार्या तदर्धार्धेन वा पुनः ॥&lt;br&gt;&#xA;शक्तितो दक्षिणायुक्तां तां धेनुं प्रतिपादयेत् ॥ २८ ॥&lt;br&gt;&#xA;योऽनेन विधिना कुर्या त्षष्ठीं कपिलसञ्ज्ञिताम्॥&lt;br&gt;&#xA;सोऽश्वमेधसहस्रस्य फलं प्राप्नोति मानवः ॥ २९ ॥&lt;br&gt;&#xA;यत्फलं सर्वतीर्थेषु सर्वदानेषु यत्फलम् ॥&lt;br&gt;&#xA;तत्फलं सर्वमाप्नोति यः षष्ठीं कपिलां चरेत् ॥ 7.1.343.३० ॥&lt;br&gt;&#xA;कपिलाकोटिसहस्राणि कपिलाकोटिशतानि च ॥&lt;br&gt;&#xA;सूर्यपर्वणि यद्दत्त्वा तत्फलं कोटिशो भवेत् ॥ ३१ ॥&lt;br&gt;&#xA;कोटिगोरोम सङ्ख्यानि वर्षाणि वरवर्णिनि ॥&lt;br&gt;&#xA;तावत्स वसते स्वर्गे यः षष्ठीं कपिलां चरेत् ॥ ३२ ॥&lt;br&gt;&#xA;ज्ञानतोऽज्ञानतो वापि यत्पापं पूर्वसञ्चितम् ॥&lt;br&gt;&#xA;तत्सर्वं नाशमायाति इत्याह कपिलो मुनिः ॥३३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कपि लधाराकपिलेश्वरमाहात्म्ये कपिलाषष्ठीव्रतविधानमाहात्म्यवर्णनन्नाम त्रिचत्वारिंशदुत्तरत्रिशततमोऽध्यायः ॥ ३४३ ॥&lt;/p&gt;</description>
    </item>
    <item>
      <title>३४४ जरद्गवेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/344_jaradgaveshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/344_jaradgaveshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं पापप्रणाशनम् ॥&lt;br&gt;&#xA;कपिलेश्वरस्यैशान्यामुत्तरेण व्यवस्थितम् ॥ १ ॥&lt;br&gt;&#xA;जरद्गवेश्वरन्नाम जरद्गवप्रतिष्ठितम् ॥&lt;br&gt;&#xA;ब्रह्महत्यादि पापानां नाशनं नात्र संशयः ॥ २ ॥&lt;br&gt;&#xA;तत्रैव संस्थिता देवि देवी अंशुमती नदी ॥&lt;br&gt;&#xA;तत्र स्नात्वा विधानेन पिडदानं तु दापयेत् ॥ ३ ॥&lt;br&gt;&#xA;वर्षकोटिशतं साग्रं पितॄणां तृप्तिमावहेत् ॥&lt;br&gt;&#xA;वृषभस्तत्र दातव्यो ब्राह्मणे वेदपारगे ॥ ४ ॥&lt;br&gt;&#xA;ततस्तु पूजयेद्देवं गन्धपुष्पैर्जरद्गवम् ॥&lt;br&gt;&#xA;पञ्चामृतरसेनैव तथा गुग्गु लुधूपनैः ॥ ५ ॥&lt;br&gt;&#xA;स्तुतिदण्डनमस्कारैः प्रदक्षिणैरहर्निशम् ॥&lt;br&gt;&#xA;ब्राह्मणान्भोजयेत्तत्र भक्ष्यभोज्यैः पृथग्विधैः ॥&lt;br&gt;&#xA;एकेन भोजितेनैव कोटिर्भवति भोजिता ॥ ६ ॥&lt;br&gt;&#xA;कृते सिद्धोदकन्नाम तत्तीर्थं परिकीर्त्तितम् ॥&lt;br&gt;&#xA;जरद्गवेश्वरं तीर्थं कलौ तु परिकीर्त्यते ॥ ७ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्येंऽशुमतीमाहात्म्ये जरद्गवेश्वरमाहात्म्यवर्णनन्नाम चतुश्चत्वारिंशदुत्तरत्रिशततमोऽध्यायः ॥ ३४४ ॥&lt;/p&gt;</description>
    </item>
    <item>
      <title>३४५ नलेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/345_naleshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/345_naleshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि लिङ्गं वै हाटकेश्वरम् ॥&lt;br&gt;&#xA;जरद्गवात्पूर्वभागे धनुषां षष्टिभिस्त्रिभिः ॥ १ ॥&lt;br&gt;&#xA;नाम्ना नलेश्वरं देवि स्थापितं तु नलेन वै ॥&lt;br&gt;&#xA;दमयन्तीयुतेनैव ज्ञात्वा क्षेत्रं तदुत्तमम् ॥ २ ॥&lt;br&gt;&#xA;तं दृष्ट्वा मानवो देवि पूजयित्वा विधानतः ॥ कलिभिर्मुच्यते जन्तुर्द्यूते च विजयी भवेत् ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नलेश्वरमाहात्म्यवर्णनन्नाम पञ्चचत्वारिंशदुत्तरत्रिशततमोऽध्यायः ॥ ३४५ ॥&lt;/p&gt;</description>
    </item>
    <item>
      <title>३४६ कर्कोटकार्कमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/346_karkoTakArkamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/346_karkoTakArkamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादाग्नेयदिग्भागे स्थितः कर्कोटको रविः ॥&lt;br&gt;&#xA;पूर्वकल्पे महादेवि स्मृतः कर्कोटकान्वितः ॥ १ ॥&lt;br&gt;&#xA;तस्य दर्शनमात्रेण प्रीताः स्युः सर्वदेवताः ॥&lt;br&gt;&#xA;सप्तम्यां रविवारेण धूप गन्धानुलेपनैः ॥&lt;br&gt;&#xA;पूजयेद्यो विधानेन मुच्यते सर्वकिल्बिषैः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कर्कोटकार्कमाहात्म्यवर्णनन्नाम षटचत्वारिंशदुत्तरत्रिशततमोऽध्यायः ॥ ३४६ ॥&lt;/p&gt;</description>
    </item>
    <item>
      <title>३४७ नारदेश्वरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/347_nAradeshvarImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/347_nAradeshvarImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि पश्चिमे नारदेश्वरीम् ॥&lt;br&gt;&#xA;नारदेश्वरसान्निध्ये सर्वदौर्भाग्यनाशनीम् ॥ १ ॥&lt;br&gt;&#xA;या नारी पूजयेद्देवीं तृतीयायां समाहिता ॥&lt;br&gt;&#xA;तदन्वये न दौर्भाग्ययुक्ता नारी भविष्यति ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नारदेश्वरीमाहात्म्यवर्णनन्नाम सप्तचत्वारिंशदुत्तरत्रिशततमोऽध्यायः ॥ ३४७ ॥&lt;/p&gt;</description>
    </item>
    <item>
      <title>३४८ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/348_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/348_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवीं मन्त्रविभूषणाम् ॥&lt;br&gt;&#xA;भीमेश्वरस्य सान्निध्ये सोमेनाराधितां पुरा ॥ १ ॥&lt;br&gt;&#xA;श्रावणे मासि विधिना या नारी तां प्रपूजयेत् ॥&lt;br&gt;&#xA;तृतीयायां शुक्लपक्षे सा दुःखैर्मुच्यतेऽखिलैः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मन्त्रविभूषणागौरी माहात्म्यवर्णनन्नामाष्टाचत्वारिंशदुत्तरत्रिशततमोऽध्यायः ॥ ३४८ ॥&lt;/p&gt;</description>
    </item>
    <item>
      <title>३४९ दुर्गकूटगणपतिमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/349_durgakUTagaNapatimAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/349_durgakUTagaNapatimAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि विश्वेशं दुर्गकूटकम् ॥&lt;br&gt;&#xA;भल्लतीर्थस्य पूर्वेण योगिनीचक्रदक्षिणे ॥ १ ॥&lt;br&gt;&#xA;आराधितोऽसौ भीमेन सर्वकामप्रदोऽभवत् ॥&lt;br&gt;&#xA;फाल्गुनस्य चतुर्थ्यां तु शुक्लपक्षे विधानतः ॥ ॥ २ ॥&lt;br&gt;&#xA;यस्तं पूजयते देवं गन्धपुष्पैः समोदकैः ॥&lt;br&gt;&#xA;निर्विघ्नं जायते तस्य वर्षमेकं न संशयः ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये दुर्गकूटगणपतिमाहात्म्यवर्णनन्नामैकोनपञ्चाशदुत्तरत्रिशततमोऽध्यायः ॥ ३४९ ॥&lt;/p&gt;</description>
    </item>
    <item>
      <title>३५० कौरवेश्वरीमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/350_kauraveshvarImAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/350_kauraveshvarImAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तस्माद्वै कौरवेश्वरीम् ॥&lt;br&gt;&#xA;यस्य नाम्ना कुरुक्षेत्रं तेन साराधिता पुरा ॥ १ ॥&lt;br&gt;&#xA;आराधिताऽसौ भीमेन कृत्वा क्षेत्रस्य रक्षणम् ॥&lt;br&gt;&#xA;महानवम्यां यत्नेन यस्तां पूजयते नरः ॥&lt;br&gt;&#xA;तं पुत्रमिव कल्याणी रक्षते नात्र संशयः ॥ २ ॥&lt;br&gt;&#xA;भोजनं तत्र दातव्यं दम्पतीनां न संशयः ॥&lt;br&gt;&#xA;दिव्यैर्भक्ष्यैः सुमिष्टान्नैः सा तुष्यति ततः स्तुता ॥ ३ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कौरवेश्वरीमाहात्म्यवर्णनन्नाम पञ्चाशदुत्तरत्रिशततमोऽध्यायः ॥ ३५० ॥&lt;/p&gt;</description>
    </item>
    <item>
      <title>३५१ सुपर्णेलामाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/351_suparNelAmAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/351_suparNelAmAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि सुपर्णेलां च भैरवीम् ॥&lt;br&gt;&#xA;दुर्गकूटाद्दक्षिणतो धनुःपञ्चशतान्तरे ॥ १ ॥&lt;br&gt;&#xA;सुपर्णेन पुरा देवि पातालादमृतं हृतम् ॥&lt;br&gt;&#xA;गृहीत्वा तत्र मुक्तं तु नागानां पश्यतां किल ॥ २ ॥&lt;br&gt;&#xA;ततो देव्या तदा दृष्ट्वा रक्षितं नागपार्श्वतः ॥&lt;br&gt;&#xA;ततः सुपर्णेलेत्येवं ख्याता सा वसुधातले ॥ ३ ॥&lt;br&gt;&#xA;इला तु कथ्यते भूमिः सुपर्णेन प्रतिष्ठिता ॥&lt;br&gt;&#xA;ततः सुपर्णेलेत्येव नाम्ना पातकनाशिनी ॥ ४ ॥&lt;br&gt;&#xA;सुपर्णकुण्डे तत्रैव स्नात्वा तां पूजयेन्नरः ॥&lt;br&gt;&#xA;विप्रेभ्यो भोजनं दद्यान्नापद्भिर्म्रियते नरः ॥&lt;br&gt;&#xA;जीववत्सा भवेन्नारी आत्मजैश्चाप्यलङ्कृता ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये सुपर्णेलामाहात्म्यवर्णनन्नामैकपञ्चाशदुत्तरत्रिशततमोऽध्यायः ॥३५१॥&lt;/p&gt;</description>
    </item>
    <item>
      <title>३५२ भल्लतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/352_bhallatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/352_bhallatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि भल्लतीर्थमनुत्तमम् ॥&lt;br&gt;&#xA;तस्याश्च पश्चिमे भागे यत्र विष्णुश्चतुर्भुजः ॥ १ ॥&lt;br&gt;&#xA;यत्र त्यक्तं शरीरं तु विष्णुना प्रभविष्णुना ॥&lt;br&gt;&#xA;तस्मिन्मित्रवने रम्ये योजनार्द्धार्द्धविस्तृते ॥ २ ॥&lt;br&gt;&#xA;युगेयुगे महादेवि कल्पमन्वतरादिषु ॥&lt;br&gt;&#xA;तत्रैव संस्थितिर्विष्णोर्नान्यत्र च रतिर्भवेत् ॥ ३ ॥&lt;br&gt;&#xA;क्षेत्राणामादिक्षेत्रं तु वैष्णवं तद्विदुर्बुधाः॥&lt;br&gt;&#xA;तिस्रः कोट्यर्द्धकोटिश्च तीर्थानां प्रवराणि च॥ ४ ॥&lt;br&gt;&#xA;दिवि भुव्यन्तरिक्षे च तानि तत्रैव भामिनि॥&lt;br&gt;&#xA;तत्र मूर्तिमती गङ्गा स्वयमेव व्यवस्थिता ॥ ५ ॥&lt;br&gt;&#xA;विष्णोः सम्प्लवनार्थाय प्राणिनां च हिताय वै ॥&lt;br&gt;&#xA;गङ्गा गया कुरुक्षेत्रं नैमिषं पुष्कराणि च ॥ ६ ॥&lt;br&gt;&#xA;पुरी द्वारवतीं त्यक्त्वा अत्रैव वसते हरिः ॥&lt;br&gt;&#xA;तस्यौर्ध्वदैहिकं देवि प्रकरोमि युगेयुगे ॥ ७ ॥&lt;br&gt;&#xA;नभस्ये द्वादशीयोगे तत्र गत्वा स्वयं प्रिये ॥&lt;br&gt;&#xA;करोमि तद्विधानेन तत्र ब्राह्मणपुङ्गवैः ॥ ८ ॥&lt;br&gt;&#xA;तत्र दत्त्वा तु दानानि विधिवद्वेदपारगे ॥&lt;br&gt;&#xA;तत्रैव द्वादशीयोगे स्नात्वा चैव विधानतः ॥ ९ ॥&lt;br&gt;&#xA;सन्तर्प्य च पितॄन्भक्त्या मुच्यते सर्वपातकैः ॥&lt;br&gt;&#xA;तत्र विष्णुं तु सम्पूज्य कृत्वा जागरणं निशि ॥ 7.1.352.१० ॥&lt;br&gt;&#xA;दीपादिदानं कृत्वा तु कृतकृत्योऽभिजायते ॥ ११ ॥&lt;br&gt;&#xA;अथ तस्य प्रवक्ष्यामि पुरावृत्त महं प्रिये ॥&lt;br&gt;&#xA;संहृत्य यादवान्सर्वान्वासुदेवः प्रतापवान् ॥ १२ ॥&lt;br&gt;&#xA;दुर्वाससाऽनुलिप्तेन पायसेन पदस्तले ॥&lt;br&gt;&#xA;वज्राङ्गभूतदेहस्तु सर्वव्यापी जनार्द्दनः ॥ ॥ १३ ॥&lt;br&gt;&#xA;गत्वा तीरे समुद्रस्य समाधिस्थो बभूव ह ॥&lt;br&gt;&#xA;सर्वस्रोतांसि संयम्य निवेश्यात्मानमात्मनि ॥ १४ ॥&lt;br&gt;&#xA;एतस्मिन्नन्तरे प्राप्तो बाणहस्तो जराभिधः ॥&lt;br&gt;&#xA;दाशपुत्रोऽतिकृष्णाङ्गो मत्स्यघाती च पापकृत् ॥ १५ ॥&lt;br&gt;&#xA;तेन दृष्टस्ततो दूरान्निषादात्मसमुद्भवः ॥&lt;br&gt;&#xA;विष्णोः पदं मृगं मत्वा शरं तस्य मुमोच ह ॥ १६ ॥&lt;br&gt;&#xA;ततोऽसौ पश्यते यावद्गत्वा तस्य च सन्निधौ ॥&lt;br&gt;&#xA;चतुर्बाहुं महाकायं शङ्खचक्रगदाधरम् ॥ १७ ॥&lt;br&gt;&#xA;पुरुषं नीलमेघाभं पुडरीकनिभे क्षणम् ॥&lt;br&gt;&#xA;तं दृष्ट्वा भयभीतस्तु वेपमानः कृताञ्जलिः ॥&lt;br&gt;&#xA;अब्रवीन्न मया ज्ञातस्त्वं विभो दिव्यरूपधृक् ॥ १८ ॥&lt;br&gt;&#xA;अज्ञानात्त्वं मया विद्धस्त्वत्पदाग्रे सुरोत्तम ॥&lt;br&gt;&#xA;क्षन्तुमर्हसि मे नाथ न त्वं क्रोद्धुमिहार्हसि ॥ १९ ॥&lt;br&gt;&#xA;॥ विष्णुरुवाच ॥ ॥&lt;br&gt;&#xA;शापस्यान्तोद्य मे भद्र शरपातात्कृतस्त्वया ॥&lt;br&gt;&#xA;तस्मात्त्वं मत्प्रसादेन स्वर्गं गच्छ महाद्युते ॥ 7.1.352.२० ॥&lt;br&gt;&#xA;ये चान्ये मामिहागत्य द्रक्ष्यन्ति हि नरोत्तमाः ॥&lt;br&gt;&#xA;ते यास्यन्ति परं स्थानं यत्राहं नित्यसंस्थितः ॥ २१ ॥&lt;br&gt;&#xA;भल्लेनाहं यतो विद्धस्त्वया पादतले शुभे ॥&lt;br&gt;&#xA;भल्लतीर्थमिति ख्यातं ततो ह्येतद्भविष्यति ॥ २२ ॥&lt;br&gt;&#xA;हरिक्षेत्रमिति प्रोक्तं पूर्वं स्वायम्भुवेऽन्तरे ॥ २३ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;इत्युक्त्वान्तर्दधे विष्णुर्लुब्धकोऽपि दिवं गतः ॥&lt;br&gt;&#xA;येऽत्र स्नानं करिष्यन्ति भक्त्या परमया युताः ॥&lt;br&gt;&#xA;विष्णुलोकं गमिष्यन्ति प्रीत्या ते मत्प्रसादतः ॥ २४ ॥&lt;br&gt;&#xA;येऽत्र श्राद्धं करिष्यन्ति पितृभक्तिपरायणाः ॥&lt;br&gt;&#xA;तृप्तिं तेषां गमिष्यन्ति पितरश्चैव तर्पिताः ॥ २५ ॥&lt;br&gt;&#xA;तस्मात्सर्वप्रयत्नेन प्राप्य तत्क्षेत्रमुत्तमम् ॥&lt;br&gt;&#xA;दृश्यो देवश्चतुर्बाहुः स्नात्वा तीर्थे तु भल्लके ॥ २६ ॥&lt;br&gt;&#xA;मद्भक्तिबलदर्पिष्ठा मत्प्रियं न नमन्ति ये ॥&lt;br&gt;&#xA;वासुदेवं न ते ज्ञेया मद्भक्ताः पापिनो हि ते॥२७॥&lt;br&gt;&#xA;मद्भक्तोऽपि हि यो भूत्वा भुङ्क्त एकादशीदिने॥&lt;br&gt;&#xA;मल्लिङ्गस्यार्चनं कार्यं न तेन पापबुद्धिना॥२८॥&lt;br&gt;&#xA;या तिथिर्दयिता विष्णोः सा तिथिर्मम वल्लभा॥&lt;br&gt;&#xA;न तां चोपोषयेद्यस्तु स पापिष्ठतराधिकः॥२९॥&lt;br&gt;&#xA;तद्वत्स द्वादशीयोगे भल्लतीर्थस्य सन्निधौ॥&lt;br&gt;&#xA;यस्तु मां पूजयेद्भक्त्या नारी वाऽपि नरोऽपि वा ॥&lt;br&gt;&#xA;तस्य जन्मसहस्राणि गृहभङ्गो न जायते॥7.1.352.३०॥&lt;br&gt;&#xA;इत्येतत्कथितं देवि माहात्म्यं पापनाशनम्॥&lt;br&gt;&#xA;भल्लतीर्थस्य विष्णोस्तु सर्व पातकनाशनम् ॥३१॥&lt;br&gt;&#xA;तत्र विष्णोस्तु सान्निध्ये वायव्ये कुम्भमुत्तमम्॥&lt;br&gt;&#xA;भल्लतीर्थं तु विख्यातं यत्र भल्लहतो हरिः ॥३२॥&lt;br&gt;&#xA;तत्र देयानि वासांसि पदं गावो विधानतः ॥&lt;br&gt;&#xA;देयानि विप्रमुख्येभ्यः सम्यग्यात्राफलेप्सुभिः॥३३॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये भल्लतीर्थमाहात्म्यवर्णनन्नाम द्विपञ्चाशदुत्तरत्रिशततमोऽध्यायः ॥३५२॥&lt;/p&gt;</description>
    </item>
    <item>
      <title>३५३</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/353/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/353/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि कर्दमालमनुत्तमम् ॥&lt;br&gt;&#xA;तीर्थं त्रैलोक्यविख्यातं सर्वपातकनाशनम् ॥ १ ॥&lt;br&gt;&#xA;तस्मिन्नेकार्णवे घोरे नष्टे स्थावरजङ्गमे ॥&lt;br&gt;&#xA;चन्द्रार्कतपने नष्टे ज्योतिषि प्रलयं गते ॥ २ ॥&lt;br&gt;&#xA;रसातलगतामुर्वीं दृष्ट्वा देवो जनार्दनः ॥&lt;br&gt;&#xA;वाराहं रूपमास्थाय दंष्ट्राग्रेण वरानने ॥&lt;br&gt;&#xA;उत्क्षिप्य धरणीं मूर्ध्ना स्वस्थाने सन्न्यवेशयत् ॥ ३॥&lt;br&gt;&#xA;उद्धृत्य भगवान्विष्णुर्वाक्यमेतदुवाच ह ॥ ४ ॥&lt;br&gt;&#xA;अत्र स्थाने स्थितेनैव मया त्वं देवि चोद्धृता ॥&lt;br&gt;&#xA;ममात्र नियतं वासः सदैवायं भविष्यति ॥ ५ ॥&lt;br&gt;&#xA;ये पितॄंस्तर्पयिष्यन्ति कर्दमाले वरानने ॥&lt;br&gt;&#xA;आकल्पं तर्पितास्तेन भविष्यन्ति न संशयः ॥ ६ ॥&lt;br&gt;&#xA;तत्र श्राद्धं करिष्यन्ति शाकैर्मूलफलेन वा ॥&lt;br&gt;&#xA;भविष्यति कृतं श्राद्धं सर्वतीर्थेषु वै शुभे ॥ ७ ॥&lt;br&gt;&#xA;अत्र तीर्थे नरः स्नात्वा यो मां पश्यति मानवः ॥&lt;br&gt;&#xA;अपि कीटपतङ्गा ये निधनं यान्ति मानवाः ॥&lt;br&gt;&#xA;ते मृतास्त्रि दिवं यान्ति सुकृतेन यथा द्विजाः ॥ ८ ॥&lt;br&gt;&#xA;ततो द्वीपेषु जायन्ते धनाढ्याश्चोत्तमे कुले ॥&lt;br&gt;&#xA;दंष्ट्राभेदेन यत्तोयं निर्गतं ते शरीरतः ॥ ९ ॥&lt;br&gt;&#xA;तत्र स्नात्वा नरो देवि तिर्यग्योनौ न जायते ॥ 7.1.353.१० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि यथावृत्तमाश्चर्यं तत्र वै पुरा ॥&lt;br&gt;&#xA;मृगयूथं सुसन्त्रस्तं लुब्धकैः परिपीडितम् ॥&lt;br&gt;&#xA;प्रविष्टं कर्दमाले तु सद्यो मानुषतां गतम् ॥ ११ ॥&lt;br&gt;&#xA;अथ ते लुब्धका दृष्ट्वा विस्मयोत्फुल्ललोचनाः ॥&lt;br&gt;&#xA;अपृच्छन्त च सम्भ्रातास्तान्मर्त्यान्वरवर्णिनि ॥ १२ ॥&lt;br&gt;&#xA;मृगयूथमनुप्राप्तं केन मार्गेण निर्गतम् ॥&lt;br&gt;&#xA;अथोचुस्ते वयं प्राप्ता मानुषं मृगरूपिणः ॥ १३ ॥&lt;br&gt;&#xA;एतत्तीर्थप्रभावोऽयं न विद्मो ह्यात्म कारणम् ॥&lt;br&gt;&#xA;ततस्ते लुब्धकास्त्यक्त्वा धनूंषि सशराणि च ॥&lt;br&gt;&#xA;तत्र स्नात्वा महाभागे मुक्ताश्च सर्वपातकैः ॥ १४ ॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;भगवन्विस्तरं ब्रूहि कर्दमालमहोदयम् ॥&lt;br&gt;&#xA;उत्पत्तिं च विधानं च क्षेत्रसीमादिकं क्रमात् ॥ १५ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि रहस्यं तु कर्द मालसमुद्भवम् ॥&lt;br&gt;&#xA;गूढं ब्रह्मर्षिसर्वस्वं न देयं कस्यचित्त्वया ॥ १६ ॥&lt;br&gt;&#xA;पूर्वमेकार्णवे घोरे नष्टे स्थावरजङ्गमे ॥&lt;br&gt;&#xA;चन्द्रार्कपवने नष्टे ज्योतिषि प्रलयं गते ॥ १७ ॥&lt;br&gt;&#xA;एकार्णवं जगदिदं ब्रह्मापश्यदशेषतः ॥&lt;br&gt;&#xA;तस्मिन्वसुमती मग्ना पातालतलमागता ॥ १८ ॥&lt;br&gt;&#xA;ततो यज्ञवराहोऽसौ कृत्वा यज्ञमयं वपुः ॥&lt;br&gt;&#xA;उद्दधार महीं कृत्स्नां दंष्ट्राग्रेण वरानने ॥ १९ ॥&lt;/p&gt;</description>
    </item>
    <item>
      <title>३५४ गुप्तेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/354_gupteshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/354_gupteshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवगुप्तेश्वरं प्रिये ॥&lt;br&gt;&#xA;तत्र पश्चिमवायव्ये यत्र सोमोऽकरोत्तपः ॥ १ ॥&lt;br&gt;&#xA;गुप्तो भूत्वा कुष्ठरोगाल्लज्जयाधोमुखः स्थितः ॥&lt;br&gt;&#xA;दिव्यं वर्षसहस्रं तु प्रभासक्षेत्र उत्तमे ॥ २ ॥&lt;br&gt;&#xA;ततः प्रत्यक्षतां यातः सर्वदेवपतिः शिवः ॥&lt;br&gt;&#xA;तुष्टो बभूव चन्द्रस्य क्षयनाशं तथाऽकरोत् ॥ ३ ॥&lt;br&gt;&#xA;क्षयरोगविनिर्मुक्तस्ततोऽभून्मृगलाञ्छनः ॥&lt;br&gt;&#xA;प्रतिष्ठाप्य महालिङ्गं सुरासुरनमस्कृतम् ॥ ४ ॥&lt;br&gt;&#xA;गुप्तस्तेपे तपो यस्मात्तस्माद्गुप्तेश्वरः स्मृतः ॥&lt;br&gt;&#xA;सर्वकुष्ठहरो देवो दर्शनात्स्पर्शनादपि ॥ ५ ॥&lt;br&gt;&#xA;सोमवारे विशेषेण यस्तल्लिङ्गं प्रपूजयेत् ॥&lt;br&gt;&#xA;तस्यान्वयेऽपि देवेशि कुष्ठी कश्चिन्न जायते ॥ ६ ॥&lt;br&gt;&#xA;इति श्रीस्कान्दे महा पुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये गुप्तेश्वरमाहात्म्यवर्णनन्नाम चतुष्पञ्चाशदुत्तरत्रिशततमो ऽध्यायः ॥ ३५४ ॥&lt;/p&gt;</description>
    </item>
    <item>
      <title>३५५ बहुसुवर्णेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/355_bahusuvarNeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/355_bahusuvarNeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि देवं बहुसुवर्णकम् ॥&lt;br&gt;&#xA;हिरण्यापूर्वदिग्भागे स्थाने बहुसुवर्णके ॥ १ ॥&lt;br&gt;&#xA;धर्मपुत्रेण यत्रैव कृतो यज्ञः सुदुष्करः ॥&lt;br&gt;&#xA;नाम्ना बहुसुवर्णेति स्थाप्य लिङ्गं महाप्रभम् ॥ २ ॥&lt;br&gt;&#xA;सर्वक्रतूनां फलदं नाम्ना सर्वेश्वरं विदुः ॥&lt;br&gt;&#xA;तत्रैव संस्थितं लिङ्गं पूर्णं सारस्वतैर्जलैः ॥ ३ ॥&lt;br&gt;&#xA;स्नात्वा तत्र वरारोहे पिण्डदानं ददाति यः ॥&lt;br&gt;&#xA;कुलकोटिं समुद्धृत्य रुद्रलोके महीयते ॥ ४ ॥&lt;br&gt;&#xA;यस्तं पूज यते भक्त्या गन्धपुष्पैर्विधानतः ॥&lt;br&gt;&#xA;कोटिपूजाफलं तस्य तथेत्याह सदाशिवः ॥ ५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये बहुसुवर्णेश्वरमाहात्म्यवर्णनन्नाम पञ्चपञ्चाशदुत्तरत्रिशततमोऽध्यायः ॥ ३५५ ॥&lt;/p&gt;</description>
    </item>
    <item>
      <title>३५६ शृङ्गेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/356_shRngeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/356_shRngeshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि शृङ्गेश्वरमनुत्तमम् ॥&lt;br&gt;&#xA;शुकस्थानस्य सान्निध्ये सर्वपातकनाशनम् ॥ १ ॥&lt;br&gt;&#xA;स्नात्वा तत्रैव विधिवच्छृङ्गेशं पूजयेन्नरः ॥&lt;br&gt;&#xA;मुक्तः स्यात्पातकैः सर्वैर्ऋष्यशृङ्गो यथा पुरा ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शृङ्गेश्वरमाहात्म्यवर्णनन्नाम षट्पञ्चाशदुत्तरत्रिशततमोऽध्यायः ॥ ३५६ ॥&lt;/p&gt;</description>
    </item>
    <item>
      <title>३५७ कोटीश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/357_koTIshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/357_koTIshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;तस्मादीशानदिग्भागे तत्कोटिनगरं स्मृतम् ॥&lt;br&gt;&#xA;तस्य दक्षिणदिग्भागे स्थितं योजनमात्रकम् ॥&lt;br&gt;&#xA;कोटीश्वरं महालिङ्गं कोटियज्ञफलप्रदम् ॥ १ ॥&lt;br&gt;&#xA;स्नात्वा तत्र विधानेन यस्तल्लिङ्गं प्रपूजयेत् ॥&lt;br&gt;&#xA;स मुक्तः पातकैः सर्वैः कोटियज्ञफलं लभेत् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कोटीश्वरमाहात्म्यवर्णनन्नाम सप्तपञ्चाशदुत्तरत्रिशततमोऽध्यायः ॥ ३५७ ॥&lt;/p&gt;</description>
    </item>
    <item>
      <title>३५८ नारायणतीर्थमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/358_nArAyaNatIrthamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/358_nArAyaNatIrthamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि तीर्थं नारायणाभिधम् ॥&lt;br&gt;&#xA;तस्यैवेशानदिग्भागे वापी शाण्डिल्यकीर्तिता ॥ १ ॥&lt;br&gt;&#xA;स्नात्वा तत्रैव विधिवच्छाण्डिल्यं यः प्रपूजयेत् ॥&lt;br&gt;&#xA;ऋषिपञ्चम्यां विधिना नारी चैव पतिव्रता ॥&lt;br&gt;&#xA;स्पृष्ट्वास्पृष्ट्वा विमुच्येत रजोदोषभयाद्ध्रुवम् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये नारायणतीर्थमाहात्म्यवर्णनन्नामा ष्टापञ्चाशदुत्तरत्रिशततमोऽध्यायः ॥ ३५८ ॥&lt;/p&gt;</description>
    </item>
    <item>
      <title>३५९ शृङ्गारेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/359_shRngAreshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/359_shRngAreshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि स्थानं शृङ्गसरोऽभिधम् ॥ १ ॥&lt;br&gt;&#xA;शृङ्गारेश्वरनामा च तत्र देवः प्रतिष्ठितः ॥&lt;br&gt;&#xA;शृङ्गारं विधिवच्चक्रे यत्र गोपीयुतो हरिः ॥ २ ॥&lt;br&gt;&#xA;शृङ्गारेश्वरनामा च तेन पापौघनाशनः ॥&lt;br&gt;&#xA;पूजयेद्यो विधानेन तत्र स्थाने स्थितं भवम् ॥&lt;br&gt;&#xA;दारिद्र्यदुःखसंयुक्तो न स भूयाद्भवे क्वचित् ॥ ३ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये शृङ्गारेश्वरमाहात्म्यवर्णनन्नामैकोनषष्ट्युत्तरत्रिशततमोऽध्यायः ॥ ३५९ ॥&lt;/p&gt;</description>
    </item>
    <item>
      <title>३६० मार्कण्डेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/360_mArkaNDeshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/360_mArkaNDeshvaramAhAtmyavarNanam/</guid>
      <description>&lt;p&gt;॥ ॥ ईश्वर उवाच ॥ ॥&lt;br&gt;&#xA;ततो गच्छेन्महादेवि हिरण्यातटसंस्थितम् ॥&lt;br&gt;&#xA;घटिकास्थानमिति च यत्र सिद्धः पुरा ऋषिः ॥ १ ॥&lt;br&gt;&#xA;नाड्यैकया मृकण्डस्तु ध्यानयोगाद्वरानने ॥&lt;br&gt;&#xA;तत्रैव स्थापितं लिङ्गं मार्कण्डेश्वरनामतः ॥&lt;br&gt;&#xA;सर्वपापोपशमनं दर्शनात्पूजनादपि ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये मार्कण्डेश्वरमाहात्म्यवर्णनन्नाम षष्ट्युत्तर त्रिशततमोऽध्यायः ॥ ३६० ॥&lt;/p&gt;</description>
    </item>
    <item>
      <title>३६१ वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/361_varNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/361_varNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि मण्डूकेश्वरमित्यपि ॥&lt;br&gt;&#xA;माण्डूक्यायननाम्ना वै लिङ्गं तत्र प्रतिष्ठितम् ॥ १ ॥&lt;br&gt;&#xA;तत्र कोटिह्रदो देवि तथा कोटीश्वरः शिवः ॥&lt;br&gt;&#xA;तत्र मातृगणश्चैव स्थितः कामफलप्रदः ॥ २ ॥&lt;br&gt;&#xA;स्नात्वा कोटि ह्रदे तीर्थे तल्लिङ्गं यः प्रपूजयेत् ॥&lt;br&gt;&#xA;मातॄस्तत्रैव सम्पूज्य दुःखशोकाद्विमुच्यते ॥ ३ ॥&lt;br&gt;&#xA;तस्मात्पूर्वेण देवेशि योजनैकेन निर्मलम् ॥&lt;br&gt;&#xA;त्रितकूपेति विख्यातं सर्वपातकनाशनम् ॥&lt;br&gt;&#xA;सर्वेषां देवि तीर्थानां यत्तत्रैव व्यवस्थितिः ॥ ४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये कोटिह्रद मण्डूकेश्वरमाहात्म्य वर्णनं नामैकषष्ट्युत्तरत्रिशततमोऽध्यायः ॥ ३६१ ॥&lt;/p&gt;</description>
    </item>
    <item>
      <title>३६२ एकादशरुद्रलिङ्गमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/362_ekAdasharudralingamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/362_ekAdasharudralingamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि गोष्पदस्योत्तरे स्थितम् ॥&lt;br&gt;&#xA;गव्यूतिद्वितयेनैव वलाय इति विश्रुतम् ॥ १ ॥&lt;br&gt;&#xA;तत्रैकादशरुद्राणां स्थानलिङ्गान्यपि प्रिये ॥&lt;br&gt;&#xA;अजैकपादहिर्बुध्न्यः सन्तीत्यादीनि नामतः ॥&lt;br&gt;&#xA;पूजयेत्तानि विधिवन्मुच्यते सर्वपातकैः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्य एकादशरुद्रलिङ्गमाहात्म्यवर्णनन्नाम द्विषष्ट्युत्तरत्रिशततमोऽध्यायः ॥ ३६२ ॥&lt;/p&gt;</description>
    </item>
    <item>
      <title>३६३ माहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/363_mAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/363_mAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि हिरण्यातटसंस्थितम् ॥&lt;br&gt;&#xA;स्थानं तुण्डपुरन्नाम यत्रासौ घर्घरो ह्रदः ॥ १ ॥&lt;br&gt;&#xA;तत्र कन्देश्वरो देवो यत्र बद्धा जटा मया ॥&lt;br&gt;&#xA;तत्र स्नात्वा नरः सम्यक्त्ं देवं यः प्रपूजयेत् ॥&lt;br&gt;&#xA;स मुक्तः पातकैर्घोरैः प्राप्नुयाच्छासनं शुभम् ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये हिरण्यातुण्डपुर घर्घरह्रदकन्देश्वर माहात्म्यवर्णनन्नाम त्रिषष्ट्युत्तरत्रिशतत मोऽध्यायः ॥३६३॥&lt;/p&gt;</description>
    </item>
    <item>
      <title>३६४ संवर्तेश्वरमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/364_saMvarteshvaramAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/364_saMvarteshvaramAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि संवर्तेश्वरमुत्तमम् ॥&lt;br&gt;&#xA;इन्द्रेश्वरात्पश्चिमतः पूर्वतश्चार्कभास्करात ॥ १ ॥&lt;br&gt;&#xA;तं दृष्ट्वा तु महादेवं स्नात्वा पुष्करिणीजले ॥&lt;br&gt;&#xA;दशानामश्वमेधानां फलमाप्नोति मानवः ॥ २ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये संवर्तेश्वरमाहात्म्यवर्णनन्नाम चतुष्षष्ट्युत्तरत्रिशततमोऽध्यायः ॥ ३६४ ॥&lt;/p&gt;</description>
    </item>
    <item>
      <title>३६५ प्रकीर्णस्थानलिङ्गमाहात्म्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/365_prakIrNasthAnalingamAhAtmyavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/07_prabhAsa-khaNDaH/1_prabhAsa-xetra-mAhAtmyam/365_prakIrNasthAnalingamAhAtmyavarNanam/</guid>
      <description>&lt;p&gt;॥ ईश्वर उवाच ॥ ॥&lt;br&gt;&#xA;ततो गच्छेन्महादेवि हिरण्यायाश्च उत्तरे ॥&lt;br&gt;&#xA;सिद्धिस्थानानि दिव्यानि यत्र सिद्धा महर्षयः ॥ १ ॥&lt;br&gt;&#xA;तत्र लिङ्गान्यनेकानि शक्यन्ते कथितुं न हि ॥&lt;br&gt;&#xA;साग्रं शतं पुनस्तत्र लिङ्गानां प्रवरं स्मृतम् ॥२॥&lt;br&gt;&#xA;वज्रिण्यास्तु तटे देवि लिङ्गान्येकोनविंशतिः ॥&lt;br&gt;&#xA;न्यङ्कुमत्यास्तटे देवि सहस्रं द्विशताधिकम् ॥ ३ ॥&lt;br&gt;&#xA;प्राधान्येन वरारोहे पूर्वे स्वायम्भुवेंऽतरे ॥&lt;br&gt;&#xA;कपिलायास्तटेदेवि लिङ्गानां षष्टिरुत्तमा ॥ ४ ॥&lt;br&gt;&#xA;सरस्वत्यां पुनस्तत्र लिङ्गसङ्ख्या न विद्यते ॥&lt;br&gt;&#xA;एवं पञ्चमुखा देवि लिङ्गमाला विभूषिता ॥ ५ ॥&lt;br&gt;&#xA;प्रभासे कथिता देवि पञ्चस्रोताः सरस्वती ॥&lt;br&gt;&#xA;यस्याः प्रवाहैः सम्भिन्नं क्षेत्रं द्वादशयोजनम् ॥ ॥ ६॥&lt;br&gt;&#xA;तत्र वापीषु कूपेषु यत्र तत्रोद्भवं जलम् ॥&lt;br&gt;&#xA;सारस्वतं तु तज्ज्ञेयं ते धन्या ये पिबन्ति तत् ॥ ७ ॥&lt;br&gt;&#xA;यत्रतत्र नरः स्नात्वा सम्यक्छ्रद्धासमन्वितः ॥&lt;br&gt;&#xA;सारस्वतस्नानफलं लभते नात्र संशयः ॥ ८ ॥&lt;br&gt;&#xA;यत्प्रोक्तं स्पर्शलिङ्गं तु श्रीसोमेशेति विश्रुतम् ॥&lt;br&gt;&#xA;प्रभासक्षेत्रलिङ्गानां कला तस्यैव शाङ्करी ॥९ ॥&lt;br&gt;&#xA;यद्वा तद्वा पूजयित्वा लिङ्गं क्षेत्रस्य मध्यगम् ॥&lt;br&gt;&#xA;श्रीसोमेशमिति ज्ञात्वा सोमेशः पूजितो भवेत् ॥7.1.366.१०॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां सप्तमे प्रभासखण्डे प्रथमे प्रभासक्षेत्रमाहात्म्ये प्रकीर्णस्थानलिङ्गमाहात्म्यवर्णनन्नाम पञ्चषष्ट्युत्तरत्रिशततमोऽध्यायः ॥ ३६५ ॥&lt;/p&gt;</description>
    </item>
  </channel>
</rss>
