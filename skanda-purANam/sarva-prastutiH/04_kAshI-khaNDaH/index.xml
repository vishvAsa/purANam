<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०४ काशी-खण्डः on पुराणे विश्वासटिप्पन्यः</title>
    <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/</link>
    <description>Recent content in &#43;०४ काशी-खण्डः on पुराणे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/purANam/skanda-purANam/sarva-prastutiH/04_kAshI-khaNDaH/index.xml" rel="self" type="application/rss+xml" />
    <item>
      <title>००१ विन्ध्यवर्धनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/001_vindhyavardhanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/001_vindhyavardhanam/</guid>
      <description>&lt;p&gt;श्रीगणेशाय नमः ॥ ॥&lt;br&gt;&#xA;तं मन्महे महेशानं महेशानप्रियार्भकम् ॥&lt;br&gt;&#xA;गणेशानं करिगणेशानाननमनामयम् ॥ १ ॥&lt;br&gt;&#xA;भूमिष्ठापि न यात्रभूस्त्रिदिवतोप्युच्चैरधःस्थापि या या बद्धा भुवि मुक्तिदास्युरमृतं यस्यां मृता जन्तवः ॥&lt;br&gt;&#xA;या नित्यं त्रिजगत्पवित्रतटिनी तीरे सुरैः सेव्यते सा काशी त्रिपुरारिराजनगरी पायादपायाज्जगत् ॥ २ ॥&lt;br&gt;&#xA;नमस्तस्मै महेशाय यस्य सन्ध्यात्त्रयच्छलात् ॥&lt;br&gt;&#xA;यातायातं प्रकुर्वन्ति त्रिजगत्पतयोऽनिशम् ॥ ३ ॥&lt;br&gt;&#xA;अष्टादशपुराणानां कर्त्ता सत्यवतीसुतः ॥&lt;br&gt;&#xA;सूताग्रे कथयामास कथां पापापनोदिनीम् ॥ ४ ॥&lt;br&gt;&#xA;श्रीव्यास उवाच ॥ ॥&lt;br&gt;&#xA;कदाचिन्नारदः श्रीमान्स्नात्वा श्रीनर्मदाम्भसि ॥&lt;br&gt;&#xA;श्रीमदोङ्कारमभ्यर्च्य सर्वदं सर्वदेहिनाम् ॥ ५ ॥&lt;br&gt;&#xA;व्रजन्विलोकयाञ्चक्रे पुरोविन्ध्यं धराधरम् ॥&lt;br&gt;&#xA;संसारतापसंहारि रेवावारिपरिष्कृतम् ॥ ६ ॥&lt;br&gt;&#xA;द्वैरूप्येणापि कुर्वन्तं स्थावरेण चरेण च ॥&lt;br&gt;&#xA;साभिख्येन यथार्थाख्यामुच्चैर्वसु मतीमिमाम् ॥ ७ ॥&lt;br&gt;&#xA;रसालयं रसालैस्तैरशोकैः शोकहारिणाम् ॥&lt;br&gt;&#xA;तालैस्तमालेर्हिन्तालैः सालैः सर्वत्रशालितम् ॥ ८॥&lt;br&gt;&#xA;खपुरैः खपुराकारं श्रीफलं श्रीफलैः किल ॥&lt;br&gt;&#xA;गुरुश्रियन्त्वगुरुभिः कपिपिङ्गं कपित्थकैः ॥ ९ ॥&lt;br&gt;&#xA;वनश्रियः कुचाकारैर्लकुचैश्च मनोहरम् ॥&lt;br&gt;&#xA;सुधाफलसमारम्भि रम्भाभिः परिभासितम् ॥4.1.1.१०॥&lt;br&gt;&#xA;सुरङ्गैश्चापि नारङ्गैरङ्गमण्डपवच्छियः ॥&lt;br&gt;&#xA;वानीरैश्चापि जम्बीरैर्बीजपूरैः प्रपूरितम् ॥ ११ ॥&lt;br&gt;&#xA;अनिलालोल कङ्कोल वल्लीहल्ली सकायितम् ॥&lt;br&gt;&#xA;लवलीलवलीलाभिर्लास्यलीलालयं किल ॥ १२ ॥&lt;br&gt;&#xA;मन्दान्दोलितकर्पूर कदलीदल सञ्ज्ञया ॥&lt;br&gt;&#xA;विश्रमाय श्रमापन्नानाहूयन्तमिवाध्वगान् ॥ १३ ॥&lt;br&gt;&#xA;पुन्नागमिव पुन्नागपल्लवैःकरपल्लवैः ॥&lt;br&gt;&#xA;कलयन्तमिवाऽलोलैर्मल्लिकास्तबकस्तनम् ॥ १४ ॥&lt;br&gt;&#xA;विदीर्णदाडिमैः स्वान्तं दर्शयन्तं तु रागवत् ॥&lt;br&gt;&#xA;माधवीं धवरूपेण श्लिष्यन्तमिव कानने ॥ १५ ॥&lt;br&gt;&#xA;उदुम्बरैरम्बरगैरनन्तफलमालितैः ॥&lt;br&gt;&#xA;ब्रह्माण्डकोटीर्बिभ्रन्तमनन्तमिव सर्वतः ॥ १६ ॥&lt;br&gt;&#xA;पनसैर्वनासाभैः शुकनासैः पलाशकैः॥&lt;br&gt;&#xA;पलाशनाद्विरहिणां पत्रत्यक्तैरिवावृतम्॥१७॥&lt;br&gt;&#xA;कदम्बवादिनो नीपान्दृष्ट्वा कण्टकितैरिव॥&lt;br&gt;&#xA;समन्ततो भ्राजमानं कदम्बककदम्बकैः ॥ १८ ॥&lt;br&gt;&#xA;नमेरुभिश्च मेरूच्चशिखरैरिव राजितम् ॥&lt;br&gt;&#xA;राजादनैश्च मदनैः सदनैरिव कामिनाम् ॥ १९ ॥&lt;br&gt;&#xA;तटेतटेपटुवटैरुच्चैःपटकुटी वृतम् ॥&lt;br&gt;&#xA;कुटजस्तबकैर्भान्तमधिष्ठितबकैरिव ॥ 4.1.1.२० ॥&lt;br&gt;&#xA;करमर्दैः करीरैश्च करजैश्चकरम्बकैः ॥&lt;br&gt;&#xA;सहस्रकरवद्भान्तमर्थिप्रत्युद्गतैः करैः ॥ २१ ॥&lt;br&gt;&#xA;नीराजितमिवोद्दीपैराजचम्पककोरकैः ॥&lt;br&gt;&#xA;सपुष्पशाल्मलीभिश्च जितपद्माकरश्रियम् ॥ २२ ॥&lt;br&gt;&#xA;क्वचिच्चलदलैरुच्चैः क्वचित्काञ्चनकेतकैः ॥&lt;br&gt;&#xA;कृतमालैर्न क्तमालैः शोभमानं क्वचित्क्वचित् ॥ २३ ॥&lt;br&gt;&#xA;कर्कन्धु बन्धुजीवैश्च पुत्रजीवैर्विराजितम् ॥&lt;br&gt;&#xA;सतिन्दुकेङ्गुदीभिश्च करुणैःकरुणालयम् ॥ २४ !।&lt;br&gt;&#xA;गलन्मधू ककुसुमैर्धरारूपधरंहरम् ॥&lt;br&gt;&#xA;स्वहस्तमुक्तमुक्ताभिरर्चयन्तमिवानिशम् ॥ २५ ॥&lt;br&gt;&#xA;सर्जार्जुनाञ्जनैर्बीजैर्व्यजनैर्वीज्यमानवत् ॥&lt;br&gt;&#xA;नारिकेलैः सखर्जूरैर्धृतच्छत्रमिवाम्बरे ॥ २६ ॥&lt;br&gt;&#xA;अमन्दैः पिचुमन्दैश्च मन्दारैः कोविदारकैः ॥&lt;br&gt;&#xA;पाटलातिन्तिणीघोण्टाशाखोटैः करहाटकैः ॥ २७ ॥&lt;br&gt;&#xA;उद्दण्डैश्चापि शेहुण्डैरेरण्डैर्गुडपुष्पकैः ॥&lt;br&gt;&#xA;बकुलैस्तिलकैश्चैव तिलकाङ्कितमस्तकम् ॥ २८ ॥&lt;br&gt;&#xA;अक्षैः प्लक्षैः शल्लकीभिर्देवदारुहरिद्रुमैः ॥&lt;br&gt;&#xA;सदाफलसदापुष्प वृक्षवल्लीविराजितम् ॥ २९ ॥&lt;br&gt;&#xA;एलालवङ्ग मरिचकुलुं जनवनावृतम् ॥&lt;br&gt;&#xA;जम्ब्वाम्रातकभल्लातशेलुश्रीपर्णिवर्णितम् ॥ 4.1.1.३० ॥&lt;br&gt;&#xA;शाकशङ्खवनैरम्यं चदनैरक्तचन्दनैः ॥&lt;br&gt;&#xA;हरीतकीकर्णिकार धात्रीवनविभूषणम् ॥ ३१ ॥&lt;br&gt;&#xA;द्राक्षावल्लीनागवल्लीकणावल्लीशतावृतम् ॥&lt;br&gt;&#xA;मल्लिकायूथिकाकुन्दम दयन्ती सुगन्धिनम् ॥३२॥&lt;br&gt;&#xA;भ्रमद्भ्रमरमालाभिर्मालतीभिरलङ्कृतम् ॥&lt;br&gt;&#xA;अलिच्छलागतङ्कृष्णं गोपीरन्तुमनेकशः ॥३३॥&lt;br&gt;&#xA;नानामृगगणाकीर्णं नानापक्षिविनादितम् ॥&lt;br&gt;&#xA;नानासरित्सरः स्रोतः पल्वलैः परितो वृतम् ॥३४॥&lt;br&gt;&#xA;तुच्छश्रियः स्वर्गभूमीः परिहायागतैरिव ॥&lt;br&gt;&#xA;नानासुरनिकायैश्च विष्वग्भोगेच्छयोषितम् ॥३५॥&lt;br&gt;&#xA;उत्सृजन्तमिवार्घ्यं वै पत्रपुष्पैरितस्ततः ॥&lt;br&gt;&#xA;केकिकेकारवैर्दूरात्कुर्वन्तं स्वागतं किल ॥ ३६ ॥&lt;br&gt;&#xA;अथ सूर्यशताभासं नभसि द्योतिताम्बरम् ॥&lt;br&gt;&#xA;नारदं दृष्टवाञ्छैलो दूरात्प्रत्युज्जगाम तम् ॥ ३७ ॥&lt;br&gt;&#xA;ब्रह्मसूनुवपुस्तेजो दूरीकृतदरीतमाः ॥&lt;br&gt;&#xA;तमागच्छन्तमालोक्य मानसं तम उज्जहौ ॥ ३८ ॥&lt;br&gt;&#xA;ब्रह्मतेजःसमुद्भूत साध्वसः साधुस त्क्रियः ॥&lt;br&gt;&#xA;कठिनोपि परित्यज्य धत्ते मृदुलतां किल ॥ ३९ ॥&lt;br&gt;&#xA;दृष्ट्वा मृदुलतां तस्य द्वैरूप्येपि स नारदः ॥&lt;br&gt;&#xA;मुमुदे सुतरां सन्तः प्रश्रयग्राह्यमानसाः ॥ 4.1.1.४० ॥&lt;br&gt;&#xA;गृहानायान्तमालोक्य गुरुंवाऽगुरुमेव वा ॥&lt;br&gt;&#xA;योऽगुरुर्नम्रतां धत्ते स गुरुर्न गुरुर्गुरुः ॥ ४१ ॥&lt;br&gt;&#xA;तं प्रत्युच्चैः शिराःसोपि विनम्रतरकन्धरः ॥&lt;br&gt;&#xA;शैलस्त्विलामिलन्मौलिः प्रणनाम महामुनिम्॥४२॥&lt;br&gt;&#xA;तमुत्थाप्य कराग्राभ्यामाशीर्भिरभिनन्द्य च ॥&lt;br&gt;&#xA;तदुद्दिष्टासनं भेजे मनसोपि समुच्छ्रितम् ॥४३॥&lt;br&gt;&#xA;स दध्नामधुनाज्येन नीरार्द्राक्षतदूर्व या ॥&lt;br&gt;&#xA;तिलैः कुशैः प्रसूनैस्तमष्टाङ्गार्घ्यैरपूजयत् ॥ ४४ ॥&lt;br&gt;&#xA;गृहीतार्घ्यङ्किल श्रान्तं पादसंवाहनादिभिः ॥&lt;br&gt;&#xA;गतश्रममथालोक्य बभाषे ऽवनतो गिरिः ॥ ४५ ॥&lt;br&gt;&#xA;अद्य सद्यः परिहृतं त्वदङ्घ्रिरजसारजः ॥&lt;br&gt;&#xA;त्वदङ्गसङ्गिमहसा सहसाऽप्यान्तरन्तमः ॥ ४६ ॥&lt;br&gt;&#xA;सफलर्धिरहं चाद्य सुदिवाद्यच मे मुने ॥&lt;br&gt;&#xA;प्राक्कृतैः सुकृतैरद्य फलितं मे चिरार्जितैः ॥ ४७ ॥&lt;br&gt;&#xA;धराधरत्वं कुलिषुमान्यं मेऽद्य भविष्यति ॥&lt;br&gt;&#xA;इति श्रुत्वा तदा किञ्चिदुच्छुस्य स्थितवान्मुनिः ॥ ४८ ॥&lt;br&gt;&#xA;पुनरूचे कुलिवरः सम्भ्रमाप न्नमानसः ॥&lt;br&gt;&#xA;उच्छ्वासकारणं ब्रह्मन्ब्रूहि सर्वार्थकोविद ॥ ४९ ॥&lt;br&gt;&#xA;अदृष्टं तव नोदृष्टं यदिष्टंविष्टपत्रये ॥&lt;br&gt;&#xA;अनुक्रोशोत्र मयिचेदुच्यतां प्रणतोस्म्यहम् ॥ 4.1.1.५० ॥&lt;br&gt;&#xA;त्वदागमनजानन्दसन्दोहैर्मे दुरारवः ॥&lt;br&gt;&#xA;अलं न वक्तुमसकृत्तथाप्येकं वदाम्यहम् ॥ ५१ ॥&lt;br&gt;&#xA;धराधरणसामर्थ्यं मेर्वादौ पूर्वपूरुषैः ॥&lt;br&gt;&#xA;वर्ण्यते समुदायात्तदहमेको दधे धराम् ॥ ५२ ॥&lt;br&gt;&#xA;गौरीगुरुत्वाद्धिमवानादिपत्याच्च भूभृताम् ॥&lt;br&gt;&#xA;सम्बन्धित्वात्पशुपतेः स एको मान्यभृत्सताम्॥ ५३ ॥&lt;br&gt;&#xA;नमेरुः स्वर्णपूर्णत्वाद्रत्नसानुतयाथवा ॥&lt;br&gt;&#xA;सुरसद्मतयावापि क्वापि मान्यो मतो मम ॥ ५४ ॥&lt;br&gt;&#xA;परं शतं न किंशैला इलाकलनकेलयः ॥&lt;br&gt;&#xA;इह सन्ति सतां मान्या मान्यास्ते तु स्वभूमिषु ॥ ॥५५ ॥&lt;br&gt;&#xA;मन्देहदेहसन्देहादुदयैकदयाश्रितः ॥&lt;br&gt;&#xA;निषधो नौषधिधरोऽप्यस्तोप्यस्तमितप्रभः ॥ ५६ ॥&lt;br&gt;&#xA;नीलश्च नीलीनिलयो मन्दरो मन्दलोचनः ॥&lt;br&gt;&#xA;सर्पालयः समलयो रायं नावैति रैवतः ॥ ५७ ॥&lt;br&gt;&#xA;हेमकूटत्रिकूटाद्याः कूटोत्तरपदास्तुते ॥&lt;br&gt;&#xA;किष्किन्धक्रौञ्चसह्याद्या भारसह्या न ते भुवः ॥ ५८ ॥&lt;br&gt;&#xA;इति विन्ध्यवचः श्रुत्वा नारदोऽचिन्तयद्धृदि ॥&lt;br&gt;&#xA;अखर्वगर्वसंसर्गो न महत्त्वाय कल्पते ॥ ५९ ॥&lt;br&gt;&#xA;श्रीशैलमुख्याः किंशैलानेह सन्त्यमलश्रियः ॥&lt;br&gt;&#xA;येषां शिखरमात्रादि दर्शनं मुक्तये सताम् ॥ 4.1.1.६० ॥&lt;br&gt;&#xA;अद्यास्य बलमालोक्यमिति ध्यात्वाब्रवीन्मुनिः ॥&lt;br&gt;&#xA;सत्यमुक्तं हि भवता गि रिसारंविवृण्वता ॥ ६१ ॥&lt;br&gt;&#xA;परं शैलेषु शैलेन्द्रो मेरुस्त्वामवमन्यते ॥&lt;br&gt;&#xA;मया निःश्वसितं चैतत्त्वयि चापि निवेदितम् ॥ ६२ ॥&lt;br&gt;&#xA;अथवा मद्विधानां हि केयं चिन्ता महात्मनाम् ॥&lt;br&gt;&#xA;स्वस्त्यस्तु तुभ्यमित्युक्त्वा ययौ स व्योमवर्त्मनि ॥ ६३ ॥&lt;br&gt;&#xA;गते मुनौ निनिन्दस्वमतीवोद्विग्नमानसः ॥&lt;br&gt;&#xA;चिन्तामवाप महतीं विन्ध्यो र्वन्ध्यमनोरथः ॥ ६४ ॥&lt;br&gt;&#xA;विन्ध्य उवाच ॥ ॥&lt;br&gt;&#xA;धिग्जीवितंशास्त्रकलोज्झितस्य धिग्जीवितं चोद्यमवर्जितस्य ॥&lt;br&gt;&#xA;धिग्जीवितं ज्ञातिपराजितस्य धिग्जीवितं व्यथर्मनोरथस्य ॥ ६५ ॥&lt;br&gt;&#xA;कथं भुनक्ति स दिवा कथं रात्रौ स्वपित्यहो ॥&lt;br&gt;&#xA;रहः शर्म कथं तस्य यस्याभिभवनं रिपोः ॥ ६६ ॥&lt;br&gt;&#xA;अहोदवाग्निदवथुस्तथामां न स बाधते ॥&lt;br&gt;&#xA;बाधते तु यथा चित्ते चिन्तासन्तापसन्ततिः ॥ ६७ ॥&lt;br&gt;&#xA;युक्तमुक्तं पुराविद्भिश्चिन्तामूर्तिः सुदारुणा ॥&lt;br&gt;&#xA;न भेषजैर्लङ्घनैर्वा न चान्यैरुपशाम्यति ॥६८॥&lt;br&gt;&#xA;चिन्ताज्वरो मनुष्याणां क्षुधान्निद्राम्बलं हरेत् ॥&lt;br&gt;&#xA;रूपमुत्साहबुद्धिं श्री जीवितं च न संशयः ॥ ६९ ॥&lt;br&gt;&#xA;ज्वरो व्यतीते षडहे जीर्णज्वर इहोच्यते ॥&lt;br&gt;&#xA;असौ चिन्ताज्वरस्तीव्रः प्रत्यहं नवतां व्रजेत् ॥ 4.1.1.७० ॥&lt;br&gt;&#xA;धन्यो धन्वतरिर्नात्र चरकश्चरतीह न ॥&lt;br&gt;&#xA;नासत्यावपिनाऽ सत्यावत्र चिन्ताज्वरे किल ॥ ७१ ॥&lt;br&gt;&#xA;किं करोमि क्व गच्छामि कथं मेरुं जयाम्यहम् ॥&lt;br&gt;&#xA;उत्प्लुत्य तस्य शिरसि पतामि न पताम्यतः ॥ ७२ ॥&lt;br&gt;&#xA;शक्रं कोपयता पूर्वमस्मद्गोत्रेण केनचित् ॥&lt;br&gt;&#xA;पक्षहीनः कृतो यत्र धिगपक्षस्यचेष्टितम् ॥ ७३ ॥&lt;br&gt;&#xA;अथवा स कथं मेरुस्तथोच्चैः स्पर्द्धते मया ॥&lt;br&gt;&#xA;भूमेर्भारभृतःप्रायो भवन्ति भ्रान्ति भूमयः ॥ ७४ ॥&lt;br&gt;&#xA;अलीकवाक्त्वमथवा सम्भाव्यं नारदे कथम् ॥&lt;br&gt;&#xA;ब्रह्मचारिणि वेदज्ञे सत्यलोकनिवासिनि ॥ ७५॥&lt;br&gt;&#xA;युक्तायुक्तविचारोथ मादृशेनोपयुज्यते ॥&lt;br&gt;&#xA;पराक्रमेष्वशक्तानां विचारं गाहते मनः ॥ ७६ ॥&lt;br&gt;&#xA;अथवा चिन्तनैरेतैः किंव्यर्थैर्विश्वकारकम् ॥&lt;br&gt;&#xA;विश्वेशं शरणं यायां समे बुद्धिं प्रदास्यति ॥ ७७॥&lt;br&gt;&#xA;अनाथनाथः सर्वेषां विश्वनाथो हि गीयते ॥&lt;br&gt;&#xA;क्षणं मनसि सञ्चित्य भवेदित्थमसंशयम् ॥ ७८ ॥&lt;br&gt;&#xA;एतदेव करिष्यामि नेष्टं कालविलम्बनम् ॥&lt;br&gt;&#xA;विचक्षणैरुपेक्ष्यौ न वर्द्धमानौ परामयौ ॥७९॥&lt;br&gt;&#xA;मेरुं प्रदक्षिणीकुर्यान्नित्यमेव दिवाकरः ॥&lt;br&gt;&#xA;सग्रहर्क्षगणो नूनं मन्यमानो बलाधिकम् ॥ 4.1.1.८० ॥&lt;br&gt;&#xA;इति निश्चित्य विन्ध्याद्रिर्ववृधे स मृधेक्षणः ॥&lt;br&gt;&#xA;अनन्तगगनस्यान्तं कुर्वद्भिः शिखरैरिव ॥ ८१ ॥&lt;br&gt;&#xA;कैश्चित्सार्द्धं विरोधो न कर्तव्यः केनचित्क्वचित् ॥&lt;br&gt;&#xA;कर्तव्यश्चेत्प्रयत्नेन यथा नोपहसेज्जनः ॥ ८२ ॥&lt;br&gt;&#xA;निरुध्य ब्राध्नमध्वानं कृतकृत्य इवाद्रिराट् ॥&lt;br&gt;&#xA;स्वस्थोऽभवद्भवाधीना प्राणिनां हि भविष्यता ॥ ८३ ॥&lt;br&gt;&#xA;यमद्ययमकर्तासौ दक्षिणं प्रक्रमिष्यति ॥&lt;br&gt;&#xA;सकुलीनः स च श्रीमान्समहान्महितः स च ॥ ८४ ॥&lt;br&gt;&#xA;यावत्स्वश क्तिं शक्तोपि न दर्शयति कर्हिचित् ॥&lt;br&gt;&#xA;तावत्स लङ्घ्यः सर्वेषां ज्वलनो दारुगो यथा ॥ ८५ ॥&lt;br&gt;&#xA;इति चिन्तामहाभारं त्यक्त्वा तस्थौ स्थिरोद्यमः ॥&lt;br&gt;&#xA;आकाङ्क्षमाणस्तरणे रुदयं ब्राह्मणो यथा ॥ ८६ ॥&lt;br&gt;&#xA;इति श्रीस्कान्देमहापुराणे एकाशीतिसाहस्र्यां संहितायां चतुर्थे काशीखण्डे पूर्वार्धे विन्ध्यवर्धनन्नाम प्रथमोऽध्यायः ॥ १ ॥&lt;/p&gt;</description>
    </item>
    <item>
      <title>००२ सत्यलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/002_satyalokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/002_satyalokavarNanam/</guid>
      <description>&lt;p&gt;व्यास उवाच ॥&lt;br&gt;&#xA;सूर्य आत्मास्य जगतस्तस्थुषस्तमसोरिपुः ॥&lt;br&gt;&#xA;उदियायोदयगिरौ शुचिप्रसृमरैः करैः ॥ १ ॥&lt;br&gt;&#xA;संवर्धयन्सतां धर्मान्त्यक्कुर्वंस्तामसीं स्थितिम् ॥&lt;br&gt;&#xA;पद्मिनीं बोधयंस्त्विष्टां रात्रौ मुकुलिताननाम् ॥ २ ॥&lt;br&gt;&#xA;हव्यं कव्यं भूतबलिं देवादीनां प्रवर्तयन् ॥&lt;br&gt;&#xA;प्राह्णापराह्णमध्याह्न क्रियाकालं विजृम्भयन् ॥ ३ ॥&lt;br&gt;&#xA;असतां हृदि वक्त्रेषु निर्दिशंस्तमसः स्थितिम् ॥&lt;br&gt;&#xA;यामिनीकालकलितं जगदुज्जीवयन्पुनः ॥ ४ ॥&lt;br&gt;&#xA;यस्मिन्नभ्युदिते जातः सम्यक्पुण्यजनोदयः ॥&lt;br&gt;&#xA;अहो परोपकरणं सद्यः फलति नेति चेत् ॥ ५ ॥&lt;br&gt;&#xA;सायमस्तमितः प्रातः कथं जीवेद्रविः पुनः ॥&lt;br&gt;&#xA;सानुरागकरस्पर्शैः प्राचीमाश्वास्य खण्डिताम् ॥ ६ ॥&lt;br&gt;&#xA;यामं भुक्त्वा तथाग्नेयीं ज्वलन्तीं विरहादिव ॥&lt;br&gt;&#xA;लवङ्गैलामृगमदचन्द्रचन्दनचर्चिताम ॥ ७ ॥&lt;br&gt;&#xA;ताम्बूलीरागरक्तौष्ठीं द्राक्षास्तबकसुस्तनीम् ॥&lt;br&gt;&#xA;लवलीवल्लिदोर्वल्ली कङ्को ली पल्लवाङ्गुलिम् ॥ ८ ॥&lt;br&gt;&#xA;मलयानिल निःश्वासां क्षीरोदकवराम्बराम् ॥&lt;br&gt;&#xA;त्रिकूटस्वर्णरत्नाङ्गीं सुवेलाद्रि नितम्बिनीम ॥ ९ ॥&lt;br&gt;&#xA;कावेरीगौतमीजङ्घां चोलचोलां शुकावृताम् ॥&lt;br&gt;&#xA;सह्यदर्दुरवक्षोजां कान्तीकाञ्चीविभूषणाम ॥ 4.1.2.१० ॥&lt;br&gt;&#xA;सुकोमलमहाराष्ट्रीवाग्विलासमनोहराम् ॥&lt;br&gt;&#xA;अद्यापि न महालक्ष्मीर्या विमुञ्चति सद्गुणाम् ॥११॥&lt;br&gt;&#xA;सुदक्षदक्षिणामाशामाशानाथः प्रतस्थिवान् ॥&lt;br&gt;&#xA;क्रमतः सर्वमर्वन्तो हेलया हेलिकस्य खम् ॥१२॥&lt;br&gt;&#xA;न शेकुरग्रतो गन्तुं ततोऽनूरुर्व्यजिज्ञपत् ॥१३॥&lt;br&gt;&#xA;अनूरुरुवाच ॥ ॥&lt;br&gt;&#xA;भानो मानोन्नतो विन्ध्यो निद्ध्यय गगनं स्थितः ॥&lt;br&gt;&#xA;स्पर्धते मेरुणाप्रेप्सु स्त्वद्दत्तां तु प्रदक्षिणाम् ॥१४॥&lt;br&gt;&#xA;अन्रूरुवाक्यमाकर्ण्य सविता हृद्यचिन्तयत् ॥&lt;br&gt;&#xA;अहो गगनमार्गोपि रुध्यते चातिविस्मयः ॥ १५ ॥&lt;br&gt;&#xA;व्यास उवाच ॥ ॥&lt;br&gt;&#xA;सूरः शूरोपि किं कुर्यात्प्रान्तरे वर्त्मनिस्थितः ॥&lt;br&gt;&#xA;त्वरावानपि को रुद्धं मागर्मेको विलङ्घयेत् ॥ १६ ॥&lt;br&gt;&#xA;गृह्यत्राप्रत्यूष्टेः क्षणं नावतिष्ठति ॥&lt;br&gt;&#xA;शून्यमार्गे निरुद्धः स किङ्करोतु विधिर्बली ॥ १७ ॥&lt;br&gt;&#xA;योजनानां सहस्रे द्वे द्वे शते द्वे च योजने ॥&lt;br&gt;&#xA;योजनस्य निमेषार्धाद्याति सोपि चिरं स्थितः ॥ १८ ॥&lt;br&gt;&#xA;गते बहुतिथेकाले प्राच्यौदीच्यां भृशार्दिताः ॥&lt;br&gt;&#xA;चण्डरश्मेः करव्रातपातसन्तापतापिताः ॥ १९ ॥&lt;br&gt;&#xA;पाश्चात्या दक्षिणात्याश्च निद्रामुद्रितलोचनाः ॥&lt;br&gt;&#xA;शयिता एव वीक्षन्ते सतारग्रहमम्बरम् ॥4.1.2.२०॥&lt;br&gt;&#xA;अहोनाहस्कराभावान्निशानैवाऽनिशाकरात्॥&lt;br&gt;&#xA;अस्तङ्गतर्क्षान्नभसः कः कालस्त्वेप नेक्ष्यते ॥२१॥&lt;br&gt;&#xA;ब्रह्माण्डं किमकाण्डे वै लयमेष्यति तत्कथम् ॥&lt;br&gt;&#xA;परापतन्ति नाद्यापि पारावारा इतस्ततः ॥ २२ ॥&lt;br&gt;&#xA;स्वाहास्वधावषट्कारवर्जिते जगतीतले ॥&lt;br&gt;&#xA;पञ्चयज्ञक्रियालोपाच्चकम्पे भुवनत्रयम् ॥ २३ ॥&lt;br&gt;&#xA;सूर्योदयात्प्रवर्तन्ते यज्ञाद्याः सकलाः क्रियाः ॥&lt;br&gt;&#xA;ताभिर्यज्ञभुजान्तृप्तिः सविता तत्र कारणम् ॥ २४ ॥&lt;br&gt;&#xA;चित्रगुप्तादयः सर्वे कालं जानन्ति सूर्यतः ॥&lt;br&gt;&#xA;स्थितिसर्गविसर्गाणां कारणं केवलं रविः ॥ २५ ॥&lt;br&gt;&#xA;तत्सूर्यस्य गतिस्तम्भात्स्तम्भितं भुवनत्रयम् ॥&lt;br&gt;&#xA;यद्यत्रतत्स्थितं तत्र चित्रन्यस्तमिवा खिलम् ॥ २६ ॥&lt;br&gt;&#xA;एकतस्तिमिरान्नैशादेकतस्तु दिवातपात् ॥&lt;br&gt;&#xA;बहूनां प्रलयो जातः कान्दिशीकमभूज्जगत् ॥ २७ ॥&lt;br&gt;&#xA;इति व्याकुलिते लोके सुरासुरनरोरगे ॥&lt;br&gt;&#xA;आःकिमेतदकाण्डेभूद्रुरुदुर्दुद्रुवुः प्रजाः ॥२८॥&lt;br&gt;&#xA;ततः सर्वे समालोक्य ब्रह्माणं शरणं ययुः ॥&lt;br&gt;&#xA;स्तुवन्तो विविधैः स्तोत्रै रक्षरक्षेति चाब्रुवन् ॥२९॥&lt;br&gt;&#xA;॥ देवा ऊचुः॥&lt;br&gt;&#xA;नमो हिरण्यरूपाय ब्रह्मणे ब्रह्मरूपिणे ॥&lt;br&gt;&#xA;अविज्ञातस्वरूपाय कैवल्यायामृताय च ॥ 4.1.2.३० ॥&lt;br&gt;&#xA;यन्न देवा विजानन्ति मनो यत्रापि कुण्ठितम्॥&lt;br&gt;&#xA;न यत्र वाक्प्रसरति नमस्तस्मै चिदात्मने ॥ ३१ ॥&lt;br&gt;&#xA;योगिनो यं हृदाकाशे प्रणिधानेन निश्चलाः ॥&lt;br&gt;&#xA;ज्योतीरूपं प्रपश्यन्ति तस्मै श्रीब्रह्मणे नमः ॥ ३२ ॥&lt;br&gt;&#xA;कालात्पराय कालाय स्वेच्छयापुरुषाय च ॥&lt;br&gt;&#xA;गुणत्रय स्वरूपाय नमः प्रकृतिरूपिणे ॥ ३३ ॥&lt;br&gt;&#xA;विष्णवे सत्त्वरूपाय रजोरूपाय वेधसे ॥&lt;br&gt;&#xA;तमसे रुद्ररूपाय स्थितिसर्गान्तकारिणे ॥ ३४ ॥&lt;br&gt;&#xA;नमो बुद्धिस्वरूपाय त्रिधाहङ्कृतये नमः ॥&lt;br&gt;&#xA;पञ्चतन्मात्र रूपाय पञ्चकर्मेद्रियात्मने ॥ ३५ ॥&lt;br&gt;&#xA;नमो मनःस्वरूपाय पञ्चबुद्धीन्द्रियात्मने ॥&lt;br&gt;&#xA;क्षित्यादि पञ्चरूपाय नमस्ते विषयात्मने ॥ ३५ ॥&lt;br&gt;&#xA;नमो ब्रह्माण्डरूपाय तदन्तर्वर्तिने नमः ॥&lt;br&gt;&#xA;अर्वाचीनपराची न विश्वरूपाय ते नमः ॥ ३७ ॥&lt;br&gt;&#xA;अनित्यनित्यरूपाय सदसत्पतये नमः ॥&lt;br&gt;&#xA;समस्तभक्तकृपया स्वेच्छाविष्कृतविग्रह ॥ ३६ ॥&lt;br&gt;&#xA;तव निःश्वसितं वेदास्तव स्वे दोखिलं जगत् ॥&lt;br&gt;&#xA;विश्वा भूतानि ते पादः शीर्ष्णो द्यौः समवर्तत ॥ ३९ ॥&lt;br&gt;&#xA;नाभ्या आसीदन्तरिक्षं लोमानि च वनस्पतिः ॥&lt;br&gt;&#xA;चन्द्रमा मनसो जातश्चक्षोः सूर्यस्तव प्रभो ॥ 4.1.2.४० ॥&lt;br&gt;&#xA;त्वमेव सर्वं त्वयि देव सर्वं स्तोता स्तुतिः स्तव्य इह त्वमेव ॥&lt;br&gt;&#xA;ईश त्वयाऽवास्यमिदं हि सर्वं नमोस्तु भूयोपि नमो नमस्ते ॥ ४१ ॥&lt;br&gt;&#xA;इति स्तुत्वा विधिं देवा निपेतुर्दण्डवत्क्षितौ ॥&lt;br&gt;&#xA;परितुष्टस्तदा ब्रह्मा प्रत्युवाच दिवौकसः ॥ ४२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यथार्थयाऽनया स्तुत्या तुष्टोस्मि प्रणताः सुराः ॥&lt;br&gt;&#xA;उत्तिष्ठत प्रसन्नोस्मि वृणुध्वं वरमुत्तमम् ॥ ४३ ॥&lt;br&gt;&#xA;यः स्तोष्यत्यनया स्तुत्या श्रद्धावान्प्रत्यहं शुचिः ॥&lt;br&gt;&#xA;मां वा हरं वा विष्णुं वा तस्य तुष्टाः सदा वयम् ॥ ४४ ॥&lt;br&gt;&#xA;दास्यामः सकलान्कामान्पुत्रान्पौत्रान्पशून्वसु ॥&lt;br&gt;&#xA;सौभाग्यमायुरारोग्यं निर्भयत्वं रणे जयम् ॥ ४५ ॥&lt;br&gt;&#xA;ऐहिकामुष्मिकान्भोगानपवर्गं तथाऽक्षयम् ॥&lt;br&gt;&#xA;यद्यदिष्टतमं तस्य तत्तत्सर्वं भविष्यति ॥४६॥&lt;br&gt;&#xA;तस्मात्सर्वप्रयत्नेन पठितव्यः स्तवोत्तमः ॥&lt;br&gt;&#xA;अभीष्टद इति ख्यातः स्तवोयं सर्वसिद्धिदः॥४७॥&lt;br&gt;&#xA;पुनः प्रोवाच तान्वेधाः प्रणिपत्योत्थितान्सुरान् ॥&lt;br&gt;&#xA;स्वस्थास्तिष्ठत भो यूयं किमत्रापि समाकुलाः ॥ ४८ ॥&lt;br&gt;&#xA;एते वेदा मूर्तिधरा इमा विद्यास्तथाखिलाः ॥&lt;br&gt;&#xA;सदक्षिणा अमी यज्ञाः सत्यं धर्मस्तपो दमः ॥ ४९ ॥&lt;br&gt;&#xA;ब्रह्मचर्यमिदं चैषा करुणा भारतीत्वियम् ॥&lt;br&gt;&#xA;श्रुतिस्मृतीतिहासार्थ चरितार्था अमीजनाः ॥ 4.1.2.५० ॥&lt;br&gt;&#xA;नेह क्रोधो न मात्सर्यं लोभः कामोऽधृतिर्भयम् ॥&lt;br&gt;&#xA;हिंसा कुटिलता गर्वो निन्दासूयाऽशुचिः क्वचित् ॥ ५१ ॥&lt;br&gt;&#xA;ये ब्राह्मणा ब्रह्मरतास्तपोनिष्ठास्तपोधनाः ॥&lt;br&gt;&#xA;मासोपवासषण्मासचातुर्मास्यादि सद्व्रताः ॥ ५२ ॥&lt;br&gt;&#xA;पातिव्रत्यरता नार्यो ये चान्ये ब्रह्मचारिणः ॥&lt;br&gt;&#xA;ते चामीपश्यत सुरा ये षण्ढाः परयोषिति ॥ ५३ ॥&lt;br&gt;&#xA;मातापित्रोरमी भक्ता अमी गोग्रहणे हताः ॥&lt;br&gt;&#xA;व्रते दाने जपे यज्ञे स्वाध्याये द्विजतर्पणे ॥ ५४ ॥&lt;br&gt;&#xA;तीर्थे तपस्युपकृतौ सदाचारादिकर्मणि ॥&lt;br&gt;&#xA;फलाभिलाषिणीबुद्धिर्न येषां ते जना अमी ॥ ५५ ॥&lt;br&gt;&#xA;गायत्री जाप्यनिरता अग्निहोत्र परायणाः ॥&lt;br&gt;&#xA;द्विमुखी गो प्रदातारः कपिलादान तत्पराः ॥ ५६ ॥&lt;br&gt;&#xA;निस्पृहाः सोमपा ये वै द्विजपादोदपाश्च ये ॥&lt;br&gt;&#xA;मृताः सारस्वते तीर्थे द्विजशुश्रूषकाश्च ये ॥ ५७ ॥&lt;br&gt;&#xA;प्रतिग्रहे समर्था हि ये प्रतिग्रहवर्जिताः ॥&lt;br&gt;&#xA;त एते मत्प्रिया विप्रास्त्यक्ततीर्थ प्रतिग्रहाः ॥ ५८ ॥&lt;br&gt;&#xA;प्रयागे माघ मासो यैरुषः स्नातोऽमलात्मभिः ॥&lt;br&gt;&#xA;मकरस्थे रवौ शुद्धास्त इमे सूर्यवर्चसः ॥ ५९ ॥&lt;br&gt;&#xA;वाराणस्यां पाञ्चनदे त्र्यहं स्नातास्तु कार्तिके ॥&lt;br&gt;&#xA;अमी ते शुद्धवपुषः पुण्यभाजोतिनिर्मलाः ॥ 4.1.2.६० ॥&lt;br&gt;&#xA;स्नात्वा तु मणिकर्णिक्यां प्रीणिता ब्राह्मणा धनैः ॥&lt;br&gt;&#xA;त एते सर्वभोगाढ्याः कल्पं स्थास्यन्ति मत्पुरे ॥ ६१ ॥&lt;br&gt;&#xA;ततः काशीं समासाद्य तेन पुण्येन नोदिताः ॥&lt;br&gt;&#xA;विश्वेश्वरप्रसादेन मोक्षमेष्यन्त्यसंशयम् ॥ ६२ ॥&lt;br&gt;&#xA;अविमुक्ते कृतं कर्म यदल्पमपि मानवैः ॥&lt;br&gt;&#xA;श्रेयोरूपं तद्विपाको मोक्षो जन्मान्तरेष्वपि ॥ ६३ ॥&lt;br&gt;&#xA;अहो वैश्वेश्वरे क्षेत्रे मरणादपिनोभयम् ॥&lt;br&gt;&#xA;यत्र सर्वे प्रतीक्षन्ते मृत्युं प्रियमिवाति थिम् ॥ ६४ ॥&lt;br&gt;&#xA;ब्राह्मणेभ्यः कुरुक्षेत्रे यैर्दत्तं वसु निर्मलम् ॥&lt;br&gt;&#xA;निर्मलाङ्गास्त एते वै तिष्ठन्ति मम सन्निधा ॥६५ ॥&lt;br&gt;&#xA;पितामहं समासाद्य गयायां यैः पितामहाः ॥&lt;br&gt;&#xA;तर्पिता ब्राह्मणमुखे तेषामेते पितामहाः ॥६६॥&lt;br&gt;&#xA;न स्नानेन न दानेन न जपेन न पूजया ॥&lt;br&gt;&#xA;मल्लोकः प्राप्यते देवाः प्राप्यते द्विज तर्पणात् ॥६७॥&lt;br&gt;&#xA;सोपस्कराणिवेश्मानिमु सलोलूखलादिभिः ॥&lt;br&gt;&#xA;यैर्दत्तानि सशय्यानि तेषां हर्म्याण्यमूनि वै ॥ ६८ ॥&lt;br&gt;&#xA;ब्रह्मशालां कारयन्ति वेदमध्यापयन्ति च ॥&lt;br&gt;&#xA;विद्यादानं च ये कुर्युः पुराणं श्रावयन्ति च ॥ ६९ ॥&lt;br&gt;&#xA;पुराणानि च ये दद्युः पुस्तकानि ददत्यपि ॥&lt;br&gt;&#xA;धर्मशास्त्राणि ये दद्युस्तेषां वासोत्र मे पुरे ॥ 4.1.2.७० ॥&lt;br&gt;&#xA;यज्ञार्थं च विवाहार्थं व्रतार्थं ब्राह्मणाय वै ॥&lt;br&gt;&#xA;अखण्डं वसु ये दद्युस्तेत्र स्युर्वसुवर्चसः ॥ ७१ ॥&lt;br&gt;&#xA;आरोग्यशालां यः कुर्याद्वैद्यपोषणतत्परः ॥&lt;br&gt;&#xA;आकल्पमत्र वसति सर्वभोग समन्वितः ॥ ७२ ॥&lt;br&gt;&#xA;मुक्ती कुर्वन्ति तीर्थानि ये च दुष्टावरोधतः ॥&lt;br&gt;&#xA;ममावरोधे ते मान्या औरसास्तनया इव ॥ ७३ ॥&lt;br&gt;&#xA;विष्णोर्वाममवाशम्भोर्ब्राह्मणा एव सुप्रियाः ॥&lt;br&gt;&#xA;तेषां मूर्त्या वयं साक्षाद्विचरामो महीतले ॥ ७४ ॥&lt;br&gt;&#xA;ब्राह्मणाश्चैव गावश्च कुलमेकं द्विधाकृतम् ॥&lt;br&gt;&#xA;एकत्र मन्त्रास्तिष्ठन्ति हविरेकत्र तिष्ठति ॥ ७५ ॥&lt;br&gt;&#xA;ब्राह्मणा जङ्गमं तीर्थं निर्मितं सार्वभौमिकम् ॥&lt;br&gt;&#xA;येषां वाक्योदकेनैव शुद्ध्यन्ति मलिना जनाः ॥ ७६ ॥&lt;br&gt;&#xA;गावः पवित्रमतुलं गावो मङ्गलमुत्तमम् ॥&lt;br&gt;&#xA;यासां खुरोत्थितो रेणुर्गङ्गावारिसमो भवेत् ॥ ७७ ॥&lt;br&gt;&#xA;शृङ्गाग्रे सर्वतीर्थानि खुराग्रे सर्व पर्वताः ॥&lt;br&gt;&#xA;शृङ्गयोरन्तरे यस्याः साक्षाद्गौरीमहेश्वरी ॥ ७८ ॥&lt;br&gt;&#xA;दीयमानां च गां दृष्ट्वा नृत्यन्ति प्रपितामहाः ॥&lt;br&gt;&#xA;प्रीयन्ते ऋषयः सर्वे तुष्यामो दैवतैः सह ॥ ७९ ॥&lt;br&gt;&#xA;रोरूयन्ते च पापानि दारिद्र्यं व्याधिभिः सह ॥&lt;br&gt;&#xA;धात्र्यः सर्वस्य लोकस्य गावो मातेव सर्वथा ॥ 4.1.2.८० ॥&lt;br&gt;&#xA;गवां स्तुत्वा नमस्कृत्य कृत्वा चैव प्र दक्षिणाम्॥&lt;br&gt;&#xA;प्रदक्षिणीकृतातेन सप्तद्वीपा वसुन्धरा ॥ ८१ ॥&lt;br&gt;&#xA;या लक्ष्मीः सवर्भूतानां या देवेषु व्यवस्थिता ॥&lt;br&gt;&#xA;धेनुरूपेण सा देवी मम पापं व्यपोहतु ॥ ८२ ॥&lt;br&gt;&#xA;विष्णोर्वक्षसि या लक्ष्मीः स्वाहा चैव विभावसोः ॥&lt;br&gt;&#xA;स्वधा या पितृमुख्यानां सा धेनुर्वरदा सदा ॥ ८३ ॥&lt;br&gt;&#xA;गोमयं यमुना साक्षाद्गोमूत्रं नर्मदा शुभा ॥&lt;br&gt;&#xA;गङ्गा क्षीरं तु यासां वै किं पवित्रमतः परम् ॥ ८४ ॥&lt;br&gt;&#xA;गवामङ्गेषु तिष्ठन्ति भुवनानि चतुर्दश ॥&lt;br&gt;&#xA;यस्मात्तस्माच्छिवं मे स्यादिहलोके परत्र च ॥ ८५ ॥&lt;br&gt;&#xA;इति मन्त्रं समुच्चार्य धेनूर्वाधेनु मेव वा ॥&lt;br&gt;&#xA;यो दद्याद्द्विजवर्याय स सर्वेभ्यो विशिष्यते ॥ ८६ ॥&lt;br&gt;&#xA;मया च विष्णुना सार्धं शिवेन च महर्षिभिः ।&lt;br&gt;&#xA;विचार्य गोगुणान्नित्यं प्रार्थनेति विधीयते ॥ ८७ ॥&lt;br&gt;&#xA;गावो मे पुरतः सन्तु गावो मे सन्तु पृष्ठतः ॥&lt;br&gt;&#xA;गावो मे हृदये सन्तु गवां मध्ये वसाम्यहम् ॥ ८८ ॥&lt;br&gt;&#xA;नीराजयति योङ्गानि गवां पुच्छेन भाग्यवान् ॥&lt;br&gt;&#xA;अलक्ष्मीः कलहो रोगास्तस्याङ्गाद्यान्ति दूरतः॥८९॥&lt;br&gt;&#xA;गोभिर्विप्रश्च वेदैश्च सतीभिः सत्यवादिभिः॥&lt;br&gt;&#xA;अलुब्धैर्दा नशीलैश्च सप्तभिर्धार्यते मही॥4.1.2.९०।&lt;br&gt;&#xA;मम लोकात्परोलोको वैकुण्ठ इति गीयते॥&lt;br&gt;&#xA;तस्योपरिष्टात्कौमार उमालोकस्ततः परम्॥९१॥&lt;br&gt;&#xA;शिवलोकस्तदुपरि गोलो कस्तत्समीपतः ॥&lt;br&gt;&#xA;गोमातरः सुशीलाद्यास्तत्र सन्ति शिवप्रियाः ॥ ९२ ॥&lt;br&gt;&#xA;गवां शुश्रूरूषकाये च गोप्रदाये च मानवाः ॥&lt;br&gt;&#xA;एषामन्यतमे लोके ते स्युः सर्वसमृद्धयः ॥ ९३ ॥&lt;br&gt;&#xA;यत्र क्षीरवहा नद्यो यत्र पायस कर्दमाः ॥&lt;br&gt;&#xA;न जरा बाधते यत्र तत्र गच्छन्ति गोप्रदाः ॥ ९४ ॥&lt;br&gt;&#xA;श्रुतिस्मृतिपुराणज्ञा ब्राह्मणाः परिकीर्तिताः॥&lt;br&gt;&#xA;तदुक्ताचारचरणा इतरे नामधारकाः॥९५॥&lt;br&gt;&#xA;श्रुतिस्मृती तु नेत्रे द्वे पुराणं हृदयं स्मृतम् ॥&lt;br&gt;&#xA;श्रुतिस्मृतिभ्यां हीनोन्धः काणः स्यादेकया विना॥&lt;br&gt;&#xA;पुराणहीनाद्धृच्छून्यात्काणान्धावपि तौ वरौ ॥&lt;br&gt;&#xA;श्रुतिस्मृत्युदितोधर्मः पुराणे परिगीयते॥९७॥&lt;br&gt;&#xA;तद्बाह्मणाय गोर्देया सर्वत्र सुखमिच्छता ॥&lt;br&gt;&#xA;न देया द्विजमात्राय दातारं सोप्यधो नयेत्॥९८॥&lt;br&gt;&#xA;यस्य धर्मेऽस्ति जिज्ञासा यस्य पापाद्भयं महत्॥&lt;br&gt;&#xA;श्रोतव्यानि पुराणानि धमर्मूलानि तेन वै॥९९॥&lt;br&gt;&#xA;चतुर्दशसु विद्यासु पुराणं दीप उत्तमः॥&lt;br&gt;&#xA;अन्धोपि न तदा लोकात्संसाराब्धौ क्वचित्पतेत् ॥4.1.2.१००॥&lt;br&gt;&#xA;श्रोतव्यानि पुराणानि वस्तव्यं जाह्नवी तटे ॥&lt;br&gt;&#xA;तर्पणीया द्विजा नित्यं ममलोकेप्सुभिः सदा ॥ १ ॥&lt;br&gt;&#xA;इत्युद्देशान्मयाख्याता सत्यलोकव्यवस्थितिः ॥&lt;br&gt;&#xA;अभयं यद्भयार्तानां न भेतव्यं च हे सुराः ॥२॥&lt;br&gt;&#xA;स्पर्धते मेरुणा विन्ध्यो ब्रध्नाध्व परिरोधकृत ॥&lt;br&gt;&#xA;तदर्थमागता यूयं तदुपायं दिशामि वः॥३॥&lt;br&gt;&#xA;अस्त्यगस्त्यस्तप्यमानस्तप उग्रं महातपाः ॥&lt;br&gt;&#xA;मैत्रावरुणिराधाय चित्तं विश्वेश्वरे विभौ ॥ ४ ॥&lt;br&gt;&#xA;अविमुक्तमहाक्षेत्रे सर्वेषां मुक्तिहेतुके ॥&lt;br&gt;&#xA;तारकस्योपदेशार्थं विश्वेशाऽधिष्ठिते स्वयम् ॥ ५ ॥&lt;br&gt;&#xA;याचध्वं तत्र गत्वा तं स वः कार्यं विधास्यति ॥&lt;br&gt;&#xA;तेनैकदाविता लोका वातापील्वलभक्षणात् ॥ ६ ॥&lt;br&gt;&#xA;अतिमित्रं तत्र तेजो मित्रावरुणजे मुनौ॥&lt;br&gt;&#xA;तदाप्रभृति लोकेषु कोगस्त्यान्नैव बिभ्यति ॥७॥&lt;br&gt;&#xA;इत्युक्त्वान्तर्दधे वेधास्तेपि प्रमुदिताननाः ॥&lt;br&gt;&#xA;देवाः परस्परं प्रोचुरहोधन्य तमा वयम् ॥ ८ ॥&lt;br&gt;&#xA;प्रसङ्गतोपि द्रष्टव्यौ काशीकाशीपती शिवौ॥।&lt;br&gt;&#xA;अहो अहोभिर्बहुभिः फलितो नो मनोरथः॥ ९ ॥&lt;br&gt;&#xA;उत्फुल्लपद्मनयना निर्मिताः सुकृतार्थिनः॥&lt;br&gt;&#xA;तावेव चरणौ धन्यौ काशीमभिप्रयायिनौ ॥ 4.1.2.११० ॥&lt;br&gt;&#xA;येयं कथा श्रुतास्माभिर्वेधसा समुदीरिता ॥&lt;br&gt;&#xA;तस्याः श्रवणजात्पुण्यात्प्राप्नुमस्त्वद्य काशिकाम्॥ ११ ॥&lt;br&gt;&#xA;एका क्रिया द्व्यर्थकरी प्राप्यते पुण्यगौरवात् ॥&lt;br&gt;&#xA;एवं वदन्तो हृष्टास्याः सुराः काशीं समाययुः ॥१२॥&lt;br&gt;&#xA;व्यास उवाच ॥&lt;br&gt;&#xA;इदं पुण्यतमाख्यानं ये श्रोष्यन्तीह मानवाः ॥&lt;br&gt;&#xA;विधूय सर्वपापानि पुत्रदारसमन्विताः ॥ १३ ॥&lt;br&gt;&#xA;इह वंशं परिस्थाप्य भुक्त्वा सर्व सुखानि च ॥&lt;br&gt;&#xA;सत्यलोके चिरं स्थित्वा ततो यास्यन्ति शाश्वतम् ॥ ११४ ॥&lt;br&gt;&#xA;इति श्रीस्कान्दे महापुराणे एकाशीतिसाहस्यां संहितायां चतुर्थे काशीखण्डे पूर्वार्धे सत्यलोकवर्णनन्नाम द्वितीयोऽध्यायः ॥२ ॥ ॥&lt;/p&gt;</description>
    </item>
    <item>
      <title>००३ अगस्त्याश्रमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/003_agastyAshramavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/003_agastyAshramavarNanam/</guid>
      <description>&lt;p&gt;सूत उवाच ॥&lt;br&gt;&#xA;भगवन्भूतभव्येश सर्वज्ञानमहानिधे ॥&lt;br&gt;&#xA;अवाप्य काशीं गीर्वाणैः किमकारि वदाच्युत ॥ १ ॥&lt;br&gt;&#xA;अधीत्येमां कथां दिव्यां न तृप्तिमधियाम्यहम् ॥&lt;br&gt;&#xA;शेवधिस्तपसां देवैरगस्तिः प्रार्थितः कथम् ॥ २ ॥&lt;br&gt;&#xA;कथं विन्ध्योप्यवाप स्वां प्रकृतिं तादृगुन्नतः ॥&lt;br&gt;&#xA;तववागमृताम्भोधौ मनो मे स्नातुमुत्सुकम् ॥ ३ ॥&lt;br&gt;&#xA;इति कृत्स्नं समाकर्ण्य व्यासः पाराशरो मुनिः ॥&lt;br&gt;&#xA;श्रद्धावते स्वशिष्याय वक्तुं समुपचक्रमे ॥ ४ ॥&lt;br&gt;&#xA;पाराशर उवाच ॥&lt;br&gt;&#xA;शृणु सूत महाबुद्धे भक्तिश्रद्धासमन्वितः ॥&lt;br&gt;&#xA;शुकवैशम्पायनाद्याः शृण्वन्त्वेते च बालकाः ॥५ ॥&lt;br&gt;&#xA;ततो वाराणसीं प्राप्य गीर्वाणाः समहर्षयः ॥&lt;br&gt;&#xA;अविलम्बं प्रथमतो म णिकर्ण्यां विधानतः ॥ ६ ॥&lt;br&gt;&#xA;सचैलमभिमज्ज्याथ कृतसन्ध्यादिसत्क्रियाः ॥&lt;br&gt;&#xA;सन्तर्प्य तर्प्यादिपितॄन्कुशगन्धतिलोदकैः ॥ ७ ॥&lt;br&gt;&#xA;तीर्थवासार्थिनः सर्वान्सन्तर्प्य च पृथक्पृथक् ॥&lt;br&gt;&#xA;रत्नैर्हिरण्यवासोभिरश्वाभरणधेनुभिः ॥ ८ ॥&lt;br&gt;&#xA;विचित्रैश्च तथा पात्रैः स्वर्णरौप्यादि निर्मितैः ॥&lt;br&gt;&#xA;अमृतस्वादुपक्वान्नैः पायसै श्च सशर्करैः ॥ ९ ॥&lt;br&gt;&#xA;सगोरसैरन्नदानैर्धान्यदानैरनेकधा ॥&lt;br&gt;&#xA;गन्धचन्दनकर्पूरैस्ताम्बूलैश्चारुचामरैः ॥ ॥ 4.1.3.१० ॥&lt;br&gt;&#xA;सतूलैर्मृदुपर्यङ्कैर्दीपिकादर्पणासनैः ॥&lt;br&gt;&#xA;शिबिकादासदासीभिर्विमानैःपशुभिर्गृहैः ॥ ११ ॥&lt;br&gt;&#xA;चित्रध्वजपताकाभिरुल्लोचैश्चन्द्रचारुभिः ॥&lt;br&gt;&#xA;वर्षाशनप्रदानैश्च गृहोपस्करसंयुतैः ॥ १२ ॥&lt;br&gt;&#xA;उपानत्पादुकाभिश्च यतिनश्च तपस्विनः ॥&lt;br&gt;&#xA;योग्यैः पट्टदुकूलैश्च विविधैश्चित्ररल्लकैः ॥ १३ ॥&lt;br&gt;&#xA;दण्डैः कमण्डलुयुतैरजिनैर्मृगसम्भवैः ॥&lt;br&gt;&#xA;कौपीनैरुच्चमञ्चैश्च परिचारककाञ्चनैः ॥ १४ ॥&lt;br&gt;&#xA;मठैर्विद्यार्थिनामन्नैरतिथ्यर्थं महाधनैः ॥&lt;br&gt;&#xA;महापुस्तकसम्भारैर्लेखकानां च जीवनैः॥१५॥&lt;br&gt;&#xA;बहुधौषधदानैश्च सत्रदानैरनेकशः ॥&lt;br&gt;&#xA;ग्रीष्मे प्रपार्थद्रविणैर्हेमन्तेग्निष्टिकेन्धनैः॥१६॥&lt;br&gt;&#xA;छत्राच्छादनिकाद्यर्थे वर्षाकालोचितैर्बहु॥&lt;br&gt;&#xA;रात्रौ पाठप्रदीपैश्च पादाभ्यञ्जनकादिभिः ॥१७॥&lt;br&gt;&#xA;पुराणपाठकांश्चापि प्रतिदेवालयं धनैः ॥&lt;br&gt;&#xA;देवालये नृत्यगीतकरणार्थैरनेकशः॥१८॥&lt;br&gt;&#xA;देवालय सुधाकार्यैर्जीर्णोद्धारैरनेकधा ॥&lt;br&gt;&#xA;चित्रलेखनमूल्यैश्च रङ्गमालादिमण्डनैः ॥ १९ ॥&lt;br&gt;&#xA;नीराजनैर्गुग्गुलुभिर्दशां गादि सुधूपकैः ॥&lt;br&gt;&#xA;कर्पूरवर्तिकाद्यैश्च देवार्चार्थैरनेकशः ॥ 4.1.3.२० ॥&lt;br&gt;&#xA;पञ्चामृतानां स्नपनैः सुगन्ध स्नपनैरपि ॥&lt;br&gt;&#xA;देवार्थं मुखवासैश्च देवोद्यानैरनेकशः ॥ २१ ॥&lt;br&gt;&#xA;महापूजार्थमाल्यादि गुम्फनार्थैस्त्रिकालतः ॥&lt;br&gt;&#xA;शङ्खभेरीमृदङ्गादिवाद्यनादैः शिवालये ॥ २२ ॥&lt;br&gt;&#xA;घण्टागुडुककुम्भादि स्नानोपस्करभाजनैः ॥&lt;br&gt;&#xA;श्वेतैर्मार्जनवस्त्रैश्च सुगन्धैर्यक्षकर्दमैः ॥ २३ ॥&lt;br&gt;&#xA;जपहोमैः स्तोत्रपाठैः शिवनामोच्चभाषणैः ॥&lt;br&gt;&#xA;रासक्रीडादिसंयुक्तैश्चलनैः सप्रदक्षिणैः ॥ २४ ॥&lt;br&gt;&#xA;एवमादिभिरुद्दण्डैः क्रियाकाण्डैरनेकशः ॥&lt;br&gt;&#xA;पञ्चरात्रमुषित्वा तु कृत्वा तीर्थान्यनेकशः ॥ २५ ॥&lt;br&gt;&#xA;दीनानाथांश्च सन्तर्प्य नत्वा विश्वेश्वरं विभुम् ॥&lt;br&gt;&#xA;ब्रह्मचर्यादिनियमैस्तीर्थमेवं प्रसाध्य च ॥ २६ ॥&lt;br&gt;&#xA;पुनः पुनर्विश्वनाथं दृष्ट्वा स्तुत्वा प्रणम्य च ॥&lt;br&gt;&#xA;जग्मुः परोपकारार्थमगस्तिर्यत्र तिष्ठति ॥ २७ ॥&lt;br&gt;&#xA;स्वनाम्ना लिङ्गमास्थाप्य कुण्डं कृत्वा तदग्रतः ॥&lt;br&gt;&#xA;शतरुद्रियसूक्तेन जपन्निश्चलमानसः ॥ २८ ॥&lt;br&gt;&#xA;तं दृष्ट्वा दूरतो देवा द्वितीयमिव भास्करम् ॥&lt;br&gt;&#xA;ज्वलज्ज्वलनसङ्काशैरङ्गैः सर्वत्रसोज्ज्वलम् ॥ २९ ॥&lt;br&gt;&#xA;साक्षात्किंवाडवाग्निर्वा मूर्त्या वै तप्यते तपः ॥&lt;br&gt;&#xA;स्थाणुवन्निश्चलतरं निर्मलं सन्मनो यथा ॥ 4.1.3.३० ॥&lt;br&gt;&#xA;अथवा सर्व तेजांसि श्रित्वेमां ब्राह्मणीं तनुम् ॥&lt;br&gt;&#xA;शीलयन्ति परं धाम शातंशान्त पदाप्तये ॥ ३१ ॥&lt;br&gt;&#xA;तपनस्तप्यतेऽत्यर्थं दहनोपि हि दह्यते ॥&lt;br&gt;&#xA;यत्तीव्रतपसाद्यापि चपलाऽचपलाभवत् ॥ ३२ ॥&lt;br&gt;&#xA;यस्याश्रमे ऽत्र दृश्यन्ते हिंस्रा अपि समन्ततः ॥&lt;br&gt;&#xA;सत्त्वरूपा अमी सत्त्वास्त्यक्त्वा वैरं स्वभावजम् ॥ ३३ ॥&lt;br&gt;&#xA;शुण्डादण्डेन करटिः सिंहं कण्डूयतेऽभयः ॥&lt;br&gt;&#xA;अष्टापदाङ्के स्वपिति केसरी केसरोद्भटः ॥ ३४ ॥&lt;br&gt;&#xA;सूकरः स्तब्धरोमापि विहाय निजयूथकम् ॥&lt;br&gt;&#xA;चरेद्वनशुनां मध्ये मुस्तान्यस्तेक्षणोबली ॥ ३५ ॥&lt;br&gt;&#xA;भूदारोपि न भूदारं तथाकुर्याद्यथाऽन्यतः ॥&lt;br&gt;&#xA;सर्वा लिङ्गमयी काशी यतस्तद्भीतियन्त्रितः ॥ ३६ ॥&lt;br&gt;&#xA;क्रोडीकृत्य क्रोडपोतं तरक्षुः क्रीडयत्यहो ॥&lt;br&gt;&#xA;शार्दूलबालानुत्सार्य शार्दूलीमेणपोतकः ॥ ३७ ॥&lt;br&gt;&#xA;चलत्पुच्छोथ पिबति फेनिलेनाननेन वै ॥&lt;br&gt;&#xA;स्वपन्तं लोमशं भल्लं वानरश्चलदङ्गुलिः॥३८॥&lt;br&gt;&#xA;यूका संवीक्ष्यवीक्ष्यैव भक्षयेद्दन्तकोटिभिः ॥&lt;br&gt;&#xA;गोलाङ्गूलारक्तमुखानीलां गा यूथथनायकाः॥३९॥&lt;br&gt;&#xA;जातिस्वभावमात्सर्यं त्यक्त्वैकत्र रमन्ति च ॥&lt;br&gt;&#xA;शशाः क्रीडन्ति च वृकैस्तैः पृष्ठलुण्ठनैर्मुहुः॥4.1.3.४०॥&lt;br&gt;&#xA;आखुश्चाखुभुजः कर्णं कण्डूयेत चलाननः ॥&lt;br&gt;&#xA;मयूरपुच्छपुटगो निद्रात्योतुः सुखाधिकम् ॥ ४१ ॥&lt;br&gt;&#xA;स्वकण्ठं घर्षयत्येव केकिकण्ठे भुजङ्गमः ॥&lt;br&gt;&#xA;भुजङ्गमफणापृष्ठे नकुलः स्वकुलोचितम् ॥ ४२ ॥&lt;br&gt;&#xA;वैरं परित्यज्य लुठेदुत्प्लुत्योत्प्लुत्य लीलया ॥&lt;br&gt;&#xA;आलोक्य मूषकं सर्पश्चरन्तं वदनाग्रतः ॥ ४३ ॥&lt;br&gt;&#xA;क्षुधान्धोपि न गृह्णाति सोपि तस्माद्बिभेति नो ॥&lt;br&gt;&#xA;प्रसूयमानां हरिणीं दृष्ट्वा कारुण्यपूर्णदृक् ॥ ४४ ॥&lt;br&gt;&#xA;तद्दृष्टिपातं मुञ्चन्वै व्याघ्रो दूरं व्रजत्यहो ॥&lt;br&gt;&#xA;व्याघ्री व्याघ्रस्य चरितं मृगी मृगविचेष्टितम् ॥&lt;br&gt;&#xA;उभे कथयतो ऽन्योन्यं सख्याविवमुदान्विते ॥४५॥&lt;br&gt;&#xA;दृष्ट्वाप्युद्दण्डकोदण्डं शबरं शम्बरोमृगः ॥&lt;br&gt;&#xA;धृष्टो न वर्त्म त्यजति सोपि कण्डूयतेपि तम् ॥ ४६ ॥&lt;br&gt;&#xA;रोहितोऽरण्यमहिषमुद्धर्षति निराकुलः॥&lt;br&gt;&#xA;चमरीशबरीकेशैः सम्मिमीते स्ववालधिम् ॥४७॥&lt;br&gt;&#xA;गवयः शल्यकश्चाऽयमुभावेकत्रतिष्ठतः ॥&lt;br&gt;&#xA;तीव्रमात्सर्यमुत्सृज्य मुनितेजोनियन्त्रितौ ॥ ४५ ॥&lt;br&gt;&#xA;हुण्डौ च मुण्ड युद्धाय न सज्जेते जयैषिणौ ॥&lt;br&gt;&#xA;एणशावं सृगालोपि मृदुस्पृशति पाणिना॥४९॥&lt;br&gt;&#xA;तृण्वन्ति तृणगुल्मादीन्श्वापदास्त्वापदास्पदम्॥&lt;br&gt;&#xA;लोकद्वये दुःखहंहि धिक्तन्मांसस्य भक्षणम्॥ 4.1.3.५० ॥&lt;br&gt;&#xA;यः स्वार्थं मांसपचनं कुरुते पापमोहितः ॥&lt;br&gt;&#xA;यावन्त्यस्य तु रोमाणि तावत्स नरके वसेत् ॥५१॥&lt;br&gt;&#xA;परप्राणैस्तु ये प्राणान्स्वान्पुष्णं ति हि दुर्धियः ॥&lt;br&gt;&#xA;आकल्पं नरकान्भुक्त्वा ते भुज्यन्तेत्र तैः पुनः॥५२ ॥&lt;br&gt;&#xA;जातुमांसं न भोक्तव्यं प्राणैः कण्ठगतैरपि ॥&lt;br&gt;&#xA;भोक्तव्यं तर्हि भोक्तव्यं स्वमांसं नेतरस्य च ॥ ५३ ॥&lt;br&gt;&#xA;वरमेतेश्वापदा वै मैत्रावरुणि सेवया ॥&lt;br&gt;&#xA;येषां न हिंसने बुद्धिर्नतु हिंसापरा नराः ॥५४ ॥&lt;br&gt;&#xA;बकोपि पल्वले मत्स्यान्नाश्नात्यग्रेचरानपि ॥&lt;br&gt;&#xA;न महान्तोप्यमहतो मत्स्या मत्स्यानदन्ति वै ॥ ५५ ॥&lt;br&gt;&#xA;एकतः सर्वमांसानि मत्स्यमांसं तथकैतः॥&lt;br&gt;&#xA;स्मृतिः स्मृतेति किन्त्वेभिरतोमत्स्याञ्जहत्यमी ॥ ५६ ॥&lt;br&gt;&#xA;श्येनोपि वर्तिकां दृष्ट्वा भवत्येष पराङ्मुखः ॥&lt;br&gt;&#xA;चित्रमत्रापि मधुपा भ्रमन्ति मलिनाशयाः ॥ ५७ ॥&lt;br&gt;&#xA;सुचिरं नरकान्भुक्त्वा मदिरापानलम्पटाः ॥&lt;br&gt;&#xA;मधुपा एव गायन्ते भ्रान्तिभाजः पुनः पुनः ॥ ५८ ॥&lt;br&gt;&#xA;अतएव पुराणेषु गाथेति परिगीयते ॥&lt;br&gt;&#xA;स्फुटार्थात्र पुराणज्ञैर्ज्ञात्वा तत्त्वं पिनाकिनः ॥ ५९ ॥&lt;br&gt;&#xA;क्व मांसं क्व शिवे भक्तिः क्व मद्यं क्व शिवार्चनम् ॥&lt;br&gt;&#xA;मद्यमांसरतानां च दूरे तिष्ठति शङ्करः ॥ 4.1.3.६० ॥&lt;br&gt;&#xA;विना शिवप्रसादं हि भ्रान्तिः क्वापि न नश्यति ॥&lt;br&gt;&#xA;अतएव भ्रमन्त्येते भ्रमराः शिववर्जिताः ॥ ६१ ॥&lt;br&gt;&#xA;इत्याश्रमचरान्दृष्ट्वा तिर्यञ्चोपि मुनीनिव ॥&lt;br&gt;&#xA;अबोधिविबुधैरित्थं प्रभावः क्षेत्रजस्त्वयम् ॥ ६२ ॥&lt;br&gt;&#xA;यतो विश्वेश्वरेणैते तिर्यञ्चोप्यत्रवासिनः ॥&lt;br&gt;&#xA;निधनावसरे मोच्यास्तारक स्योपदेशतः ॥ ६३ ॥&lt;br&gt;&#xA;ज्ञात्वा क्षेत्रस्य माहात्म्यं यो वसेत्कृतनिश्चयः ॥&lt;br&gt;&#xA;तं तारयति विश्वेशो जीवन्तमथवा मृतम् ॥ ६४ ॥&lt;br&gt;&#xA;अविमुक्तरहस्यज्ञा मुच्यन्ते ज्ञानि नो नराः॥&lt;br&gt;&#xA;अज्ञानिनोपि तिर्यञ्चो मुच्यन्ते गतकिल्बिषाः ॥ ६५ ॥&lt;br&gt;&#xA;इत्याश्चर्यपरा देवा यावद्यान्त्याश्रमं मुनेः ॥&lt;br&gt;&#xA;तावत्पक्षिकुलं दृष्ट्वा भृशं मुमुदिरे पुनः ॥ ६६ ॥&lt;br&gt;&#xA;सारसो लक्ष्मणाकण्ठे कण्ठमाधाय निश्चलः ॥&lt;br&gt;&#xA;मन्यामहे न निद्रातिध्यायेद्विश्वेश्वरं किल ॥ ६७&lt;br&gt;&#xA;कण्डूयमाना वरटा स्वचञ्चुपुटकोटिभिः ॥&lt;br&gt;&#xA;हंसं कामयमानं तु वारयेत्पक्षधूननैः ॥ ६८ ॥&lt;br&gt;&#xA;निरुद्ध्यमान चक्रेण चक्रीक्रेङ्कितभाषणैः॥&lt;br&gt;&#xA;वदतीति किमत्रापि कामिता कामिनां वर ॥ ६९ ॥&lt;br&gt;&#xA;कलकण्ठः किलोत्कण्ठं मञ्जुगुञ्जति कुञ्जगः॥&lt;br&gt;&#xA;ध्यानस्थः श्रोष्यति मुनिः पारावत्येति वार्यते॥4.1.3.७०॥&lt;br&gt;&#xA;केकीकेकां परित्यज्य मौनं तिष्ठति तद्भयात्॥&lt;br&gt;&#xA;चकोरश्चन्द्रिका भोक्ता नक्तव्रतमिवास्थितः॥७१॥&lt;br&gt;&#xA;पठन्ती सारिकासारं शुकंसम्बोधयत्यहो ॥&lt;br&gt;&#xA;अपारावारसंसारसिन्धुपारप्रदः शिवः ॥ ७२ ॥&lt;br&gt;&#xA;कोकिलः कोमलालापैः कलयन्किलकाकलीम् ॥&lt;br&gt;&#xA;कलिकालौ कलयतः काशीस्थान्नेतिभाषते ॥ ७३ ॥&lt;br&gt;&#xA;मृगाणां पक्षिणामित्थं दृष्ट्वा चेष्टां त्रिविष्टपम् ॥&lt;br&gt;&#xA;अकाण्डपातसङ्कष्टं निनिन्दुस्त्रिदशा बहु ॥ ॥ ७४ ॥&lt;br&gt;&#xA;वरमेतेपक्षिमृगाः पशवः काशिवासिनः ॥&lt;br&gt;&#xA;येषां न पुनरावृत्तिर्नदेवानपुनर्भवाः ॥ ७५ ॥&lt;br&gt;&#xA;काशीस्थैः पतितैस्तुल्या न वयं स्वर्गिणः क्वचित् ॥&lt;br&gt;&#xA;काश्यां पाताद्भयं नास्ति स्वर्गेपाताद्भयं महत् ॥ ७६ ॥&lt;br&gt;&#xA;वरं काशीपुरी वासो मासोपवसनादिभिः ॥&lt;br&gt;&#xA;विचित्रच्छत्रसञ्छायं राज्यं नान्यत्र नीरिपु ॥ ७७ ॥&lt;br&gt;&#xA;शशकैर्मशकैः काश्यां यत्पदं हेलयाप्यते ॥&lt;br&gt;&#xA;तत्पदं नाप्यतेऽन्यत्र योगयुक्त्यापि योगिभिः ॥ ७८ ॥&lt;br&gt;&#xA;वरं वाराणसीरङ्को निःशङ्कोयो यमादपि ॥&lt;br&gt;&#xA;न वयं त्रिदशायेषां गिरितोपीदृशी दशा ॥ ७९ ॥&lt;br&gt;&#xA;ब्रह्मणो दिवसाष्टांशेषपदमैन्द्रं विनश्यति ॥&lt;br&gt;&#xA;सलोकपाल सार्कं च सचन्द्रग्रहतारकम् ॥ 4.1.3.८० ॥&lt;br&gt;&#xA;परार्धद्वयनाशेपि काशीस्थो यो न नश्यति ॥&lt;br&gt;&#xA;तस्मात्सर्वप्रयत्नेन काश्यां श्रेयः समाचरेत् ॥ ८१ ॥&lt;br&gt;&#xA;यत्सुखं काशिवासेत्र न तद्ब्रह्माण्डमण्डपे ॥&lt;br&gt;&#xA;अस्ति चेत्तत्कथं सर्वे काशीवासाभिलाषुकाः ॥ ८२ ॥&lt;br&gt;&#xA;जन्मान्तरसहस्रेषु यत्पुण्यं समुपार्जितम् ॥&lt;br&gt;&#xA;तत्पुण्यपरिवर्तेन काश्यां वासोऽत्र लभ्यते ॥ ८३ ॥&lt;br&gt;&#xA;लब्धोपि सिद्धिं नो यायाद्यदि कुद्ध्येत्त्रिलोचनः ॥&lt;br&gt;&#xA;तस्माद्विश्वेश्वरं नित्यं शरण्यं शरणं व्रजेत् ॥ ८४ ॥&lt;br&gt;&#xA;धर्मार्थकाममोक्षाख्यं पुरुषार्थचतुष्टयम् ॥&lt;br&gt;&#xA;अखण्डं हि यथा काश्यां न तथा न्यत्र कुत्रचित् ॥ ८५॥&lt;br&gt;&#xA;आलस्येनापि यो यायाद्गृहाद्विश्वेश्वरालयम् ॥&lt;br&gt;&#xA;अश्वमेधाधिको धर्मस्तस्य स्याच्च पदेपदे ॥ ८६ ॥&lt;br&gt;&#xA;यः स्नात्वोत्तरवाहिन्यां याति विश्वे शदर्शने ॥&lt;br&gt;&#xA;श्रद्धया परया तस्य श्रेयसोन्तो न विद्यते ॥ ८७ ॥&lt;br&gt;&#xA;स्वर्धुनी दर्शनात्स्पर्शात्स्नानादाचमनादपि ॥&lt;br&gt;&#xA;सन्ध्योपासनतो जप्यात्तर्पणाद्देवपूजनात् ॥८८॥&lt;br&gt;&#xA;पञ्चतीर्थावलोकाच्च ततो विश्वेश्वरेक्षणात् ॥&lt;br&gt;&#xA;श्रद्धास्पर्शनपूजाभ्यां धूपदीपादिदानतः ॥ ८९ ॥&lt;br&gt;&#xA;प्रदक्षिणैः स्तोत्रजपैर्नमस्कारैस्तु नर्त्तनैः ॥&lt;br&gt;&#xA;देवदेवमहादेव शम्भो शिवशिवेति च ॥ 4.1.3.९० ॥&lt;br&gt;&#xA;धूर्जटे नीलकण्ठेश पिनाकिञ्शशिशेखर ॥&lt;br&gt;&#xA;त्रिशूलपाणे विश्वेश रक्षरक्षेतिभाषणैः ॥ ९१ ॥&lt;br&gt;&#xA;मुक्तिमण्डपिकायां च निमेषार्धो पवेशनात् ॥&lt;br&gt;&#xA;तत्र धर्मकथालापात्पुराणश्रवणादपि ॥ ९२ ॥&lt;br&gt;&#xA;नित्यादिकर्मकरणात्तथातिथिसमर्चनैः ॥&lt;br&gt;&#xA;परोपकरणाद्यैश्च धर्मस्स्यादुत्तरोत्तरः ॥ ९३ ॥&lt;br&gt;&#xA;शुक्लपक्षे यथा चन्द्रः कलया कलयैधते ॥&lt;br&gt;&#xA;एवं काश्यां निवसतां धर्मराशिः पदेपदे ॥ ९४ ॥&lt;br&gt;&#xA;श्रद्धाबीजो विप्रपादाम्बुसिक्तः शाखाविद्यास्ताश्चतस्रो दशापि ॥&lt;br&gt;&#xA;पुष्पाण्यर्था द्वे फले स्थूलसूक्ष्मे मोक्षःकामो धर्मवृक्षोयमीड्यः ॥ ९५ ॥&lt;br&gt;&#xA;सर्वार्थानामत्रदात्री भवानी सर्वान्कामान्पूरयेदत्र ढुण्ढिः ॥&lt;br&gt;&#xA;सर्वाञ्जन्तून्मोचयेदन्तकाले विश्वेशोत्रश्रोत्रमन्त्रोपदेशात् ॥ ९६ ॥&lt;br&gt;&#xA;काश्यां धर्मस्तच्चतुष्पादरूपः काश्यामर्थः सोप्यने कप्रकारः ॥&lt;br&gt;&#xA;काश्यां कामः सर्वसौख्यैकभूमिः काश्यां श्रेयस्तत्तु किन्नात्र यच्च ॥ ९७ ॥&lt;br&gt;&#xA;विश्वेश्वरो यत्र न तत्र चित्रं धर्मार्थकामामृतरूपरूपः ॥&lt;br&gt;&#xA;स्वरूपरूपः स हि विश्वरूपस्तस्मान्न काशी सदृशी त्रिलोकी ॥ ९८ ॥&lt;br&gt;&#xA;इति ब्रुवाणा गीर्वाणा ददृशुस्तूटजं मुनेः ॥&lt;br&gt;&#xA;होमधूमसुगन्धाढ्यं बटुभिर्बहुभिर्वृतम् ॥ ९९ ॥&lt;br&gt;&#xA;श्यामाकाञ्जलियाञ्चार्थमृषिकन्यानुयायिभिः ॥&lt;br&gt;&#xA;धृतोपग्रहदर्भास्यैर्मृगशावैरलङ्कृतम् ॥ 4.1.3.१०० ॥&lt;br&gt;&#xA;सार्द्रवल्कलकौपीनैर्वृक्षशाखावलम्बिभिः ॥&lt;br&gt;&#xA;बद्धुं विघ्नमृगान्दिक्षु वागुराभिरिवावृतम् ॥ १ ॥&lt;br&gt;&#xA;पतिव्रता शिरोरत्नलोपामुद्राङ्घ्रिमुद्रया ॥&lt;br&gt;&#xA;मुद्रितं वीक्ष्य सन्नेमुः पर्णशालांऽगणं सुराः ॥ २ ॥&lt;br&gt;&#xA;विसर्जितसमाधिं च धृतकर्णाक्षमालिकम् ॥&lt;br&gt;&#xA;अधिष्ठितं बृसीपृष्ठं परमेष्ठिवदुत्कटम् ॥ ३ ॥&lt;br&gt;&#xA;पुरोगस्त्यं समालोक्य सर्वे देवाः सवासवाः ॥&lt;br&gt;&#xA;प्रहृष्टवदनाः प्रोचुः प्रोच्चैर्जयजयेति च ॥ ४ ॥&lt;br&gt;&#xA;मुनिरुत्थाय तान्सर्वानुपावेश्य यथोचितम् ॥&lt;br&gt;&#xA;आशीर्भिरभिनन्द्याथ पप्रच्छागमकारणम् ॥ ५ ॥&lt;br&gt;&#xA;व्यास उवाच ॥&lt;br&gt;&#xA;इदं पुण्यतमाख्यानं श्रुत्वा भक्तिसमन्वितः ॥&lt;br&gt;&#xA;पठित्वा पाठयित्वा च व्रतश्रद्धावतां पुरः ॥ ६ ॥&lt;br&gt;&#xA;विधूय सर्व पापानि ज्ञात्वाऽज्ञात्वा कृतान्यपि ॥&lt;br&gt;&#xA;हंसवर्णेन यानेन गच्छेच्छिवपुरं ध्रुवम् ॥ १०७ ॥&lt;br&gt;&#xA;इति श्रीस्कान्दे महापुराण एकाशीति साहरुयां संहितायां चतुर्थे काशीखण्डे पूर्वार्द्धे अगस्त्याश्रमवर्णनन्नाम तृतीयोऽध्यायः ॥ ३ ॥ ॥&lt;/p&gt;</description>
    </item>
    <item>
      <title>००४ पतिव्रताख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/004_pativratAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/004_pativratAkhyAnam/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;मुनिपृष्टास्तदा देवा भगवंस्ते किमब्रुवन्॥&lt;br&gt;&#xA;सर्वलोकहितार्थाय तदाख्याहि महामुने ॥१॥&lt;br&gt;&#xA;॥ श्रीव्यास उवाच ॥ ॥&lt;br&gt;&#xA;अगस्तिवचनं श्रुत्वा बहुमानपुरस्सरम् ॥&lt;br&gt;&#xA;धिषणाधिपतेरास्यं विबुधा व्यालुलोकिरे ॥ २ ॥&lt;br&gt;&#xA;वाक्पतिरुवाच ॥&lt;br&gt;&#xA;शृण्वगस्ते महाभाग देवागमनकारणम् ॥&lt;br&gt;&#xA;धन्योसि कृतकृत्योसि मान्योसि महता मपि ॥ ३ ॥&lt;br&gt;&#xA;प्रत्याश्रमं प्रतिनगं प्रत्यरण्यं तपोधनाः ॥&lt;br&gt;&#xA;किं न सन्ति मुनिश्रेष्ठ काचिदन्यैव ते स्थितिः ॥४॥&lt;br&gt;&#xA;तपोलक्ष्मीस्त्वयीहास्ति ब्राह्मतेजस्त्वयि स्थिरम्॥&lt;br&gt;&#xA;पुण्यलक्ष्मीस्त्वयि परा त्वय्यौदार्यं मनस्त्वयि ॥ ५ ॥&lt;br&gt;&#xA;पतिव्रतेयं कल्याणी लोपामुद्रा सधर्मिणी॥&lt;br&gt;&#xA;तवाङ्गच्छायया तुल्या यत्कथापुण्यकारिणी ॥ ६ ॥&lt;br&gt;&#xA;पतिव्रतास्वरुन्धत्या सावित्र्याप्यनसूयया ॥&lt;br&gt;&#xA;शाण्डिल्यया च सत्या च लक्ष्म्या च शतरूपया ॥ ७ ॥&lt;br&gt;&#xA;मेनया च सुनीत्या च सञ्ज्ञया स्वाहया तथा ॥&lt;br&gt;&#xA;यथैषा वर्ण्यते श्रेष्ठा न तथान्येति निश्चितम ॥ ८ ॥&lt;br&gt;&#xA;भुङ्क्ते भुक्ते त्वयि मुने तिष्ठति त्वयि तिष्ठति ॥&lt;br&gt;&#xA;विनिद्रिते च निद्राति प्रथमं प्रतिबुध्यते ॥ ९॥&lt;br&gt;&#xA;अनलङ्कृतमात्मानं तव नो दर्शयेत्क्वचित्॥&lt;br&gt;&#xA;कार्यार्थं प्रोषिते क्वापि सर्वमण्डनवर्जिता ॥4.1.4.१०॥&lt;br&gt;&#xA;न च ते नाम गृह्णीयात्तवायुष्यविवृद्धये ॥&lt;br&gt;&#xA;पुरुषान्तरनामापि न गृह्णाति कदाचन ॥ ११ ॥&lt;br&gt;&#xA;आक्रुष्टापि न चाक्रोशेत्ताडितापि प्रसीदति ॥&lt;br&gt;&#xA;इदं कुरु कृतं स्वामिन्मन्यतामिति वक्ति च ॥ १२ ॥&lt;br&gt;&#xA;आहूता गृहकार्याणि त्यक्त्वा गच्छति सत्वरम् ॥&lt;br&gt;&#xA;किमर्थं व्याहृता नाथ सप्रसादो विधीयताम् ॥ १३ ॥&lt;br&gt;&#xA;न चिरं तिष्ठति द्वारि न द्वारमुपसेवते ॥&lt;br&gt;&#xA;अदापितं त्वया किञ्चित्कस्मैचिन्न ददात्यपि ॥ १४ ॥&lt;br&gt;&#xA;पूजोपकरणं सर्वमनुक्ता साधयेत्स्वयम् ॥&lt;br&gt;&#xA;नियमोदकबर्हींषि पत्रपुप्पाक्षतादिकम् ॥ १५ ॥&lt;br&gt;&#xA;प्रतीक्षमाणावसरं यथाकालोचितं हि यत् ॥&lt;br&gt;&#xA;तदुपस्थापयेत्सर्वमनुद्विग्नातिहृष्टवत् ॥ १६ ॥&lt;br&gt;&#xA;सेवते भर्त्तुरुच्छिष्टमिष्टमन्नं फलादिकम् ॥&lt;br&gt;&#xA;महाप्रसाद इत्युक्त्वा परिदत्तं प्रतीच्छति ॥ १७ ॥&lt;br&gt;&#xA;अविभज्य न चाश्नीयाद्देवपित्रतिथिष्वपि ॥&lt;br&gt;&#xA;परिचारकवर्गेषु गोषु भिक्षुकुलेषु च ॥ १८ ॥&lt;br&gt;&#xA;संयतोपस्करादक्षा हृष्टा व्यय पराङ्मुखी ॥&lt;br&gt;&#xA;कुर्यात्त्वयाननुज्ञाता नोपवासव्रतादिकम् ॥ १९ ॥&lt;br&gt;&#xA;दूरतो वर्जयेदेषा समाजोत्सवदर्शनम् ॥&lt;br&gt;&#xA;न गच्छेत्तीर्थयात्रादि विवाहप्रेक्षणादिषु ॥4.1.4.२० ॥&lt;br&gt;&#xA;सुखसुप्तं सुखासीनं रममाणं यदृच्छया ॥&lt;br&gt;&#xA;आन्तरेष्वपि कार्येषु पतिं नोत्थापयेत्क्वचित्॥२१ ॥&lt;br&gt;&#xA;स्त्रीधर्मिणी त्रिरात्रं तु स्वमुखं नैव दर्श येत् ॥&lt;br&gt;&#xA;स्ववाक्यं श्रावयेन्नापि यावत्स्नाता न शुद्धितः ॥२२॥&lt;br&gt;&#xA;सुस्नाता भर्तृवदनमीहतेन्यस्य न क्वचित् ॥&lt;br&gt;&#xA;अथवा मनसि ध्यात्वा पतिं भानुं विलोकयेत्॥२३॥&lt;br&gt;&#xA;हरिद्रां कुङ्कुमं चैव सिन्दूर कज्जलं तथा ॥&lt;br&gt;&#xA;कूर्पासकं च ताम्बूलं माङ्गल्याभरणं शुभम् ॥२४॥&lt;br&gt;&#xA;केशसंस्कारकबरी करकर्णादिभूषणम् ॥&lt;br&gt;&#xA;भर्त्तुरायुष्यमिच्छन्ती दूरये न्न पतिव्रता॥ २५ ॥&lt;br&gt;&#xA;न रजक्या न हैतुक्या तथा श्रमणया न च ॥&lt;br&gt;&#xA;न च दुर्भगया क्वापि सखित्वं कुरुते सती ॥ २६ ॥&lt;br&gt;&#xA;भर्तृविद्वेषिणीं नारीं नैषा सम्भाषते क्वचित् ॥&lt;br&gt;&#xA;नैकाकिनी क्वचिद्भूयान्न नग्ना स्नाति च क्वचित् ॥ २७ ॥&lt;br&gt;&#xA;नोलूखले न मुसले न वर्द्धन्यां दृषद्यपि ॥&lt;br&gt;&#xA;न यन्त्रकेन देहल्यां सती चोपविशेत्क्वचित् ॥२८॥&lt;br&gt;&#xA;विना व्यवायसमयं प्रागल्भ्यं न क्वचिच्चरेत् ॥&lt;br&gt;&#xA;यत्रयत्ररुचिर्भर्त्तुस्तत्र प्रेमवती सदा ॥ २९ ॥&lt;br&gt;&#xA;इदमेव व्रतं स्त्रीणामयमेवपरो वृषः ॥&lt;br&gt;&#xA;इयमेको देवपूजा भर्त्तुर्वाक्यं न लङ्घयेत ॥ 4.1.4.३० ॥&lt;br&gt;&#xA;क्लीबं वा दुरवस्थंवा व्याधितं वृद्धमेव वा ॥&lt;br&gt;&#xA;सुस्थितं दुःस्थितं वापि पतिमेकं न लङ्घयेत ॥ ३१ ॥&lt;br&gt;&#xA;हृष्टाहृष्टेविषण्णास्या विषण्णास्ये प्रिये सदा ॥&lt;br&gt;&#xA;एकरूपा भवेत्पुण्या सम्पत्सु च विपत्सु च ॥ ३२ ॥&lt;br&gt;&#xA;सर्पिर्लवणतैलादि क्षयेपि च पतिव्रता ॥&lt;br&gt;&#xA;पतिं नास्तीति न ब्रूयादायासेषु न योजयेत्॥३३॥&lt;br&gt;&#xA;तीर्थस्नानार्थिनी नारी पतिपादोदकं पिबेत् ॥&lt;br&gt;&#xA;शङ्करादपि विष्णोर्वा पतिरेकोधिकः स्त्रियाः ॥ ३४ ॥&lt;br&gt;&#xA;व्रतोपवासनियमं पतिमुल्लङ्घ्य या चरेत् ॥&lt;br&gt;&#xA;आयुष्यं हरते भर्त्तुर्मृता निरयमृच्छति॥३५॥&lt;br&gt;&#xA;उक्ता प्रत्युत्तरं दद्याद्या नारी क्रोधतत्परा ॥&lt;br&gt;&#xA;सरमा जायते ग्रामे सृगाली निर्जने वने॥३६॥&lt;br&gt;&#xA;स्त्रीणां हि परमश्चैको नियमः समुदाहृतः ॥ऽ&lt;br&gt;&#xA;अभ्यर्च्य चरणौ भर्त्तुर्भोक्तव्यं कृतनिश्चयम् ॥३७॥&lt;br&gt;&#xA;उच्चासनं न सेवेत न व्रजेत्परवेश्मसु ॥&lt;br&gt;&#xA;न त्रपाकर वाक्यानि वक्तव्यानि कदाचन ॥ ३८ ॥&lt;br&gt;&#xA;अपवादो न वक्तव्यः कलहं दूरतस्त्यजेत् ॥&lt;br&gt;&#xA;गुरूणां सन्निधौ क्वापि नोच्चैर्ब्रूयान्न वा हसेत् ॥ ३९ ॥&lt;br&gt;&#xA;या भर्तारं परित्यज्य रहश्चरति दुर्मतिः ॥&lt;br&gt;&#xA;उलूकी जायते क्रूरा वृक्षकोटरशायिनी ॥ 4.1.4.४० ॥&lt;br&gt;&#xA;ताडिता ताडितुं चेच्छेत्सा व्याघ्री वृषदंशिका ॥&lt;br&gt;&#xA;कटाक्षयतियाऽन्यं वै केकराक्षी तु सा भवेत ॥ ४१ ॥&lt;br&gt;&#xA;या भर्तारं परित्यज्य मिष्टमऽश्नाति केवलम् ॥&lt;br&gt;&#xA;ग्रामे वासकरी भूयाद्वल्गुर्वापि श्वविट्भुजा ॥ ४२ ॥&lt;br&gt;&#xA;या त्वं(हुम्) कृत्याऽप्रियं ब्रूते मूका सा जायते खलु ॥&lt;br&gt;&#xA;या सपत्नीं सदेर्ष्येत दुर्भगा सा पुनःपुन्ः ॥ ४३ ॥&lt;br&gt;&#xA;दृष्टिं विलुप्य भर्तुर्या कञ्चिदन्यं समीक्षते ॥&lt;br&gt;&#xA;काणा च विमुखी चापि कुरूपा चापि जायते ॥ ४४ ॥&lt;br&gt;&#xA;बाह्यादायान्तमालोक्य त्वरिता च जलाशनैः ॥&lt;br&gt;&#xA;ताम्बूलैर्व्यजनैश्चैव पादसंवाहनादिभिः ॥ ४५ ॥&lt;br&gt;&#xA;तथैव चाटुवचनैः खेदसन्नोदनैः परैः ॥&lt;br&gt;&#xA;या प्रियं प्रीणयेत्प्रीता त्रिलोकी प्रीणिता तया ॥ ४६ ॥&lt;br&gt;&#xA;मितं ददाति हि पिता मितं भ्राता मितं सुतः ॥&lt;br&gt;&#xA;अमितस्य हि दातारं भर्त्तारं पूजये त्सदा ॥ ४७ ॥&lt;br&gt;&#xA;भर्ता देवो गुरुर्भर्ता धर्म तीर्थ व्रतानि च ॥&lt;br&gt;&#xA;तस्मात्सर्वं परित्यज्य पतिमेकं समर्चयेत ॥ ४८ ॥&lt;br&gt;&#xA;जीवहीनो यथा देहः क्षणादशुचितां व्रजेत् ॥&lt;br&gt;&#xA;भर्तृहीना तथा योषित्सुस्नाताप्यशुचिः सदा ॥ ४९ ॥&lt;br&gt;&#xA;अमङ्गलेभ्यः सर्वेभ्यो विधवा त्यक्तमङ्गला ॥&lt;br&gt;&#xA;विधवा दर्शनात्सिद्धिः क्वापि जातु न जायते ॥ 4.1.4.५० ॥&lt;br&gt;&#xA;विहाय मातरं चैकां सर्वमङ्गलवर्जिताम ॥&lt;br&gt;&#xA;तदाशिषमपि प्राज्ञस्त्यजेदाशीविषोपमाम ॥ ५१ ॥&lt;br&gt;&#xA;कन्याविवाहसमये वाचयेयुरिति द्विजाः ॥&lt;br&gt;&#xA;भर्तुः सहचरी भूयाज्जीवतोऽजीवतोपिवा ॥ ५२ ॥&lt;br&gt;&#xA;भर्ता सदानुयातव्यो देहवच्छायया स्त्रिया ॥&lt;br&gt;&#xA;चन्द्रमा ज्योत्स्नया यद्वद्विद्युत्वान्विद्युता यथा ॥ ५३ ॥&lt;br&gt;&#xA;अनुव्रजति भर्तारं गृहात्पितृवनं मुदा ॥&lt;br&gt;&#xA;पदेपदेऽश्वमेधस्य फलं प्राप्नोत्यसंशयम ॥ ५४ ॥&lt;br&gt;&#xA;व्यालग्राही यथा व्यालं बलादुद्धरते बिलात ॥&lt;br&gt;&#xA;एवमुत्क्रम्य दूतेभ्यः पतिं स्वर्गं नयेत्सती ॥ ५५ ॥&lt;br&gt;&#xA;यमदूताः पलायन्ते सतीमालोक्य दूरतः ॥&lt;br&gt;&#xA;अपि दुष्कृतकर्माणं समुत्सृज्य च तत्पतिम् ॥ ५६ ॥&lt;br&gt;&#xA;न तथा बिभीमो वह्नेर्नतथा विद्युतो यथा ॥&lt;br&gt;&#xA;आपतन्तीं समालोक्य वयं दूताः पतिव्रताम् ॥ ५७ ॥&lt;br&gt;&#xA;तपनस्तप्यतेत्यन्तं दहनोपि च दह्यते ॥&lt;br&gt;&#xA;कम्पन्ते सर्व तेजांसि दृष्ट्वा पातिव्रतं महः ॥ ५८ ॥&lt;br&gt;&#xA;यावत्स्वलोमसङ्ख्यास्ति तावत्कोट्ययुतानि च ॥&lt;br&gt;&#xA;भर्त्रा स्वर्गसुखं भुङ्क्ते रममाणा पतिव्रता ॥ ५९ ॥&lt;br&gt;&#xA;धन्या सा जननी लोके धन्योसौ जनकः पुनः ॥&lt;br&gt;&#xA;धन्यः स च पतिः श्रीमान्येषां गेहे पतिव्रता ॥ 4.1.4.६० ॥&lt;br&gt;&#xA;पितृवंश्यामातृवंश्याःपतिवंश्यास्त्रयस्त्रयः ॥&lt;br&gt;&#xA;पतिव्रतायाः पुण्येन स्वर्गसौख्यानि भुञ्जते ॥ ६१ ॥&lt;br&gt;&#xA;शीलभङ्गेन दुर्वृत्ताः पातयन्ति कुलत्रयम् ॥&lt;br&gt;&#xA;पितुर्मातुस्तथापत्युरिहामुत्र च दुःखिताः ॥ ६२ ॥&lt;br&gt;&#xA;पतिव्रतायाश्चरणो यत्र यत्र स्पृशेद्भुवम् ॥&lt;br&gt;&#xA;तत्रेति भूमिर्मन्येत नात्र भारोस्तिपावनी ॥ ६३ ॥&lt;br&gt;&#xA;बिभ्यत्पतिव्रतास्पर्शं कुरुते भानुमानपि ॥&lt;br&gt;&#xA;सोमो गन्धवहश्चापि स्वपावित्र्याय नान्यथा ॥ ६४ ॥&lt;br&gt;&#xA;आपः पतिव्रता स्पर्शमभिलष्यन्ति सर्वदा ॥&lt;br&gt;&#xA;अद्य जाड्यविनाशो नो जातास्त्वद्याऽन्यपावनाः ॥ ६५ ॥&lt;br&gt;&#xA;गृहेगृहे न किं नार्यो रूपलावण्यगर्विताः ॥&lt;br&gt;&#xA;परं विश्वेशभक्त्यैव लभ्यते स्त्री पतिव्रता ॥ ६६ ॥&lt;br&gt;&#xA;भार्या मूलं गृहस्थस्य भार्या मूलं सुखस्य च ॥&lt;br&gt;&#xA;भार्या धर्मफला भार्या सं तानवृद्धये ॥ ६७ ॥&lt;br&gt;&#xA;परलोकस्त्वयं लोको जीयते भार्यया द्वयम् ॥&lt;br&gt;&#xA;देवपित्रतिथीज्यादि नाभार्यः कर्म चार्हति ॥ ६८ ॥&lt;br&gt;&#xA;गृहस्थः स हि विज्ञेयो यस्य गेहे पतिव्रता ॥&lt;br&gt;&#xA;ग्रसतेऽन्या प्रतिपदं राक्षस्या जरयाथवा ॥ ६९ ॥&lt;br&gt;&#xA;यथा गङ्गाऽवगाहेन शरीरं पावनं भवेत् ॥&lt;br&gt;&#xA;तथा पतिव्रता दृष्ट्या शुभया पावनं भवेत् ॥ 4.1.4.७० ॥&lt;br&gt;&#xA;अनुयाति न भर्तारं यदि दैवात्कथञ्चन ॥&lt;br&gt;&#xA;तत्रापि शीलं संरक्ष्यं शीलभङ्गात्पतत्यधः ॥ ७१ ॥&lt;br&gt;&#xA;तद्वैगुण्यादपिस्वर्गात्पतिः पतति नान्यथा ॥&lt;br&gt;&#xA;तस्याः पिता च माता च भ्रातृवर्गस्तथैव च ॥ ७२ ॥&lt;br&gt;&#xA;पत्यौ मृते च यायोषिद्वैधव्यं पालयेत्क्वचित् ॥&lt;br&gt;&#xA;सा पुनः प्राप्य भर्तारं स्वर्गभोगान्समश्नुते ॥ ७३ ॥ ।&lt;br&gt;&#xA;विधवा कबरीबन्धो भर्तृबन्धाय जायते ॥&lt;br&gt;&#xA;शिरसो वपनं तस्मात्कार्यं विधवया सदा ॥ ७४ ॥&lt;br&gt;&#xA;एकाहारः सदा कार्यो न द्वितीयं कदाचन ॥&lt;br&gt;&#xA;त्रिरात्रं पञ्चरात्रं वा पक्षव्रतमथापि वा ॥ ७५ ॥&lt;br&gt;&#xA;मासोपवासं वा कुर्याच्चान्द्रायणमथापि वा ॥&lt;br&gt;&#xA;कृच्छ्रं वराकं वा कुर्यात्तप्तकृच्छ्रमथापि वा ॥ ७६ ॥&lt;br&gt;&#xA;यवान्नैर्वा फलाहारैः शाकाहारैः पयोव्रतैः ॥&lt;br&gt;&#xA;प्राणयात्रां प्रकुर्वीत यावत्प्राणः स्वयं व्रजेत् ॥ ७७ ॥&lt;br&gt;&#xA;पर्यङ्कशायिनी नारी वि धवा पातयेत्पतिम् ॥&lt;br&gt;&#xA;तस्माद्भूशयनं कार्यं पतिसौख्यसमीहया ॥ ७८ ॥&lt;br&gt;&#xA;न चाङ्गोद्वर्तनं कार्यं स्त्रिया विधवया क्वचित् ॥&lt;br&gt;&#xA;गन्धद्रव्यस्य संयोगो नैव कार्यस्तया पुनः ॥ ७९ ॥&lt;br&gt;&#xA;तर्पणं प्रत्यहं कार्यं भर्तुः कुशतिलोदकैः ॥&lt;br&gt;&#xA;तत्पितुस्तत्पितुश्चापि नामगोत्रादिपूर्वकम ॥ 4.1.4.८० ॥&lt;br&gt;&#xA;विष्णोस्तु पूजनं कार्यं पति बुद्ध्या न चान्यथा ॥&lt;br&gt;&#xA;पतिमेव सदा ध्यायेद्विष्णुरूपधरं हरिम् ॥ ८१ ॥&lt;br&gt;&#xA;यद्यदिष्टतमं लोके यच्च पत्युः समीहितम् ॥&lt;br&gt;&#xA;तत्तद्गुणवते देयं पतिप्रीणनकाम्यया ॥ ८२ ॥&lt;br&gt;&#xA;वैशाखे कार्तिके माघे विशेषनियमांश्चरेत् ॥&lt;br&gt;&#xA;स्नानं दानं तीर्थयात्रां विष्णोर्नामग्रहं मुहुः ॥ ८३ ॥&lt;br&gt;&#xA;वैशाखे जलकुम्भांश्च कार्तिके घृतदीपकाः ॥&lt;br&gt;&#xA;माघे धान्य तिलोत्सर्गः स्वर्गलोके विशिष्यते ॥ ८४ ॥&lt;br&gt;&#xA;प्रपा कार्या च वैशाखे देवे देया गलन्तिका ॥&lt;br&gt;&#xA;उपानद्व्यजनं छत्रं सूक्ष्मवासांसि चन्दनम् ॥ ८५ ॥&lt;br&gt;&#xA;सकर्पूरं च ताम्बूलं पुष्पदानं तथैव च ॥&lt;br&gt;&#xA;जलपात्राण्यनेकानि तथा पुष्प गृहाणि च ॥ ८६ ॥&lt;br&gt;&#xA;पानानि च विचित्राणि द्राक्षा रम्भा फलानि च ॥&lt;br&gt;&#xA;देयानि द्विजमुख्येभ्यः पतिर्मे प्रीयतामिति ॥ ८७ ॥&lt;br&gt;&#xA;ऊर्जे यवान्नमश्नीयादेकान्नमथवा पुनः ॥&lt;br&gt;&#xA;वृन्ताकं सूरणं चैव शूकशिम्बिं च वर्जयेत् ॥ ८८ ॥&lt;br&gt;&#xA;कार्तिके वर्जयेत्तैलं कार्तिके वर्जये न्मधु ॥&lt;br&gt;&#xA;कार्तिके वर्जयेत्कांस्यं कार्तिके चापिसन्धितम् ॥ ८९ ॥&lt;br&gt;&#xA;कार्तिके मौननियमे घण्टां चारु प्रदापयेत ॥&lt;br&gt;&#xA;पत्रभोजी कांस्यपात्रं घृतपूर्णं प्रयच्छति ॥4.1.4.९०॥&lt;br&gt;&#xA;भूमिशय्याव्रते देया शय्या श्लक्ष्णा सतूलिका ॥&lt;br&gt;&#xA;फलत्यागे फलं देयं रसत्यागे च तद्रसम् ॥ ९१ ॥&lt;br&gt;&#xA;धान्यत्यागे च तद्धान्यमथवा शालयः स्मृताः ॥&lt;br&gt;&#xA;धेनूर्दद्यात्प्रयत्नेन सालङ्काराः सकाञ्चनाः ॥ ९२ ॥&lt;br&gt;&#xA;एकतः सर्वदानानि दीपदानं तथैकतः ॥&lt;br&gt;&#xA;कार्तिके दीपदानस्य कलां नार्हन्ति षोडशीम् ॥ ९३ ॥&lt;br&gt;&#xA;किञ्चिदभ्युदिते सूर्ये माघस्नानं समाचरेत् ॥&lt;br&gt;&#xA;यथाशक्त्या च नियमान्माघस्नायी समाचरेत् ॥ ९४ ॥&lt;br&gt;&#xA;पक्वान्नैर्भो जयेद्विप्रान्यतिनोपि तपस्विनः ॥&lt;br&gt;&#xA;लड्डुकैः फेणिकाभिश्च वटकेण्डरिकादिभिः ॥ ९५ ॥&lt;br&gt;&#xA;घृतपक्वैः समीरचैः शुचिकर्पूरवासितैः ॥&lt;br&gt;&#xA;गर्भे शर्करया पूर्णैर्नेत्रानं दैः सुगन्धिभिः ॥ ९६ ॥&lt;br&gt;&#xA;शुष्केन्धनानां भारांश्च दद्याच्छीतापनुत्तये ॥&lt;br&gt;&#xA;कञ्चुकं तूलगर्भं च तूलिकां सूपवीतिकाम् ॥ ९७ ॥&lt;br&gt;&#xA;मञ्जिष्ठा रक्तवासांसि तथा तूलवतीं पटीम् ॥&lt;br&gt;&#xA;जातीफल लवङ्गैश्च ताम्बूलानि बहून्यपि ॥ ९८ ॥&lt;br&gt;&#xA;कम्बलानि विचित्राणि निर्वातानि गृहाणि च ॥&lt;br&gt;&#xA;मृदुलाः पादरक्षाश्च सुगन्ध्युद्वर्त्तनानि च॥९९॥&lt;br&gt;&#xA;घृतकम्बलपूजाभिर्महास्नानपुरःसरम् ॥&lt;br&gt;&#xA;कृष्णागुरुप्रभृतिभिर्गर्भागारे प्रधूपनैः ॥ 4.1.4.१०० ॥&lt;br&gt;&#xA;स्थूलवर्तिप्रदीपैश्च नैवेद्यैर्विविधैस्तथा ॥&lt;br&gt;&#xA;भर्तृस्वरूपो भगवान्प्रीयतामिति चोच्चरेत् ॥ १ ॥&lt;br&gt;&#xA;एवंविधैश्च विधवा विविधैर्नियमैर्व्रतैः ॥&lt;br&gt;&#xA;वैशाखान्कार्तिकान्माघानेवमेवातिवाहयेत् ॥ २ ॥&lt;br&gt;&#xA;नाधिरोहेदनड्वाहं प्राणैः कण्ठगतैरपि ॥&lt;br&gt;&#xA;कञ्चुकं न परीदध्याद्वासो न विकृतं न्यसेत्॥३॥&lt;br&gt;&#xA;अपृष्ट्वा तु सुतान्किञ्चिन्न कुर्याद्भर्तृतत्परा ॥&lt;br&gt;&#xA;एवं चर्यापरा नित्यं विधवापि शुभा मता ॥ ४ ॥&lt;br&gt;&#xA;एवं धर्मसमायुक्ता विधवापि पतिव्रता ॥&lt;br&gt;&#xA;पतिलोकानवाप्नोति नभवेत्क्वापि दुःखभाक् ॥५॥&lt;br&gt;&#xA;न गङ्गया तया भेदो या नारी पतिदेवता ॥&lt;br&gt;&#xA;उमाशिवसमा साक्षात्त स्मात्तां पूजयेद्बुधः ॥६॥&lt;br&gt;&#xA;बृहस्पतिरुवाच ॥&lt;br&gt;&#xA;गङ्गास्नानफलं त्वेतद्यज्जातं तव दर्शनम् ॥&lt;br&gt;&#xA;लोपामुद्रे महामातर्भर्तृपादाम्बुजेक्षणे ॥ ७ ॥&lt;br&gt;&#xA;इति स्तुत्वा महाभागां राजपुत्रीं पतिव्रताम् ॥&lt;br&gt;&#xA;प्रणम्य च गुरुः प्राह मुनिं सर्वार्थकोविदः ॥ ८. ॥&lt;br&gt;&#xA;प्रणवस्त्वं श्रुतिरियं क्षमैषा त्वं स्वयं तपः ॥&lt;br&gt;&#xA;सत्क्रियेयं फलं त्वं हि धन्योसीति महामुने ॥ ९ ॥&lt;br&gt;&#xA;इदं पातिव्रतं तेजो ब्रह्मतेजो भवान्परम् ॥&lt;br&gt;&#xA;तत्राप्येतत्तपस्तेजः किमसाध्यतमं तव ॥ 4.1.4.११० ॥&lt;br&gt;&#xA;तव नाविदितं किञ्चित्तथापि च वदाम्यहम् ॥&lt;br&gt;&#xA;यदर्थमागता देवास्तन्मुनेत्र निशामय ॥ ११ ॥&lt;br&gt;&#xA;अयं शतमखः श्रीमान्वृत्रहा कुलिशायुधः ॥&lt;br&gt;&#xA;सिद्ध्यष्टकं हि यद्द्वारि दृक्प्रसादं समीक्षते ॥ १२ ॥&lt;br&gt;&#xA;यस्यपुर्याः परिसरे कामधेनु व्रजश्चरेत् ॥&lt;br&gt;&#xA;यत्पौराः कल्पवृक्षाणां नित्यं छायासु शेरते ॥ १३ ॥&lt;br&gt;&#xA;यद्रथ्यासु च तिष्ठन्ति ते चिन्तामणिकर्कराः ॥&lt;br&gt;&#xA;अयमग्निर्जगद्योनिर्धर्मराजस्त्वयं पुनः ॥ १४ ॥&lt;br&gt;&#xA;निर्ऋतिर्वरुणोवायुःश्रीदरुद्रादयस्त्वमी ॥&lt;br&gt;&#xA;आराध्यन्ते च चारित्रैः सर्वकामार्थ मीश्वराः ॥ १५ ॥&lt;br&gt;&#xA;ममभ्यर्थयितारोमी त्वं याच्यस्तु जगत्कृते ॥&lt;br&gt;&#xA;वाङ्मात्रोद्यमसाध्यं तत्तवविश्वोपकारकम् । १६ ।&lt;br&gt;&#xA;कश्चिच्छैलो विन्ध्यनामा भानुमार्गावरोधकः ॥&lt;br&gt;&#xA;वर्धितः स्पर्धया मेरोस्तद्वृद्धिं त्वं निवारय ॥१७॥&lt;br&gt;&#xA;ये च स्वभावकठिना ये च मार्गावरोधकाः ॥&lt;br&gt;&#xA;ये स्पर्द्धया वृद्धिमन्तस्तद्वृद्धिर्वर्धिताऽशुभा ॥ १८॥&lt;br&gt;&#xA;इति श्रुत्वा गुरोर्वाक्यमविचार्य महामुनिः ॥&lt;br&gt;&#xA;क्षणं मुनिःसमाधाय तथेति प्रत्युवाच ह ॥ १९ ॥&lt;br&gt;&#xA;साधयिष्यामि वः कार्यं विसर्ज्येति दिवौकसः ॥&lt;br&gt;&#xA;पुनश्चिन्तापरो भूत्वाऽगस्तिर्ध्यानपरोभवत् ॥ 4.1.4.१२० ॥&lt;br&gt;&#xA;वेदव्यास उवाच ॥ ॥&lt;br&gt;&#xA;इमं पतिव्रताध्यायं श्रुत्वा स्त्रीपुरुषोपिवा ॥&lt;br&gt;&#xA;पापकञ्चुकमुत्सृज्य शक्रलोकं प्रयास्यति ॥ १२१ ॥&lt;br&gt;&#xA;इति श्रीस्कान्दे महापुराणे एकाशीतिसाहस्र्यां संहितायां चतुर्थै काशीखण्डे पूर्वार्द्धे पतिव्रताख्यानन्नाम चतुर्थोऽध्यायः ॥ ४ ॥&lt;/p&gt;</description>
    </item>
    <item>
      <title>००५ अगस्त्यप्रस्थानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/005_agastyaprasthAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/005_agastyaprasthAnam/</guid>
      <description>&lt;p&gt;पराशर उवाच ॥ ॥&lt;br&gt;&#xA;ततो ध्यानेन विश्वेशमालोक्य स मुनीश्वरः ॥&lt;br&gt;&#xA;सूत प्रोवाच तां पुण्यां लोपामुद्रामिदं वचः ॥ १ ॥&lt;br&gt;&#xA;अयि पश्य वरारोहे किमेतत्समुपस्थितम् ॥&lt;br&gt;&#xA;क्व तत्कार्यं क्व च वयं मुनिमार्गानुसारिणः ॥ २ ॥&lt;br&gt;&#xA;येन गोत्रभिदा गोत्रा विपक्षा हेलया कृताः ॥&lt;br&gt;&#xA;भवेत्कुण्ठितसामर्थ्यः स कथं गिरिमात्रके ॥ ३ ॥&lt;br&gt;&#xA;कल्पवृक्षोंऽगणे यस्य कुलिशं यस्य चायुधम् ॥&lt;br&gt;&#xA;सिद्ध्यष्टकं हि यद्द्वारि स सिद्ध्यै प्रार्थयेद्द्विजम्॥ ४ ॥&lt;br&gt;&#xA;क्रियन्ते व्याकुलाः शैला अहो दावाग्निना प्रिये ॥&lt;br&gt;&#xA;तद्वृद्धिस्तम्भने शक्तिः क्व गतासाऽऽशुशुक्षणेः ॥५॥&lt;br&gt;&#xA;नियन्ता सर्वभूतानां योसौ दण्डधरः प्रभुः ॥&lt;br&gt;&#xA;स किं दण्डयितुं नालमेकं तं ग्रावमात्रकम् ॥ ६ ॥&lt;br&gt;&#xA;आदित्या वसवो रुद्रास्तुषिताः स मरुद्गणाः ॥&lt;br&gt;&#xA;विश्वेदेवास्तथा दस्रौ ये चान्येपि दिवौकसः ॥ ७ ॥&lt;br&gt;&#xA;येषां दृक्पातमात्रेण पतन्ति भुवनान्यपि॥&lt;br&gt;&#xA;ते किं समर्था नो कान्ते नगवृद्धिनिषेधने ॥८॥&lt;br&gt;&#xA;आज्ञातं कारणं तच्च स्मृतं वाक्यं सुभाषितम्॥&lt;br&gt;&#xA;काशीमुद्दिश्य यद्गीतं मुनिभिस्तत्त्वदर्शिभिः ॥९॥&lt;br&gt;&#xA;अविमुक्तं न मोक्तव्यं सर्वथैव मुमुक्षुभिः ॥&lt;br&gt;&#xA;किन्तु विघ्ना भविष्यन्ति काश्यां निवसतां सताम् ॥ 4.1.5.१० ॥&lt;br&gt;&#xA;उपस्थितोयं कल्याणि सोंऽतरायो महानिह ॥&lt;br&gt;&#xA;न शक्यतेऽन्यथाकर्तुं विश्वेशो विमुखो यतः ॥ ११ ॥&lt;br&gt;&#xA;काशीद्विजाशीर्भिरहो यदाप्ता कस्तां मुमुक्षुर्यदिवामुमुक्षुः ॥&lt;br&gt;&#xA;ग्रासं करस्थं स विसृज्य हृद्यं स्वकूर्परं लेढि विमूढचेताः ॥ १२ ॥&lt;br&gt;&#xA;अहो जना बालिशवत्किमेतां काशीं त्यजेयुः सुकृतैकराशिम् ॥&lt;br&gt;&#xA;शालूककन्दः प्रतिमज्जनं किं लभेत तद्वत्सुलभा किमेषा ॥ १३ ॥&lt;br&gt;&#xA;भवान्तरा वर्जित पुण्यराशिं कृच्छैर्महद्भिर्ह्यवगम् यकाशीम् ॥&lt;br&gt;&#xA;प्राप्यापि किं मूढधियोन्यतो वै यियासवो दुर्गतिमुद्यियासवः ॥ १४ ॥&lt;br&gt;&#xA;क्व काशिका विश्वपदप्रकाशिका क्व कार्यमन्यत्परितोतिदुःखम् ॥&lt;br&gt;&#xA;तत्पण्डितोन्यत्र कुतः प्रयाति किं याति कूष्माण्डफलं ह्यजास्ये ॥ १५ ॥&lt;br&gt;&#xA;काशीं प्रकाशीं कृतपुण्यराशिं हा शीघ्रनाशी विसृजेन्नरः किम् ॥&lt;br&gt;&#xA;नूनं स्वनूनं सुकृतं तदीयं मदीयमेवं विवृणोति चेतः ॥ १६ ॥&lt;br&gt;&#xA;नरो न रोगी यदिहाविहाय सहायभूतां सकलस्य जन्तोः॥।&lt;br&gt;&#xA;काशीमनाशी सुकृतैकराशिमन्यत्र यातुं यततां न चान्यः ॥ १७ ॥&lt;br&gt;&#xA;वित्रस्तपापां त्रिदशैर्दुरापां गङ्गां सदापां भवपाशशापाम् ॥&lt;br&gt;&#xA;शिवाविमुक्ताममृतैकशुक्तिं भुक्ताविमुक्तानपरित्यजन्ति ॥ १८ ॥&lt;br&gt;&#xA;हंहो किमंहो निचिताः प्रलब्धा बंहीयसायास भरेण काशीम् ॥&lt;br&gt;&#xA;प्रभूतपुण्यद्रविणैकपण्यां प्राप्यापि हित्वा क्व च गन्तुमुद्यताः ॥ १९ ॥&lt;br&gt;&#xA;अहो जनानां जडता विहाय काशीं यदन्यत्र न यन्ति चेतः ॥&lt;br&gt;&#xA;परिस्फुरद्गाङ्गजलाभिरामां कामारिशूलाग्रधृतां लयेपि ॥ 4.1.5.२० ॥&lt;br&gt;&#xA;रेरे भवे शोकजलैकपूर्णे पापेस्मलोकाः पतिताब्धिमध्ये॥&lt;br&gt;&#xA;विद्राणनिद्राणविरोधिपापां काशीं परित्यज्यतरिं किमर्थम्॥२१॥&lt;br&gt;&#xA;न सत्पथेनापि न योगयुक्त्या दानैर्नवा नैव तपोभिरुग्रैः ॥&lt;br&gt;&#xA;काशी द्विजाशीर्भिरहो सुलभ्या किंवा प्रसादेन च विश्वभर्तुः ॥२२॥&lt;br&gt;&#xA;धर्मस्तु सम्पत्तिभरैः किलोह्यतेप्यर्थो हि कामैर्बहुदानभोगकैः॥&lt;br&gt;&#xA;अन्यत्रसर्वं स च मोक्ष एकः काश्यां न चान्यत्र तथायथात्र॥२३॥&lt;br&gt;&#xA;क्षेत्रं पवित्रं हि यथाऽविमुक्तं नान्यत्तथायच्छ्रुतिभिः प्रयुक्तम्॥&lt;br&gt;&#xA;न धर्मशास्त्रैर्न च तैःपुराणैस्तस्माच्छरण्यं हि सदाऽविमुक्तम्॥२४॥&lt;br&gt;&#xA;सहोवाचेति जाबालिरारुणेसिरिडामता॥&lt;br&gt;&#xA;वरणापिङ्गला नाडी तदन्तस्त्वविमुक्तकम्॥२५॥&lt;br&gt;&#xA;सा सुषुम्णा परानाडी त्रयं वाराणसीत्वसौ॥&lt;br&gt;&#xA;तदत्रोत्क्रमणे सर्वजन्तूनां हि श्रुतौ हरः॥२६॥&lt;br&gt;&#xA;तारकं ब्रह्मव्याचष्टे तेन ब्रह्म भवन्ति हि॥&lt;br&gt;&#xA;एवं श्लोको भवत्येष आहुर्वै वेदवादिनः॥२७॥&lt;br&gt;&#xA;भगवानन्तकालेऽत्र तारकस्योपदेशतः॥&lt;br&gt;&#xA;अविमुक्तेस्थिताञ्जन्तून्मोचयेन्नात्र संशयः॥२८॥&lt;br&gt;&#xA;नाविमुक्तसमङ्क्षेत्रं नाविमुक्तसमा गतिः ॥&lt;br&gt;&#xA;नाविमुक्तसमं लिङ्गं सत्यं सत्यं पुनःपुनः ॥ २९ ॥&lt;br&gt;&#xA;अविमुक्तं परित्यज्य योन्यत्र कुरुते रतिम् ॥&lt;br&gt;&#xA;मुक्तिं करतलान्मुक्त्वा सोन्यां सिद्धिं गवेषयेत् ॥4.1.5.३०॥&lt;br&gt;&#xA;इत्थं सुनिश्चित्य मुनिर्महात्मा क्षेत्रप्रभावं श्रुतितः पुराणात्॥&lt;br&gt;&#xA;श्रीविश्वनाथेन समं न लिङ्गं पुरी न काशी सदृशी त्रिकोट्याम्॥३१॥&lt;br&gt;&#xA;श्रीकालराजं च ततः प्रणम्य विज्ञापयामास मुनीशवर्यः ॥&lt;br&gt;&#xA;आपृच्छनायाहमिहागतोस्मि श्रीकाशिपुर्यास्तु यतः प्रभुस्त्वम् ॥३२ ॥&lt;br&gt;&#xA;हा कालराजप्रति भूतमत्र प्रत्यष्टमिप्रत्यवनीसुतार्कम् ॥&lt;br&gt;&#xA;नाराधये मूलफलप्रसूनैः किं मय्यनागस्यपराधदृक्स्याः ॥ ३३ ॥&lt;br&gt;&#xA;हा कालभैरव भवानभितो भयार्तान्माभैष्ट चे तिभणनैः स्वकरं प्रसार्य ॥&lt;br&gt;&#xA;मूर्तिं विधाय विकटां कटुपापभोक्त्रीं वाराणसीस्थितजनान्परिपाति किं न ॥३४ ॥&lt;br&gt;&#xA;हे यक्षराज रजनीकर चारुमूर्ते श्रीपूर्णभद्रसुतनायक दण्डपाणे ॥&lt;br&gt;&#xA;त्वं वै तपोजनितदुःखमवैपि सर्वं किं मां बहिर्नयसि काशिनिवासिरक्षिन् ॥ ३५ ॥&lt;br&gt;&#xA;त्वमन्नदस्त्वं किल जीवदाता त्वं ज्ञानदस्त्वं किल मोक्षदोपि ॥&lt;br&gt;&#xA;त्वमन्त्यभूषां कुरुषे जनानां जटाकलापैरुरगेन्द्रहारैः ॥ ३६ ॥&lt;br&gt;&#xA;गणौ त्वदीयौ किल सम्भ्रमोद्भ्रमावत्रस्थवृत्तान्त विचारकोविदौ ॥&lt;br&gt;&#xA;सम्भ्रान्तिमुत्पाद्यपरामसाधून्क्षेत्रात्क्षणं दूरयतस्त्वमुष्मात् ॥ ३७ ॥&lt;br&gt;&#xA;शृणु प्रभो ढुण्ढिविनायक त्वं वाचं मदीयां तुरटाम्यनाथवत् ॥&lt;br&gt;&#xA;त्वत्स्थाः समस्ताः किल विघ्नपूगाः किमत्र दुर्वृत्तवदास्थितोहम् । ३८ ॥&lt;br&gt;&#xA;शृण्वन्त्वमी पञ्च विनायकाश्च चिन्तामणिश्चापि कपर्दिनामा ॥&lt;br&gt;&#xA;आशागजाख्यौ च विनायकौ तौ शृणोत्वसौ सिद्धिविनायकश्च॥३९॥&lt;br&gt;&#xA;परापवादो न मया किलोक्तः परापकारोपि मया कृतो न ॥&lt;br&gt;&#xA;परस्वबुद्धिः परदारबुद्धिः कृता मया नात्र क एष पाकः ॥4.1.5.४०॥&lt;br&gt;&#xA;गङ्गा त्रिकालं परिसेविता मया श्रीविश्वनाथोपि सदा विलोकितः ॥&lt;br&gt;&#xA;यात्राः कृतास्ताः प्रतिपर्वसर्वतः कोयंविपाको मम विघ्नहेतुः ॥ ४१ ॥&lt;br&gt;&#xA;मातर्विशालाक्षि भवानिमङ्गले ज्येष्ठेशिसौभाग्यविधानसुन्दरि॥&lt;br&gt;&#xA;विश्वेविधे विश्वभुजे नमोस्तु ते श्रीचित्रघण्टे विकटे च दुर्गिके ॥ ४२ ॥&lt;br&gt;&#xA;साक्षिण्य एता किलकाशिदेवताः शृण्वन्तु न स्वार्थमहं व्रजाम्यतः ॥&lt;br&gt;&#xA;अभ्यर्थितो देवगणैः करो मि किं परोपकाराय न किं विधीयते ॥ ४३ ॥&lt;br&gt;&#xA;दधीचिरस्थीनि न किं पुरा ददौ जगत्त्रयं किं न ददेऽर्थिने बलिः ॥&lt;br&gt;&#xA;दत्तः स्म किं नो मधुकैटभौ शिरो बभूव तार्क्ष्योपि च विष्णुवाहनम् ॥ ४४ ॥&lt;br&gt;&#xA;आपृच्छ्य सर्वान्समुनीन्मुनीश्वरः सबालवृद्धानपि तत्रवासिनः ॥&lt;br&gt;&#xA;तृणानि वृक्षांश्चलताः समस्ताः पुरीं परिक्रम्य च निर्ययौ च॥४५॥&lt;br&gt;&#xA;प्रोषितस्य परितोपि लक्षणैर्नीचवर्त्मपरिवर्तिनोपि वा ॥&lt;br&gt;&#xA;चन्द्रमौलिमवलोक्य यास्यतः कस्य सिद्धिरिह नो परिस्फुरेत् ॥४६॥&lt;br&gt;&#xA;वरं हि काश्यां तृणवृक्षगुल्मकाश्चरन्ति पापं न चरन्ति नान्यतः ॥&lt;br&gt;&#xA;वयं चराणां प्रथमा धिगस्तु नो वाराणसींहाद्य विहाय गच्छतः ॥ ४७ ॥&lt;br&gt;&#xA;असिं ह्युपस्पृश्य पुनःपुनर्मुनिः प्रासादमालाः परितो विलोकयन् ॥&lt;br&gt;&#xA;उवाच नेत्रे सरले प्रपश्यतं काशीं युवां क्वक्व पुरी त्वियं बत ॥ ४८ ॥&lt;br&gt;&#xA;स्वैरं हसन्त्वद्य विधाय तालिकां मिथःकरेणापि करं प्रगृह्य ॥&lt;br&gt;&#xA;सीमाचरा भूतगणा व्रजाम्यहं विहाय काशीं सुकृतैकराशिम् ॥ ४९ ॥&lt;br&gt;&#xA;इत्थं विलप्य बहुशः स मुनिस्त्वगस्त्यस्तत्क्रौञ्चयुग्मवदहो अबलासहायः ॥&lt;br&gt;&#xA;मूर्च्छामवाप महतीं विरही वजल्पन्हाकाशिकाशि पुनरेहि च देहि दृष्टिम्॥ 4.1.5.५० ॥&lt;br&gt;&#xA;स्थित्वा क्षणं शिवशिवेति शिवेति चोक्त्वा यावःप्रियेति कठिनाहि दिवौकसस्ते॥&lt;br&gt;&#xA;किं न स्मरेस्त्रिजगती सुखदानदक्षं त्र्यक्षं प्रहित्यमदनं यदकारितैस्तु ॥ ५१ ॥&lt;br&gt;&#xA;यावद्व्रजेत्त्रिचतुराणि पदानि खेदात्स्वेदोदबिन्दुकणिकाञ्चितभालदेशः ॥&lt;br&gt;&#xA;प्रत्युद्गमाऽकरणतः किल मे विनाशस्तावद्धराभयवरादिव सञ्चुकोच ॥ ५२ ॥&lt;br&gt;&#xA;तपोयानमिवारुह्य निमेषार्धेन वै मुनिः ॥&lt;br&gt;&#xA;अग्रे ददर्श तं विन्ध्यं रुद्धाम्बरमथोन्नतम् ॥ ५३॥&lt;br&gt;&#xA;चकम्पे चाचलस्तूर्णं दृष्ट्वैवाग्रस्थितम मुनिम् ॥&lt;br&gt;&#xA;तमगस्त्यं सपत्नीकं वातापील्वल वैरिणम् ॥ ५४ ॥&lt;br&gt;&#xA;तपःक्रोधसमुत्थाभ्यां काशीविरहजन्मना ॥&lt;br&gt;&#xA;प्रलयानलवत्तीव्रं ज्वलन्तं त्रिभिरग्निभिः ॥५५ ॥&lt;br&gt;&#xA;गिरिः खर्वतरो भूत्वा विविक्षुरवनीमिव ॥&lt;br&gt;&#xA;आज्ञाप्रसादः क्रियतां किङ्करोस्मीति चाब्रवीत॥ ५६ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;विन्ध्य साधुरसि प्राज्ञ मां च जानासि तत्त्वतः ॥&lt;br&gt;&#xA;पुनरागमनं चेन्मे तावत्खर्वतरो भव ॥ ५७ ॥&lt;br&gt;&#xA;इत्युक्त्वा दक्षिणामाशां सनाथामकरोन्मुनिः ॥&lt;br&gt;&#xA;निजैश्चरणविन्यासैस्तया साध्व्या तपोनिधिः ॥ ५८ ॥&lt;br&gt;&#xA;गते तस्मिन्मुनिवरे वेपमानस्तदा गिरिः ॥&lt;br&gt;&#xA;पश्यत्युत्कण्ठमिव च गतश्चेत्साध्वभूत्ततः ॥ ५९ ॥&lt;br&gt;&#xA;अद्याजातः पुनरहं न शप्तो यदगस्तिना ॥&lt;br&gt;&#xA;न मया सदृशो धन्य इति मेने स वै गिरिः ॥ 4.1.5.६० ॥&lt;br&gt;&#xA;अरुणोपि च तत्काले कालज्ञो ऽश्वानकालयत् ॥&lt;br&gt;&#xA;जगत्स्वास्थ्यमवापोच्चैः पूर्ववद्भानुसञ्चरैः ॥ ६१ ॥&lt;br&gt;&#xA;अद्य श्वो वा परश्वो वाप्यागमिप्यति वै मुनिः ॥&lt;br&gt;&#xA;इति चिन्तामहाभारैर्गिरिराक्रान्तवत्स्थितः ॥ ६२ ॥&lt;br&gt;&#xA;नाद्यापि मुनिरायाति नाद्यापिगिरिरेधते ॥&lt;br&gt;&#xA;यथा खलजनानां हि मनोरथमहीरुहः ॥ ६३ ॥&lt;br&gt;&#xA;विवर्धिषति यो नीचः परासूयां समुद्वहन् ॥&lt;br&gt;&#xA;दूरे तद्वृद्धिवार्ताऽस्तां प्राग्वृद्धेरपि संशयः ॥ ६४ ॥&lt;br&gt;&#xA;मनोरथा न सिद्ध्येयुः सिद्धा नश्यन्त्यपि ध्रुवम् ॥&lt;br&gt;&#xA;खलानां तेन कुशलि विश्वं विश्वेशरक्षितम् ॥ ६५ ॥&lt;br&gt;&#xA;विधवानां स्तना यद्वद्धृद्येव विलयन्ति च ॥&lt;br&gt;&#xA;उन्नम्योन्नम्य तत्रोच्चैस्तद्वत्खलमनोरथाः ॥ ६६ ॥&lt;br&gt;&#xA;भवेत्कूलङ्कपा यद्वदल्पवर्षेणकन्नदी ॥&lt;br&gt;&#xA;खलर्धिरल्पवर्षेण तद्वत्स्यात्स्वकुलङ्कपा ॥ ६७ ॥&lt;br&gt;&#xA;अविज्ञायान्य सामर्थ्यं स्वसामर्थ्यं प्रदर्शयेत ॥&lt;br&gt;&#xA;उपहासमवाप्नोति तथैवायमिहाचलः ॥ ६८ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;गोदावरीतटं रम्यं विचरन्नपि वै मुनिः ॥&lt;br&gt;&#xA;न तत्याज च तं तापं काशीविरहजं परम् ॥ ६९ ॥&lt;br&gt;&#xA;उदीची दिक्स्पृशमपि स मुनिर्मातरिश्वनम् ॥&lt;br&gt;&#xA;प्रसार्य बाहू संश्लिष्य काश्याः पृच्छेदनामयम् ॥ 4.1.5.७० ॥&lt;br&gt;&#xA;लोपामुद्रे न सा मुद्रा कापीह जगतीतले ॥&lt;br&gt;&#xA;वाराणस्याः प्रदृश्येत तत्कर्ता न यतो विधिः ॥ ७१ ॥&lt;br&gt;&#xA;क्वचित्तिष्ठन्क्वचिज्जल्पन्क्वचिद्धावन्क्वचित्स्खलन् ॥&lt;br&gt;&#xA;क्वच्चिचोपविशंश्चेति बभ्रामेतस्ततो मुनिः ॥७२ ॥&lt;br&gt;&#xA;ततो व्रजन्ददर्शाग्रे पुण्यराशिस्तपोधनः॥&lt;br&gt;&#xA;चञ्चच्चन्द्रगताभासां भाग्यवानिव सुश्रियम् ॥ ७३ ॥&lt;br&gt;&#xA;विजित्यभानु नाभानुं दिवापि समुदित्वराम् ॥&lt;br&gt;&#xA;निर्वापयन्तीमिव तां स्वचेतस्तापसन्ततिम् ॥ ७४ ॥&lt;br&gt;&#xA;तत्रागस्त्यो महालक्ष्मीं ददृशे सुचिरं स्थिताम्॥ ७५॥&lt;br&gt;&#xA;रात्रावब्जेषु सङ्कोचो दर्शेष्वब्जः क्वचिद्व्रजेत्॥&lt;br&gt;&#xA;क्षीरोदे मन्दरत्रासात्तदत्राध्युषितामिव॥ ७६॥&lt;br&gt;&#xA;यदारभ्य दधारैनां माधवो मानतः किल ॥&lt;br&gt;&#xA;तदारभ्य स्थितां नूनं सपत्नीर्ष्यावशादिव ॥७७॥&lt;br&gt;&#xA;त्रैलोक्यं कोलरूपेण त्रासयन्तं महासुरम्॥&lt;br&gt;&#xA;विनिहत्य स्थितां तत्र रम्ये कोलापुरे पुरे ॥७८॥&lt;br&gt;&#xA;सम्प्राप्याथ महालक्ष्मीं मुनिवर्यः प्रणम्य च॥&lt;br&gt;&#xA;तुष्टाव वाग्भिरिष्टाभिरिष्टदां हृष्टमानसः ॥ ७९ ॥&lt;br&gt;&#xA;अगस्तिरुवाच॥&lt;br&gt;&#xA;मातर्नमामि कमले कमलायताक्षि श्रीविष्णुहृत्कमलवासिनि विश्वमातः ॥&lt;br&gt;&#xA;क्षीरोदजे कमलकोमलगर्भ गौरि लक्ष्मि प्रसीद सततं नमतां शरण्ये ॥ 4.1.5.८० ॥&lt;br&gt;&#xA;त्वं श्रीरुपेन्द्रसदने मदनैकमातर्ज्योत्स्नासि चन्द्रमसि चन्द्रमनोहरास्ये।&lt;br&gt;&#xA;सूर्ये प्रभासि च जगत्त्रितये प्रभासि लक्ष्मि प्रसीद सततं नमतां शरण्ये॥ ८१ ॥&lt;br&gt;&#xA;त्वं जातवेदसि सदा दह्नात्मशक्तिर्वेधास्त्वया जगदिदं विविधं विदध्यात् ॥&lt;br&gt;&#xA;विश्वम्भरोपि बिभृयादखिलं भवत्या लक्ष्मि प्रसीद सततं नमतां शरण्ये ॥ ८२ ॥&lt;br&gt;&#xA;त्वत्त्यक्तमेतदमले हरते हरोपि त्वं पासि हंसि विदधासि परावरासि ॥&lt;br&gt;&#xA;ईड्यो बभूव हरिरप्यमले त्वदाप्त्या लक्ष्मि प्रसीद सततं नमतां शरण्ये ॥ ८३ ॥&lt;br&gt;&#xA;शूरः स एव स गुणी , बुधः धन्यो मान्यः स एव कुलशील कलाकलापैः ॥&lt;br&gt;&#xA;एकः शुचिः स हि पुमान्सकलेपि लोके यत्रापतेत्तव शुभे करुणाकटाक्षः ॥ ८४ ॥&lt;br&gt;&#xA;यस्मिन्वसेः क्षणमहोपुरुषे गजेऽश्वे स्त्रैणे तृणे सरसि देवकुले गृहेऽन्ने॥&lt;br&gt;&#xA;रत्ने पतत्त्रिणि पशौ शयने धरायां सश्रीकमेव सकले तदिहास्तिनान्यत् ॥ ८५ ॥&lt;br&gt;&#xA;त्वत्स्पृष्टमेव सकलं शुचितां लभेत त्वत्त्यक्तमेव सकलं त्वशुचीह लक्ष्मि ॥&lt;br&gt;&#xA;त्वन्नाम यत्र च सुमङ्गलमेव तत्र श्रीविष्णुपत्नि कमले कमलालयेऽपि ॥ ८६ ॥&lt;br&gt;&#xA;लक्ष्मीं श्रियं च कमलां कमलालयां च पद्मां रमां नलिनयुग्मकरां च मां च।&lt;br&gt;&#xA;क्षीरोदजाममृतकुम्भकरामिरां च विष्णुप्रियामिति सदाजपतां क्व दुःखम् ॥ ८७ ॥&lt;br&gt;&#xA;इति स्तुत्वा भगवतीं महालक्ष्मीं हरिप्रियाम् ॥&lt;br&gt;&#xA;प्रणनाम सपत्नीकः साष्टाङ्गं दण्डवन्मुनिः॥८८॥&lt;br&gt;&#xA;श्रीरुवाच॥&lt;br&gt;&#xA;उत्तिष्ठोत्तिष्ठ भद्रं ते मित्रावरुणसम्भव ॥&lt;br&gt;&#xA;पतिव्रते त्वमुत्तिष्ठ लोपामुद्रे शुभव्रते ॥ ८९ ॥&lt;br&gt;&#xA;स्तुत्यानया प्रसन्नोहं व्रियतां यद्धृदीप्सितम् ॥&lt;br&gt;&#xA;राजपुत्रि महाभागे त्वमिहोपविशामले ॥ 4.1.5.९० ॥&lt;br&gt;&#xA;त्वदङ्गलक्षणैरेभिः सुपवित्रैश्च ते व्रतैः॥&lt;br&gt;&#xA;निर्वापयितुमिच्छामि दैत्यास्त्रैस्तापितां तनुम्॥९१॥&lt;br&gt;&#xA;इत्युक्त्वा मुनिपत्नीं तां समालिङ्ग्य हरिप्रिया॥&lt;br&gt;&#xA;अलञ्चकार च प्रीत्या बहुसौभाग्यमण्डनैः ॥ ९२ ॥&lt;br&gt;&#xA;पुनराह मुने जाने तव हृत्तापकारणम् ॥&lt;br&gt;&#xA;सचेतनं दुनोत्येव काशीविश्लेषजोऽनलः ॥ ९३ ॥&lt;br&gt;&#xA;यदा स देवो विश्वेशो मन्दरं गतवान्पुरा॥&lt;br&gt;&#xA;तदा काशीवियोगेन जाता तस्येदृशी दशा॥९४॥&lt;br&gt;&#xA;तत्प्रवृत्तिं पुनर्ज्ञातुं ब्रह्माणं केशवं गणान्॥&lt;br&gt;&#xA;गणेश्वरं च देवांश्च प्रेषयामास शूलधृक्॥९५॥&lt;br&gt;&#xA;ते च काशीगुणान्सर्वे विचार्य च पुनःपुनः॥&lt;br&gt;&#xA;व्रजन्त्यद्यापि न क्वापि तादृगस्ति क्व वा पुरी॥९६॥&lt;br&gt;&#xA;इति श्रुत्वाथ स मुनिः प्रत्युवाच श्रियं ततः॥&lt;br&gt;&#xA;प्रणिपत्य महाभागो भक्तिगर्भमिदं वचः ॥ ९७ ॥&lt;br&gt;&#xA;यदि देयो वरो मह्यं वरयोग्योस्म्यहं यदि ॥&lt;br&gt;&#xA;तदा वाराणसी प्राप्तिः पुनरस्त्वेष मे वरः ॥ ९८ ॥&lt;br&gt;&#xA;ये पठिष्यन्ति च स्तोत्रं त्वद्भक्त्या मत्कृतं सदा॥&lt;br&gt;&#xA;तेषां कदाचित्सन्तापो मास्तु मास्तु दरिद्रता॥९९॥&lt;br&gt;&#xA;मास्तु चेष्टवियोगश्च मास्तु सम्पत्ति सङ्क्षयः॥&lt;br&gt;&#xA;सर्वत्र विजयश्चास्तु विच्छेदो मास्तु सन्ततेः ॥ 4.1.5.१०० ॥&lt;br&gt;&#xA;॥ श्रीरुवाच ॥ ॥&lt;br&gt;&#xA;एवमस्तु मुने सर्वं यत्त्वया परिभाषितम् ॥&lt;br&gt;&#xA;एतत्स्तोत्रस्य पठनं मम सान्निध्य कारणम् ॥ १ ॥&lt;br&gt;&#xA;अलक्ष्मीः कालकर्णी च तद्गेहे न विशेत्क्वचित् ॥&lt;br&gt;&#xA;गजाश्वपशुशान्त्यर्थमेतत्स्तोत्रं सदा जपेत् ॥ २ ॥&lt;br&gt;&#xA;बालग्रहाभिभूतानां वालानांशान्तिकृत्परम् ॥&lt;br&gt;&#xA;भूर्जपत्रे लिखित्वा तु बध्नीयात्कण्ठदेशतः ॥३॥&lt;br&gt;&#xA;इदं बीजरहस्यं मे रक्षणीयं प्रयत्नतः ॥&lt;br&gt;&#xA;श्रद्धाहीने न दातव्यं न देयं चाशुचौ क्वचित् ॥ ४ ॥&lt;br&gt;&#xA;अन्यच्च शृणु विप्रेन्द्र भविष्ये द्वापरे भवान् ॥&lt;br&gt;&#xA;एकोनत्रिंशके ब्रह्मन्सत्यव्यासो भविष्यति ॥ ५ ॥&lt;br&gt;&#xA;तदा वाराणसीं प्राप्य सिद्धिं प्राप्स्यस्यभीप्सिताम् ॥&lt;br&gt;&#xA;व्यस्य वेदान्पुराणानि धर्मा न्समुपदिश्य च ॥ ६ ॥&lt;br&gt;&#xA;हितं च ते वदाम्येकं साम्प्रतं तत्समाचर ॥&lt;br&gt;&#xA;पश्य किञ्चिदितो गत्वा स्कन्दमग्रे स्थितं प्रभुम् ॥ ७ ॥&lt;br&gt;&#xA;वाराणस्या रहस्यं च यथाव च्छिवभाषितम् ॥&lt;br&gt;&#xA;तव तुष्टिकरं ब्रह्मन्कथयिष्यति षण्मुखः ॥ ८ ॥&lt;br&gt;&#xA;इति लब्ध्वा वरं सोथ महालक्ष्मीं प्रणम्य च ॥&lt;br&gt;&#xA;ययावगस्तिर्यत्रास्ति कुमारशिखिवाहनः ॥ १०९ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहरुयां संहितायां चतुर्थे काशीखण्डे पूर्वार्द्धे अगस्त्यप्रस्थानं नाम पञ्चमो ऽध्यायः ॥ ५ ॥&lt;/p&gt;</description>
    </item>
    <item>
      <title>००६ तीर्थाध्यायः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/006_tIrthAdhyAyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/006_tIrthAdhyAyaH/</guid>
      <description>&lt;p&gt;पाराशर्य उवाच ॥&lt;br&gt;&#xA;शृणु सूत महाभाग कथां श्रुतिसहोदराम् ॥&lt;br&gt;&#xA;यां वै हृदि निधायेह पुरुषः पुरुषार्थभाक् ॥ १ ॥&lt;br&gt;&#xA;ततः श्रीदर्श नानन्द सुधाधाराधुनीं मुनिः ॥&lt;br&gt;&#xA;अवगाह्य सपत्नीकः परां मुदमवाप सः ॥ २ ॥&lt;br&gt;&#xA;वह्निकुण्डसमुद्भूत सूतनिर्मलमानस ॥&lt;br&gt;&#xA;शृणुष्वैकं पुरा विद्भिर्भाषितं यत्सुभा षितम् ॥ ३ ॥&lt;br&gt;&#xA;परोपकरणं येषां जागर्ति हृदये सताम्॥&lt;br&gt;&#xA;नश्यन्ति विपदस्तेषां सम्पदः स्युः पदेपदे ॥ ४ ॥&lt;br&gt;&#xA;तीर्थस्नानैर्न सा शुद्धिर्बहुदानैर्न तत्फलम् ॥&lt;br&gt;&#xA;तपोभिरुग्रैस्तन्नाप्यमुपकृत्याय दाप्यते ॥ ५ ॥&lt;br&gt;&#xA;परोपकृत्या यो धर्मो धर्मो दानादिसम्भवः ॥&lt;br&gt;&#xA;एकत्र तुलितौ धात्रा तत्र पूर्वो भवद्गुरुः ॥ ६ ॥&lt;br&gt;&#xA;परिनिर्मथ्य वाग्जालं निर्णीतमिदमेव हि ॥&lt;br&gt;&#xA;नोपकारात्परो धर्मो नापकारादवं परम् ॥ ७ ॥&lt;br&gt;&#xA;उपकर्तुरगस्त्यस्य जातमेतन्निदर्शनम् ॥&lt;br&gt;&#xA;क्व तादृक्काशिजं दुःखं क्व तादृक्श्रीमुखेक्षणम् ॥ ८ ॥&lt;br&gt;&#xA;करिकर्णाग्रचपलं जीवितं विविधं वसु ॥&lt;br&gt;&#xA;तस्मात्परोपकरणं कार्यमेकं विपश्चिता ॥ ९ ॥&lt;br&gt;&#xA;यल्लक्ष्मीनाममात्राप्त्या नरो नो माति कुत्रचित् ॥&lt;br&gt;&#xA;साक्षात्समीक्ष्यतां लक्ष्मीं कृतकृत्यो भवन्मुनिः ॥ 4.1.6.१० ॥&lt;br&gt;&#xA;गच्छन्यदृच्छयासोथ दूराच्छ्रीशैलमैक्षत ॥&lt;br&gt;&#xA;यत्र साक्षान्निवसति देवः श्रीत्रिपुरान्तकः ॥११॥&lt;br&gt;&#xA;उवाच वचनं पत्नीं तदा प्रीतमना मुनिः। ॥&lt;br&gt;&#xA;इहस्थितैव पश्य त्वं कान्ते कान्ततरं परम्॥ १२ ॥&lt;br&gt;&#xA;श्रीशैल शिखरं श्रीमदिदन्तद्यद्विलोकनात् ॥&lt;br&gt;&#xA;पुनर्भवो मनुष्याणां भवेत्र नभवेत्क्वचित् ॥ १३ ॥&lt;br&gt;&#xA;गिरि श्चतुरशीत्यायं योजनानां हि विस्मृतः ॥&lt;br&gt;&#xA;सर्वलिङ्गमयो यस्मादतः कुर्यात्प्रदक्षिणम् ॥ १४ ॥&lt;br&gt;&#xA;॥ लोपामुद्रोवाच ॥ ॥&lt;br&gt;&#xA;किञ्चिद्विज्ञप्तुमिच्छामि यद्याज्ञा स्वामिनो भवेत् ॥&lt;br&gt;&#xA;ब्रूते हि याऽनुज्ञाता पत्या सा पतिता भवेत् ॥ १५ ॥&lt;br&gt;&#xA;अगस्त्य उवाच ॥ ॥&lt;br&gt;&#xA;किं वक्तुकामा देवि त्वं ब्रूहि तत्त्वमशङ्किता॥&lt;br&gt;&#xA;न त्वादृशीनां वाक्यं हि पत्युः खेदाय जायते ॥ १६ ॥&lt;br&gt;&#xA;ततः पप्रच्छ सा देवी प्रणम्य मुनिमानता ॥&lt;br&gt;&#xA;सर्वेषां च हितार्थाय स्वसन्देहापनुत्तये ॥ १७ ॥&lt;br&gt;&#xA;लोपामुद्रोवाच ॥&lt;br&gt;&#xA;श्रीशैलशिखरं दृष्ट्वा पुनर्जन्म न विद्यते ॥&lt;br&gt;&#xA;इदमेव हि सत्यं चेत्किमर्थं काशिरिष्यते ॥ १८ ॥&lt;br&gt;&#xA;अगस्तिरुवाच ॥ ॥&lt;br&gt;&#xA;आकर्णय वरारोहे सत्यं पृष्टं त्वयामले ॥&lt;br&gt;&#xA;निर्णीतमसकृच्चैतन्मुनिभिस्तत्त्वचिन्तकैः ॥ १९ ॥&lt;br&gt;&#xA;मुक्तिस्थानान्यनेकानि कृतस्तत्रापिनिर्णयः ॥&lt;br&gt;&#xA;तानि ते कथयाम्यत्र दत्तचित्ता भव क्षणम् ॥ 4.1.6.२० ॥&lt;br&gt;&#xA;प्रथमं तीर्थराजं तु प्रयागाख्यं सुविश्रुतम् ॥&lt;br&gt;&#xA;कामिकं सर्वतीर्थानां धर्मकामार्थमोक्षदम् ॥ २१ ॥&lt;br&gt;&#xA;नैमिषं च कुरुक्षेत्रं गङ्गाद्वारमवन्तिका ॥&lt;br&gt;&#xA;अयोध्या मथुरा चैव द्वारकाप्यमरावती ॥ २२ ॥&lt;br&gt;&#xA;सरस्वती सिन्धुसङ्गो गङ्गासागरसङ्गमः ॥&lt;br&gt;&#xA;कान्ती च त्र्यम्बकं चापि सप्तगोदावरीतटम् ॥ २३ ॥&lt;br&gt;&#xA;कालञ्जरं प्रभासश्च तथा बद रिकाश्रमः ॥&lt;br&gt;&#xA;महालयस्तथोङ्कारक्षेत्रं वै पौरुषोत्तमम् ॥ २४ ॥&lt;br&gt;&#xA;गोकर्णो भृगुकच्छश्च भृगुतुङ्गश्च पुष्करम् ॥&lt;br&gt;&#xA;श्रीपर्वतादि तीर्थानि धारातीर्थं तथैव च ॥ २५ ॥&lt;br&gt;&#xA;मानसान्यपि तीर्थानि सत्यादीनि च वै प्रिये ॥&lt;br&gt;&#xA;एतानि मुक्तिदान्येव नात्र कार्या विचारणा ॥ २६ ॥&lt;br&gt;&#xA;गया तीर्थं च यत्प्रोक्तं पितॄणां हि मुक्तिदम् ॥&lt;br&gt;&#xA;पितामहानामृणतो मुक्तास्तत्तनया अपि ॥ २७ ॥&lt;br&gt;&#xA;सधर्मिण्युवाच ॥ ॥&lt;br&gt;&#xA;मानसान्यपि तीर्थानि यान्युक्तानि महामते ॥&lt;br&gt;&#xA;कानि कानि च तानीह ह्येतदाख्यातुमर्हसि ॥ २८ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;शृणु तीर्थानि गदतो मानसानि ममानघे ॥&lt;br&gt;&#xA;येषु सम्यङ्नरः स्नात्वा प्रयाति परमां गतिम् ॥ २९ ॥&lt;br&gt;&#xA;सत्यं तीर्थं क्षमा तीर्थं तीर्थमिन्द्रियनिग्रहः ॥&lt;br&gt;&#xA;सर्वभूतदयातीर्थं तीर्थमार्जवमेव च ॥ 4.1.6.३० ॥&lt;br&gt;&#xA;दानं तीर्थं दमस्तीर्थं सन्तोषस्तीर्थमुच्यते ॥&lt;br&gt;&#xA;ब्रह्मचर्यं परं तीर्थं तीर्थं च प्रियवादिता ॥ ३१ ॥&lt;br&gt;&#xA;ज्ञानं तीर्थं धृतिस्तीर्थं तपस्तीर्थमुदाहृतम् ॥&lt;br&gt;&#xA;तीर्थानामपि तत्तीर्थं विशुद्धिर्मनसः परा ॥ ३२ ॥&lt;br&gt;&#xA;न जलाप्लुतदेहस्य स्नानमित्यभिधीयते ॥&lt;br&gt;&#xA;स स्नातो यो दमस्नातः शुचिः शुद्धमनोमलः ॥३३॥&lt;br&gt;&#xA;यो लुब्धः पिशुनः क्रूरो दाम्भिको विषयात्मकः॥&lt;br&gt;&#xA;सर्वतीर्थेष्वपि स्नातः पापो मलिन एव सः ॥ ३४ ॥&lt;br&gt;&#xA;न शरीर मल त्यागान्नरो भवति निर्मलः ॥&lt;br&gt;&#xA;मानसे तु मले त्यक्ते भवत्यन्तः सुनिर्मलः॥३५॥&lt;br&gt;&#xA;जायन्ते च म्रियन्ते च जलेष्वेव जलौकसः ॥&lt;br&gt;&#xA;न च गच्छन्ति ते स्वर्गमविशुद्धमनोमलाः ॥ ३६ ॥&lt;br&gt;&#xA;विषयेष्वति संरागो मानसो मल उच्यते ॥&lt;br&gt;&#xA;तेष्वेव हि विरागो स्य नैर्मल्यं समुदाहृतम् ॥ ३७ ॥&lt;br&gt;&#xA;चित्तमन्तर्गतं दुष्टं तीर्थस्नानान्न शुद्ध्यति ॥&lt;br&gt;&#xA;शतशोथ जलैर्धौतं सुराभाण्डमिवाशुचि ॥ ३८ ॥&lt;br&gt;&#xA;दानमिज्यातपःशौचं तीर्थसेवा श्रुतं तथा ॥&lt;br&gt;&#xA;सर्वाण्येतान्यतीर्थानि यदि भावो न निर्मलः ॥ ३९ ॥&lt;br&gt;&#xA;निगृहीतेन्द्रियग्रामो यत्रैव च वसेन्नरः ॥&lt;br&gt;&#xA;तत्र तस्य कुरुक्षेत्रं नैमिषं पुष्कराणि च ॥ 4.1.6.४० ॥&lt;br&gt;&#xA;ज्ञानपूते ज्ञानजले रागद्वेषमलापहे ॥&lt;br&gt;&#xA;यः स्नाति मानसे तीर्थे स याति परमां गतिम् ॥ ४१ ॥&lt;br&gt;&#xA;एतत्ते कथितं देवि मानसं तीर्थलक्षणम् ॥&lt;br&gt;&#xA;भौमानामपि तीर्थानां पुण्यत्वे कारणं शृणु ॥ ४२ ॥&lt;br&gt;&#xA;यथा शरीरस्योद्देशाः केचिन्मेध्यतमाः स्मृताः ॥&lt;br&gt;&#xA;तथा पृथिव्यामुद्देशाः केचित्पुण्यतमाः स्मृताः ॥४३॥&lt;br&gt;&#xA;प्रभावादद्भुताद्भूमेः सलिलस्य च तेजसः ॥&lt;br&gt;&#xA;परिग्रहान्मुनीनां च तीर्थानां पुण्यता स्मृता ॥ ४४ ॥&lt;br&gt;&#xA;तस्माद्भौमेषु तीर्थेषु मानसेषु च नित्यशः ॥&lt;br&gt;&#xA;उभयेष्वपि यः स्नाति स याति परमां गतिम ॥ ४५ ॥&lt;br&gt;&#xA;अनुपोष्य त्रिरात्राणि तीर्थान्यनभिगम्य च॥&lt;br&gt;&#xA;अदत्त्वा काञ्चनं गाश्च दरिद्रो नाम जायते॥ ४६॥&lt;br&gt;&#xA;अग्निष्टोमादिभिर्यज्ञैरिष्ट्वा विपुलदक्षिणैः॥&lt;br&gt;&#xA;न तत्फलमवाप्नोति तीर्थभिगमनेन यत् ॥ ४७ ॥&lt;br&gt;&#xA;यस्य हस्तौ च पादौ च मनश्चैव सुसंयतम् ॥&lt;br&gt;&#xA;विद्या तपश्च कीर्तिश्च स तीर्थफलमश्नुते ॥ ४८ ॥&lt;br&gt;&#xA;प्रतिग्रहादुपावृत्तः सन्तुष्टो येनकेनचित् ॥&lt;br&gt;&#xA;अहङ्कार विमुक्तश्च स तीर्थफलमश्नुते ॥ ४९ ॥&lt;br&gt;&#xA;अदम्भको निरारम्भो लघ्वाहारो जितेन्द्रियः ॥&lt;br&gt;&#xA;विमुक्तसर्वसङ्गैर्यः स तीर्थफलमश्नुते ॥ 4.1.6.५०॥&lt;br&gt;&#xA;अकोपनोऽमलमतिः सत्यवादी दृढव्रतः॥&lt;br&gt;&#xA;आत्मोपमश्च भूतेषु सतीर्थफलमश्नुते॥&lt;br&gt;&#xA;तीर्थान्यनुसरन्धीरः श्रद्दधानः समाहितः॥&lt;br&gt;&#xA;कृतपापो विशुद्ध्येत किं पुनः शुद्धकर्मकृत् ॥ ५२ ॥&lt;br&gt;&#xA;तिर्यग्योनि न वै गच्छेत्कुदेशे नैव जायते ॥&lt;br&gt;&#xA;न दुःखी स्यात्स्वर्गभाक्च मोक्षोपायं च विन्दति ॥ ५३ ॥&lt;br&gt;&#xA;अश्रद्दधानः पापात्मा नास्तिकोऽच्छिन्नसंशयः॥&lt;br&gt;&#xA;हेतुनिष्ठश्च पञ्चैते न तीर्थफलभागिनः॥५४॥&lt;br&gt;&#xA;तीर्थानि च यथोक्तेन विधिना सञ्चरन्ति ये॥&lt;br&gt;&#xA;सर्वद्वन्द्वसहा धीरास्ते नराः स्वर्गभागिनः ॥ ५५ ॥&lt;br&gt;&#xA;तीर्थयात्रां चिकीर्षुः प्राग्विधायोपोषणं गृहे ॥&lt;br&gt;&#xA;गणेशं च पितॄन्विप्रान्साधूञ्छक्त्या प्रपूज्य च ॥ ५६ ॥&lt;br&gt;&#xA;कृतपारणको हृष्टो गच्छेन्नियमधृक्पुनः॥&lt;br&gt;&#xA;आगत्याभ्यर्च्य पितॄन्यथोक्तफलभाग्भवेत्॥५७॥&lt;br&gt;&#xA;न परीक्ष्यो द्विजस्तीर्थेष्वन्नार्थी भोज्य एव च॥&lt;br&gt;&#xA;सक्तुभिः पिण्डदानं च चरुणा पायसेन च॥५८॥&lt;br&gt;&#xA;कर्तव्यमृषिभिर्दृष्टं पिण्याकेन गुडेन च॥&lt;br&gt;&#xA;श्राद्धं तत्र प्रकर्तव्यमर्घ्यावाहनवर्जितम्॥५९॥&lt;br&gt;&#xA;अकालेप्यथवा काले तीर्थे श्राद्धं च तर्पणम्॥&lt;br&gt;&#xA;अविलम्बेन कर्तव्यं नैव विघ्नं समाचरेत्॥4.1.6.६०॥&lt;br&gt;&#xA;तीर्थं प्राप्य प्रसङ्गेन स्नानं तीर्थे समाचरेत्॥&lt;br&gt;&#xA;स्नानजं फलमाप्नोति तीर्थयात्राश्रितं स च ॥६१॥&lt;br&gt;&#xA;नृणां पापकृतां तीर्थे पापस्य शमनं भवेत्॥&lt;br&gt;&#xA;यथोक्तं फलदं तीर्थं भवेच्छ्रद्धात्मनां नृणाम्॥६२॥&lt;br&gt;&#xA;षोडशांशं स लभते यः पराथं च गच्छति॥&lt;br&gt;&#xA;अर्धं तीर्थफलं तस्य यः प्रसङ्गेन गच्छति॥६३॥&lt;br&gt;&#xA;कुश प्रतिकृतिं कृत्वा तीर्थवारिणि मज्जयेत्।&lt;br&gt;&#xA;मज्जयेच्च यमुद्दिश्य सोष्टमांशं लभेत वै॥६४॥&lt;br&gt;&#xA;तीर्थोपवासः कर्तव्यः शिरसो मुण्डनं तथा।&lt;br&gt;&#xA;शिरोगतानि पापानि यान्ति मुण्डनतो यतः॥६५॥&lt;br&gt;&#xA;यदह्नि तीर्थप्राप्तिः स्यात्ततोह्नः पूर्ववासरे॥&lt;br&gt;&#xA;उपवासस्तु कर्तव्यः प्राप्ताह्नि श्राद्धदो भवेत्॥६६॥&lt;br&gt;&#xA;तीर्थप्रसङ्गात्तीर्थाङ्गमप्युक्तं त्वत्पुरोमया॥&lt;br&gt;&#xA;स्वर्गसाधनमेवैतन्मोक्षोपायश्च वै भवेत्॥६७॥&lt;br&gt;&#xA;काशीकान्ती च मायाख्या त्वयोध्याद्वारवत्यपि॥&lt;br&gt;&#xA;मथुरावन्तिका चैताः सप्त पुर्योत्र मोक्षदाः॥ ६८॥&lt;br&gt;&#xA;श्रीशैलो मोक्षदः सर्वः केदारोपि ततोऽधिकः॥&lt;br&gt;&#xA;श्रीशैलाच्चापि केदारात्प्रयागं मोक्षदं परम्॥६९॥&lt;br&gt;&#xA;प्रयागादपि तीर्थाग्र्यादविमुक्तं विशिष्यते॥&lt;br&gt;&#xA;यथाविमुक्ते निर्वाणं न तथाक्वाप्यसंशयम्॥4.1.6.७०॥&lt;br&gt;&#xA;अन्यानि मुक्तिक्षेत्राणि काशीप्राप्तिकराणि च॥&lt;br&gt;&#xA;काशीं ध्यायमिमं श्रुत्वा नरो नियतमानसः॥&lt;br&gt;&#xA;श्रावयित्वा द्विजांश्चापि श्रद्धाभक्तिसमन्वितान्॥ ७३॥&lt;br&gt;&#xA;क्षत्रियान्धर्मनिरतान्वैश्यान्सन्मार्गवर्तिनः॥&lt;br&gt;&#xA;शूद्रान्द्विजेषु भक्तांश्च निष्पापो जायते द्विजः॥ ७४॥&lt;br&gt;&#xA;इति श्रीस्कान्देमहापुराण एकाशीति साहस्र्यां संहितायां चतुर्थे काशीखण्डे तीर्थाध्यायोनाम षष्ठोऽध्यायः॥६॥&lt;/p&gt;</description>
    </item>
    <item>
      <title>००७ सप्तपुरीवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/007_saptapurIvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/007_saptapurIvarNanam/</guid>
      <description>&lt;p&gt;अगस्तिरुवाच॥&lt;br&gt;&#xA;मथुरायां द्विजः कश्चिदभूद्भूदेवसत्तमः॥&lt;br&gt;&#xA;तस्य पुत्रो महातेजाः शिवशर्मेति विश्रुतः॥ १ ॥&lt;br&gt;&#xA;अधीत्यवेदान्विधिवदर्थं विज्ञाय तत्त्वतः।.&lt;br&gt;&#xA;पठित्वा धर्मशास्त्राणि पुराणान्यधिगम्य च॥२॥&lt;br&gt;&#xA;अङ्गान्यभ्यस्य तर्कांश्च परिलोड्य समन्ततः॥&lt;br&gt;&#xA;मीमांसाद्वयमालोक्य धनुर्वेदं विगाह्य च॥३॥&lt;br&gt;&#xA;आयुर्वेदं विचार्यापि नाट्यवेदे कृतश्रमः ॥&lt;br&gt;&#xA;अर्थशास्त्राण्यनेकानि प्राप्याश्वगजचेष्टितम् ॥ ४ ॥&lt;br&gt;&#xA;कलासु च कृताभ्यासो मन्त्रशास्त्रविचक्षणः ॥&lt;br&gt;&#xA;भाषाश्च नाना देशानां लिपीर्ज्ञात्वा विदेशजाः ॥ ५ ॥&lt;br&gt;&#xA;अर्थानुपार्ज्य धर्मेण भुक्त्वा भोगान्यदृच्छया ॥&lt;br&gt;&#xA;उत्पाद्य पुत्रान्सुगुणांस्तेभ्यो ह्यर्थं विभज्य च ॥ ६ ॥&lt;br&gt;&#xA;यौवनं गत्वरं ज्ञात्वा जरां दृष्ट्वाश्रितां श्रुतिम् ॥&lt;br&gt;&#xA;चिन्तामवाप महती शिवशर्मा द्विजोत्तमः ॥ ७ ॥&lt;br&gt;&#xA;पठतो मे गतः कालस्तथोपार्जयतो धनम् ॥&lt;br&gt;&#xA;नाराधितो महेशानः कर्मनिर्मूलनक्षमः ॥ ८ ॥&lt;br&gt;&#xA;न मया तोषितो विष्णुः सर्वपापहरो हरिः ॥&lt;br&gt;&#xA;सर्वकामप्रदो नृणां गणेशो नार्चितो मया ॥ ९ ॥&lt;br&gt;&#xA;तमस्तोमहरः सूर्यो नार्चि तो वै मया क्वचित् ॥&lt;br&gt;&#xA;महामाया जगद्धात्री न ध्याता भवबन्धहृत् ॥ 4.1.7.१० ॥&lt;br&gt;&#xA;न प्रीणिता मया देवा यज्ञैः सर्वैः समृद्धिदाः ॥&lt;br&gt;&#xA;तुलसीवन शुश्रूषा न कृता पापशान्तये ॥ ११ ॥&lt;br&gt;&#xA;न मया तर्पिता विप्रा मृष्टान्नैर्मधुरै रसैः ॥&lt;br&gt;&#xA;इहापि च परत्रापि विपदामनुतारकाः ॥ १२ ॥&lt;br&gt;&#xA;बहुपुष्पफलोपेताः सुच्छायाः स्निग्धपल्लवाः ॥&lt;br&gt;&#xA;पथि नारोपिता वृक्षा इहामुत्रफलप्रदाः ॥ १३ ॥&lt;br&gt;&#xA;दुकूलैः स्वानुकूलैश्च चोलैः प्रत्यङ्गभूषणैः ॥&lt;br&gt;&#xA;नालङ्कृताः सुवासिन्य इहामुत्रसुवासदाः ॥ १४ ॥&lt;br&gt;&#xA;द्विजाय नोर्वरा दत्ता यमलोकनिवारिणी ॥&lt;br&gt;&#xA;सुवर्णं न सुवर्णाय दत्तं दुरितहृत्परम्॥१५॥&lt;br&gt;&#xA;नालङ्कृता सवत्सा गौः पात्राय प्रतिपादिता ॥&lt;br&gt;&#xA;इह पापापहन्त्र्याशु सप्तजन्मसुखावहा ॥ १६ ॥&lt;br&gt;&#xA;ऋणापनुत्तये मातुः कारितो न जलाशयः ॥&lt;br&gt;&#xA;नातिथिस्तोषितः क्वापि स्वर्गमार्गप्रदर्शकः ॥ १७ ॥&lt;br&gt;&#xA;छत्रोपानत्कुण्डिकाश्च नाध्वगाय समर्पिताः ॥&lt;br&gt;&#xA;यास्यतः संयमिन्यां हि स्वर्गमार्गसुखप्रदाः ॥ १८ ॥&lt;br&gt;&#xA;न च कन्याविवाहार्थं वसु क्वापि मयार्पितम् ॥&lt;br&gt;&#xA;इह सौख्यसमृद्ध्यर्थं दिव्यकन्यार्पकं दिवि ॥ १९ ॥&lt;br&gt;&#xA;न वाजपेयावभृथे स्नातो लोभवशादहम् ॥&lt;br&gt;&#xA;इह जन्मनि चान्यस्मिन्बहुमृष्टान्नपानदे ॥ 4.1.7.२० ॥&lt;br&gt;&#xA;न मया स्थापितं लिङ्गं कृत्वा देवालयं शुभम ॥&lt;br&gt;&#xA;यस्मिन्संस्थापिते लिङ्गो विश्वं संस्थापितं भवेत् ॥ २१ ॥&lt;br&gt;&#xA;विष्णोरायतनं नैव कृतं सर्वसमृद्धिदम् ॥&lt;br&gt;&#xA;न च सूर्यगणेशानां प्रतिमाः कारिता मया ॥ २२ ॥&lt;br&gt;&#xA;न गौरी न महालक्ष्मीश्चित्रेपि परिलेखिते ॥&lt;br&gt;&#xA;प्रतिमाकरणे चैषां न कुरूपो न दुर्भगः ॥ २३ ॥&lt;br&gt;&#xA;सुसूक्ष्माणि विचित्राणि नोज्ज्वलान्यम्बराण्यपि ॥&lt;br&gt;&#xA;समर्पितानि विप्रेभ्यो दिव्याम्बर समृद्धये ॥ २४ ॥&lt;br&gt;&#xA;न तिलाश्च घृतेनाक्ताः सुसमिद्धे हुताशने ॥&lt;br&gt;&#xA;हुता वै मन्त्रपूताश्च सर्वपापापनुत्तये ॥२५॥&lt;br&gt;&#xA;श्रीसूक्तं पावमानी च ब्राह्मणो मण्डलानि च॥&lt;br&gt;&#xA;जप्तं पुरुषसूक्तं न पापारि शतरुद्रियम्॥२६॥&lt;br&gt;&#xA;अश्वत्थ सेवा न कृता त्यक्त्वा चार्कं त्रयोदशीम्॥&lt;br&gt;&#xA;सद्यः पापहरा सा हि न रात्रौ न भृगोर्दिने ॥ २७ ॥&lt;br&gt;&#xA;शयनीयं न चोत्सृष्टं मृदुला च प्रतूलिका ॥&lt;br&gt;&#xA;दीपीदर्पणसंयु्क्तं सर्वभोगसमृद्धिदम् ॥ २८ ॥&lt;br&gt;&#xA;अजाश्वमहिषी मेषी दासी कृष्णाजिनं तिलाः ॥&lt;br&gt;&#xA;सकरम्भास्तोयकुम्भा नासनं मृदुपादुके ॥ २९ ॥&lt;br&gt;&#xA;पादाभ्यङ्गं दीपदानं प्रपादानं विशेषतः ॥&lt;br&gt;&#xA;व्यजनं वस्त्रताम्बूलं तथान्यन्मुखवासकृत ॥ 4.1.7.३० ॥&lt;br&gt;&#xA;नित्यश्राद्धं भूतबलिं तथाऽतिथि समर्चनम् ॥&lt;br&gt;&#xA;विशन्त्यन्यानि दत्त्वा च प्रशस्यानि यमालये ॥ ३१ ॥&lt;br&gt;&#xA;न यमं यमदूतांश्च नयामीरपि यातनाः॥&lt;br&gt;&#xA;पश्यन्ति ते पुणयभाजो नैतच्चापि कृतं मया॥३२॥&lt;br&gt;&#xA;कृच्छ्रचान्द्रायणादीनि तथा नक्तव्रतानि च॥&lt;br&gt;&#xA;शरीरशुद्धिकारीणि न कृतानि क्वचिन्मया॥३३॥&lt;br&gt;&#xA;गवाह्निकं च नोदत्तं कोकण्डूतिर्न वै कृता॥&lt;br&gt;&#xA;नोद्धृता पङ्कमग्ना गौर्गोलोकसुखदायिनी॥ ३४॥&lt;br&gt;&#xA;नार्थिनः प्रार्थितैरर्थैः कृतार्था हि मया कृताः॥&lt;br&gt;&#xA;देहिदेहीति जल्पाको भविष्याम्यन्यजन्मनि॥ ३५॥&lt;br&gt;&#xA;न वेदा न च शास्त्राणि नार्धो दारा न नो सुतः॥&lt;br&gt;&#xA;न क्षेत्रं न च हर्म्यादि मायान्तमनुयास्यति॥३६॥&lt;br&gt;&#xA;शिवशर्मेति सञ्चिन्त्य बुद्धिं सन्धाय सर्वतः॥&lt;br&gt;&#xA;निश्चिकाय मनस्येवं भवेत्क्षेमतरं मम ॥३७॥&lt;br&gt;&#xA;यावत्स्वस्थोस्ति मे देहो यावन्नेन्द्रियविक्लवः॥&lt;br&gt;&#xA;तावत्स्वश्रेयसां हेतुं तीर्थयात्रां करोम्यहम्॥ ३८॥&lt;br&gt;&#xA;दिनानि पञ्चपाण्येवमतिवाह्य गृहो द्विजः॥&lt;br&gt;&#xA;शुभे तिथौ शुभे वारे शुभलग्नबले द्विजः॥३९॥&lt;br&gt;&#xA;उपोष्य रजनीमेकां प्रातः श्राद्धं विधाय च॥&lt;br&gt;&#xA;गणेशान्ब्राह्मणान्नत्वा भुक्त्वा प्रस्थितवान्सुधीः॥4.1.7.४०॥&lt;br&gt;&#xA;इति निश्चित्य निर्वाणपदनिःश्रेणिकां पराम्॥&lt;br&gt;&#xA;सर्वेषामेव जन्तूनां तत्र संस्थितिकारिणाम्॥४१॥&lt;br&gt;&#xA;अथ पन्थानमाक्रम्य कियन्तमपि स द्विजः॥&lt;br&gt;&#xA;मुहूर्तं पथि विश्रम्याचिन्तयत्प्राक्क्व याम्यहम्॥४२॥&lt;br&gt;&#xA;भुवि तीर्थान्यनेकानि लोलमायुश्चलं मनः॥&lt;br&gt;&#xA;ततः सप्तपुरीर्यायां सर्वतीर्थानि तत्र यत्॥ ४३॥&lt;br&gt;&#xA;अयोध्यां च पुरीं गत्वा सरयूमवगाह्य च ॥&lt;br&gt;&#xA;तत्तत्तीर्थेषु सन्तर्प्य पितॄन्पिण्डप्रदानतः॥४४॥&lt;br&gt;&#xA;पञ्चरात्रमुषित्वा तु ब्राह्मणान्परिभोज्य च ॥&lt;br&gt;&#xA;प्रयागमगमद्विप्रस्तीर्थराजं सुहृष्टवत् ॥ ४५ ॥&lt;br&gt;&#xA;सिताऽसिते सरिच्छ्रेष्ठे यत्रास्तां सुरदुर्लभे ॥&lt;br&gt;&#xA;यत्राप्लुतो नरः पापः परं ब्रह्माधिगच्छति ॥ ४६ ॥&lt;br&gt;&#xA;क्षेत्रं प्रजापतेः पुण्यं सर्वेषामेव दुर्लभम् ॥&lt;br&gt;&#xA;लभ्यते पुण्यसम्भारैर्नान्यथार्थस्य राशिभिः ॥ ४७ ॥&lt;br&gt;&#xA;दमयन्तीं कलिं कालं कलिन्दतनयां शुभाम् ॥&lt;br&gt;&#xA;आगत्य मिलिता यत्र पुण्या स्वर्गतरङ्गिणी ॥ ४८ ॥&lt;br&gt;&#xA;प्रकृष्टं सर्वयागेभ्यः प्रयागमिति गीयते ॥&lt;br&gt;&#xA;यज्वनां पुनरावृत्तिर्न प्रयागार्द्रवर्ष्मणाम्॥४९॥&lt;br&gt;&#xA;यत्र स्थितः स्वयं साक्षाच्छूलटङ्को महेश्वरः ॥&lt;br&gt;&#xA;तत्राप्लुतानां जन्तूनां मोक्षवर्त्मोपदेशकः॥4.1.7.५०॥&lt;br&gt;&#xA;तत्राऽक्षय्यवटोऽप्यस्ति सप्तपातालमूलवान्॥&lt;br&gt;&#xA;प्रलयेपि यमारुह्य मृकण्डतनयोऽवसत् ॥ ५१ ॥&lt;br&gt;&#xA;हिरण्यगर्भो विज्ञेयः स साक्षाद्वटरूपधृक् ॥&lt;br&gt;&#xA;तत्समीपे द्विजान्भक्त्या सम्भोज्याक्षय पुण्यभाक् ॥ ५२ ॥&lt;br&gt;&#xA;यत्र लक्ष्मीपतिः साक्षाद्वैकुण्ठादेत्य मानवान्॥&lt;br&gt;&#xA;श्रीमाधवस्वरूपेण नयेद्विष्णोः परं पदम्॥५३॥&lt;br&gt;&#xA;श्रुतिभिः परिपठ्येते सिताऽसित सरिद्वरे॥&lt;br&gt;&#xA;तत्राप्लुतां गाह्यमृतं भवन्तीति विनिश्चितम्॥ ५४॥&lt;br&gt;&#xA;शिवलोकाद्ब्रह्मलोकादुमालोकवरात्पुनः॥&lt;br&gt;&#xA;कुमारलोकाद्वैकुण्ठात्सत्यलोकात्समन्ततः॥&lt;br&gt;&#xA;तपोजनमहर्भ्यश्च सर्वे स्वर्लोकवासिनः॥&lt;br&gt;&#xA;भुवोलोकाच्च भूर्लोकान्नागलोकात्तथाऽखिलात्॥५६॥&lt;br&gt;&#xA;अचला हिमवन्मुख्याः कल्पवृक्षादयो नगाः॥&lt;br&gt;&#xA;स्नातुं माघे समायान्ति प्रयागमरुणोदये ॥ ५७ ॥&lt;br&gt;&#xA;दिगङ्गनाः प्रार्थयन्ति यत्प्रयागानिलानपि ॥&lt;br&gt;&#xA;तेपि नः पावयिष्यन्ति किं कुर्मः पङ्गवो वयम् ॥ ५८ ॥&lt;br&gt;&#xA;अश्वमेधादियागाश्च प्रयागस्य रजः पुनः ॥&lt;br&gt;&#xA;तुलितं ब्रह्मणा पूर्वं न ते तद्रजसा समाः ॥ ५९ ॥&lt;br&gt;&#xA;मज्जागतानि पापानि बहुजन्मार्जितान्यपि ॥&lt;br&gt;&#xA;प्रयागनामश्रवणात्क्षीयन्तेऽतीव विह्वलम् ॥ 4.1.7.६० ॥&lt;br&gt;&#xA;धर्मतीर्थमिदं सम्यगर्थतीर्थमिदं परम् ॥&lt;br&gt;&#xA;कामिकं तीर्थमेतच्च मोक्षतीर्थमिदं ध्रुवम् ॥ ६१ ॥&lt;br&gt;&#xA;ब्रह्महत्यादि पापानि तावद्गर्जन्ति देहिषु ॥&lt;br&gt;&#xA;यावन्मज्जन्ति नो माघे प्रयागे पापहारिणि ॥ ६२ ॥&lt;br&gt;&#xA;तद्विष्णोः परमं पदं सदा पश्यन्ति सूरयः॥&lt;br&gt;&#xA;एतद्यत्पठ्यते वेदे तत्प्रयागं पुनः पुनः॥६३॥&lt;br&gt;&#xA;सरस्वती रजो रूपा तमोरूपा कलिन्दजा॥&lt;br&gt;&#xA;सत्त्वरूपा च गङ्गात्र नयन्ति ब्रह्मनिर्गुणम्॥६४॥&lt;br&gt;&#xA;इयं वेणीहि निःश्रेणी ब्रह्मणो वर्त्मयास्यतः॥&lt;br&gt;&#xA;जन्तोर्विशुद्धदेहस्य श्रद्धाऽश्रद्धाप्लुतस्य च ॥६५॥&lt;br&gt;&#xA;काशीति काचिदबला भुवनेषु रूढा लोलार्क केशवविलोलविलोचना । ॥&lt;br&gt;&#xA;तद्दोर्युगं च वरणासिरियं तदीया वेणीति याऽत्र गदिताऽक्षयशर्मभूमिः॥ ६६॥&lt;br&gt;&#xA;अगस्तिरुवाच॥&lt;br&gt;&#xA;सुधर्मिणि गुणांस्तस्य कोत्र वर्णयितुं क्षमः॥&lt;br&gt;&#xA;तीर्थराजप्रयागस्य तीर्थैः संसेवितस्य च ॥६७॥&lt;br&gt;&#xA;पापिनां यानि पापानि प्रसह्य क्षालितान्यहो॥&lt;br&gt;&#xA;तच्छुद्ध्यै सेव्यते तीर्थैः प्रयागमधिकं ततः॥ ६८॥&lt;br&gt;&#xA;प्रयागस्य गुणान्ज्ञात्वा शिवशर्मा द्विजः सुधीः॥&lt;br&gt;&#xA;तत्र माघमुष्त्वाऽथ प्राप वाराणसीं पुरीम्॥६९॥&lt;br&gt;&#xA;प्रवेश एव संवीक्ष्य स देहलिविनायकम्॥&lt;br&gt;&#xA;अन्वलिम्पत्ततो भक्त्या साज्यसिन्दूरकर्दमैः॥ 4.1.7.७०॥&lt;br&gt;&#xA;निवेद्यमोदकान्पञ्च वञ्चयन्तं निजं जनम्॥&lt;br&gt;&#xA;महोपसर्गवर्गेभ्यस्ततोंऽतः क्षेत्रमाविशत्॥७१॥&lt;br&gt;&#xA;आगत्य दृष्ट्वा मणिकर्णिकायामुदग्वहां स्वर्गतरङ्गिणीं सः॥&lt;br&gt;&#xA;सङ्क्षीणपुण्येतरपुण्यकर्मणां नृणां गणैः स्थाणुगणैरिवावृताम्॥७२॥&lt;br&gt;&#xA;सचैलमाप्लुत्य जलेऽमलेऽमलेऽविलम्बमालम्बित शुद्धबुद्धिः ॥&lt;br&gt;&#xA;सन्तर्प्य देर्वीषमनुष्यदिव्यपितॄन्पितॄन्स्वान्सहि कर्मकाण्डवित् ॥ ७३ ॥&lt;br&gt;&#xA;विधाय च द्राक्स हि पञ्चतीर्थिकां विश्वेशमाराध्य ततो यथास्वम् ॥&lt;br&gt;&#xA;पुनःपुनर्वीक्ष्यपुरीं पुरारेरिदं मयालोकिनवेति विस्मितः ॥७४ ।&lt;br&gt;&#xA;न स्वः पुरी सा त्वनया पुरासमं समञ्जसापि प्रतिसाम्यमावहेत ॥&lt;br&gt;&#xA;प्रबन्धभेदाद्व्यतिरिक्तपुस्तकप्रतिर्यथा सल्लिपिभेदभङ्गतः॥ ७५ ॥&lt;br&gt;&#xA;पयोपि यत्रत्यमचिन्त्यवैभवं दिविस्थिता साधुसुधाप्यतोमुधा॥&lt;br&gt;&#xA;तथा प्रसूतेस्तु पयोधरे पयो न पीयते पीतमिदं यदि क्वचित्॥ ७६ ॥&lt;br&gt;&#xA;अनामयाश्चिन्तनया न येशितुर्जनामनाग्यत्र विना पिनाकिना ॥&lt;br&gt;&#xA;न कर्मसत्कर्मकृतोपि कुर्वतेऽनुकुर्वते शर्वगणांश्च सर्वतः॥७७।&lt;br&gt;&#xA;न वर्ण्यते कैः किल काशिकेयं जन्तोः स्थितस्यात्र यतोन्तकाले ॥&lt;br&gt;&#xA;पचेलिमैः प्राक्कृतपुण्यभारैरोङ्कारमोङ्कारयतीन्दुमौलिः॥ ७८॥&lt;br&gt;&#xA;संसारिचिन्तामणिरत्र यस्मात्तं तारकं सज्जनकर्णिकायाम्॥&lt;br&gt;&#xA;शिवोभिधत्ते सहसांऽतकाले तद्गीयतेसौ मणि कर्णिकेति ॥ ७९ ॥&lt;br&gt;&#xA;मुक्तिलक्ष्मी महापीठ मणिस्तच्चरणाब्जयोः ॥&lt;br&gt;&#xA;कर्णिकेयं ततः प्राहुर्यां जना मणिकर्णिकाम् ॥ 4.1.7.८० ॥&lt;br&gt;&#xA;जरायुजाण्डजोद्भिज्जाः स्वेदजाह्यत्र वासिनः ॥&lt;br&gt;&#xA;न समा मोक्षभाजस्ते त्रिदशैर्मुक्तिदुर्दशैः ॥ ८१ ॥&lt;br&gt;&#xA;मम जन्म वृथाजातं दुर्वृत्तस्य जडात्मनः ॥&lt;br&gt;&#xA;नाद्ययावन्मयै क्षिष्ट काशिका मुक्तिकाशिका ॥ ८२ ॥&lt;br&gt;&#xA;पुनःपुनश्च तत्क्षेत्रमतिथीकृत्यनेत्रयोः ॥&lt;br&gt;&#xA;विचित्रं च पवित्रं च तृप्तिं नाधिजगाम ह ॥ ८३ ॥&lt;br&gt;&#xA;सप्तानां च पुरीणां हि धुरी णामवयाम्यहम् ॥&lt;br&gt;&#xA;वाराणसीं सुनिर्वाणविश्राणनविचक्षणाम्॥ ८४ ॥&lt;br&gt;&#xA;तथापि न चतस्रोन्या मया दृग्गोचरीकृताः ॥&lt;br&gt;&#xA;तासां प्रभावं विज्ञायाप्यागमिष्याम्य हं पुनः ॥ ८५ ॥&lt;br&gt;&#xA;तीर्थयात्रां प्रतिदिनं कुर्वन्नूनं सवत्सरम् ॥&lt;br&gt;&#xA;न प्राप सर्वतीर्थानि तीर्थं काश्यां तिलेतिले ॥ ८६ ॥&lt;br&gt;&#xA;॥ अगस्तिरुवाच ॥ ॥&lt;br&gt;&#xA;जानन्न पि गुणान्देवि क्षेत्रस्यास्य परान्द्विजः ॥&lt;br&gt;&#xA;नाना प्रमाणैः प्रवणो निरगात्स तथाप्यहो ॥ ८७ ॥&lt;br&gt;&#xA;किं कुर्वन्ति हि शास्त्राणि सप्रमाणानि सुन्दरि ॥&lt;br&gt;&#xA;महामायां भवित्री तां को निवारयितुं क्षमः ॥ ८८ ॥&lt;br&gt;&#xA;कः समुच्चलितं चेतस्तोयंवा सम्प्रतीपयेत् ॥&lt;br&gt;&#xA;प्रोच्चथानस्थितमपि स्वभावोयच्चलस्तयोः ॥ ८९ ॥&lt;br&gt;&#xA;शिवशर्मा व्रजन्सोथ देशाद्देशान्तरं क्रमात् ॥&lt;br&gt;&#xA;महाकाल पुरीं प्राप कलिकालविवर्जिताम् ॥ 4.1.7.९० ॥&lt;br&gt;&#xA;कल्पेकल्पेखिलंविश्वं कालयेद्यः स्वलीलया ॥&lt;br&gt;&#xA;तं कालं कलयित्वा यो महाकालो भवत्किल ॥ ९१ ॥&lt;br&gt;&#xA;पापादवन्ती सा विश्वमवन्तीति निगद्यते ॥&lt;br&gt;&#xA;युगेयुगेन्यनाम्नी सा कलावुज्जयिनीति च ॥ ९२ ॥&lt;br&gt;&#xA;विपन्नो यत्र वै जन्तुः प्राप्यापि शवतां स्फुटम् ॥&lt;br&gt;&#xA;न पूतिगन्धमाप्नो ति समुच्छ्रयति न क्वचित् ॥ ९३ ॥&lt;br&gt;&#xA;यमदूता न यस्यां हि प्रविशन्ति कदाचन ॥&lt;br&gt;&#xA;परःकोटीनि लिङ्गानि तस्यां सन्ति पदेपदे ॥ ९४ ॥&lt;br&gt;&#xA;हाटकेशो महाकालस्तारके शस्तथैव च ॥&lt;br&gt;&#xA;एकलिङ्गं त्रिधा भूत्वा त्रिलोकीं व्याप्य संस्थितम् ॥ ९५ ॥&lt;br&gt;&#xA;ज्योतिः सिद्धवटे ज्योतिस्ते पश्यन्तीह ये द्विजाः ॥&lt;br&gt;&#xA;अथवाश्रीमहाकालद्रष्टारः पुण्यराशयः ॥ ९६ ॥&lt;br&gt;&#xA;महाकालस्य तल्लिङ्गं यैर्दृष्टं कष्टिभिः क्वचित ॥&lt;br&gt;&#xA;न स्पृष्टास्ते महापापैर्न दृष्टास्ते यमोद्भटैः ॥ ९७॥&lt;br&gt;&#xA;महाकालपताकाग्रैः स्पृष्टपृष्ठास्तुरङ्गमाः ॥&lt;br&gt;&#xA;अरुणस्य कशाघातं क्षणं विश्रमयन्ति खे ॥ ९८ ॥&lt;br&gt;&#xA;महाकालमहाकालमहाकालेतिसन्ततम् ॥&lt;br&gt;&#xA;स्मरतःस्मरतो नित्यं स्मरकर्तृस्मरान्तकौ ॥ ९९ ॥&lt;br&gt;&#xA;एवमाराध्य भूतेशं महाकालं ततो द्विजः ॥&lt;br&gt;&#xA;जगाम नगरीं कान्तीं कान्तां त्रिभुवनादपि ॥ 4.1.7.१०० ॥&lt;br&gt;&#xA;लक्ष्मीकान्तः स्वयं साक्षाज्जन्तूंस्तत्रनिवासिनः ॥&lt;br&gt;&#xA;श्रीकान्तानेव कुरुते परत्रेह च निश्चितम् ॥ १ ॥&lt;br&gt;&#xA;दृष्ट्वा कान्तीं कान्तिमतीं कान्तिमद्भिर्निषेविताम् ॥&lt;br&gt;&#xA;कान्तिमानभवत्सोपि नाकान्तिस्तत्र कस्यचित्॥२॥&lt;br&gt;&#xA;तत्र कृत्यं च यत्कृत्यं तत्कृत्वा सर्वकृत्यवित् ॥&lt;br&gt;&#xA;सप्तरात्रमुषित्वा तु ययौ द्वारवतीं पुरीम् ॥ ३ ॥&lt;br&gt;&#xA;चतुर्णामपि वर्गाणां यत्र द्वाराणि सर्वतः ॥&lt;br&gt;&#xA;अतो द्वारवतीत्युक्ता विद्वद्भिस्तत्त्ववेदिभिः ॥ ४ ॥&lt;br&gt;&#xA;अस्थीन्यपि च जन्तूनां यत्र चक्राङ्कितान्यहो ॥&lt;br&gt;&#xA;किं चित्रं तत्र यत्र स्युः शङ्खचक्राङ्कितैः करैः ॥ ५ ॥&lt;br&gt;&#xA;अन्तकः शिक्षयत्येव निजदूतान्मुहुर्मुहुः ॥&lt;br&gt;&#xA;ते त्याज्या यैर्द्वारवत्या नामापि परिगृह्यते ॥ ६ ॥&lt;br&gt;&#xA;श्रीखण्डे क्व स आमोदः स्वर्णे वर्णः क्व तादृशः ॥&lt;br&gt;&#xA;तत्पावित्र्यं क्व वै तीर्थे तद्गोपीचन्दने यथा ॥ ७ ॥&lt;br&gt;&#xA;दूताः शृण्वन्तु यद्भालं गोपचन्दनलाञ्छितम् ॥&lt;br&gt;&#xA;ज्वलदिङ्गलवत्सोपि दूरे त्याज्यः प्रयत्नतः ॥ ८ ॥&lt;br&gt;&#xA;तुलस्यलङ्कृता ये ये तुलसी नामजापकाः ॥&lt;br&gt;&#xA;तुलसीवनपाला ये ते त्याज्या दूरतो भटाः ॥ ९ ॥&lt;br&gt;&#xA;युगेयुगे द्वारवत्या रत्नानि परितो मुषन् ॥&lt;br&gt;&#xA;अब्धीरत्नाकरोद्यापि लोकेषु परिगीयते ॥ 4.1.7.११० ॥&lt;br&gt;&#xA;द्वारवत्यां म्रियन्ते ये जन्तवः कालनोदिताः ॥&lt;br&gt;&#xA;चतुर्भुजाः स्युर्वैकुण्ठे ते पीताम्बरधारिणः॥११॥&lt;br&gt;&#xA;तत्रापि सन्तर्प्य पितॄन्ससदेवर्षिमानवान्॥&lt;br&gt;&#xA;तत्र तेषु च तीर्थेषु सस्नौ सर्वेष्वतन्द्रितः॥१२॥&lt;br&gt;&#xA;ततो मायापुरीं प्राप्तो दुष्प्रापां पापकारिभिः॥&lt;br&gt;&#xA;यत्र सा वैष्णवी माया मायापाशैर्नपाशयेत्॥१३॥&lt;br&gt;&#xA;केचिदूचुर्हरिद्वारं मोक्षद्वारं ततः परे ॥&lt;br&gt;&#xA;गङ्गाद्वारं च केप्याहुः केचिन्मायापुरं पुनः॥१४॥&lt;br&gt;&#xA;यतो विनिर्गता गङ्गा ख्याता भागीरथी भुवि॥&lt;br&gt;&#xA;यन्नामोच्चारणात्पुंसां पापं या ति सहस्रधा ॥१५॥&lt;br&gt;&#xA;वैकुण्ठस्यैकसोपानं हरिद्वारं जगुर्जनाः ॥&lt;br&gt;&#xA;अत्राप्लुता नरा यान्ति तद्विष्णोःपरमं पदम् ॥ १६ ॥&lt;br&gt;&#xA;तीर्थोपवासकं कृत्वा निशाजागरणं तथा ॥&lt;br&gt;&#xA;प्रातः स्नात्वा च गङ्गायां तर्प्यान्सन्तर्पप्य सर्वतः ॥ १७ ॥&lt;br&gt;&#xA;यावत्स पारणं कर्तुमियेष द्विजसत्तमः ॥&lt;br&gt;&#xA;तावच्छीतज्वराक्रान्तश्चकम्पेऽत्यर्थमातुरः ॥ १८॥।&lt;br&gt;&#xA;वैदेशिकस्तथैकाकी तथाऽतिज्वरपीडितः ॥&lt;br&gt;&#xA;चिन्तामवाप महती किमेतत्समुपस्थितम् ॥ १९ ॥&lt;br&gt;&#xA;चिन्तार्णवे निमग्नोभूत्त्यक्ताशो जीविते धने ॥&lt;br&gt;&#xA;सांयात्रिक इवागाधे भिन्नपोतो महार्णवे ॥ 4.1.7.१२० ॥&lt;br&gt;&#xA;क्वक्षेत्रं क्व कलत्रं मे क्व पुत्राः क्व च तद्वसु ॥&lt;br&gt;&#xA;क्व तद्विचित्रं वै हर्म्यं क्व सा पुस्तकसम्भृतिः ॥ २१ ॥&lt;br&gt;&#xA;अद्यापि नायुः पर्याप्तं प लितं न तथा मयि ॥&lt;br&gt;&#xA;ज्वरोयं दारुणः प्राप्तः कालज्ञश्चातिदारुणः॥२२॥&lt;br&gt;&#xA;मृत्युर्मूर्ध्निकृतावासो वासो दूरे व्यवस्थितः ॥&lt;br&gt;&#xA;अग्नौ गृहोपरि प्राप्ते कूपं तु खनयेदिह॥२३॥&lt;br&gt;&#xA;किमेभिश्चिन्तनैर्व्यर्थैरतितापकरैर्मम ॥&lt;br&gt;&#xA;चिन्तयामि हृषीकेशं शिवदं शिवमेव च ॥ २४ ॥&lt;br&gt;&#xA;अथवा मुक्त्युपायो वै मयैकः सदनुष्ठितः ॥&lt;br&gt;&#xA;मुक्तिपुर्यस्तु सप्तैताः स्वनेत्रविषयीकृताः ॥ २५ ॥&lt;br&gt;&#xA;स्वर्गापवर्गयोरेकः साध्यो हि विदुषा ध्रुवम् ॥&lt;br&gt;&#xA;तयोरसाधने पश्चात्सन्तापेन च तप्यते ॥ २६ ॥&lt;br&gt;&#xA;अथवा चिन्तया किं मे त्वनया दुरवस्थया ॥&lt;br&gt;&#xA;रणे वा मरणं श्रेयस्तीर्थेवात्र यथा मम ॥ २७ ॥&lt;br&gt;&#xA;किमहं मन्दभागीव रथ्यां क्वापि म्रियेधुना ॥&lt;br&gt;&#xA;भागीरथ्यां म्रिये चाद्य का चिन्ता मम मूढवत् ॥ २८ ॥&lt;br&gt;&#xA;चर्मास्थि सञ्चयेनाहमनेन वपुषा ध्रुवम् ॥&lt;br&gt;&#xA;प्राप्स्यामि निधनादत्र सिद्धिं नैःश्रेयसीं ध्रुवम् ॥ २९ ॥&lt;br&gt;&#xA;एवं चिन्तयतस्तस्य पीडासीदतिदारुणा ॥&lt;br&gt;&#xA;कोटि वृश्चिकदष्टस्य यावस्था तामवाप सः ॥ 4.1.7.१३० ॥&lt;br&gt;&#xA;स्मर्तव्यं विस्मृतं सर्वं क्वाहं कोहं न वेत्ति च ॥&lt;br&gt;&#xA;दिनानि सप्तसप्तेति स्थित्वा पञ्चत्वमागतः ॥ ३१ ॥&lt;br&gt;&#xA;तावद्वैकुठभुवनाद् विमानं समुपस्थितम् ॥&lt;br&gt;&#xA;तार्क्ष्योपलक्षितो यत्र ध्वजश्चातिसमुच्छ्रितः ॥ ३२ ॥&lt;br&gt;&#xA;अधिष्ठितं सुकन्यानां स्वर्णकौशेयवाससाम् ॥&lt;br&gt;&#xA;चामरव्यग्रहस्तानां सहस्रेणातिविस्तृतम् ॥३३॥&lt;br&gt;&#xA;पुण्यशीलसुशीलाभ्यां गणाभ्यां च विराजितम् ॥&lt;br&gt;&#xA;चतुर्भुजाभ्यां स्वास्याभ्यां किङ्किणीजालमालितम् ॥३४॥&lt;br&gt;&#xA;तद्विमानमथारुह्य पीतवासाश्चतुर्भुजः ॥&lt;br&gt;&#xA;अलञ्चक्रे नभोवर्त्म स द्विजो दिव्यभूषणः ॥ १३५ ॥&lt;br&gt;&#xA;इति श्रीस्कान्दे महापुराण एकाशीतिसाहस्यां सहितायां चतुर्थे काशीखण्डे पूर्वार्द्धे सप्तपुरीवर्णनं नाम सप्तमोऽध्यायः ॥ ७ ॥ ॥ छ ॥&lt;/p&gt;</description>
    </item>
    <item>
      <title>००८ यमलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/008_yamalokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/008_yamalokavarNanam/</guid>
      <description>&lt;p&gt;॥ लोपामुद्रोवाच ॥ ॥&lt;br&gt;&#xA;जीवितेश कथामेतां पुण्यां पुण्यपुरीश्रिताम् ॥&lt;br&gt;&#xA;न तृप्तिमधिगच्छामि श्रुत्वा त्वच्छ्रीमुखेरिताम् ॥ १ ॥&lt;br&gt;&#xA;मायापुर्यां मुक्तिपुर्यां शिवशर्मा द्विजोत्तमः ॥&lt;br&gt;&#xA;मृतोपि मोक्षं नैवाप ब्रूहि तत्कारणं विभो ॥ २ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;साक्षन्मोक्षो न चैतासु पुरीषु प्रियभाषिणि ॥&lt;br&gt;&#xA;पुरोद्दिश्यामुमेवार्थमितिहासो मयाश्रुतः ॥ ३ ॥&lt;br&gt;&#xA;शृणु कान्ते विचित्रार्थां कथां पापप्रणाशिनीम् ॥&lt;br&gt;&#xA;पुण्यशीलसुशीलाभ्यां कथितां शिवशर्मणे ॥४॥&lt;br&gt;&#xA;शिवशर्मोवाच ॥&lt;br&gt;&#xA;अयि विष्णुगणौ पुण्यौ पुण्डरीकदलेक्षणौ ॥&lt;br&gt;&#xA;किञ्चिद्विज्ञप्तुकामोहं प्रवृद्धकरसम्पुटः ॥ ५ ॥&lt;br&gt;&#xA;न नाम युवयोर्वेद्मि वेद्म्याकृत्या च किञ्चन ॥&lt;br&gt;&#xA;पुण्यशीलसुशीलाख्यौ युवां भवितुमर्हथः ॥ ६ ॥&lt;br&gt;&#xA;॥ गणा वूचतुः ॥ ॥&lt;br&gt;&#xA;भगवद्भक्तियुक्तानां किमज्ञातं भवादृशाम् ॥&lt;br&gt;&#xA;एतदेव हि नौ नाम यदुक्तं श्रीमता त्वया ॥ ७ ॥&lt;br&gt;&#xA;यदन्यदपि ते चित्ते प्रष्टव्यं तदशङ्कितम् ॥&lt;br&gt;&#xA;सम्पृच्छस्व महाप्राज्ञ प्रीत्या तत्प्रब्रवावहे ॥ ८ ॥&lt;br&gt;&#xA;इति श्रुत्वा स वचनं भगवद्गणभाषितम् ॥&lt;br&gt;&#xA;अतिप्रीतिकरं हृद्यं ततस्तौ प्रत्युवाच ह ॥ ९ ॥&lt;br&gt;&#xA;॥ दिव्य द्विज उवाच ॥ ॥&lt;br&gt;&#xA;क एष लोको ऽल्पश्रीकः स्वल्पपुण्यजनाकृतिः ॥&lt;br&gt;&#xA;क इमे विकृताकारा ब्रूतमेतन्ममाग्रतः ॥ 4.1.8.१० ॥ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;अयं पिशाचलोकोत्र वसन्ति पिशिताशनाः ॥&lt;br&gt;&#xA;दत्त्वानुतापभाजो ये नोनो कृत्वा ददत्यपि ॥११॥&lt;br&gt;&#xA;शिवं प्रसङ्गतोभ्यर्च्य सकृत्त्वशुचिचेतसः ॥&lt;br&gt;&#xA;अल्पपुण्याल्पलक्ष्मी काः पिशाचास्त इमे सखे ॥ १२ ॥&lt;br&gt;&#xA;ततो गच्छन्ददर्शाग्रे हृष्टपुष्टजनावृतम् ॥&lt;br&gt;&#xA;पिचण्डिलैः स्थूलवक्त्रैर्मेघगम्भीरनिःस्वनैः ॥ १३ ॥&lt;br&gt;&#xA;लोकैरप्युषितं लोकं श्यामलाङ्गैश्च लोमशैः ॥&lt;br&gt;&#xA;गणौ कथयतां केमी को लोकः पुण्यतः कुतः ॥ १४ ॥ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;गुह्यकानामयं लोकस्त्वेते वै गुह्यकाः स्मृताः ॥&lt;br&gt;&#xA;न्यायेनोपार्ज्य वित्तानि गूहयन्ति च ये भुवि ॥ १५ ॥&lt;br&gt;&#xA;स्वमार्गगाधनाढ्याश्च शूद्रप्रायाः कुटुम्बिनः ॥&lt;br&gt;&#xA;संविभज्य च भोक्तारः क्रोधासूयाविवर्जिताः ॥ १६ ॥&lt;br&gt;&#xA;न तिथिं नैव वारं च सङ्क्रात्यादि न पर्व च ॥&lt;br&gt;&#xA;नाधर्मं न च धर्मं च विदन्त्येते सदा सुखाः ॥१७॥&lt;br&gt;&#xA;एकमेव हि जानन्ति कुलपूज्यो हि यो द्विजः ॥&lt;br&gt;&#xA;तस्मै गाः सम्प्रयच्छन्ति मन्यन्ते तद्वचःस्फुटम् ॥१८ ॥&lt;br&gt;&#xA;समृद्धिभाजोह्यत्रापि तेन पुण्येन गुह्यकाः ॥&lt;br&gt;&#xA;भुञ्जते स्वर्गसौख्यानि देववच्चाकुतोभयाः ॥ १९ ॥&lt;br&gt;&#xA;ततो विलोकयामास लोकं लोचनशर्मदम् ॥&lt;br&gt;&#xA;केऽमी जनास्त्वसौ लोकः किन्नामा वदतां गणौ ॥ 4.1.8.२० ॥&lt;br&gt;&#xA;॥ गणावूचतुः ॥ ॥&lt;br&gt;&#xA;गान्धर्वस्त्वेषलोकोऽमी गन्धर्वाश्च शुभव्रताः॥&lt;br&gt;&#xA;देवानां गायनाद्येते चारणाः स्तुतिपाठकाः ॥ २१ ॥&lt;br&gt;&#xA;गीतज्ञा अतिगीतेन तोषयन्ति नराधिपान् ॥&lt;br&gt;&#xA;स्तुवन्ति च धनाढ्यांश्च धनलोभेन मोहिता. ॥ २२ ॥&lt;br&gt;&#xA;राज्ञां प्रसादलब्धानि सुवासांसि धनान्यपि॥&lt;br&gt;&#xA;द्रव्याण्यपि सुगन्धीनि कर्पूरादीन्यनेकशः ॥ २३ ॥&lt;br&gt;&#xA;ब्राह्मणेभ्यः प्रयच्छन्ति गीतं गायन्त्यहर्निशम् ॥&lt;br&gt;&#xA;श्रुतावेव मनस्तेषां नाट्यशास्त्रकृतश्रमाः ॥ २४ ॥&lt;br&gt;&#xA;तेन पुण्येन गान्धर्वो लोकस्त्वेषां विशिष्यते ॥&lt;br&gt;&#xA;ब्राह्मणास्तोषिता यद्वै गीतविद्यार्जितैर्धनैः ॥ २५ ॥&lt;br&gt;&#xA;गीतविद्याप्रभावेन देवर्षिर्नारदो महान् ॥&lt;br&gt;&#xA;मान्यो वैष्णवलोके वै श्रीशम्भोश्चातिवल्लभः ॥ २६ ॥&lt;br&gt;&#xA;तुम्बुरुर्ना रदश्चोभौ देवानामतिदुर्लभौ ॥&lt;br&gt;&#xA;नादरूपी शिवः साक्षान्नादतत्त्वविदौ हि तौ ॥ २७ ॥&lt;br&gt;&#xA;यदि गीतं क्वचिद्गीतं श्रीमद्धरिहरान्तिके ॥&lt;br&gt;&#xA;मोक्षस्तु तत्फलं प्राहुः सा न्निध्यमथवा तयोः ॥ २८ ॥&lt;br&gt;&#xA;गीतज्ञो यदि गीतेन नाप्नोति परमं पदम् ॥&lt;br&gt;&#xA;रुद्रस्यानुचरो भूत्वा तेनैव सह मोदते ॥ २९ ॥&lt;br&gt;&#xA;अस्मिल्ँलोके सदा कालं स्मृतिरे षा प्रगीयते ॥&lt;br&gt;&#xA;तद्गीतमालया पूज्यौ देवौ हरिहरौ सदा ॥ 4.1.8.३० ॥&lt;br&gt;&#xA;इति शृण्वन्क्षणात्प्राप पुनरन्यन्मनोहरम् ॥&lt;br&gt;&#xA;शिवशर्माथ पप्रच्छ किं सञ्ज्ञं नगरं त्विदम् ॥ ३१ ॥&lt;br&gt;&#xA;गणावूचतुः ॥ ॥&lt;br&gt;&#xA;असौ वैद्याधरो लोको नाना विद्या विशारदाः ॥&lt;br&gt;&#xA;एते विद्यार्थिनामन्नमुपानद्वस्त्रकम्बलम् ॥ ३२ ॥&lt;br&gt;&#xA;औषधान्यपि यच्छं ति तत्पीडाशमनानि हि ॥&lt;br&gt;&#xA;नानाकलाः शिक्षयन्ति विद्यागर्वविवर्जिताः ॥ ३३ ॥&lt;br&gt;&#xA;शिष्यं पुत्रेण पश्यन्ति वस्त्र ताम्बूल भोजनैः ॥&lt;br&gt;&#xA;अलङ्कृताश्च सत्कन्या धर्मा दुद्वाहयन्ति च ॥ ३४ ॥&lt;br&gt;&#xA;अभिलाषधिया नित्यं पूजयन्तीष्टदेवताः ॥&lt;br&gt;&#xA;एतः पुण्यैर्वसन्तीह विद्याधर वरा इमे ॥३५॥&lt;br&gt;&#xA;यावदित्थं कथां चक्रुस्तावत्संयमिनीपतिः ॥&lt;br&gt;&#xA;धर्मराजोभिसम्प्राप्तो देवदुन्दुभि निःस्वनैः ॥३६॥&lt;br&gt;&#xA;सोम्यमूर्तिर्विमानस्थो धर्मज्ञैः परिवारितः ॥&lt;br&gt;&#xA;सेवाकर्मसु चतुरैर्भृत्यैस्त्रिचतुरैः सह ॥३७॥&lt;br&gt;&#xA;धर्मराज उवाच ॥&lt;br&gt;&#xA;साधुसाधु महाबुद्धे शिवशर्मन्द्विजोत्तम ॥&lt;br&gt;&#xA;कुलोचितं ब्राह्मणानां भवता प्रतिपादितम् ॥ ३८ ॥&lt;br&gt;&#xA;वेदाभ्यासः कृतः पूर्वं गुरवश्चापि तोषिताः ॥&lt;br&gt;&#xA;धर्मशास्त्रपुराणे षु दृष्टो धर्मस्त्वयाऽऽदृतः ॥ ३९ ॥&lt;br&gt;&#xA;क्षालितं मुक्तिपुर्यद्भिराशुगन्तृशरीरकम् ॥&lt;br&gt;&#xA;कोविदोऽस्ति भवानेव जीविते जीवितेतरे ॥ 4.1.8.४० ॥&lt;br&gt;&#xA;कलेवरं पूतिगन्धि सदैवाशुचिभाजनम् ॥&lt;br&gt;&#xA;सुतीर्थपुण्य पण्येन सम्यग्विनिमितं त्वया ॥ ४१ ॥&lt;br&gt;&#xA;अतएवाहि पाण्डित्यमाद्रिंयते विचक्षणाः ॥&lt;br&gt;&#xA;अहःक्षेपं न क्षिपन्ति क्षणमेकं हि ते बुधाः ॥ ४२ ॥&lt;br&gt;&#xA;निमेषान्पञ्चपान्मर्त्ये प्राणन्ति प्राणिनो ध्रुवम् ॥&lt;br&gt;&#xA;तत्रापि न प्रवर्तेयुरघकर्मणि गर्हिते ॥ ४३ ॥&lt;br&gt;&#xA;स्थिरापायः सदा कायो न धनं निधनेऽवति ॥&lt;br&gt;&#xA;तन्मूढः प्रौढकार्ये किं न यतेत भवानिव ॥४४॥&lt;br&gt;&#xA;सत्वरं गत्वरं चायुर्लोकः शोकसमाकुलः ॥&lt;br&gt;&#xA;तस्माद्धर्मे मतिः कार्या भवतेव सुधार्मिकैः॥४५॥&lt;br&gt;&#xA;सत्कर्मणो विपाकोऽयं तव वन्द्यौ ममाप्यहो ॥&lt;br&gt;&#xA;यदेतौ भगवद्भक्तौ सखित्वं भवतो गतौ ॥ ४६ ॥&lt;br&gt;&#xA;ममाज्ञा दीयतां तस्मात्साहाय्यं करवाणि किम् ॥&lt;br&gt;&#xA;यत्कर्तव्यं मादृशैस्ते तत्कृतं भवतैवहि ॥ ४७ ॥&lt;br&gt;&#xA;अद्य धन्यतरोस्मीह यद्दृष्टौ भगवद्गणौ ॥&lt;br&gt;&#xA;सेवा सदैव मे ज्ञाप्या श्रीमच्चरणसन्निधौ ॥ ४८ ॥&lt;br&gt;&#xA;ततः प्रस्थापितस्ताभ्यां प्राविशत्स्वपुरीं यमः ॥&lt;br&gt;&#xA;अप्राक्षीच्च ततो विप्रस्तौ गणौ प्रस्थिते यमे ॥४९ ॥&lt;br&gt;&#xA;॥ शिवशर्मोवाच ॥ ॥&lt;br&gt;&#xA;साक्षादयं धर्मराजो ननु सौम्यतराकृतिः ॥&lt;br&gt;&#xA;धर्म्याण्येव वचांस्यस्य मनः प्रीतिकराणि च ॥ 4.1.8.५० ॥&lt;br&gt;&#xA;पुरी संयमनी सेयमतीव शुभलक्षणा ॥&lt;br&gt;&#xA;आकर्ण्य यस्य नामापि पापिनोऽतीव बिभ्यति ॥ ५१ ॥&lt;br&gt;&#xA;यमरूपं वर्ण यन्ति मर्त्यलोकेऽन्यथा जनाः ॥&lt;br&gt;&#xA;अन्यथाऽयं मया दृष्टो ब्रूतं तत्कारणं गणौ ॥ ५२ ॥&lt;br&gt;&#xA;केन पश्यन्त्यमुं लोकं निवसन्ति तथात्र के ॥&lt;br&gt;&#xA;इदमेवास्य किं रूपं किं चान्यच्च निवेद्यताम् ॥५३॥&lt;br&gt;&#xA;॥ गणावूचतुः ॥ ॥&lt;br&gt;&#xA;शृणु सौम्य सुसौम्योऽसौ दृश्यतेत्र भवादृशैः॥&lt;br&gt;&#xA;धर्ममूर्तिः प्रकृत्यैव निःशङ्कैः पुण्यराशिभिः ॥५४॥&lt;br&gt;&#xA;अयमेव हि पिङ्गाक्षः क्रोधरक्तान्तलोचनः ॥&lt;br&gt;&#xA;दंष्ट्राकरालवदनो विद्युल्ललनभीषणः ॥ ५५ ॥&lt;br&gt;&#xA;ऊर्ध्वकेशोऽतिकृष्णाङ्गः प्रलयाम्बुदनिःस्वनः ॥&lt;br&gt;&#xA;कालदण्डोद्यतकरो भुकुटी कुटिलाननः ॥ ५६ ॥&lt;br&gt;&#xA;आनयैनं पातयैनं बधानामुञ्च दुर्दम ॥&lt;br&gt;&#xA;घातयैनं सुदुर्वृत्तं मूर्ध्नि तीव्रमयोघनैः ॥ ५७ ॥&lt;br&gt;&#xA;आताडयैनं दुर्वृत्तं धृत्वा पादौ शिलातले ॥&lt;br&gt;&#xA;उत्पाटयास्य नेत्रे त्वं निधाय चरणं गले ॥ ५८ ॥&lt;br&gt;&#xA;एतस्य गल्लावुत्फुल्लौ क्षुरेणाशुवि पाटय ॥&lt;br&gt;&#xA;पाशेन कण्ठं बद्धास्य समुल्लम्बय भूरुहे ॥ ५९ ॥&lt;br&gt;&#xA;विदारयास्य मूर्धानं करपत्रेण दारुवत् ॥&lt;br&gt;&#xA;पार्ष्णिघातैर्घ्नतास्यास्यं समुच्चूर्णय दारुणैः ॥ 4.1.8.६० ॥&lt;br&gt;&#xA;परदारप्रसृमरं करं छिन्ध्यस्य पापिनः ॥&lt;br&gt;&#xA;परदारगृहं यातुः पादौ चास्य विखण्डय ॥ ६१ ॥&lt;br&gt;&#xA;सूचीभी रोमकूपेषु तनुं व्यधिहि सर्वतः ॥&lt;br&gt;&#xA;दातुः परकलत्राङ्गे नखपङ्क्ती दुरात्मनः ॥ ६२ ॥&lt;br&gt;&#xA;परदारमुखाघ्रातुर्मुखे निष्ठीवयास्य हि ॥&lt;br&gt;&#xA;वक्तुः परापवादस्य कीलं तीक्ष्णं मुखे क्षिप ॥ ६३ ॥&lt;br&gt;&#xA;भर्जयैनं चणकवत्तप्तवालुक कर्परैः ॥&lt;br&gt;&#xA;भ्राष्ट्रे विकटवक्त्रत्वं परसन्तापकारिणम् ॥ ६४ ॥&lt;br&gt;&#xA;दोषारोपं सदाकर्तुरदोषे क्रूरलोचन ॥&lt;br&gt;&#xA;निमज्जयास्य वदनं पूयशोणितकर्दमे ॥ ६५ ॥&lt;br&gt;&#xA;अदत्तपरवस्तूनां गृह्णतः करपल्लवम् ॥&lt;br&gt;&#xA;आप्लुत्याप्लुत्य तैलेन तप्ताङ्गारे पचोत्कट ॥ ६६ ॥&lt;br&gt;&#xA;अपवादं गुरोर्वक्तुर्निन्दाकर्तुः सुपर्वणाम् ॥&lt;br&gt;&#xA;तप्तलोहशलाकाश्च मुखे भीषण निक्षिप ॥६७॥&lt;br&gt;&#xA;परमर्म स्पृशश्चास्य परच्छिद्रप्रकाशितुः॥&lt;br&gt;&#xA;सुतप्तायोमयाञ्च्छङ्कून्सर्वसन्धिषु रोपय ॥ ६८ ॥&lt;br&gt;&#xA;अन्ये न दीयमाने स्वे निषेद्धुःपापकारिणः ॥&lt;br&gt;&#xA;आच्छेत्तुः परवृत्तीनां जिह्वां छिन्ध्यस्य दुर्मुख ॥६९॥&lt;br&gt;&#xA;देवस्वभोक्तुः क्रोडास्य ब्राह्मणस्वस्यभोजिनः ॥&lt;br&gt;&#xA;विदार्योदरमस्याशु विट्कीटैः परिपूरय ॥ 4.1.8.७० ॥&lt;br&gt;&#xA;न देवार्थे न विप्रार्थे नातिथ्यर्थे पचेत्क्वचित् ॥&lt;br&gt;&#xA;तममुं स्वार्थपक्तारं कुम्भीपाके पचान्धक ॥ ७१ ॥&lt;br&gt;&#xA;उग्रास्य शिशुहन्तारममुं विश्रम्भघातिनम् ॥&lt;br&gt;&#xA;कृतघ्नं नय वेगेन महारौरव रौरवम् ॥ ७२ ॥&lt;br&gt;&#xA;ब्रह्मघ्नं चान्धतामिस्रे सुरापं पूयशोणिते ॥&lt;br&gt;&#xA;कालसूत्रे हेमचौरमवीचौ गुरुतल्पगम् ॥७३॥&lt;br&gt;&#xA;तत्संसर्गिणमावर्षमसिपत्रवने तथा ॥&lt;br&gt;&#xA;एतान्महापातकिनस्तप्ततैलकटाहके ॥ ७४ ॥&lt;br&gt;&#xA;आप्लुत्याप्लुत्य दुर्दंष्ट्रकाकोलैर्लोहतुण्डकैः ॥&lt;br&gt;&#xA;सन्तोद्यमानान्पापिष्ठान्नित्यं कल्पं निवासय ॥ ७५ ॥&lt;br&gt;&#xA;स्त्रीघ्नं गोघ्नं च मित्रघ्नं कूटशाल्मलिपादपे॥&lt;br&gt;&#xA;उल्लम्बय चिरङ्कालमूर्ध्वपादमधोमुखम् ॥७६॥&lt;br&gt;&#xA;त्वचमस्य च सन्दंशैस्त्रोटय त्वं महाभुज॥&lt;br&gt;&#xA;आश्लेषितुर्मित्रपत्न्या भुजावुत्पाटया शुच ॥७७॥&lt;br&gt;&#xA;ज्वालाकीले महाघोरे नरकेऽमुं नि पातय ॥&lt;br&gt;&#xA;यो वह्निना दाहयति परक्षेत्रं परालयम् ॥ ७८ ॥&lt;br&gt;&#xA;कालकूटे च गरदं कूटसाक्ष्याभिवादिनम्॥&lt;br&gt;&#xA;मानकूटं तुलाकूटं कण्ठमोटे निपातय ॥ ७९ ॥&lt;br&gt;&#xA;लालापिबेच दुष्प्रेक्ष्य तीर्थासुष्ठीविनं(?) नय ॥&lt;br&gt;&#xA;आमपाके च गर्भघ्नं शूलपाकेऽन्यतापिनम् ॥ 4.1.8.८० ॥&lt;br&gt;&#xA;रसविक्रयिणं विप्रमिक्षुयन्त्रे प्रपीडय ॥&lt;br&gt;&#xA;प्रजापीडाकरं भूपमन्धकूपे निपातय ॥ ८१ ॥&lt;br&gt;&#xA;गोतिलांश्च तुरङ्गांश्च विक्रेतारं द्विजाधमम् ॥&lt;br&gt;&#xA;मातुलान्याः सुरायाश्च विक्रेतारं हलायुध ॥ ८२ ॥&lt;br&gt;&#xA;मुसलोलूखले वैश्यं कण्डयैनं पुनःपुनः ॥&lt;br&gt;&#xA;शूद्रं द्विजावमन्तारं द्विजाग्रे मञ्चसेविनम् ॥ ८३ ॥&lt;br&gt;&#xA;अधोमुखे च नरके दीर्घग्रीवप्रपीड्य ॥८४॥&lt;br&gt;&#xA;शूद्रं ब्राह्मणजेतारं वैश्यं बाह्मणमानिनम् ॥&lt;br&gt;&#xA;क्षत्रियं याजकं चापि विप्रं वेदविवर्जितम् ॥ ८५ ॥&lt;br&gt;&#xA;लाक्षालवणमांसानां सतैलविषसर्पिषाम् ॥&lt;br&gt;&#xA;आयुधेक्षुविकाराणां विक्रेतारं द्विजाधमम् ॥ ८६ ॥&lt;br&gt;&#xA;पाशपाणेकशापाणे बद्ध्वैतांश्चरणेदृढम् ॥&lt;br&gt;&#xA;घातयन्तौ कशाघातैर्नयतं तप्तकर्दमे ॥ ८७ ॥&lt;br&gt;&#xA;इमां स्त्रियं श्लेषयाशु पुंश्चलीं कुलकल्मषाम् ॥&lt;br&gt;&#xA;तेनोपपतिना सार्धं तप्तायसमयेन च ॥ ८८ ॥&lt;br&gt;&#xA;स्वयं गृहीत्वा नियमं यस्त्यजेदजितेन्द्रियः ॥&lt;br&gt;&#xA;तं प्रापय दुराधर्षं बहुभ्रमरदंशके ॥ ८९ ॥&lt;br&gt;&#xA;इत्यादिजल्पन्दुर्वृत्तैः श्रूयते दूरतो यमः ॥&lt;br&gt;&#xA;स्वकर्मशङ्कितैः पापै र्दृश्यतेति भयङ्करः ॥ 4.1.8.९० ॥&lt;br&gt;&#xA;ये प्रजाः पालयन्तीह पुत्रानेव निजौरसान् ॥&lt;br&gt;&#xA;दण्डयन्ति च धर्मेण भूपास्तेऽस्य सभासदः ॥ ९१ ॥&lt;br&gt;&#xA;वर्णाश्रमाश्च यद्राष्ट्रे ऽनुतिष्ठन्ति निजां क्रियाम् ॥&lt;br&gt;&#xA;कालेनापन्ननिधना भूपास्तेऽस्य सभासदः ॥ ९२ ॥&lt;br&gt;&#xA;नैव दीनो न दुर्वृत्तो नापद्ग्रस्तो न शोकभाक् ॥&lt;br&gt;&#xA;येषां राष्ट्रे प्रदृश्यन्ते भूपास्तेऽस्य सभासदः ॥ ९३ ॥&lt;br&gt;&#xA;ब्राह्मणाः क्षत्रिया वैश्याः स्वधर्म निरताः सदा ॥&lt;br&gt;&#xA;अन्येपि ये संयमिनः संयमिन्यां वसन्ति ते ॥ ९४ ॥&lt;br&gt;&#xA;उशीनरः सुधन्वा च वृषपर्वा जयद्रथः ॥&lt;br&gt;&#xA;रजिः सहस्रजित्कुक्षिर्दृढधन्वा रिपुञ्जयः ॥ ९५ ॥&lt;br&gt;&#xA;युवनाश्वो दन्तवक्त्रो नाभागो रिपुमङ्गलः ॥&lt;br&gt;&#xA;करन्धमो धर्मसेनः परमर्दः परान्तकः ॥ ९६ ॥&lt;br&gt;&#xA;एते चान्ये च बहवो राजानो नीतिवर्तिनः ॥&lt;br&gt;&#xA;धर्माधर्मविचारज्ञाः सुधर्मायां समासते ॥ ९७ ॥&lt;br&gt;&#xA;अन्यच्च ते प्रवक्ष्यावो येन पश्यन्ति भास्करिम् ॥&lt;br&gt;&#xA;दण्डपाशोद्यतकरान्दूतानुग्राननान्क्वचित् ॥९॥॥&lt;br&gt;&#xA;गोविन्दमाधवमुकुन्द हरेमुरारे शम्भो शिवेश शशिशेखर शूलपाणे ॥&lt;br&gt;&#xA;दामोदराच्युत जनार्दन वासुदेव त्याज्या भटाय इति सन्ततमामनन्ति॥९९॥&lt;br&gt;&#xA;गङ्गाधरान्धकरिपो हरनीलकण्ठ वैकुण्ठ कैटभरिपो कमठाब्जपाणे॥&lt;br&gt;&#xA;भूतेशखण्डपरशोमृडचण्डिकेश त्याज्या भटाय इति सन्ततमामनन्ति॥ 4.1.8.१००॥&lt;br&gt;&#xA;विष्णोनृसिंहमधुसूदनचक्रपाणे गौरीपते गिरिश शङ्कर चन्द्रचूड ॥&lt;br&gt;&#xA;नारायणासुरनिबर्हणशार्ङ्गपाणे त्याज्या भटाय इति सन्ततमामनन्ति ॥ १ ॥&lt;br&gt;&#xA;मृत्युञ्जयोग्रविषमेक्षणकामशत्रो श्रीकान्तपीतवसनाम्बुद नीलशौरे ॥&lt;br&gt;&#xA;ईशानकृत्तिवसनत्रिदशैकनाथ त्याज्या भटाय इति सन्ततमामनन्ति ॥ २ ॥&lt;br&gt;&#xA;लक्ष्मीपते मधुरिपो पुरुषोत्तमाद्यश्रीकण्ठदिग्वसन शान्तपिनाकपाणे ॥&lt;br&gt;&#xA;आनन्दकन्द धरणीधर पद्मनाभ त्याज्या भटाय इति सन्ततमामनति ॥ ३ ॥&lt;br&gt;&#xA;सर्वेश्वर त्रिपुरसूदन देवदेव ब्रह्मण्यदेवगरुडध्वज शङ्खपाणे ॥&lt;br&gt;&#xA;त्र्यक्षोरगाभरणबालमृगाङ्कमौले त्यज्या भटाय इति सन्ततमामनन्ति ॥ ४ ॥&lt;br&gt;&#xA;श्रीरामराघवरमेश्वररावणारे भूतेशमन्मथरिपो प्रमथाधिनाथ ॥&lt;br&gt;&#xA;चाणूरमर्दनहृषीकपतेमुरारे त्याज्या भटाय इति सन्ततमामनति ॥ ५ ॥&lt;br&gt;&#xA;शूलिन्गिरीश रजनीश कलावतं सकंसप्रणाशन सनातनकेशिनाश ॥&lt;br&gt;&#xA;भर्गत्रिनेत्रभवभूतपते पुरारे त्याज्या भटाय इति सन्ततमामनन्ति ॥ ६ ॥&lt;br&gt;&#xA;गोपीपते यदुपते वसुदेवसूनो कर्पूरगौरवृषभध्वजभालनेत्र ॥&lt;br&gt;&#xA;गोवर्धनोद्धरणधर्मधुरीणगोप त्याज्या भटाय इति सन्ततमामनन्ति ॥ ७ ॥&lt;br&gt;&#xA;स्थाणो त्रिलोचन पिनाकधरस्मरारे कृष्णानिरुद्धकमलाकरकल्मषारे ॥&lt;br&gt;&#xA;विश्वेश्वर त्रिपथगार्द्रजटाकलाप त्याज्या भटाय इति सन्ततमामनन्ति ॥ ८ ॥&lt;br&gt;&#xA;अष्टोत्तराधिकशतेनसुचारुनाम्नां सन्दर्भितां ललितरत्नकदम्बकेन ॥&lt;br&gt;&#xA;सन्नायकां दृढगुणां द्धिजकण्ठगां यः कुर्यादिमां स्रजमहो स यमं न पश्येत् ॥ ९ ॥&lt;br&gt;&#xA;इत्थं द्विजेन्द्र निजभृत्यगणान्सदैव संशिक्षयेदवनिगान्स हि धर्मराजः ॥&lt;br&gt;&#xA;अन्येपि ये हरिहराङ्कधरा धरायां ते दूरतः पुनरहो परिवर्जनीयाः ॥ 4.1.8.११० ॥&lt;br&gt;&#xA;अगस्तिरुवाच ॥&lt;br&gt;&#xA;यो धर्मराजरचितां ललितप्रबन्धां नामावलिं सकलकल्मषबीजहन्त्रीम् ॥&lt;br&gt;&#xA;धीरोत्र कौस्तुभभृतः शशिभूषणस्य नित्यं जपेत्स्तनरसं स पिबेन्न मातुः ॥ ११ ॥&lt;br&gt;&#xA;इति शृण्वन्कथां रम्यां शिवशर्माप्रियेऽनघाम ॥&lt;br&gt;&#xA;प्रहृष्टवक्त्रः पुरतो ददर्शाप्सरसापुरीम् ॥ ११२ ॥&lt;br&gt;&#xA;इति श्रीस्कान्दे महापुराण एकाशीतिसाहस्या संहितायां चतुर्थे काशीखण्डे पूर्वार्द्धे यमलोकवर्णनन्नामाऽष्टमोऽध्यायः ॥ ८ ॥&lt;/p&gt;</description>
    </item>
    <item>
      <title>००९ अप्सरःसूर्यलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/009_apsaraHsUryalokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/009_apsaraHsUryalokavarNanam/</guid>
      <description>&lt;p&gt;॥ शिवशर्मोवाच ॥&lt;br&gt;&#xA;का इमा रूपलावण्य सौभाग्यनिधयः स्त्रियः ॥&lt;br&gt;&#xA;दिव्यालङ्कारधारिण्यो दिव्यभोगसमन्विताः ॥ १ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;एता वारविलासिन्यो यज्ञभाजां प्रियङ्कराः ॥&lt;br&gt;&#xA;गीतज्ञा नृत्यकुशला वाद्यविद्या विचक्षणाः ॥२॥&lt;br&gt;&#xA;कामकेलिकलाभिज्ञा द्यूतविद्याविशारदाः ॥&lt;br&gt;&#xA;रसज्ञा भाववेदिन्यश्चतुराश्चोचितोक्तिषु ॥ ३ ॥&lt;br&gt;&#xA;नानादेश विशेषज्ञा नानाभाषा सुकोविदाः ॥&lt;br&gt;&#xA;सङ्केतोदन्तनिपुणा नैकास्वैरचरा मुदा ॥ ४ ॥&lt;br&gt;&#xA;लीलानर्मसुसाभिज्ञाः सुप्रलापेषु पण्डिताः ॥&lt;br&gt;&#xA;यूनां मनांसि सततं स्वैर्हावै रमयन्त्यमूः ॥५॥&lt;br&gt;&#xA;निर्मथ्यमानात्क्षीरोदात्पूर्वमप्सरसस्त्वमूः ॥&lt;br&gt;&#xA;निःसृतास्त्रिजगज्जेतुर्मोहनास्त्रमनोभुवः ॥ ६ ॥&lt;br&gt;&#xA;उर्वशी मेनका रम्भा चन्द्रलेखा तिलोत्तमा ॥&lt;br&gt;&#xA;वपुष्मतीकान्तिमती लीलावत्युत्पलावती ॥ ७ ॥&lt;br&gt;&#xA;अलम्बुषा गुणवती स्थूलकेशी कलावती ॥&lt;br&gt;&#xA;कलानिधिर्गुणनिधिः कर्पूरतिलकोर्वरा ॥ ८ ॥&lt;br&gt;&#xA;अनङ्गलतिका चापि तथा मदनमोहिनी ॥&lt;br&gt;&#xA;चकोराक्षी चन्द्रकला तथा मुनिमनोहरा ॥ ९ ॥&lt;br&gt;&#xA;ग्रावद्रावा तपोद्वेष्टी चारुनासा सुकर्णिका ॥&lt;br&gt;&#xA;दारुसञ्जीविनी सुश्रीः क्रतुशुल्का शुभानना ॥ 4.1.9.१० ॥&lt;br&gt;&#xA;तपःशुल्का तीर्थशुल्का दानशुल्का हिमावती ॥&lt;br&gt;&#xA;पञ्चाश्वमेधिका चैव राजसूयार्थिनी तथा ॥ ११ ॥&lt;br&gt;&#xA;अष्टाग्निहोमिका तद्वद्वाजपेयशतोद्भवा ॥&lt;br&gt;&#xA;इत्याद्यप्सरसां श्रेष्ठं सहस्रं षष्टिसम्मितम् ॥ १२ ॥&lt;br&gt;&#xA;एतस्मिन्नप्सरोलोके वसन्त्यन्या अपिस्त्रियः ॥&lt;br&gt;&#xA;सदा स्खलितलावण्याः सदास्खलितयौवनाः ॥ १३ ॥&lt;br&gt;&#xA;दिव्याम्बरा दिव्यमाल्या दिव्यगन्धानुलेपनाः ॥&lt;br&gt;&#xA;दिव्यभोगैः सुसम्पन्नाः स्वेच्छाविधृतविग्रहाः ॥१४॥&lt;br&gt;&#xA;कृत्वा मासोपवासानि स्खलन्ति ब्रह्मचर्यतः ॥&lt;br&gt;&#xA;सकृदेव द्विकृत्वो वा त्रिःकृत्वो दैवयोगतः ॥१५॥&lt;br&gt;&#xA;ता इमा दिव्यभोगिन्यो रूपलावण्यसम्पदः॥&lt;br&gt;&#xA;निवसन्त्यप्सरोलोके सर्वकामसमन्विताः ॥१६॥&lt;br&gt;&#xA;कृत्वा व्रतानि साङ्गानि कामिकानि विधानतः ॥&lt;br&gt;&#xA;भवन्ति स्वैरचारिण्यो देवभोग्या इहागताः ॥ १७ ॥&lt;br&gt;&#xA;पतिव्रतधृता नार्यो बलेन बलिना धृताः ॥&lt;br&gt;&#xA;भर्तबुद्ध्यारमन्तेतं(?) कदाचित्ता इमा द्विज ॥१८ ॥&lt;br&gt;&#xA;भर्तरि प्रोषिते याश्च ब्रह्मचर्यव्रताः सदा ॥&lt;br&gt;&#xA;विप्लवं ते सकृद्दैवात्ता एता वामलोचनाः॥१९॥&lt;br&gt;&#xA;कुसुमानि सुगन्धीनि सुवासं चन्दनं तथा ॥&lt;br&gt;&#xA;सुगौरं चापि कर्पूरं सुसूक्ष्माण्यम्बराणि च ॥ 4.1.9.२० ॥&lt;br&gt;&#xA;पर्णानि ऋजुताराणि जीर्णानि कठिनानि च ॥&lt;br&gt;&#xA;साग्राणि स्वर्णवर्णानि स्थूलनीलशिराणि च ॥ २१ ॥&lt;br&gt;&#xA;सुवासोपस्कराढ्यानि नागवल्ल्या द्विजोत्तम ॥&lt;br&gt;&#xA;शय्याविचित्राभरणा रतिशालोचितानि च ॥ २२ ॥&lt;br&gt;&#xA;बहुकौतुकवस्तूनि समर्च्यद्विजदम्पती ॥&lt;br&gt;&#xA;भोगदानमिदं काम्यं प्रतिसङ्क्रमणं रवेः ॥ २३ ॥&lt;br&gt;&#xA;किंवा प्रतिव्यतीपातमेकसंवत्सरावधि॥&lt;br&gt;&#xA;कोदादिति च मन्त्रेण या दद्याद्वरवर्णिनी॥२४॥&lt;br&gt;&#xA;कामरूपधरो देवः प्रीयतामिति वादिनी ॥&lt;br&gt;&#xA;सा श्रेष्ठाऽप्सरसां मध्ये वसेत्कल्पमिहाङ्गना ॥२५॥&lt;br&gt;&#xA;कन्यारूपधराकाचिद्याभुक्ता केनचित्क्वचित् ॥&lt;br&gt;&#xA;देवरूपेण तं कालमारभ्य ब्रह्मचारिणी ॥ २६ ॥&lt;br&gt;&#xA;तदेव वृत्तं ध्यायन्ती निधनं याति कालतः ॥&lt;br&gt;&#xA;दिव्यरूपधरा सेह जायते दिव्य भोगभाक् ॥ २७ ॥&lt;br&gt;&#xA;निदानमप्सरोलोकस्येतिशृण्वन्द्विजाग्रणीः ॥&lt;br&gt;&#xA;सौरं लोकमथ प्राप्य क्षणेन स विमानगः ॥ २८ ॥&lt;br&gt;&#xA;यथा कदम्बकुसुमं किञ्जल्कैः सर्वतोवृतम् ॥&lt;br&gt;&#xA;देदीप्यमानं हि तथा समन्ताद्भानुभानुभिः ॥ २९ ॥&lt;br&gt;&#xA;दूराद्रविं स विज्ञाय धृततामरसद्वयम् ॥&lt;br&gt;&#xA;नवभिर्योजनानां च सहस्रैः सम्मितेन ह ॥ 4.1.9.३० ॥&lt;br&gt;&#xA;विचित्रेणैकचक्रेण सप्तसप्तियुतेन च ॥&lt;br&gt;&#xA;अनूरुणाधिष्ठितेन पुरतोधृतरश्मिना ॥ ३१ ॥&lt;br&gt;&#xA;अप्सरोमुनिगन्धर्व सर्पग्रामणि नैर्ऋतैः ॥&lt;br&gt;&#xA;स्यन्दनेनातिजविना प्रणनाम कृताञ्जलिः ॥ ३२ ॥&lt;br&gt;&#xA;तस्य प्रणामन्देवोपि भ्रूभङ्गेनानुमन्य च॥&lt;br&gt;&#xA;अतिदूरं नभोवर्त्म व्यतिचक्राम सक्षणात् ॥ ३३ ॥&lt;br&gt;&#xA;प्रक्रान्ते द्युमणौ दूरं शिवशर्मातिशर्मवान् ॥&lt;br&gt;&#xA;प्रोवाच भगवद्भक्तौ कथं लभ्यं रवेः पदम् ॥ ३४ ॥&lt;br&gt;&#xA;एतदिच्छाम्यहं श्रोतुमाचक्षाथां ममाग्रतः ॥&lt;br&gt;&#xA;सतां साप्तपदी मैत्री तन्मे मैत्र्या प्रणोदितौ ॥ ३५ ॥&lt;br&gt;&#xA;॥ गणावूचतुः ॥&lt;br&gt;&#xA;शृणु द्विज महाप्राज्ञ त्वय्यकथ्यं न किञ्चन ॥&lt;br&gt;&#xA;सत्सङ्गादेव साधूनां सत्कथा सम्प्रवर्तते ॥ ३६ ॥&lt;br&gt;&#xA;नियन्ता सर्वभूतानां य एकःकारणं परम् ॥&lt;br&gt;&#xA;अनामा गोत्ररहितो रूपादि परिवर्जितः ॥ ३७ ॥&lt;br&gt;&#xA;आविर्भाव तिरोभावौ यद्भूनर्तनवर्तिनौ ॥&lt;br&gt;&#xA;स एव वक्ति सततं सर्वात्मा वेदपूरुषः ॥ ३८ ॥&lt;br&gt;&#xA;योसावादित्यपुरुषः सोसावहमिति स्फुटम् ॥&lt;br&gt;&#xA;अन्धतमः प्रविशन्ति ये चैवान्यमुपासते ॥ ३९ ॥&lt;br&gt;&#xA;निश्चितार्थां श्रुतिमिमां ब्राह्मणासो द्विजोत्तम ॥&lt;br&gt;&#xA;तमेकमुपतिष्ठन्ते निश्चित्येति पुनःपुनः ॥ 4.1.9.४० ॥&lt;br&gt;&#xA;उपलभ्य च सावित्रीं नोपतिष्ठेत यः पराम् ॥&lt;br&gt;&#xA;काले त्रिकालं सप्ताहात्स पतेन्नात्र संशयः ॥४१॥&lt;br&gt;&#xA;तावत्प्रातर्जपंस्तिष्ठेद्यावदर्धोदयो रवेः ॥&lt;br&gt;&#xA;आसनस्थो जपेन्मौनी प्रत्यगातारकोदयात् ॥ ४२ ॥&lt;br&gt;&#xA;सादित्यां मध्यमां सन्ध्यां जपेदादित्यसम्मुखः ॥&lt;br&gt;&#xA;काललोपो न कर्तव्यस्ततः कालं प्रतीक्षयेत् ॥ ४३ ॥&lt;br&gt;&#xA;काले फलन्त्योषधयः काले पुष्पन्ति पादपाः ॥&lt;br&gt;&#xA;वर्षन्ति तोयदाः काले तस्मात्कालं न लङ्घयेत् ॥ ४४ ॥&lt;br&gt;&#xA;मन्देहदेहनाशार्थमुदयास्तमये रविः ॥&lt;br&gt;&#xA;समीहते द्विजोत्सृष्टं मन्त्रतोयाञ्जलित्रयम् ॥ ४५ ॥&lt;br&gt;&#xA;गायत्रीमन्त्रतोयाढ्यं दत्तं येनाञ्जलित्रयम् ॥&lt;br&gt;&#xA;काले सवित्रे किं न स्यात्तेन दत्तं जगत्त्रयम् ॥ ४६ ॥&lt;br&gt;&#xA;किं किं न सविता सूते काले सम्यगुपासितः ॥&lt;br&gt;&#xA;आयुरारोग्यमैश्वर्यं वसूनि सपशूनि च ॥ ४७ ॥&lt;br&gt;&#xA;मित्रपुत्र कलत्राणि क्षेत्राणि विविधानि च ॥&lt;br&gt;&#xA;भोगानष्टविधांश्चापि स्वर्गं चाप्यपवर्गकम् ॥ ४८ ॥&lt;br&gt;&#xA;अष्टादश सुविद्यासु मीमांसातिगरीयसी ॥&lt;br&gt;&#xA;ततोपि तर्कशास्त्राणि पुराणं तेभ्य एव च ॥ ४९ ॥&lt;br&gt;&#xA;ततोपि धर्मशास्त्राणि तेभ्यो गुर्वी श्रुतिर्द्विज ॥&lt;br&gt;&#xA;ततोप्युपनिषच्छ्रेष्ठा गायत्री च ततोधिका ॥ 4.1.9.५० ॥&lt;br&gt;&#xA;दुर्लभा सर्वमन्त्रेषु गायत्री प्रणवान्विता ॥&lt;br&gt;&#xA;न गायत्र्याधिकं किञ्चित्त्रयीषु परिगीयते ॥ ५१ ॥&lt;br&gt;&#xA;न गायत्री समो मन्त्रो न काशी सदृशी पुरी ॥&lt;br&gt;&#xA;न विश्वेश समं लिङ्गं सत्यंसत्यं पुनःपुनः ॥ ५२ ॥&lt;br&gt;&#xA;गायत्री वेदजननी गायत्री ब्राह्मणप्रसूः ॥&lt;br&gt;&#xA;गातारं त्रायते यस्माद्गायत्री तेन गीयते ॥ ५३ ॥&lt;br&gt;&#xA;वाच्यवाचकसम्बन्धो गायत्र्याः सवितुर्द्वयोः ॥&lt;br&gt;&#xA;वाच्योसौ सविता साक्षाद्गायत्रीवाचिकापरा ॥ ५४ ॥&lt;br&gt;&#xA;प्रभावेणैव गायत्र्याः क्षत्रियः कौशिको वशी ॥&lt;br&gt;&#xA;राजर्षित्वं परित्यज्य ब्रह्मर्षिपदमीयिवान्॥५५॥&lt;br&gt;&#xA;सामर्थ्यं प्राप चात्युच्चैरन्यद्भुवनसर्जने ॥&lt;br&gt;&#xA;किं किं न दद्याद्गायत्री सम्यगेवमुपासिता ॥ ५६ ॥&lt;br&gt;&#xA;न ब्राह्मणो वेदपाठान्न शास्त्रपठनादपि ॥&lt;br&gt;&#xA;देव्यास्त्रिकालमभ्यासाद्बाह्मणः स्याद्धि नान्यथा ॥ ५७ ॥&lt;br&gt;&#xA;गायत्र्येव परं विष्णुर्गायत्र्येव परःशिवः ॥&lt;br&gt;&#xA;गायत्र्येव परोब्रह्मा गायत्र्येव त्रयी ततः ॥ ५८ ॥&lt;br&gt;&#xA;देवत्रयं स भगवानंशुमाली दिवाकरः ॥&lt;br&gt;&#xA;सर्वेषां महसां राशिः कालकालप्रवर्तकः ॥ ५९ ॥&lt;br&gt;&#xA;अर्कमुद्दिश्य सततमस्मल्लोकनिवासिनः ॥&lt;br&gt;&#xA;श्रुतिं ह्युदाहरन्तीमां सारासारविवेकिनः ॥4.1.9.६०॥&lt;br&gt;&#xA;एषो ह देवः प्रदिशोनु सर्वाः पूर्वो ह जातः स उ गर्भे अन्तः ॥&lt;br&gt;&#xA;स एव जातः स जनिष्यमाणः प्रत्यङ्जानास्तिष्ठति सर्वतोमुखः ॥ ६१ ॥&lt;br&gt;&#xA;सदैवमुपतिष्ठेरन्सौरसूक्तैरतन्द्रिताः ॥&lt;br&gt;&#xA;ये नमन्त्यत्र ते विप्रा विप्रा भास्करसन्निभाः ॥ ६२ ॥&lt;br&gt;&#xA;पुष्यार्केप्यथ हस्तार्के मूलार्केप्यथवा द्विज ॥&lt;br&gt;&#xA;उत्तरार्केऽथ यत्कार्यं तत्फलत्येव नान्यथा ॥ ६३ ॥&lt;br&gt;&#xA;पौषे मास्यर्कदिवसे यः स्नात्वा भास्करोदये ॥&lt;br&gt;&#xA;दानहोमञ्जपङ्कुर्यादर्चामर्कस्य सुव्रत ॥ ६४ ॥&lt;br&gt;&#xA;श्रद्धावानेकभक्तश्च कामक्रोधविवर्जितः ॥&lt;br&gt;&#xA;सहाप्सरोभिर्द्युतिमान्स वसेदत्र भोगवान् ॥ ६५ ॥&lt;br&gt;&#xA;अयने विषुवे चापि षडशीतिमुखेषु वा ॥&lt;br&gt;&#xA;विष्णुपद्यां च ये दद्युर्महादानानि सुव्रताः ॥ ६६ ॥&lt;br&gt;&#xA;तिलाञ्जुह्वति साज्यांश्च ब्राह्मणान्भोजयन्ति च ॥&lt;br&gt;&#xA;पितॄनुद्दिश्य च श्राद्धं ये कुर्वन्ति विपश्चितः ॥ ६७ ॥&lt;br&gt;&#xA;महापूजां च ये कुर्युर्महामन्त्राञ्जपन्ति च ॥&lt;br&gt;&#xA;तेऽत्र वैकर्तने लोके विकर्तनसमप्रभा ॥६८॥&lt;br&gt;&#xA;न दरिद्रा न च दुःखार्ता न व्याधि परिपीडिताः ॥&lt;br&gt;&#xA;सङ्क्रमेष्वर्कभक्ता ये न विरूपा न दुर्भगाः ॥६९॥&lt;br&gt;&#xA;सङ्क्रमेषु न यैर्दत्तं न स्नातं तीर्थवारिषु॥&lt;br&gt;&#xA;विशेषहोमो न कृतः कपिलाज्याप्लुतैस्तिलैः ॥ 4.1.9.७० ॥&lt;br&gt;&#xA;ते दृश्यन्ते प्रतिद्वारं विहीन नयनाननाः ॥&lt;br&gt;&#xA;देहिदेहीति जल्पन्तो देहिनः सपटच्चराः ॥ ७१ ॥&lt;br&gt;&#xA;समं कृष्णलकेनापि यो दद्यात्काञ्चनं कृती ॥&lt;br&gt;&#xA;सूर्यग्रहे कुरुक्षेत्रे स वसेदत्र पुण्यभाक् ॥ ७२ ॥&lt;br&gt;&#xA;सर्वं गङ्गासमं तोयं सर्वे ब्रह्मसमा द्विजाः ॥&lt;br&gt;&#xA;सर्वं देयं स्वर्णसमं राहुग्रस्ते दिवाकरे ॥ ७३ ॥&lt;br&gt;&#xA;दत्तं जप्तं हुतं स्नातं यत्किञ्चित्सदनुष्ठितम्॥&lt;br&gt;&#xA;भानूपरागे श्राद्धादि तद्धेतुर्ब्रध्न सन्निधे ॥७४॥&lt;br&gt;&#xA;रविवारे सङ्क्रमश्चेदुपरागोऽथवाभवेत् ॥&lt;br&gt;&#xA;तदा यदर्जितं पुण्यं तदिहाक्षयमाप्यते ॥ ७५ ॥&lt;br&gt;&#xA;भानुवारो यदा षष्ठ्यां सप्तम्यामथ जायते ॥&lt;br&gt;&#xA;तदा यत्सुकृतं कर्म कृतं तदिह भुज्यते ॥ ७६ ॥&lt;br&gt;&#xA;हंसो भानुः सहस्रांशुस्तपनस्तापनो रवि ॥&lt;br&gt;&#xA;विकर्तनो विवस्वांश्च विश्वकर्मा विभावसुः ॥ ७७ ॥&lt;br&gt;&#xA;विश्वरूपो विश्वकर्ता मार्तण्डो मिहिरोंऽशुमान् ॥&lt;br&gt;&#xA;आदित्यश्चोष्णगुः सूर्योऽर्यमा ब्रध्नो दिवाकरः ॥ ७८ ॥&lt;br&gt;&#xA;द्वादशात्मा सप्तहयो भास्करो हस्करः खगः ॥&lt;br&gt;&#xA;सुरः प्रभाकरः श्रीमाल्ँलोकचक्षुर्ग्रहेश्वरः ॥ ७९ ॥&lt;br&gt;&#xA;त्रिलोकेशो लोकसाक्षीतमोरिः शाश्वतः शुचिः ॥&lt;br&gt;&#xA;गभस्तिहस्तस्तीव्रांशुस्तरणिः सुमहोरणिः ॥4.1.9.८०॥&lt;br&gt;&#xA;द्युमणिर्हरिदश्वोर्को भानुमान्भयनाशनः॥&lt;br&gt;&#xA;छन्दोश्वो वेदवेद्यश्च भास्वान्पूषा वृषाकपिः ॥ ८१ ॥&lt;br&gt;&#xA;एकचक्ररथो मित्रो मन्देहारिस्तमिस्रहा ॥&lt;br&gt;&#xA;दैत्यहा पापहर्ता च धर्मोधर्म प्रकाशकः ॥ ८२ ॥&lt;br&gt;&#xA;हेलिकश्चित्रभानुश्च कलिघ्नस्तार्क्ष्यवाहनः ॥&lt;br&gt;&#xA;दिक्पतिः पद्मिनीनाथः कुशेशयकरो हरिः ॥ ८३ ॥&lt;br&gt;&#xA;घर्मरश्मिर्दुर्निरीक्ष्यश्चण्डांशुः कश्यपात्मजः ॥&lt;br&gt;&#xA;एभिः सप्ततिसङ्ख्याकैः पुण्यैः सूर्यस्य नामभिः ॥ ८४ ॥&lt;br&gt;&#xA;प्रणवादि चतुर्थ्यन्तैर्नमस्कार समन्वितैः ॥&lt;br&gt;&#xA;प्रत्येकमुच्चरन्नाम दृष्ट्वादृष्ट्वा दिवाकरम्॥ ८५ ॥&lt;br&gt;&#xA;विगृह्य पाणियुग्मेन ताम्रपात्रं सुनिर्मलम् ॥&lt;br&gt;&#xA;जानुभ्यामवनिं गत्वा परिपूर्य जलेन च ॥ ८६ ॥&lt;br&gt;&#xA;करवीरादि कुसुमै रक्तचन्दनमिश्रितैः ॥&lt;br&gt;&#xA;दूर्वाङ्कुरैरक्षतैश्च निक्षिप्तैः पात्रमध्यतः ॥ ८७ ॥&lt;br&gt;&#xA;दद्यादर्घ्यमनर्घ्याय सवित्रे ध्यानपूर्वकम् ॥&lt;br&gt;&#xA;उपमौलि समानीय तत्पात्रं नान्यदृङ्मनाः ॥ ८८ ॥&lt;br&gt;&#xA;प्रतिमन्त्रं नमस्कुर्यादुदयास्तमये रविम् ॥&lt;br&gt;&#xA;अनया नामसप्तत्या महामन्त्ररहस्यया ॥ ८९ ॥&lt;br&gt;&#xA;एवं कुर्वन्नरो जातु न दरिद्रो न दुःखभाक् ॥&lt;br&gt;&#xA;व्याधिभिर्मुच्यते घोरैरपिजन्मान्तरार्जितैः ॥ 4.1.9.९० ॥&lt;br&gt;&#xA;विनौषधैर्विना वैद्यैर्विनापथ्यपरिग्रहैः ॥&lt;br&gt;&#xA;कालेन निधनं प्राप्तः सूर्यलोके महीयते ॥ ९१ ॥&lt;br&gt;&#xA;इत्येकदेशः कथितो भानुलोकस्य सत्तम ॥&lt;br&gt;&#xA;महातेजोनिधेरस्य कोविशेषमवैत्यहो ॥ ९२ ॥&lt;br&gt;&#xA;स्वकर्णविषयीकुर्वन्नितिपुण्यकथामिमाम् ॥&lt;br&gt;&#xA;क्षणादालोकयाञ्चक्रे महेन्द्रस्य महापुरीम् ॥ ९३ ॥&lt;br&gt;&#xA;॥ अगस्तिरुवाच ॥ ॥&lt;br&gt;&#xA;श्रुत्वा सौरीं कथमेतामप्सरोलोकसंयुताम् ॥&lt;br&gt;&#xA;न दरिद्रो भवेत्क्वापि नाधर्मेषु प्रवर्तते ॥ ९४ ॥&lt;br&gt;&#xA;ब्राह्मणैः सततं श्राव्यमिदमाख्यानमुत्तमम् ॥&lt;br&gt;&#xA;वेदपाठेन यत्पुण्यं तत्पुण्यफलदायकम् ॥ ९५ ॥&lt;br&gt;&#xA;ब्राह्मणाः क्षत्रिया वैश्याः शृण्वन्तोऽध्यायमुत्तमम् ॥&lt;br&gt;&#xA;पातकानि विसृज्येह गतिं यास्यन्त्यनुत्तमाम् ॥ ९६ ॥&lt;br&gt;&#xA;इति श्रीस्कान्दमहापुराण एकाशीतिसाहस्र्यां संहितायां चतुर्थे काशीखण्डे पूर्वार्धे अप्सरःसूर्यलोकवर्णनन्नामनवमोऽध्यायः ॥ ॥।९॥&lt;/p&gt;</description>
    </item>
    <item>
      <title>०१० इन्द्राग्निलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/010_indrAgnilokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/010_indrAgnilokavarNanam/</guid>
      <description>&lt;p&gt;॥ शिवशर्मोवाच ॥ ॥&lt;br&gt;&#xA;रमयन्ती मनोतीव केयं कस्येयमीशितुः ॥&lt;br&gt;&#xA;नयनानन्दसन्दोहदायिनीपूरनुत्तमा ॥ १ ॥&lt;br&gt;&#xA;गणावूचतुः ॥ ॥&lt;br&gt;&#xA;शिवशर्मन्महाभागसुतीर्थफलितद्रुम ॥&lt;br&gt;&#xA;लोकोऽत्र रमते विप्र सहसाक्षपुरी त्वियम् ॥ २ ॥&lt;br&gt;&#xA;तपोबलेन महता विहिता विश्वकमर्णा ॥&lt;br&gt;&#xA;दिवापि कौमुदी यस्याः सौधश्रेणीश्रियं श्रयेत् ॥ ३ ॥&lt;br&gt;&#xA;यदाकलानिधिः क्वापि दर्शे ऽदृश्यत्वमावहेत् ॥&lt;br&gt;&#xA;तदा स्वप्रेयसीं ज्योत्स्नां सौधेष्वेषु निगूहयेत् ॥ ४ ॥&lt;br&gt;&#xA;यदच्छभित्तौ वीक्ष्य स्वमन्ययोपिद्विशङ्किता ॥&lt;br&gt;&#xA;मुग्धानाशुविशेच्चित्रमपिस्वाञ्चित्रशालिकाम् ॥ ५ ॥&lt;br&gt;&#xA;हर्म्येषु नीलमणिभिर्निर्मितेष्वत्रनिर्भयम् ॥&lt;br&gt;&#xA;स्वनीलिमानमाधाय तमोहःस्वपि तिष्ठति ॥ ६ ॥&lt;br&gt;&#xA;चन्द्रकान्तशिलाजालस्रुतमात्रामलञ्जलम् ॥&lt;br&gt;&#xA;तत्र चादाय कलशैर्नेच्छन्त्यन्यज्जलं जनाः ॥ ७ ॥&lt;br&gt;&#xA;कुविन्दा न च सन्त्यत्र न च ते पश्यतो हराः ॥&lt;br&gt;&#xA;चैलान्यलङ्कृतीरत्र यतः कल्पद्रुमोर्पयेत् ॥ ८ ॥&lt;br&gt;&#xA;गणका नात्र विद्यन्ते चिन्ताविद्याविशारदाः ॥&lt;br&gt;&#xA;यतश्चिकेति सर्वेषां चिन्ता चिन्तामणिर्द्रुतम् ॥ ९ ॥&lt;br&gt;&#xA;सूपकारा न सन्त्यत्र रसकर्म विचक्षणाः॥&lt;br&gt;&#xA;दुग्धे सर्वरसानेका कामधेनुरतोयतः ॥ 4.1.10.१० ॥&lt;br&gt;&#xA;कीर्तिरुच्चैःश्रवा यस्य सर्वतो वाजिराजिषु ॥&lt;br&gt;&#xA;रत्नमुच्चैःश्रवाः सोत्र हयानां पौरुषाधिकः ॥ ११ ॥&lt;br&gt;&#xA;ऐरावतो दन्तिवरश्चतुर्दन्तोत्र राजते ॥&lt;br&gt;&#xA;द्वितीय इव कैलासो जङ्गमस्फटिकोज्ज्वलः ॥ १२ ॥&lt;br&gt;&#xA;तरुरत्नम्पारिजातः स्त्रीरत्नं सोर्वशी त्विह ॥&lt;br&gt;&#xA;नन्दनं वनरत्नं च रत्नं मन्दाकिनी ह्यपाम् ॥ १३ ॥&lt;br&gt;&#xA;त्रयस्त्रिंशत्सुराणां या कोटिः श्रुति समीरिता ॥&lt;br&gt;&#xA;प्रतीक्षते साऽवसरं सेवायै प्रत्यहन्त्विह ॥ १४ ॥&lt;br&gt;&#xA;स्वर्गेष्विन्द्रपदादन्यन्न विशिष्येत किञ्चन ॥&lt;br&gt;&#xA;यद्यत्त्रिलोक्यामैश्वर्यं न तत्तुल्यमनेन हि ॥ १५ ॥&lt;br&gt;&#xA;अश्वमेधसहस्रस्य लभ्यं विनिमयेन यत् ॥&lt;br&gt;&#xA;किं तेन तुल्यमन्यत्स्यात्पवित्रमथवा महत ॥ १६ ॥&lt;br&gt;&#xA;अर्चिष्मती संयमिनी पुण्यवत्यमलावती ॥&lt;br&gt;&#xA;गन्धवत्यलकेशी च नैतत्तुल्या महर्धिभिः ॥ १७॥&lt;br&gt;&#xA;अयमेव सहस्राक्षस्त्वयमेव दिवस्पतिः ॥&lt;br&gt;&#xA;शतमन्युरयं देवो नामान्येतानि नामतः ॥ १८ ॥&lt;br&gt;&#xA;सप्तापि लोकपाला ये त एनं समुपासते ॥&lt;br&gt;&#xA;नारदाद्यैर्मुनिवरैरयमाशीर्भिरीड्यते ॥ १९ ॥&lt;br&gt;&#xA;एतत्स्थैर्येण सर्वेषां लोकानां स्थैर्यमिष्यते ॥&lt;br&gt;&#xA;पराजयान्महेन्द्रस्य त्रैलोक्यं स्यात्पराजितम् ॥ 4.1.10.२० ॥&lt;br&gt;&#xA;दनुजा मनुजा दैत्यास्तपस्यन्त्युग्रसंयमाः ॥&lt;br&gt;&#xA;गन्धर्व यक्षरक्षांसि महेन्द्रपदलिप्सवः ॥ २१ ॥&lt;br&gt;&#xA;सगराद्या महीपाला वाजिमेधविधायकाः ॥&lt;br&gt;&#xA;कृतवन्तो महायत्नं शक्रैश्वर्यजिघृक्षवः ॥ २२ ॥&lt;br&gt;&#xA;निष्प्रत्यूहं क्रतुशतं यः कश्चित्कुरुतेऽवनौ ॥&lt;br&gt;&#xA;जितेन्द्रियोमरावत्यां स प्राप्नोति पुलोमजाम् ॥ २३ ॥&lt;br&gt;&#xA;असमाप्तक्रतुशता वसन्त्यत्र महीभुजः ॥&lt;br&gt;&#xA;ज्योतिष्टोमादिभिर्यागैर्ये यजन्त्यपि ते द्विजाः ॥२४॥&lt;br&gt;&#xA;तुलापुरुषदानादि महादानानि षोडश ॥&lt;br&gt;&#xA;ये यच्छन्त्यमलात्मानस्ते लभन्तेऽमरावतीम् ॥ २५ ॥&lt;br&gt;&#xA;अक्लीबवादिनो धीराः सङ्ग्रामेष्वपराङ्मुखाः ॥&lt;br&gt;&#xA;विक्रान्ता वीरशयने तेऽत्र तिष्ठन्ति भूभुजः ॥२६॥&lt;br&gt;&#xA;इत्युद्देशात्समाख्याता महेन्द्रनगरी स्थितिः ॥&lt;br&gt;&#xA;यायजूका वसन्त्यत्र यज्ञविद्याविशारदाः ॥ २७ ॥&lt;br&gt;&#xA;इमामर्चिष्मतीं पश्य वीतिहोत्रपुरीं शुभाम् ॥&lt;br&gt;&#xA;जातवेदसि ये भक्तास्ते वसन्त्यत्र सुव्रताः ॥ २८ ॥&lt;br&gt;&#xA;अग्निप्रवेशं ये कुर्युर्दृढसत्त्वा जितेन्द्रियाः ॥&lt;br&gt;&#xA;स्त्रियो वा सत्त्वसम्पन्नास्ते सर्वे अग्नितेजसः ॥ २९ ॥&lt;br&gt;&#xA;अग्निहोत्ररता विप्रास्तथाग्निब्रह्मचारिणः ॥&lt;br&gt;&#xA;पञ्चाग्निव्रतिनो ये वै तेऽग्निलोकेग्नितेजसः ॥ 4.1.10.३० ॥&lt;br&gt;&#xA;शीते शीतापनुत्यै यस्त्विध्मभारान्प्रयच्छति ॥&lt;br&gt;&#xA;कुर्यादग्निष्टिकां वाऽथ स वसेदग्निसन्निधौ ॥ ३१ ॥&lt;br&gt;&#xA;अनाथस्याग्निसंस्कारं यः कुर्याच्छ्रद्धयान्वितः ॥&lt;br&gt;&#xA;अशक्तः प्रेरयेदन्यं सोग्निलोके महीयते ॥३२॥&lt;br&gt;&#xA;जठराग्निविवृद्ध्यै यो दद्यादाग्नेयमौषधम् ॥&lt;br&gt;&#xA;मन्दाग्नये स पुण्यात्मा वह्निलोके वसेच्चिरम् ॥ ३३ ॥&lt;br&gt;&#xA;यज्ञोपस्कर वस्तूनि यज्ञार्थं द्रविणं तु वा ॥&lt;br&gt;&#xA;यथाशक्ति प्रदद्याद्यो ह्यर्चिष्मत्यांवसेत्स वै ॥ ३४ ॥&lt;br&gt;&#xA;अग्निरेको द्विजातीनां निःश्रेयसकरः परः ॥&lt;br&gt;&#xA;गुरुर्देवो व्रतं तीर्थं सर्वमग्निर्विनिश्चितम् ॥ ३५ ॥&lt;br&gt;&#xA;अपावनानि सर्वाणि वह्निसंसर्गतः क्षणात् ॥&lt;br&gt;&#xA;पावनानि भवन्त्येव तस्माद्यः पावकः स्मृतः ॥ ३६ ॥&lt;br&gt;&#xA;अपि वेदं विदित्वा यस्त्यक्त्वा वै जातवेदसम् ॥&lt;br&gt;&#xA;अन्यत्र बध्नाति रतिं ब्राह्मणो न स वेदवित् ॥३७॥&lt;br&gt;&#xA;अन्तरात्मा ह्ययं साक्षान्निश्चितो ह्याशुशुक्षणिः ॥&lt;br&gt;&#xA;मांसग्रासान्पचेत्कुक्षौ स्त्रीणां नो मांसपेशिकाम् ॥३८॥&lt;br&gt;&#xA;तैजसी शाम्भवी मूर्तिः प्रत्यक्षा दहनात्मिका ॥&lt;br&gt;&#xA;कर्त्री हन्त्री पालयित्री विनैनां किं विलोक्यते ॥ ३९ ॥&lt;br&gt;&#xA;चित्रभानुरयं साक्षान्नेत्रं त्रिभुवनेशितुः ॥&lt;br&gt;&#xA;अन्धं तमोमये लोके विनैनं कः प्रकाशकः ॥ 4.1.10.४० ॥&lt;br&gt;&#xA;धूपप्रदीपनैवेद्य पयो दधि घृतैक्षवम् ॥&lt;br&gt;&#xA;एतद्भुक्तं निषेवन्ते सर्वे दिवि दिवौकसः ॥ ४१ ॥&lt;br&gt;&#xA;शिवशर्मोवाच ॥ ॥&lt;br&gt;&#xA;कोयं कृशानुः कस्यायं सूनुः कथमिदं पदम् ॥&lt;br&gt;&#xA;आग्नेयं लब्धमेतेन ब्रूतमेतन्ममाग्रतः ॥ ४२ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;आकर्णय महाप्राज्ञ वर्णयावो यथातथम् ॥&lt;br&gt;&#xA;योयं यस्य यथाऽनेन प्रापि ज्योतिष्मतीपुरी ॥ ४३ ॥&lt;br&gt;&#xA;नर्मदायास्तटे रम्ये पुरे नर्मपुरे पुरा ॥&lt;br&gt;&#xA;पुरारिभक्तः पुण्यात्माऽभवद्विश्वानरो मुनिः ॥४४॥&lt;br&gt;&#xA;ब्रह्मचर्याश्रमे निष्ठो ब्रह्मयज्ञरतःसदा ॥&lt;br&gt;&#xA;शाण्डिल्यगोत्रः शुचिमान्ब्रह्मतेजो निधिर्वशी ॥ ४५ ॥&lt;br&gt;&#xA;विज्ञाताखिलशास्त्रार्थो लौकिकाचारचञ्चुरः ॥&lt;br&gt;&#xA;कदाचिच्चिन्तयामास हृदि ध्यात्वा महेश्वरम् ॥ ४६ ॥&lt;br&gt;&#xA;चतुर्णामप्याश्रमाणां कोतीव श्रेयसे सताम् ॥&lt;br&gt;&#xA;यस्मिन्प्राप्नोति सङ्क्षुण्णे परत्रेह च वा सुखम् ॥४७॥&lt;br&gt;&#xA;इदं श्रेयस्त्विदं श्रेयस्त्विदं तु सुकरं भवेत् ॥&lt;br&gt;&#xA;इत्थं सर्वं समालोड्य गार्हस्थ्यं प्रशशम्स ह ॥ ४८ ॥&lt;br&gt;&#xA;ब्रह्मचारी गृहस्थो वा वानप्रस्थोऽथ भिक्षुकः ॥&lt;br&gt;&#xA;एषामाधारभूतोसौ गृहस्थो नान्यथेति च ॥ ४९ ॥&lt;br&gt;&#xA;देवैर्मनुष्यैः पितृभिस्तिर्यग्भिश्चोपजीव्यते ॥&lt;br&gt;&#xA;गृहस्थः प्रत्यहं यस्मात्तस्माच्छ्रेष्ठो गृहाश्रमी ॥4.1.10.५० ॥&lt;br&gt;&#xA;अस्नात्वा चाप्यहुत्वा वाऽदत्त्वा वाश्नाति यो गृही ॥&lt;br&gt;&#xA;देवादीनामृणी भूत्वा नरकं प्रतिपद्यते ॥ ५१ ॥&lt;br&gt;&#xA;अस्नाताशी मलं भुङ्क्ते त्वजपी पूयशोणितम् ॥&lt;br&gt;&#xA;अहुताशी कृमीन्भुङ्क्तेप्यदत्त्वाविड्विभोजनः ॥ ५२ ॥&lt;br&gt;&#xA;ब्रह्मचर्यं हि गार्हस्थ्ये यादृक्कल्पनयोज्झितम् ॥&lt;br&gt;&#xA;स्वभावचपले चित्ते क्व तादृग्ब्रह्मचारिणि ॥ ५३ ॥&lt;br&gt;&#xA;हठाद्वा लोकभीत्या वा स्वार्थाद्वा ब्रह्मचर्यभाक् ॥&lt;br&gt;&#xA;सङ्कल्पयति चित्ते चेत्कृतमप्यकृतं तदा ॥ ५४ ॥&lt;br&gt;&#xA;परदारपरित्यागात्स्वदारपरितुष्टितः ॥&lt;br&gt;&#xA;ऋतुकालाभिगामित्वाद्ब्रह्मचारी गृहीरितः ॥ ५५ ॥&lt;br&gt;&#xA;विमुक्तरागद्वेषो यः कामक्रोधविवर्जितः ॥&lt;br&gt;&#xA;साग्निः सदारः स गृही वानप्रस्थाद्विशिष्यते ॥ ५६ ॥&lt;br&gt;&#xA;वैराग्याद्गृहमुत्सृज्य गृहधर्मान्हृदि स्मरेत् ॥&lt;br&gt;&#xA;स भवेदुभयभ्रष्टो वानप्रस्थो न वा गृही ॥ ५७ ॥&lt;br&gt;&#xA;अयाचितोपस्थितया यो वृत्त्या वर्तते गृही ॥&lt;br&gt;&#xA;येन केनापि सन्तुष्टो भिक्षुकात्स विशिष्यते ॥ ५८ ॥&lt;br&gt;&#xA;प्राथयेद्यत्क्वचित्किञ्चिद्दुष्प्रापं वा भविष्यति ॥&lt;br&gt;&#xA;अशनेषु न सन्तुष्टः स यतिः पतितो भवेत् ॥ ५९ ॥&lt;br&gt;&#xA;गुणागुणविचार्येत्थं स वै विश्वानरो द्विजः ॥&lt;br&gt;&#xA;उद्ववाह विधानेन स्वोचितां कुलकन्यकाम् ॥ 4.1.10.६० ॥&lt;br&gt;&#xA;अग्निशुश्रूषणरतः पञ्चयज्ञपरायणः ॥&lt;br&gt;&#xA;षट्कर्मनिरतो नित्यं देवपित्रतिथिप्रियः ॥ ६१ ॥&lt;br&gt;&#xA;धर्मार्थकामान्युक्तात्मा सोर्जयन्स्वस्वकालतः ॥&lt;br&gt;&#xA;परस्परमसङ्कोचं दम्पत्योरानुकूल्यतः ॥ ६२ ॥&lt;br&gt;&#xA;पूर्वाह्णे दैविकं कर्म सोकरोत्कर्मकाण्डवित् ॥&lt;br&gt;&#xA;मध्यन्दिने मनुष्याणां पितॄणामपराह्नके ॥६३॥&lt;br&gt;&#xA;एवं बहुतिथे काले गते तस्याग्रजन्मनः ॥&lt;br&gt;&#xA;भार्या शुचिष्मती नाम कामपत्नी वसुव्रता ॥ ६४ ॥&lt;br&gt;&#xA;अपश्यन्त्यङ्कुरमपि सन्ततेः स्वर्गसाधनम् ॥&lt;br&gt;&#xA;विज्ञाय शङ्कंरं कान्तं प्रणिपत्य व्यजिज्ञपत् ॥ ६५ ॥&lt;br&gt;&#xA;शुचिष्मत्युवाच॥&lt;br&gt;&#xA;आर्यपुत्रार्यधिषण प्राणनाथ प्रियव्रत ॥&lt;br&gt;&#xA;न दुर्लभं ममास्तीह किञ्चित्त्वच्चरणार्चनात् ॥ ६६ ॥&lt;br&gt;&#xA;ये वै भोगाः समुचिताः स्त्रीणां ते त्वत्प्रसादतः ॥&lt;br&gt;&#xA;अलङ्कृत्य मया भुक्ताः प्रसङ्गाद्वच्मि तान्यपि ॥६७॥&lt;br&gt;&#xA;सुवासांसि सुवासाश्च सुशय्या सुनितम्बिनी॥&lt;br&gt;&#xA;स्रक्ताम्बूलान्नपानाश्च अष्टौ भोगाः स्वधर्मिणाम् ॥ ६८ ॥&lt;br&gt;&#xA;एकं मे प्रार्थितं नाथ चिराय हृदिसंस्थितम् ॥&lt;br&gt;&#xA;गृहस्थानां समुचितं तत्त्वं दातुमिहार्हसि ॥ ६९ ॥&lt;br&gt;&#xA;विश्वानर उवाच ॥&lt;br&gt;&#xA;किमदेयं हि सुश्रोणि तव प्रियहितैषिणि ॥&lt;br&gt;&#xA;तत्प्रार्थय महाभागे प्रयच्छाम्यविलम्बितम् ॥4.1.10.७०॥&lt;br&gt;&#xA;महेशितुः प्रसादेन मम किञ्चिन्न दुर्ल्भम् ॥&lt;br&gt;&#xA;इहामुत्र च कल्याणि सर्वकल्याणकारिणः ॥ ७१ ॥&lt;br&gt;&#xA;इति श्रुत्वा वचः पत्युस्तस्य सा पतिदेवता ॥&lt;br&gt;&#xA;उवाच हृष्टवदना यदि देयो वरो मम ॥७२॥&lt;br&gt;&#xA;वरयोग्यास्मि चेन्नाथ नान्यं वरमहं वृणे ॥&lt;br&gt;&#xA;महेशसदृशं पुत्रं देहि माहेश्वरानव ॥ ७३ ॥&lt;br&gt;&#xA;इति तस्या वचः श्रुत्वा शुचिष्मत्याः शुचिव्रतः ॥&lt;br&gt;&#xA;क्षणं समाधिमाधाय हृ(?)द्येतत्समचिन्तयत् ॥७४॥&lt;br&gt;&#xA;अहो किमेतया तन्व्या प्रार्थितं ह्यतिदुर्लभम् ॥&lt;br&gt;&#xA;मनोरथपथाद्दूरमस्तुवा स हि सर्वकृत् ॥७५॥&lt;br&gt;&#xA;तेनैवास्या मुखे स्थित्वा वाक्स्वरूपेण शम्भुना ॥&lt;br&gt;&#xA;व्याहृतं कोऽन्यथाकर्तुमुत्सहेत भवेदिदम् ॥७६॥&lt;br&gt;&#xA;ततः प्रोवाच तां पत्नीमेकपत्निव्रते स्थितः ॥&lt;br&gt;&#xA;विश्वानरमुनिः श्रीमानिति कान्ते भविष्यति ॥ ७७ ॥&lt;br&gt;&#xA;इत्थमाश्वास्य तां पत्नीं जगाम तपसे मुनिः ॥&lt;br&gt;&#xA;यत्र विश्वेश्वरः साक्षात्काशीनाथोधितिष्ठति ॥ ७८ ॥&lt;br&gt;&#xA;प्राप्य वाराणसीं तूर्णं दृष्ट्वाथ मणिकर्णिकाम् ॥&lt;br&gt;&#xA;तत्याज तापत्रितयमपिजन्मशतार्जितम् ॥ ७९ ॥&lt;br&gt;&#xA;दृष्ट्वा सर्वाणि लिङ्गानि विश्वेश प्रमुखानि च ॥&lt;br&gt;&#xA;स्नात्वा सर्वेषु कुण्डेषु वापीकूटसरःसु च ॥ 4.1.10.८० ॥&lt;br&gt;&#xA;नत्वा विनायकान्सर्वान्गौरीः सर्वाः प्रणम्य च ॥&lt;br&gt;&#xA;सम्पूज्य कालराजं च भैरवं पापभक्षणम् ॥ ८१ ॥&lt;br&gt;&#xA;दण्डनायकमुख्यांश्च गणान्स्तुत्वा प्रयत्नतः ॥&lt;br&gt;&#xA;आदिकेशवमुख्यांश्च केशवान्परितोष्य च ॥ ८२ ॥&lt;br&gt;&#xA;लोलार्कमुख्य सूर्यांश्च प्रणम्य च पुनः पुनः ॥&lt;br&gt;&#xA;कृत्वा पिण्डप्रदानानि सर्वतीर्थेष्वतन्द्रितः ॥ ८३ ॥&lt;br&gt;&#xA;सहस्रभोजनाद्यैश्च यतीन्विप्रान्प्रतर्प्य च ॥&lt;br&gt;&#xA;महापूजोपचारैश्च लिङ्गान्यभ्यर्च्य भक्तितः ॥ ८४ ॥&lt;br&gt;&#xA;असकृच्चिन्तयामास किं लिङ्गं क्षिप्रसिद्धिदम् ॥&lt;br&gt;&#xA;यत्र निश्चलतामेति तपस्तनयकाम्यया ॥ ८५ ॥&lt;br&gt;&#xA;श्रीमदोङ्कारनाथं वा कृत्तिवासेश्वरं किमु ॥&lt;br&gt;&#xA;कालेशं वृद्धकालेशं कलशेश्वरमेव च ॥ ८६ ॥&lt;br&gt;&#xA;केदारेशं तु कामेशं चन्द्रेशं वा त्रिलोचनम् ॥&lt;br&gt;&#xA;ज्येष्ठेशं जम्बुकेशं वा जैगीषव्येश्वरं तु वा ॥ ८७ ॥&lt;br&gt;&#xA;दशाश्वमेधमीशानं द्रुमि चण्डेशमेव च ॥&lt;br&gt;&#xA;दृक्केशं गरुडेशं च गोकर्णेशं गणेश्वरम् ॥ ८८ ॥&lt;br&gt;&#xA;ढुण्ढ्याशागजसिद्धाख्यं धर्मेशं तारकेश्वरम् ॥&lt;br&gt;&#xA;नन्दिकेशं निवासेशं पत्रीशं प्रीतिकेश्वरम् ॥ ८९ ॥&lt;br&gt;&#xA;पर्वतेशं पशुपतिं ब्रह्मेशं मध्यमेश्वरम् ॥&lt;br&gt;&#xA;बृहस्पतीश्वरं वाथ विभाण्डेश्वरमेव च ॥ 4.1.10.९० ॥&lt;br&gt;&#xA;भारभूतेश्वरं किं वा महालक्ष्मीश्वरं तु वा ॥&lt;br&gt;&#xA;मरुत्तेशं तु मोक्षेशं गङ्गेशं नर्मदेश्वरम् ॥ ९१ ॥&lt;br&gt;&#xA;मार्कण्डं मणिकर्णीश रत्नेश्वरमथापि वा ॥&lt;br&gt;&#xA;अथवा योगिनीपीठं साधकस्यैव सिद्धिदम् ॥ ९२ ॥&lt;br&gt;&#xA;यामुनेशं लाङ्गलीशं श्रीमद्विश्वेश्वरं विभुम् ॥&lt;br&gt;&#xA;अविमुक्तेश्वरं वाथ विशालाक्षीशमेव च ॥ ९३ ॥&lt;br&gt;&#xA;व्याघ्रेश्वरं वराहेशं व्यासेशं वृषभध्वजम् ॥&lt;br&gt;&#xA;वरुणेशं विधीशं वा वसिष्ठेशं शनीश्वरम् ॥ ९४ ॥&lt;br&gt;&#xA;सोमेश्वरं किमिन्द्रेशं स्वर्लीनं सङ्गमेश्वरम् ॥&lt;br&gt;&#xA;हरिश्चन्द्रेश्वरं किं वा हरिकेशेश्वरं तु वा॥९५॥&lt;br&gt;&#xA;त्रिसन्ध्येशं महादेवमुपशान्ति शिवं तथा॥&lt;br&gt;&#xA;भवानीशं कपर्दीशं कन्दुकेशं मखेश्वरम् ॥ ९६ ॥&lt;br&gt;&#xA;मित्रावरुणसञ्ज्ञं वा किमेषामाशुपुत्रदम् ॥&lt;br&gt;&#xA;क्षणं विचार्य स मुनिरिति विश्वानरः सुधीः ॥ ९७ ॥&lt;br&gt;&#xA;आज्ञातं विस्मृतं तावत्फलितो मे मनोरथः ॥&lt;br&gt;&#xA;सिद्धैः संसेवितं लिङ्गं सर्वसिद्धिकरं परम् ॥ ९८ ॥&lt;br&gt;&#xA;दर्शनात्स्पर्शनाद्यस्य मनो निर्वृतिभाग्भवेत् ॥&lt;br&gt;&#xA;उद्घाटितं सदैवास्ते स्वर्गद्वारं हि यत्र वै ॥ ९९ ॥&lt;br&gt;&#xA;दिवानिशं पूजनार्थं विज्ञाप्य त्रिदशेश्वरम् ॥&lt;br&gt;&#xA;पञ्चमुद्रे महापीठे सिद्धिदे सर्वजन्तुषु ॥ 4.1.10.१०० ॥&lt;br&gt;&#xA;यत्र सा विकटा देवी प्रकटा सिद्धिरूपिणी ॥&lt;br&gt;&#xA;यत्र स्थितानां भक्तानां साक्षात्सिद्धिविनायकः ॥ १ ॥&lt;br&gt;&#xA;निर्धूय विघ्नजालानि सर्वाः सिद्धीः प्रयच्छति ॥&lt;br&gt;&#xA;अविमुक्ते महाक्षेत्रे सिद्धिक्षेत्रं हि तत्परम् ॥ २ ॥&lt;br&gt;&#xA;यत्र वीरेश्वरं लिङ्गं महागुह्यतमं मतम् ॥&lt;br&gt;&#xA;तिलान्तरापि नो काश्यां भूमिर्लिङ्गं विना क्वचित् ॥ ३ ॥&lt;br&gt;&#xA;परं वीरेश सदृशं न लिङ्गं त्वाशुसिद्धिदम् ॥&lt;br&gt;&#xA;धर्मदं चार्थदं सम्यक्कामदं मोक्षदं तथा ॥४॥&lt;br&gt;&#xA;यथा वीरेश्वरं लिङ्गं काश्यां नान्यत्तथा धुवम् ॥&lt;br&gt;&#xA;पञ्चस्वरोत्र गन्धर्वः परां सिद्धिमगात्पुरा॥५॥&lt;br&gt;&#xA;विद्याधरः स्वच्छविद्यो वसुपूर्णश्च यक्षराट् ॥&lt;br&gt;&#xA;नृत्यन्ती निजभावेन पुराह्यत्राप्सरोवरा ॥ ६ ॥&lt;br&gt;&#xA;सदेहा कोकिलालापा लिङ्गमध्ये लयं गता ॥&lt;br&gt;&#xA;ऋषिर्वेदशिरा नाम जपन्वै शतरुद्रियम् ॥ ७ ॥&lt;br&gt;&#xA;मन्त्रज्योतिर्मये लिङ्गे सशरीरो विशत्पुरा ॥&lt;br&gt;&#xA;चन्द्रमौलि भरद्वाजावुभौ पाशुपतोत्तमौ ॥ ८ ॥&lt;br&gt;&#xA;वीरेश्वरं समभ्यर्च्य गायमानौ लयं गतौ ॥&lt;br&gt;&#xA;शङ्खचूडो हि नागेन्द्रः स्वफणामणिभिर्निशि ॥ ९ ॥&lt;br&gt;&#xA;षण्मासात्सिद्धिमगमद्बहुनीराजनैरिह ॥&lt;br&gt;&#xA;किन्नरी हंसपद्यत्र भर्त्रा वेणुप्रियेण वै ॥ 4.1.10.११० ॥&lt;br&gt;&#xA;गायन्ती सुस्वरं याता परां निर्वाणभूमिकाम् ॥&lt;br&gt;&#xA;असङ्ख्याताः सहस्राणि सिद्धाः सिद्धिमिहागताः ॥ ११ ॥&lt;br&gt;&#xA;सिद्धलिङ्गमिहाख्यातं तस्माद्वीरेश्वरं परम् ॥ १२ ॥&lt;br&gt;&#xA;वीरेश्वरं समाराध्य भ्रष्टराज्यो जयद्रथः ॥&lt;br&gt;&#xA;हत्वा रिपूनस्खलितं राज्यं प्राप विदेहजः ॥ १३ ॥&lt;br&gt;&#xA;विदूरथोऽथ नृपतिरपुत्रः पुत्रवानभूत् ॥&lt;br&gt;&#xA;वीरेश्वरप्रसादेन मगधाधिपतिर्वशी ॥ १४ ॥&lt;br&gt;&#xA;वसुदत्तोत्र च वणिक्सुतां वसुसुतोपमाम् ॥&lt;br&gt;&#xA;अब्दमभ्यर्च्य वीरेशं रत्नदत्तोप्यवाप्तवान् ॥ १५ ॥&lt;br&gt;&#xA;अहमप्यत्र वीरेशं समाराध्यत्रिकालतः ॥&lt;br&gt;&#xA;आशु पुत्रमवाप्स्यामि यथाभिलषितं स्त्रिया ॥ १६ ॥&lt;br&gt;&#xA;इति कृत्वा मतिं धीरो विप्रो विश्वानरः कृती ॥&lt;br&gt;&#xA;चन्द्र्कूपजलैः स्नात्वा जग्राह नियमं व्रती ॥ १७ ॥&lt;br&gt;&#xA;एकाहारोभवन्मासं मासं नक्ताशनोभवत ॥&lt;br&gt;&#xA;अयाचिताशनो मासं मासं त्यक्ताशनः पुनः ॥ १८ ॥&lt;br&gt;&#xA;पयोव्रतोभवन्मासं मासं शाकफलाशनः ॥&lt;br&gt;&#xA;मासं मुष्टितिलाहारो मासं पानीयभोजनः ॥ १९ ॥&lt;br&gt;&#xA;पञ्चगव्याशनो मासं मासं चान्द्रायणव्रती ॥&lt;br&gt;&#xA;मासं कुशाग्रजलभुङ्मासं श्वसनभक्षणः ॥ 4.1.10.१२० ॥&lt;br&gt;&#xA;अथ त्रयोदशे मासि स्नात्वा त्रिपथगाम्भसि ॥&lt;br&gt;&#xA;प्रत्यूष एव वीरेशं यावदायाति स द्विजः ॥ २१ ॥&lt;br&gt;&#xA;तावद्विलोकयाञ्चक्रे मध्ये लिङ्गं तपोधनः ॥&lt;br&gt;&#xA;विभूतिभूषितं बालमष्टवर्षाकृतिं शुभम् ॥२२॥&lt;br&gt;&#xA;आकर्णपूर्णनेत्रं च सुरक्तदशनच्छदम् ॥&lt;br&gt;&#xA;चारुपिङ्गजटामौलिं नग्नं प्रहसिताननम् ॥ २३ ॥&lt;br&gt;&#xA;शैशवोचितनेपथ्यधारिणं चित्तहारिणम् ॥&lt;br&gt;&#xA;पठन्तं श्रुतिसूक्तानि हसन्तं च स्वलीलया ॥ २४ ॥&lt;br&gt;&#xA;तमालोक्य स्तुतिं चक्रे रोमकञ्चुकितो मुदा ॥&lt;br&gt;&#xA;प्रोच्चरद्गद्गदालापो नमोस्त्विति पुनः पुनः ॥ २५ ॥&lt;br&gt;&#xA;विश्वानर उवाच ॥ ॥&lt;br&gt;&#xA;एकब्रह्मैवाद्वितीयं समस्तं सत्यं सत्यं नेहनानास्ति किञ्चित् ॥&lt;br&gt;&#xA;एको रुद्रो न द्वितीयोवतस्थे तस्मादेकं त्वां प्रपद्ये महेशम् ॥ २६ ॥&lt;br&gt;&#xA;एकः कर्ता त्वं हि सर्वस्य शम्भो नानारूपेष्वेकरूपोस्य रूपः ॥&lt;br&gt;&#xA;यद्वत्प्रत्यप्स्वर्क एकोप्यनेकस्तस्मान्नान्यं त्वां विनेशं प्रपद्ये ॥२७॥&lt;br&gt;&#xA;रज्जौ सर्पः शुक्तिकायां च रूप्यन्नैरःपूरस्तन्मृगाख्ये मरीचौ ॥&lt;br&gt;&#xA;यद्वत्तद्वद्विष्वगेष प्रपञ्चो यस्मिञ्ज्ञाते तं प्रपद्ये महेशम् ॥ २८ ॥&lt;br&gt;&#xA;तोये शैत्यं दाहकत्वं च वह्नौ तापो भानौ शीत भानौप्रसादः ॥&lt;br&gt;&#xA;पुष्पे गन्धो दुग्धमध्येपि सर्पिर्यत्तच्छम्भो त्वं ततस्त्वां प्रपद्ये ॥ २९ ॥&lt;br&gt;&#xA;शब्दं गृह्णास्यश्रवास्त्वं हि जिघ्रेरघ्राणस्त्वं व्यङ्घ्रिरायासि दूरात् ॥&lt;br&gt;&#xA;व्यक्षः पश्येस्त्वं रसज्ञोप्यजिह्वः कस्त्वां सम्यग्वेत्त्यतस्त्वां प्रपद्ये ॥ 4.1.10.१३० ॥&lt;br&gt;&#xA;नोवेदस्त्वामीश साक्षाद्धिवेदनो वा विष्णुर्नोविधाताऽखिलस्य ॥&lt;br&gt;&#xA;नो योगीन्द्रानेन्द्रमुख्याश्च देवा भक्तो वेद त्वामतस्त्वां प्रपद्ये ॥ ३१ ॥&lt;br&gt;&#xA;नो ते गोत्रं नेशजन्मापिनाख्यानो वा रूपं नैव शीलं न देशः ॥&lt;br&gt;&#xA;इत्थम्भूतोपीश्वरस्त्वं त्रिलोक्याः सर्वान्कामान्पूरयेस्तद्भजे त्वाम् ॥ ३२ ॥&lt;br&gt;&#xA;त्वत्तः सर्वं त्वं हि सर्वं स्मरारे त्वं गौरीशस्त्वं च नग्नोऽतिशान्तः ॥&lt;br&gt;&#xA;त्वं वै वृद्धस्त्वं युवा त्वं च बालस्तत्त्वं यत्किन्नास्यतस्त्वां नतोस्मि ॥ ३३ ॥&lt;br&gt;&#xA;स्तुत्वेति भूमौ निपपात विप्रः स दण्डवद्यावदतीव हृष्टः ॥&lt;br&gt;&#xA;तावत्स बालोखिलवृद्धवृद्धः प्रोवाच भूदेव वरं वृणीहि ॥ ३४ ॥&lt;br&gt;&#xA;तत उत्थाय हृष्टात्मा मुनिर्विश्वानरः कृती ॥&lt;br&gt;&#xA;प्रत्यब्रवीत्किमज्ञातं सर्वज्ञस्य तव प्रभो ॥ ३५ ॥&lt;br&gt;&#xA;सर्वान्तरात्मा भगवान्सर्वः सर्वप्रदो भवान् ॥&lt;br&gt;&#xA;याच्ञां प्रतिनियुङ्क्ते मां किमीशो दैन्यकारिणीम् ॥ ३६ ॥&lt;br&gt;&#xA;इति श्रुत्वा वचस्तस्य देवो विश्वानरस्य ह ॥&lt;br&gt;&#xA;शुचेः शुचिव्रतस्याशु शुचिस्मित्वाब्रवीच्छिशुः ॥ ३७ ॥&lt;br&gt;&#xA;बाल उवाच ॥&lt;br&gt;&#xA;त्वया शुचे शुचिष्मत्यां योभिलाषः कृतो हृदि ॥&lt;br&gt;&#xA;अचिरेणैवकालेन स भविष्यत्यसंशयः ॥ ३८ ॥&lt;br&gt;&#xA;तव पुत्रत्वमेष्यामि शुचिष्मत्यां महामते ॥&lt;br&gt;&#xA;ख्यातो गृहपतिर्नाम्ना शुचिः सर्वामरप्रियः ॥ ३९ ॥&lt;br&gt;&#xA;अभिलाषाष्टकं पुण्यं स्तोत्रमेतत्त्वयेरितम् ॥&lt;br&gt;&#xA;अब्दं त्रिकालपठनात्कामदं शिवसन्निधौ ॥ 4.1.10.१४० ॥&lt;br&gt;&#xA;एतत्स्तोत्रस्य पठनं पुत्र पौत्र धनप्रदम् ॥&lt;br&gt;&#xA;सर्वशान्तिकरं चापि सर्वापत्परिनाशनम् ॥ ४१ ॥&lt;br&gt;&#xA;स्वर्गापवर्ग सम्पत्तिकारकं नात्र संशयः ॥&lt;br&gt;&#xA;प्रातरुत्थाय सुस्नातो लिङ्गमभ्यर्च्य शाम्भवम् ॥ ४२ ॥&lt;br&gt;&#xA;वर्षं जपन्निदं स्तोत्रमपुत्रः पुत्रवान्भवेत् ॥&lt;br&gt;&#xA;वैशाखे कार्तिके माघे विशेषनियमैर्युतः ॥ ४३ ॥&lt;br&gt;&#xA;यः पठेत्स्नानसमये स लभेत्सकलं फलम् ॥&lt;br&gt;&#xA;कार्तिकस्य तु मासस्य प्रसादादहमव्ययः ॥ ४४ ॥&lt;br&gt;&#xA;तव पुत्रत्वमेष्यामि यस्त्वन्यस्तत्पठिष्यति ॥&lt;br&gt;&#xA;अभिलाषाष्टकमिदं न देयं यस्य कस्यचित् ॥ ४५ ॥&lt;br&gt;&#xA;गोपनीयं प्रयत्नेन महावन्ध्याप्रसूतिकृत् ॥&lt;br&gt;&#xA;स्त्रिया वा पुरुषेणापि नियमाल्लिङ्ग सन्निधौ ॥ ४६ ॥&lt;br&gt;&#xA;अब्दं जप्तमिदं स्तोत्रं पुत्रदं नात्र संशयः ॥&lt;br&gt;&#xA;इत्युक्त्वान्तर्दधे बालः सोपि विप्रो गृहं गतः ॥ १४७ ॥&lt;br&gt;&#xA;इति श्रीस्कान्दे महापुराण एकाशीतिसाहस्यां संहितायां चतुर्थे काशीखण्डे पूवार्द्धे इन्द्राग्निलोकवर्णनन्नाम दशमोऽध्यायः ॥ १० ॥&lt;/p&gt;</description>
    </item>
    <item>
      <title>०११ वह्निलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/011_vahnilokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/011_vahnilokavarNanam/</guid>
      <description>&lt;p&gt;अगस्तिरुवाच ॥ ॥&lt;br&gt;&#xA;शृणु सुश्रोणि सुभगे वैश्वानरसमुद्भवम् ॥&lt;br&gt;&#xA;पुण्यशीलसुशीलाभ्यां यथोक्तं शिवशर्मणे ॥ १ ॥&lt;br&gt;&#xA;अथ कालेन तद्योषिदन्तर्वत्नी बभूव ह ॥&lt;br&gt;&#xA;विधिवद्विहिते तेन गर्भाधानाख्य कर्मणि ॥ २ ॥&lt;br&gt;&#xA;ततः पुंसवनं तेन स्पन्दनात्प्राग्विपश्चिता ॥&lt;br&gt;&#xA;गृह्योक्तविधिना सम्यक्कृतं पुंस्त्वविवृद्धये ॥ ३ ॥&lt;br&gt;&#xA;सीमन्तोथाष्टमे मासि गर्भरूपसमृद्धिकृत् ॥&lt;br&gt;&#xA;सुखप्रसव सिद्ध्यै च तेनाकारि क्रियाविदा ॥ ४ ॥&lt;br&gt;&#xA;अथातः सत्सुतारासु ताराधिप वराननः ॥&lt;br&gt;&#xA;केन्द्रे गुरौ शुभे लग्ने सुग्रहेष्वयुगेषु च ॥५॥&lt;br&gt;&#xA;अरिष्टं दीपयन्दीप्त्या सर्वारिष्टविनाशकृत् ॥&lt;br&gt;&#xA;तनयो नाम तस्यां तु शुचिष्मत्यां बभूव ह ॥६॥&lt;br&gt;&#xA;सद्यः समस्तसुखदो भूर्भुवःस्वर्निवासिनाम् ॥&lt;br&gt;&#xA;गन्धवाहागन्धवाहादिग्वधूमुखवासनाः ॥ ७ ॥&lt;br&gt;&#xA;इष्टगन्धप्रसूनौघैर्ववर्षुस्ते घनाघनाः ॥&lt;br&gt;&#xA;देवदुन्दुभयो नेदुः प्रसेदुः सर्वतोदिशः ॥८॥&lt;br&gt;&#xA;परितः सरितः स्वच्छा भूतानां मानसैः सह ९ ॥&lt;br&gt;&#xA;तमोऽताम्यत्तु नितरां रजोपि विरजोभवत् ॥ ९ ॥&lt;br&gt;&#xA;सत्त्वाः सत्त्वसमायुक्ता वसुधासीच्छुभा तदा ॥&lt;br&gt;&#xA;कल्याणी सर्वतो वाणी प्राणिनः प्रीणयन्त्यभूत् ॥ 4.1.11.१० ॥&lt;br&gt;&#xA;तिलोत्तमोर्वशीरम्भा प्रभा विद्युत्प्रभा शुभा ॥&lt;br&gt;&#xA;सुमङ्गला शुभालापा सुशीलाड्या(?) वराङ्गनाः ॥११॥&lt;br&gt;&#xA;क्वणत्कङ्कण पात्राणि कृत्वा करतलं मुदा ॥&lt;br&gt;&#xA;मुक्तमुक्ताफलाढ्यानि यक्षकर्दमवन्ति च ॥ १२ ॥&lt;br&gt;&#xA;वज्रवैदूर्य दीपानि हरिद्रा लेपनानि च ॥&lt;br&gt;&#xA;गारुत्मतैकरूपाणि शङ्खशुक्तिदधीनि च ॥ १३ ॥&lt;br&gt;&#xA;पद्मरागप्रवालाख्यरत्नकुङ्कुमवन्ति च ॥&lt;br&gt;&#xA;गोमेदपुष्परागेन्द्र नीलसन्माल्यभाञ्जि च ॥ १४ ॥&lt;br&gt;&#xA;विद्याधर्यश्च किन्नर्यस्तथाऽमर्यः सहस्रशः ॥&lt;br&gt;&#xA;चामर व्यग्रहस्ताग्र मङ्गलद्रव्यपाणयः ॥ १५ ॥&lt;br&gt;&#xA;गन्धर्वोरगयक्षाणां सुवासिन्यः शुभस्वराः ॥&lt;br&gt;&#xA;गायन्त्यो ललितं गीतं तत्राजग्मुरनेकशः ॥ १६ ॥&lt;br&gt;&#xA;मरीचिरत्रि पुलहः पुलस्त्यः क्रतुरङ्गिराः ॥&lt;br&gt;&#xA;वसिष्ठः कश्यपश्चाहं विभाण्डो माण्डवीसुतः ॥ १७ ॥&lt;br&gt;&#xA;लोमशो लोमचरणो भरद्वाजोथ गौतमः ॥&lt;br&gt;&#xA;भृगुस्तु गालवो गर्गो जातूकर्ण्यः पराशरः ॥ १८ ॥&lt;br&gt;&#xA;आपस्तम्बो याज्ञवल्क्य दक्षवाल्मीकिमुद्गलाः ॥&lt;br&gt;&#xA;शातातपश्च लिखितः शिलादः शङ्खउञ्छभुक् ॥ १५ ॥&lt;br&gt;&#xA;जमदग्निश्च संवर्तो मतङ्गो भरतोंशुमान् ॥&lt;br&gt;&#xA;व्यासः कात्यायनः कुत्सः शौनकः सुश्रुतः शुकः ॥4.1.11.२० ॥&lt;br&gt;&#xA;ऋष्यशृङ्गोथ दुर्वासा रुचिर्नारदतुम्बुरू ॥&lt;br&gt;&#xA;उत्तङ्को वामदेवश्च च्यवनोसितदेवलौ ॥२१ ॥&lt;br&gt;&#xA;शालङ्कायनहारी तौ विश्वामित्रोथभार्गवः ॥&lt;br&gt;&#xA;मृकण्डः सह पुत्रेण दाल्भ्य उद्दालकस्तथा ॥ २२ ॥&lt;br&gt;&#xA;धौम्योपमन्युवत्साद्या मुनयो मुनिकन्यकाः ।&lt;br&gt;&#xA;तच्छान्त्यर्थं समाजग्मुर्धन्यं विश्वानराश्रमम् ॥ २३ ॥&lt;br&gt;&#xA;ब्रह्मा बृहस्पतियुतो देवो गरुडवाहनः ॥&lt;br&gt;&#xA;नन्दि भृङ्गि समायुक्तो गौर्या सह वृषध्वजः ॥ २४ ॥&lt;br&gt;&#xA;महेन्द्रमुख्या गीर्वाणा नागाः पातालवासिनः ॥&lt;br&gt;&#xA;रत्नान्यादाय बहुशः ससरित्का महाब्धयः ॥ २५ ॥&lt;br&gt;&#xA;स्थावरा जङ्गमं रूपं धृत्वा याताः सहस्रशः ॥&lt;br&gt;&#xA;महामहोत्सवे तस्मिन्बभूवाकालकौमुदी ॥ २६॥&lt;br&gt;&#xA;जातकर्म स्वयं चक्रे तस्य देवः पितामहः ॥&lt;br&gt;&#xA;श्रुतिं विचार्य तद्रूपां नाम्ना गृहपतिस्त्वयम् ॥२७॥&lt;br&gt;&#xA;इति नाम ददौ तस्मै देयमेकादशेहनि ॥&lt;br&gt;&#xA;नामकर्मविधानेन तदर्थं श्रुतिमुच्चरन् ॥ २८ ॥&lt;br&gt;&#xA;अयमग्निर्गृहपतिर्गार्हपत्यः प्रजाया वसुवित्तमः ॥&lt;br&gt;&#xA;अग्ने गृहपतेभिद्युम्नमभि सह आयच्छस्व ॥ २९ ॥&lt;br&gt;&#xA;अग्ने गृहपते स्थित्या परामपि निदर्शयन् ॥&lt;br&gt;&#xA;चतुर्निगममन्त्रोक्तैराशीर्भिरभिनन्द्य च ॥ 4.1.11.३० ॥&lt;br&gt;&#xA;कृत्वा बालोचितां रक्षां हरेण हरिणा सह ॥&lt;br&gt;&#xA;निर्ययौ हंसमारुह्य सर्वेषां प्रपितामहः ॥ ३१ ॥&lt;br&gt;&#xA;अहोरूपमहो तेजस्त्वहो सर्वाङ्गलक्षणम् ॥&lt;br&gt;&#xA;अहो शुचिष्मतीभाग्यमाविरासीत्स्वयं हरः ॥ ३२ ॥&lt;br&gt;&#xA;अथवा किमिदं चित्रं शर्वभक्तजनेष्वहो ॥&lt;br&gt;&#xA;आविर्भवेत्स्वयं रुद्रो यतोरुद्रास्तदर्चकाः ॥ ३३ ॥&lt;br&gt;&#xA;इति स्तुवन्तस्त्वन्योन्यं जग्मुः सर्वे यथागतम् ॥&lt;br&gt;&#xA;विश्वानरं समापृच्छ्य सम्प्रहृष्टतनूरुहाः ॥ ३४ ॥&lt;br&gt;&#xA;अतः पुत्रं समीहन्ते गृहस्थाश्रमवासिनः ॥&lt;br&gt;&#xA;पुत्रेण लोकाञ्जयति श्रुतिरेषा सनातनी ॥ ३५ ॥&lt;br&gt;&#xA;अपुत्रस्य गृहं शून्यमपुत्रस्यार्जनं वृथा ॥&lt;br&gt;&#xA;अपुत्रस्यान्वयश्छिन्नो नापवित्रं ह्यपुत्रतः ॥ ३६ ॥&lt;br&gt;&#xA;न पुत्रात्परमो लाभो न पुत्रात्परमं सुखम् ॥&lt;br&gt;&#xA;न पुत्रात्परमं मित्रं परत्रेह च कुत्रचित् ॥ ३७ ॥&lt;br&gt;&#xA;औरसः क्षेत्रजः क्रीतो दत्तः प्राप्तः सुतासुतः ॥&lt;br&gt;&#xA;आपत्सुरक्षितश्चान्यः पुत्राः सप्तात्र कीर्तिताः ॥ ३८ ॥&lt;br&gt;&#xA;एषामन्यतमः कार्यो गृहस्थेन विपश्चिता ॥&lt;br&gt;&#xA;पूर्वपूर्वः सुतः श्रेयान्हीनःस्यादुत्तरोत्तरः ॥ ३९ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;निष्क्रमोथ चतुर्थेऽस्य मासि पित्राकृतो गृहात् ॥&lt;br&gt;&#xA;अन्नप्राशनमब्दार्धे चूडाब्दे चार्थवत्कृता ॥ 4.1.11.४० ॥&lt;br&gt;&#xA;कर्णवेधं ततः कृत्वा श्रवणर्क्षे सकर्मवित् ॥&lt;br&gt;&#xA;ब्रह्मतेजोभिवृद्ध्यर्थं पञ्चमेऽब्दे व्रतं ददौ ॥ ४१ ॥&lt;br&gt;&#xA;उपाकर्म ततः कृत्वा वेदानध्यापयत्सुधीः ॥&lt;br&gt;&#xA;त्र्यब्दं वेदान्सविधिनाऽध्यैष्ट साङ्गपदक्रमान् ॥ ४२ ॥&lt;br&gt;&#xA;विद्याजातं समस्तं च साक्षिमात्राद्गुरोर्मुखात् ॥&lt;br&gt;&#xA;विनयादिगुणानाविष्कुर्वञ्जग्राह शक्तिमान् ॥ ४३ ॥&lt;br&gt;&#xA;ततोथ नवमे वर्षे पित्रोः शुश्रूषणे रतम् ॥&lt;br&gt;&#xA;वैश्वानरं गृहपतिं दृष्ट्वा कामचरो मुनिः ॥ ४४ ॥&lt;br&gt;&#xA;विश्वानरोटजं प्राप्य देवर्षिर्नारदः सुधीः ॥&lt;br&gt;&#xA;पप्रच्छ कुशलं तत्र गृहीतार्घासनः क्रमात् ॥ ४५ ॥&lt;br&gt;&#xA;॥ नारद उवाच ॥ ॥&lt;br&gt;&#xA;विश्वानर महाभाग शुचिष्मति शुभव्रते ॥&lt;br&gt;&#xA;कुरुते युवयोर्वाक्यमयं गृहपतिः शिशुः ॥ ४६ ॥&lt;br&gt;&#xA;नान्यत्तीर्थं न वा देवो न गुरुर्न च सत्किया ॥&lt;br&gt;&#xA;विहाय पित्रोर्वचनं नान्यो धर्मः सुतस्य हि ॥ ४७ ॥&lt;br&gt;&#xA;न पित्रोरधिकं किञ्चित्त्रिलोक्यां तनयस्य हि ॥&lt;br&gt;&#xA;गर्भधारणपोषाभ्यां पितुर्माता गरीयसी ॥ ४८ ॥&lt;br&gt;&#xA;अम्भोभिरभिषिच्यस्वं जननीचरणच्युतैः ॥&lt;br&gt;&#xA;प्राप्नुयात्स्वर्धुनीशुद्ध कबन्धाधिकशुद्धताम् ॥ ४९ ॥&lt;br&gt;&#xA;सन्न्यस्ताखिलकर्मापि पितुर्वन्द्यो हिमस्करी ॥&lt;br&gt;&#xA;सर्ववन्द्येन यतिना प्रसूर्वन्द्या प्रयत्नतः ॥ 4.1.11.५० ॥&lt;br&gt;&#xA;इदमेव तपोत्युग्रमिदमेवपरं व्रतम् ॥&lt;br&gt;&#xA;अयमेव परो धर्मो यत्पित्रोः परितोषणम् ॥ ५१ ॥&lt;br&gt;&#xA;मन्येमान्यो नाधमस्य तथान्यस्य यथा युवाम् ॥&lt;br&gt;&#xA;सुखाकारैर्विनीतस्य शिशोर्गृहपतेरहम् ॥ ५२ ॥&lt;br&gt;&#xA;वैश्वानरसमभ्येहि ममोत्सङ्गे निषीद भो ॥&lt;br&gt;&#xA;लक्षणानि परीक्षेहं पाणिं दर्शय दक्षिणम् ॥ ५३ ॥&lt;br&gt;&#xA;इत्युक्तो मुनिना बालः पित्रोराज्ञामवाप्य सः ॥&lt;br&gt;&#xA;प्रणम्य नारदं श्रीमान्भक्त्याप्रह्व उपाविशत् ॥ ५४ ॥&lt;br&gt;&#xA;ततो दृष्ट्वास्य सर्वाङ्गं तालुजिह्वाद्विजानपि ॥&lt;br&gt;&#xA;आनीय कुङ्कुमारक्तं सूत्रं च त्रिगुणीकृतम् ॥ ५५ ॥&lt;br&gt;&#xA;स्मृत्वा शिवौ गणाध्यक्षमूर्ध्वीभूतमुदङ्मुखम् ॥&lt;br&gt;&#xA;मुनिः परिममौ बालमापादतलमस्तकम् ॥ ५६ ॥&lt;br&gt;&#xA;तिर्यगूर्ध्वं समो माने योष्टोत्तरशताङ्गुलः ॥&lt;br&gt;&#xA;स भवेत्पृथिवीपालो बालोऽयं ते यथा द्विज ॥ ५७ ॥&lt;br&gt;&#xA;पञ्चसूक्ष्मः पञ्चदीर्घः सप्तरक्तः षडुन्नतः ॥&lt;br&gt;&#xA;त्रिपृथुर्लघुगम्भीरो द्वात्रिंशल्लक्षणस्त्विति ॥ ५८ ॥&lt;br&gt;&#xA;पञ्चदीर्घाणि शस्यानि यथादीर्घायुषोस्य वै ॥&lt;br&gt;&#xA;भुजौ नेत्रे हनुर्जानु नासाऽस्य तनयस्य ते ॥ ५९ ॥&lt;br&gt;&#xA;ग्रीवाजङ्घा मेहनैश्च त्रिभिर्ह्रस्वोयमीडितः ॥&lt;br&gt;&#xA;स्वरेण सत्त्वनाभिभ्यां त्रिगम्भीरः शिशुः शुभः ॥ 4.1.11.६० ॥&lt;br&gt;&#xA;त्वक्केशाङ्गुलिदशनाः पर्वाण्यङ्गुलिजान्यपि ॥&lt;br&gt;&#xA;तथास्य पञ्चसूक्ष्माणि दिक्पालपदभाग्यथा ॥ ६१ ॥&lt;br&gt;&#xA;वक्षः कुक्ष्यलकं स्कन्ध करं वक्त्रं षडुन्नतम् ॥&lt;br&gt;&#xA;तथाऽत्र दृश्यते बाले महदैश्वर्यभाग्यथा ॥ ६२ ॥&lt;br&gt;&#xA;पाण्योस्तले च नेत्रान्ते तालुजिह्वाधरौष्ठकम् ॥&lt;br&gt;&#xA;सप्तारुणं च सनखमस्मिन्राज्यसुखप्रदम् ॥ ६३ ॥&lt;br&gt;&#xA;ललाटकटिवक्षोभिस्त्रिविस्तीर्णो यथाह्यसौ ॥&lt;br&gt;&#xA;सर्वतेजोतिरैश्वर्यं तथा प्राप्स्यति नान्यथा ॥ ६४ ॥&lt;br&gt;&#xA;कमठीपृष्ठकठिनावकर्मकरणौ करौ ॥&lt;br&gt;&#xA;राज्यहेतू शिशोरस्य पादौ चाध्वनि कोमलौ ॥६५॥&lt;br&gt;&#xA;अच्छिन्ना तर्जनीं व्याप्य तथा रेखास्य दृश्यते ॥&lt;br&gt;&#xA;कनिष्ठा पृष्ठनिर्याता दीर्घायुष्यं यथार्पयेत् ॥ ६६ ॥&lt;br&gt;&#xA;पादौ सुमांसलौ रक्तौ समौ सूक्ष्मौ सुशौभनौ ॥&lt;br&gt;&#xA;समगुल्फौ स्वेदहीनौ स्निग्धावैश्वर्यसूचकौ ॥६७॥&lt;br&gt;&#xA;स्वल्पाभिः कररेखाभिरारक्ताभिः सदासुखी ॥&lt;br&gt;&#xA;लिङ्गेन कृशह्रस्वेन राजराजो भविष्यति ॥ ६८ ॥&lt;br&gt;&#xA;उत्कण्टासनगुल्फास्फिग्नाभिरस्यापि वर्तुला ॥&lt;br&gt;&#xA;दक्षिणावर्तमरुणं महदैश्वर्यसूचिका ॥ ६९॥&lt;br&gt;&#xA;धारैका मूत्रयत्यस्मिन्दक्षिणावर्तिनी यदि ॥&lt;br&gt;&#xA;गन्धश्च मीनमधुनोर्यदि वीर्ये तदा नृपः ॥ 4.1.11.७० ॥&lt;br&gt;&#xA;विस्तीर्णौ मांसलौ स्निग्धौ स्फिचावस्य सुखोचितौ ॥&lt;br&gt;&#xA;वामावर्तौ सुप्रलम्बौ दोषौ दिग्रक्षणोचितौ ॥७१॥&lt;br&gt;&#xA;श्रीवत्सवज्रचक्राब्ज मत्स्यकोदण्डदण्डभृत् ॥&lt;br&gt;&#xA;तथास्य करगा रेखा यथा स्यात्त्रिदिवस्पतिः ॥ ७२ ॥&lt;br&gt;&#xA;द्वात्रिंशद्दशनश्चायं करकम्बु शिरोधरः ॥&lt;br&gt;&#xA;कौञ्चदुन्दुभिहंसाभ्र स्वरः सर्वेश्वराधिकः ॥ ७३ ॥&lt;br&gt;&#xA;मधुपिङ्गलनेत्रोऽसौ नैनं श्रीस्त्यजति क्वचित् ॥&lt;br&gt;&#xA;पञ्चरेखललाटस्तु तथा सिंहोदरः शुभः॥।७४॥&lt;br&gt;&#xA;ऊर्ध्वरेखाङ्कितपदो निःश्वसन्पद्मगन्धवान् ॥&lt;br&gt;&#xA;अच्छिद्रपाणिः सुनखो महालक्षणवानयम् ॥ ७५ ॥&lt;br&gt;&#xA;किन्तु सर्वगुणोपेतं सर्वलक्षणलक्षितम् ॥&lt;br&gt;&#xA;सम्पूर्णनिर्मलकलं पातयेद्विधुवद्विधिः ॥ ७६ ॥&lt;br&gt;&#xA;तस्मात्सर्वप्रयत्नेन रक्षणीयस्त्वसौ शिशुः ॥&lt;br&gt;&#xA;गुणोपि दोषतां याति वक्रीभूते विधातरि ॥ ७७ ॥&lt;br&gt;&#xA;शङ्केऽस्य द्वादशेवर्षे प्रत्यूहो विद्युदग्नितः ॥&lt;br&gt;&#xA;इत्युक्त्वा नारदो धीमान्स जगाम यथागतम् ॥ ७८ ॥&lt;br&gt;&#xA;विश्वानरः सपत्नीकस्तच्छ्रुत्वा नारदेरितम् ॥&lt;br&gt;&#xA;तदैव मन्यमानोभूद्वज्रपातं सुदारुणम् ॥ ७९ ॥&lt;br&gt;&#xA;हाहतोस्मीति वचसा हृदयं समताडयत् ॥&lt;br&gt;&#xA;मूर्च्छामवाप महतीं पुत्रशोकसमाकुलः ॥ 4.1.11.८० ॥&lt;br&gt;&#xA;शुचिष्मत्यपि दुःखार्ता रुरोदातीव दुःसहम् ॥&lt;br&gt;&#xA;आर्तस्वरेण हारावैरत्यन्त व्याकुलेद्रिया ॥ ८१ ॥&lt;br&gt;&#xA;हाशिशो हागुणनिधे हा पितुर्वाक्यकारक ॥&lt;br&gt;&#xA;हा कुतो मन्दभाग्याया जठरे मे समागतः ॥ ८२ ॥&lt;br&gt;&#xA;त्वदेकपुत्रां हापुत्रकोऽत्र मां त्रायते पुरा ॥&lt;br&gt;&#xA;त्वदृते त्वद्गुणोर्म्याढ्ये पतितां शोकसागरे ॥ ८३ ॥&lt;br&gt;&#xA;हा बाल हा विमल हा कमलायताक्ष हा लोकलोचनचकोर कुरङ्गलक्ष्मन् ॥&lt;br&gt;&#xA;हा तात तात नयनाब्ज मयूखमालिन्हा मातुरुत्सवसहस्रसुखैकहेतो ॥ ८४ ॥&lt;br&gt;&#xA;हा पूर्णचन्द्रमुख हा सुनखाङ्गुलीक हा चाटुकारवचनामृतवीचिपूर ॥&lt;br&gt;&#xA;दुःखैः कियद्भिरहहां गमयात्वमाप्तः किं किं कृतं गृहपते न मया त्वदाप्त्यै ॥ ८५ ॥&lt;br&gt;&#xA;नोप्तो बलिर्न बत कासु च देवता सुतीर्थानि कानि न मयाध्युषितानि वत्स ॥&lt;br&gt;&#xA;के के मया न नियमौषधमन्त्रयन्त्राः संसाधितास्तव कृते सुकृतैकलभ्य ॥ ८६ ॥&lt;br&gt;&#xA;संसारसागरतरे हर दुःखभारं सारं मुखेन्दुमभिदर्शय सौख्यसिन्धो ॥&lt;br&gt;&#xA;पुन्नामतीव्रनरकार्णव वाडवाग्नेस्सञ्जीवयस्व पितरं निजवाक्सुधोक्षैः ॥ ८७ ॥&lt;br&gt;&#xA;किन्देवता अहह जन्ममहोत्सवेऽस्य ज्ञात्वेति भाविमिलिता युगपत्समस्ताः ॥&lt;br&gt;&#xA;एकस्थ सर्वगुण शील कलाकलाप सौन्दर्यलक्षणपरीक्षणपूर्णहर्षाः ॥ ८८ ॥&lt;br&gt;&#xA;शम्भो महेश करुणाकर शूलपाणे मृत्युञ्जयस्त्वमिति वेदविदो वदन्ति ॥&lt;br&gt;&#xA;त्वद्दत्त बालतनये यदि कालकालः स्यादेवमत्र वद कस्य भवेन्न पातः ॥ ८९ ॥&lt;br&gt;&#xA;हा हन्तहन्तभवता भव तापहारी कस्माद्विधेऽत्र विदधे बहुभिः प्रयत्नैः ॥&lt;br&gt;&#xA;बालो विशालगुणसिन्धुमगाधमध्यं सद्रत्नसारमखिलं सविधं विधाय ॥ 4.1.11.९० ॥&lt;br&gt;&#xA;हा कालबालकवती किमुतेन राज्ञी त्वत्कालतां न हृतवान्नसुताननेन्दुः ॥&lt;br&gt;&#xA;बालेति कोमलमृणाल लताङ्गलीलं दम्भोलिनिष्ठुरकठोरकुठारदंष्ट्रः ॥ ९१ ॥&lt;br&gt;&#xA;इत्थं विलप्य बहुशो नयनाम्बुधारासम्पातजात तटिनी शतमुत्तरङ्गम् ॥&lt;br&gt;&#xA;सा तोकशोकजनितानल तापतप्ता प्रोच्छ्वस्यदीर्घविपुलोष्णमहो शुशोष॥ ९२ ॥&lt;br&gt;&#xA;आकर्ण्य तत्करुणवत्परिदेवितानि तानि द्रुमा व्रततयः कुसुमाश्रुपातैः ॥&lt;br&gt;&#xA;प्रायो रुदन्ति पततां विरुतार्तरावैरालोल्यमौलिमसकृत्पवनच्छलेन ॥ ९३ ॥&lt;br&gt;&#xA;रुण्णं तया किल तथा बहुमुक्तकण्ठमार्तस्वरैः प्रतिरवच्छलतो यथोच्चैः ॥&lt;br&gt;&#xA;तद्दुःखतोनुरुरुदुर्गिरिकन्दरास्याः सर्वा दिशः स्थगितपत्रिमृगागमा हि ॥ ९४ ॥&lt;br&gt;&#xA;श्रुत्वार्तनादमिति विश्वनरोपि मोहं हित्वोत्थितः किमिति किन्त्विति किङ्किमेतत् ॥&lt;br&gt;&#xA;उच्चैर्वदन्गृहपतिः क्व समे बहिस्थः प्राणोन्तरात्मनिलयः सकलेन्द्रियेशः ॥ ९५ ॥&lt;br&gt;&#xA;अगस्त्य उवाच ॥ ॥&lt;br&gt;&#xA;ततो दृष्ट्वा स पितरौ बहुशोकसमावृतौ ॥&lt;br&gt;&#xA;स्मित्वोवाच ततो मातस्त्रासस्त्वीदृक्कुतो हि वाम् ॥९६॥&lt;br&gt;&#xA;न माङ्कृत वपुस्त्राणं भवच्चरणरेणुभिः ॥&lt;br&gt;&#xA;कालः कलयितुं शक्तो वराकी चञ्चलाल्पिका ॥ ९७ ॥&lt;br&gt;&#xA;प्रतिज्ञां शृणुतं तातौ यदि वां तनयो ह्यहम् ॥&lt;br&gt;&#xA;करिष्येहं तथा तेन विद्युन्मत्तस्त्रसिष्यति ॥ ९८ ॥&lt;br&gt;&#xA;मृत्युञ्जयं समाराध्य सर्वज्ञं सर्वदं सताम् ॥&lt;br&gt;&#xA;कालकालं महाकालं कालकूटविषादिनम् ॥ ९९ ॥&lt;br&gt;&#xA;इति श्रुत्वा वचस्तस्य जरितौ द्विजदम्पती ॥&lt;br&gt;&#xA;अकालामृतवर्षौघ शान्ततापौ तदोचतुः ॥ 4.1.11.१०० ॥&lt;br&gt;&#xA;अपयोदपयोवृष्टिरदुग्धाब्धिः सुधोदयः ॥&lt;br&gt;&#xA;अनिन्दुः कौमुदीकान्तिः कुतो नौ सुखयत्यलम् ॥ १ ॥&lt;br&gt;&#xA;पुनर्ब्रूहिपुनर्ब्रूहि कीदृक्कीदृक्पुनःपुनः ॥&lt;br&gt;&#xA;कालः कलयितुं नालं वराकी चञ्चलाल्पिका ॥२॥&lt;br&gt;&#xA;आवयोस्तापनाशाय महोपायस्त्वयेरितः ॥&lt;br&gt;&#xA;मृत्युञ्जयस्य देवस्य समाराधनलक्षणः॥ ॥३ ॥&lt;br&gt;&#xA;तद्गच्छ शरणं तात नातः परतरं हितम् ॥&lt;br&gt;&#xA;मनोरथपथातीत कारिणः कालहारिणः ॥ ४ ॥&lt;br&gt;&#xA;किं न श्रुतं त्वया तात श्वेतकेतु यथा पुरा ॥&lt;br&gt;&#xA;पाशितं कालपाशेन ररक्ष त्रिपुरान्तकः ॥ ५ ॥&lt;br&gt;&#xA;शिलादतनयं मृत्युग्रस्तमष्टाब्दमर्भकम् ॥&lt;br&gt;&#xA;शिवो निजजनं चक्रे नन्दिनं विश्वनन्दिनम् ॥ ६ ॥&lt;br&gt;&#xA;क्षीरोदमथनोद्भूतप्रलयानलसन्निभम् ॥&lt;br&gt;&#xA;पीत्वा हालाहलं घोरमरक्षद्भुवनत्रयम् ॥ ७ ॥&lt;br&gt;&#xA;जालन्धरं महादर्पं हृतत्रैलोक्यसम्पदम् ॥&lt;br&gt;&#xA;चरणाङ्गुष्ठरेखोत्थचक्रेणनिजघानयः ॥ ८ ॥&lt;br&gt;&#xA;य एकेषु निपातोत्थ ज्वलनैस्त्रिपुरं पुरा ॥&lt;br&gt;&#xA;विधाय पत्रिणं विष्णुं ज्वालयामास धूर्जटिः ॥ ९ ॥&lt;br&gt;&#xA;अन्धकं यस्त्रिशूलाग्रप्रोतं वर्षायुतं पुरा ॥&lt;br&gt;&#xA;त्रैलोक्यैश्वर्यसम्मूढं शोषयामास भानुना॥ 4.1.11.११० ॥&lt;br&gt;&#xA;कामं दृष्टिनिपातेन त्रैलोक्यविजयोर्जितम् ॥&lt;br&gt;&#xA;निनायानङ्गपदवीं वीक्षमाणेष्वजादिषु ॥ ११ ॥&lt;br&gt;&#xA;तं ब्रह्माद्येककर्तारं मेघवाहनमच्युतम् ॥&lt;br&gt;&#xA;प्रयाहि पुत्र शरणं विश्वरक्षामणिं शिवम् ॥ १२ ॥&lt;br&gt;&#xA;पित्रोरनुज्ञां प्राप्येति प्रणम्य चरणौ तयोः ॥&lt;br&gt;&#xA;प्रदक्षिणमुपावृत्य बह्वाश्वास्य विनिर्ययौ ॥ १३ ॥&lt;br&gt;&#xA;स प्राप्य काशीं दुष्प्रापां ब्रह्मनारायणादिभिः ॥&lt;br&gt;&#xA;महासंवर्तसंवृत्त तापाद्विश्वेशपालिताम् ॥ १४ ॥&lt;br&gt;&#xA;फिरस्वर्धुन्या हारयष्ट्येव राजितां कण्ठभूमिषु ॥&lt;br&gt;&#xA;विचित्रगुणशालिन्याहारनीहारगौरया ॥ १५ ॥&lt;br&gt;&#xA;बहुसंसारसन्तापसन्तप्तजनतोद्भवम् ॥&lt;br&gt;&#xA;वारयन्तीं वरणया छिन्दन्तीमसिधारया ॥ १६ ॥&lt;br&gt;&#xA;यल्लभ्यते च कैवल्यं सुदृढाष्टाङ्गयोगतः ॥&lt;br&gt;&#xA;विकासयन्तीं तत्सम्यक्काशिकांयाञ्जगुर्बुधाः ॥ ॥ १७ ॥&lt;br&gt;&#xA;संसारतापतप्ताभ्यां लोचनाभ्यां स दृष्टवान् ॥&lt;br&gt;&#xA;कर्णाकर्णप्रकीर्णाभ्यां प्राग्ययौ मणिकर्णिकाम् ॥ १८ ॥&lt;br&gt;&#xA;तत्र स्नात्वा विधानेन दृष्ट्वा विश्वेश्वरं विभुम् ॥&lt;br&gt;&#xA;त्रैलोक्यप्राणिसन्त्राणकारिणं प्रणनाम ह ॥ १९ ॥&lt;br&gt;&#xA;आलोक्यालोक्य तल्लिङ्गं तुतोष हृदये बहु ॥&lt;br&gt;&#xA;परमानन्दकन्दाख्यं स्फुटमेतन्न संशयः ॥ 4.1.11.१२० ॥&lt;br&gt;&#xA;अहो न मत्तो धन्योस्ति त्रैलोक्ये सचराचरे ॥&lt;br&gt;&#xA;यदद्राक्षिषमद्याहं श्रीमद्विश्वेश्वरं विभुम् ॥२१॥&lt;br&gt;&#xA;त्रिलोकीसारसर्वस्वं पिण्डीभूतमिदं किल ॥&lt;br&gt;&#xA;किं वा पीयूषपिण्डोयमुद्गतः क्षीरनीरधेः ॥२२ ॥&lt;br&gt;&#xA;आत्मावबोधमहसः किमसौ प्रथमाङ्कुरः ॥&lt;br&gt;&#xA;ब्रह्मानन्द सुकन्दो वा किमु ब्रह्मरसायनम् ॥ २३ ॥&lt;br&gt;&#xA;योगिहृत्पद्मनिलयं यदनाकारमुच्यते ॥&lt;br&gt;&#xA;तदाकारत्वमापेदे किमिदं लिङ्गकैतवात् ॥ २४ ॥&lt;br&gt;&#xA;ब्रह्माण्डभाण्डमथवा नाना रत्नौघपूरितम् ॥&lt;br&gt;&#xA;अथवा मोक्षवृक्षस्य फलमेतन्नसंशयः ॥ २५ ॥&lt;br&gt;&#xA;निर्वाणलक्ष्म्याः किमथ केशपाशः सुपुष्पयुक ॥&lt;br&gt;&#xA;कैवल्यमल्लीवल्ल्याः किंस्तबकः स्तावकार्थदः ॥ २६ ॥&lt;br&gt;&#xA;निःश्रेयसश्रियः किंवाऽऽनन्दक्रीडनकन्दुकः ॥&lt;br&gt;&#xA;अपवर्गो दयाद्रेः किमुदियाय सुधाकरः ॥ २७ ॥&lt;br&gt;&#xA;संसारमोहतिमिरभिदुरःकिमसौ रविः ॥&lt;br&gt;&#xA;किमु कल्याणरमणीरम्यशृङ्गारदर्पणः ॥ २८ ॥&lt;br&gt;&#xA;आज्ञातं नभवेदन्यत्सर्वेषां देहधारिणाम् ॥&lt;br&gt;&#xA;अनेककर्मबीजानां बीजपूरोऽयमद्भुतः ॥२९॥&lt;br&gt;&#xA;विश्वेषां विश्वबीजानां कर्माख्यानां लयो यतः ॥&lt;br&gt;&#xA;अस्मिन्निर्वाणदे लिङ्गे विश्वलिङ्गमिदं ततः ॥ 4.1.11.१३० ॥&lt;br&gt;&#xA;मम भाग्योदयेनैव नारदेन महर्षिणा ॥&lt;br&gt;&#xA;तदागत्य तथोक्तं यत्कृतकृत्योस्म्यहं ततः ॥ ३१ ॥&lt;br&gt;&#xA;इत्यानन्दामृतरसैर्विधायसहि पारणम् ॥&lt;br&gt;&#xA;ततःशुभेऽह्नि संस्थाप्य लिङ्गं सर्वहितप्रदम् ॥ ३२ ॥&lt;br&gt;&#xA;जग्राह नियमान्घोरान्दुष्करानकृतात्मनाम् ॥&lt;br&gt;&#xA;अष्टोत्तरशतैः कुम्भैः पूर्णैर्गङ्गामृतोद्रवैः ॥ ३३ ॥&lt;br&gt;&#xA;संस्नाप्य वाससा पूतैः पूतात्मा प्रत्यहं शिवम् ॥&lt;br&gt;&#xA;नीलोत्पलमयीं मालां समर्पयति सोऽन्वहम् ॥ ३४ ॥&lt;br&gt;&#xA;अष्टाधिकसहस्रैस्तु सुमनोभिर्विनिर्मिताम् ॥&lt;br&gt;&#xA;सपक्षार्धेन षण्मासं कन्दमूलफलाशनः॥३५॥&lt;br&gt;&#xA;शीर्णपर्णाशनः पक्षे त्वाषण्मासं बभूव सः ॥&lt;br&gt;&#xA;षण्मासं वायुभक्षोभूत्षण्मासं जलबिन्दुभुक् ॥३६॥&lt;br&gt;&#xA;एवं वर्षद्वयं तस्य व्यतिक्रान्तं तथा सतः ॥&lt;br&gt;&#xA;जन्मतो द्वादशे वर्षे तद्वचो नारदेरितम् ॥ ३७ ॥&lt;br&gt;&#xA;सत्यं करिष्यन्निवतमभ्यगात्कुलिशायुधः ॥&lt;br&gt;&#xA;उवाच च वरं ब्रूहि दद्मि तन्मनसि स्थितम् ॥३८॥&lt;br&gt;&#xA;अहं शतक्रतुर्विप्र प्रसन्नोस्मि शुभव्रतैः ॥&lt;br&gt;&#xA;इत्याकर्ण्य महेन्द्रस्य वाक्यं मुनिकुमारकः॥३९॥&lt;br&gt;&#xA;उवाच मधुरं धीरः कीरवन्मधुराक्षरम्॥&lt;br&gt;&#xA;मघवन्वृत्रशत्रो त्वां जाने कुलिशपाणिनम् ॥ 4.1.11.१४० ॥&lt;br&gt;&#xA;नाहं वृणे वरं त्वत्तः शङ्करो वरदोस्ति मे ॥ ४१ ॥&lt;br&gt;&#xA;इन्द्र उवाच ॥&lt;br&gt;&#xA;न मत्तः शङ्करोस्त्वन्यो देवदेवोस्म्यहं शिशो ॥&lt;br&gt;&#xA;विहाय बालिशत्वं त्वं वरयाचस्व मां वरम् ॥ ४२ ॥&lt;br&gt;&#xA;ब्राह्मण उवाच ॥&lt;br&gt;&#xA;गच्छाहल्यापतेऽसाधो गोत्रारे पाकशासन ॥&lt;br&gt;&#xA;न प्रार्थये पशुपतेरन्यदेवान्तरं स्फुटम् ॥४३॥&lt;br&gt;&#xA;इति तस्य वचः श्रुत्वा क्रोधसंरक्तलोचनः ॥&lt;br&gt;&#xA;उद्यम्य कुलिशं घोरं भीषयामास बालकम् ॥४४॥&lt;br&gt;&#xA;स दृष्ट्वा बालको वज्रं विद्युज्ज्वालाशताकुलम् ॥&lt;br&gt;&#xA;स्मरन्नारदवाक्यं च मुमूर्च्छ भयविह्वलः ॥ ४५ ॥&lt;br&gt;&#xA;अथ गौरीपतिः शम्भुराविरासीत्तमोनुदः ॥&lt;br&gt;&#xA;उत्तिष्ठोत्तिष्ठ भद्रं ते स्पर्शैः सञ्जीवयन्निव ॥ ४६ ॥&lt;br&gt;&#xA;उन्मील्य नेत्रकमले सुप्ते इव दिवाक्षये ॥&lt;br&gt;&#xA;अपश्यदग्रे चोत्थाय शम्भुमर्कशताधिकम् ॥ ४७ ॥&lt;br&gt;&#xA;भाले लोचनमालोक्य कण्ठे कालं वृषध्वजम् ॥&lt;br&gt;&#xA;वामाङ्गसन्निविष्टाद्रितनयं चं द्रशेखरम् ॥ ४८ ॥&lt;br&gt;&#xA;कपर्देन विराजन्तं त्रिशूलाजगवायुधम् ॥&lt;br&gt;&#xA;स्फुरत्कर्पूरगौराङ्गं परिणद्ध गजाजिनम् ॥४९॥&lt;br&gt;&#xA;परिज्ञाय महादेवं गुरुवाक्यत आगमात् ॥&lt;br&gt;&#xA;हर्ष बाष्पाकुलः सन्न कठो रोमाञ्चकञ्चुकः ॥ 4.1.11.१५० ॥&lt;br&gt;&#xA;क्षणंस्थगितवत्तस्थौ चित्रकृत्रिमपुत्रकः ॥&lt;br&gt;&#xA;यथातथा सुसम्पन्नो विस्मृत्यात्मानमेव च ॥ ५१ ॥&lt;br&gt;&#xA;न स्तोतुं न नमस्कर्तुं किञ्चिद्विज्ञप्तुमेव च ॥&lt;br&gt;&#xA;यदासनशशाकालं तदा स्मित्वाऽऽह शङ्करः ॥ ५२ ॥&lt;br&gt;&#xA;ईश्वर उवाच ॥&lt;br&gt;&#xA;शिशो गृहपते शक्राद्वज्रोद्यतपरादहो ॥&lt;br&gt;&#xA;ज्ञातो भीतोसि मा भैषीर्जिज्ञासा ते कृता मया ॥ ५३ ॥&lt;br&gt;&#xA;मम भक्तस्य नो शक्रो न वज्रं नान्तकोपि वा ॥&lt;br&gt;&#xA;प्रभवेदिन्द्ररूपेण मयैव त्वं हि भाषितः ॥ ५४ ॥&lt;br&gt;&#xA;वरं ददामि ते भद्र त्वमग्निपदभाग्भव ॥&lt;br&gt;&#xA;सर्वेषामेव देवानां वदनं त्वं भविष्यसि ॥५५॥&lt;br&gt;&#xA;सर्वेषामेव भूतानां त्वमग्नेंऽतश्चरो भव ॥&lt;br&gt;&#xA;धर्मराजेन्द्रयोर्मध्ये दिगीशो राज्यमाप्नुहि ॥५६ ॥&lt;br&gt;&#xA;त्वयेदं स्थापितं लिङ्गं तव नाम्ना भविष्यति ॥&lt;br&gt;&#xA;अग्नीश्वरं इति ख्यातं सर्वतेजोभिबृंहणम् ॥ ५७ ॥&lt;br&gt;&#xA;अग्नीश्वरस्य भक्तानां न भयं विद्युदग्निजम् ॥&lt;br&gt;&#xA;अग्निमान्द्य भयं नैव नाकालमरणं क्वचित् ॥ ५८ ॥&lt;br&gt;&#xA;अग्नीश्वरं समभ्यर्च्य काश्यां सर्वसमृद्धिदम् ॥&lt;br&gt;&#xA;अन्यत्रापि मृतो दैवादग्निलोके महीयते ॥५९॥&lt;br&gt;&#xA;ततः काशीं पुनः प्राप्य कल्पान्ते मोक्षमाप्नुयात् ॥&lt;br&gt;&#xA;वीरेश्वरस्य पूर्वेण गङ्गायाः पश्चिमे तटे ॥ 4.1.11.१६० ॥&lt;br&gt;&#xA;अग्नीश्वरं समाराध्य वह्निलोके वसेन्नरः ॥&lt;br&gt;&#xA;पितृभ्यां स्वजनैः सार्धं मित्रबन्धुसमायुतः ॥ ६१ ॥&lt;br&gt;&#xA;विमानमिदमारुह्य प्रयाह्येव दिशःपते ॥&lt;br&gt;&#xA;इत्युक्त्वानीय तद्बन्धून् पित्रोश्च परिपश्यतोः ॥&lt;br&gt;&#xA;दिक्पतित्वेऽभिषिच्याग्निं तत्र लिङ्गे शिवोविशत् ॥ ६२ ॥&lt;br&gt;&#xA;गणावूचतुः ॥ ॥&lt;br&gt;&#xA;इत्थमग्निस्वरूपं ते शिवशर्मन्प्रवर्णितम् ॥&lt;br&gt;&#xA;किमन्यच्छ्रोतुकामोसि कथयावस्तदीरय ॥ १६३ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वाद्धें वह्निलोकवर्णनं नामैकादशोऽध्यायः ॥ ११ ॥&lt;/p&gt;</description>
    </item>
    <item>
      <title>०१२ निर्ऋतिवरुणलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/012_nirRtivaruNalokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/012_nirRtivaruNalokavarNanam/</guid>
      <description>&lt;p&gt;शिवशर्मोवाच ॥&lt;br&gt;&#xA;नैर्ऋतादीन् क्रमाल्लोकानाख्यातं पुरुषोत्तमौ ॥&lt;br&gt;&#xA;पुरुषोत्तमपादाब्जपरागोद्धूसरालकौ ॥ १ ॥&lt;br&gt;&#xA;गणावूचतुः ॥&lt;br&gt;&#xA;आकर्णय महाभाग संयमिन्याः पुरीं पराम् ॥&lt;br&gt;&#xA;दिक्पतेर्निर्ऋतस्यासौ पुण्यापुण्यजनोषिता ॥ २ ॥&lt;br&gt;&#xA;राक्षसानिवसन्त्यस्यामपरद्रोहिणः सदा ॥&lt;br&gt;&#xA;जातिमात्रेण रक्षांसि वृत्तैः पुण्यजना इमे ॥ ३ ॥&lt;br&gt;&#xA;स्मृत्युक्तश्रुतिवर्त्मानो जातवर्णावरेष्वपि ॥&lt;br&gt;&#xA;नाद्रियन्तेऽन्नपानानामस्मृत्युक्तं कदाचन ॥ ४ ॥&lt;br&gt;&#xA;परदार परद्रव्य परद्रोहपराङ्मुखाः ॥&lt;br&gt;&#xA;जाताजातौ निकृष्टायामपिपुण्यानुसारिणः ॥ ५ ॥&lt;br&gt;&#xA;द्विजातिभक्त्युत्पन्नार्थैरात्मानं पोषयन्ति ये ॥&lt;br&gt;&#xA;सदा सङ्कुचिताङ्गाश्च द्विजसम्भाषणादिषु ॥ ६ ॥&lt;br&gt;&#xA;आहूता वस्त्रवदना वदन्ति द्विजसन्निधौ ॥&lt;br&gt;&#xA;जयजीवभगोनाथ स्वामिन्निति हि वादिनः ॥ ७ ॥&lt;br&gt;&#xA;तीर्थस्नानपरानित्यं नित्यं देवपरायणाः ॥&lt;br&gt;&#xA;द्विजेषु नित्यं प्रणताः स्वनामाख्यानपूर्वकम् ॥ ८ ॥&lt;br&gt;&#xA;दम दान दया क्षान्ति शौचेन्द्रिय विनिग्रहाः ॥&lt;br&gt;&#xA;अस्तेय सत्याहिंसाश्च सर्वेषां धर्महेतवः ॥ ९ ॥&lt;br&gt;&#xA;आवश्येषु सदोद्युक्ता ये जाता यत्रकुत्रचित् ॥&lt;br&gt;&#xA;सर्वभोगसमृद्धास्ते वसन्त्यत्र पुरोत्तमे ॥4.1.12.१०॥&lt;br&gt;&#xA;म्लेच्छा अपि सुतीर्थेषु ये मृतानात्मघातकाः ॥&lt;br&gt;&#xA;विहाय काशीं निर्वाण विश्राणान्तेऽत्र भोगिनः ॥ ॥ ११ ॥&lt;br&gt;&#xA;अन्धं तमो विशेयुस्ते ये चैवात्महनो जनाः ॥&lt;br&gt;&#xA;भुक्त्वा निरयसाहस्रं ते च स्युर्ग्रामसूकराः ॥ १२ ॥&lt;br&gt;&#xA;आत्मघातो न कर्तव्यस्तस्मात्क्वापि विपश्चिता ॥&lt;br&gt;&#xA;इहापि च परत्रापि न शुभान्यात्मघातिनाम् ॥ १३ ॥&lt;br&gt;&#xA;यथेष्टमरणं केचिदाहुस्तत्त्वावबोधकाः ॥&lt;br&gt;&#xA;प्रयागे सर्वतीर्थानां राज्ञिसर्वाभिलाषदे ॥ १४ ॥&lt;br&gt;&#xA;अन्त्यजा अपि ये केचिद्दयाधर्मानुसारिणः ॥&lt;br&gt;&#xA;परोपकृतिनिष्ठास्ते वसन्त्यत्र तु सत्तमाः ॥ १५ ॥&lt;br&gt;&#xA;अस्य स्वरूपं वक्ष्यावो दिक्पतेः क्षणतः शृणु ॥&lt;br&gt;&#xA;मध्ये विन्ध्याटवि पुरा पक्कणस्थजनाग्रणीः ॥ १५ ॥&lt;br&gt;&#xA;पल्लीपतिरभूदुग्रः पिङ्गाक्ष इति विश्रुतः ॥&lt;br&gt;&#xA;निर्विन्ध्यायास्तटे शूरः क्रूरकर्मपराङ्मुखः ॥ १७ ॥&lt;br&gt;&#xA;घातयेद्दूरसंस्थोपि यः पान्थपरिपन्थिनः ॥&lt;br&gt;&#xA;व्याघ्रादीन् दुष्टसत्त्वांश्च स हिनस्ति प्रयत्नतः ॥ १८ ॥&lt;br&gt;&#xA;जीवेन्मृगयु धर्मेण तत्रापि करुणापरः ॥&lt;br&gt;&#xA;न विश्वस्तान्पक्षिमृगान्न सुप्तान्न व्यवायिनः ॥ १९ ॥&lt;br&gt;&#xA;न तोयगृध्नून्न शिशून्नान्तर्वर्त्नित्वलक्षणान् ॥&lt;br&gt;&#xA;स घातयति धर्मज्ञो जातिधर्मपराङ्मुखः ॥ 4.1.12.२० ॥&lt;br&gt;&#xA;श्रमातुरेभ्यः पान्थेभ्यः स विश्रामं प्रयच्छति ॥&lt;br&gt;&#xA;हरेत्क्षुधा क्षुधार्तानामुपानद्दोऽनुपानहे ॥ २१ ॥&lt;br&gt;&#xA;मृगत्त्वचोतिमृदुला विवस्त्रेभ्यातिसर्जति ॥&lt;br&gt;&#xA;अनुव्रजति कान्तारे प्रान्तरे पथिकान्पथि ॥ २२ ॥&lt;br&gt;&#xA;न जिघृक्षति तेभ्योर्थमभयं चेति यच्छति ॥&lt;br&gt;&#xA;आविन्ध्याटवि मे नाम ग्राह्यं दुष्टभयापहम् ॥ २३ ॥&lt;br&gt;&#xA;नित्यं कार्पटिकान्सर्वान् स पुत्रेण प्रपश्यति ॥&lt;br&gt;&#xA;तेपि च प्रतितीर्थं हि तमाशीर्वादयं ति वै ॥२४॥&lt;br&gt;&#xA;इति तिष्ठति पिङ्गाक्षे साटवी नगरायिता ॥&lt;br&gt;&#xA;अध्वनीने ऽध्वगान्कोपि न रुणद्धि ससाध्वसः ॥२५॥&lt;br&gt;&#xA;कदाचित्तत्पितृव्येण समीप ग्रामवासिना ॥&lt;br&gt;&#xA;श्रुतः कार्पटिकानां हि सार्थः सार्थो महास्वनः ॥ २०५ ॥&lt;br&gt;&#xA;लुब्धकस्तद्धने लुब्धः क्षुद्रस्तन्निधनोद्यतः ॥&lt;br&gt;&#xA;स रुरोध तमध्वानमग्रे गत्वाऽतिगूढवत् ॥ २७ ॥&lt;br&gt;&#xA;तदा युप्यस्यशेषेण पिङ्गाक्षो मृगयां गतः ॥&lt;br&gt;&#xA;तस्मिन्नरण्ये तन्मार्गं निकषाध्युषितो निशि ॥ २८ ॥&lt;br&gt;&#xA;परप्राणद्रुहां पुंसां न सिद्ध्येयुर्मनोरथाः ॥&lt;br&gt;&#xA;विश्वं कुशलितेनैतद्विश्वेशपरिरक्षितम् ॥ २९ ॥&lt;br&gt;&#xA;न चिन्तयेदनिष्टानि तस्मात्कृष्टिः कदाचन ॥&lt;br&gt;&#xA;विधिदृष्टं यतो भावि कलुषम्भावि केवलम् ॥4.1.12.३०॥&lt;br&gt;&#xA;तस्मादात्मसुखम्प्रेप्सु रिष्टानिष्टं न चिन्तयेत् ॥&lt;br&gt;&#xA;चिन्तयेच्चेत्तदाचिन्त्यो मोक्षोपायो न चेतरः ॥३१॥&lt;br&gt;&#xA;व्युष्टायामथयामिन्यामभूत्कोलाहलो महान् ॥&lt;br&gt;&#xA;घातयध्वं पातयध्वं नग्नयध्वं द्रुतं भटाः ॥३२॥&lt;br&gt;&#xA;मा मारयध्वं त्रायध्वं भटाः कार्पटिका वयम् ॥&lt;br&gt;&#xA;अनायासं लुण्ठयध्वं नयध्वं च यदस्ति नः ॥ ३३ ॥&lt;br&gt;&#xA;वयं पान्था अनाथाः स्मो विश्वनाथपरायणाः ॥&lt;br&gt;&#xA;सनाथास्ते न दूरं सनाथतां पथिकोऽपरः ॥ ३४ ॥&lt;br&gt;&#xA;वयं पिङ्गाक्षविश्वासादस्मिन्मार्गेऽकुतोभयाः ॥&lt;br&gt;&#xA;यातायातं सदा कुर्मः स च दूर इतो वनात् ॥३५॥&lt;br&gt;&#xA;इति श्रुत्वाऽथ पिङ्गाक्षो भटः कार्पटिकेरितम ॥&lt;br&gt;&#xA;दूरान्मा भैष्ट माभैष्ट ब्रुवन्निति समागतः ॥ ३६ ॥&lt;br&gt;&#xA;तत्कर्मसूत्रैराकृष्टो भिल्लःकार्पटिकप्रियः ॥&lt;br&gt;&#xA;तूर्णं तदायुष्यमिव तत्रोपस्थितवान् क्षणात् ॥ ३७ ॥&lt;br&gt;&#xA;कोयङ्कोयं दुराचारः पिङ्गाक्षे मयि जीवति ॥&lt;br&gt;&#xA;उल्लुलुण्ठयिषुः पान्थान्प्राणलिङ्गसमान्मम ॥ ३८ ॥&lt;br&gt;&#xA;इति तद्वाक्यमाकर्ण्य ताराक्षस्तत्पितृव्यकः ॥&lt;br&gt;&#xA;धनलोभेन पिङ्गाक्षे पापं पापो व्यचिन्तयत् ॥३९॥&lt;br&gt;&#xA;कुलधर्मं व्यपास्यैष वर्तते कुलपांसनः ॥&lt;br&gt;&#xA;चिरं चिन्तितमद्यामुं घातयिष्याम्यसंशयम् ॥ 4.1.12.४० ॥&lt;br&gt;&#xA;विचार्येति स दुष्टात्मा भृत्यानाज्ञापयत्क्रुधा ॥&lt;br&gt;&#xA;आदावेनं घातयन्तु ततः कार्पटिकानिमान् ॥ ४१ ॥&lt;br&gt;&#xA;ततो ऽयुध्यन्दुराचारास्तेनैकेन च तेऽखिलाः ॥&lt;br&gt;&#xA;यथाकथञ्चित्ताननयत्स च स्वावसथान्तिकम् ॥ ४२ ॥&lt;br&gt;&#xA;आच्छिन्नं हि धनुर्वाणं छिन्नं सन्नहनं शरैः ॥&lt;br&gt;&#xA;असूदयिष्यमेतांस्तदभविष्यं यदीश्वरः ॥ ४३ ॥&lt;br&gt;&#xA;अभिलप्यन्निति प्राणानत्याक्षीत्स परार्थतः ॥&lt;br&gt;&#xA;तेपि कार्पटिकाः प्राप्तास्तत्पल्लीं गतसाध्वसाः ॥ ४४ ॥&lt;br&gt;&#xA;या मतिस्त्वन्तकाले स्याद्गतिस्तदनुरूपतः ॥&lt;br&gt;&#xA;दिगीशत्वमतः प्राप्तो निर्ऋत्यां नैर्ऋतेश्वरः ॥ ४५ ॥&lt;br&gt;&#xA;इत्थमस्य स्वरूपं ते आवाभ्यां समुदीरितम् ॥&lt;br&gt;&#xA;एतस्योत्तरतो लोको वरुणस्यायमद्भुतः ॥४६॥&lt;br&gt;&#xA;कूपवापीतडागानां कर्तारो निर्मलैर्धनैः ॥&lt;br&gt;&#xA;इह लोके महीयन्ते वारुणे वरुणप्रभाः ॥४७॥&lt;br&gt;&#xA;निर्जले जलदातारः परसन्तापहारिणः ॥&lt;br&gt;&#xA;अर्थिभ्यो ये प्रयच्छन्ति चित्रच्छत्रकमण्डलून् ॥४८॥&lt;br&gt;&#xA;पानीयशालिकाः कुर्युर्नानोपस्करसंयुताः ॥&lt;br&gt;&#xA;दद्युर्धर्मघटांश्चापि सुगन्धोदकपूरितान् ॥४९॥&lt;br&gt;&#xA;अश्वत्थसेकं ये कुर्युः पथि पादपरोपकाः ॥&lt;br&gt;&#xA;विश्रामशालाकर्तारः श्रान्तसन्तापनोदकाः ॥4.1.12.५०॥&lt;br&gt;&#xA;ग्रीष्मोष्प्रहन्ति मायूरपिच्छादि रचितान्यपि ॥&lt;br&gt;&#xA;चित्राणि तालवृन्तानि वितरन्ति तपागमे ॥५१॥&lt;br&gt;&#xA;रसवन्ति सुगन्धीनि हिमवन्ति तपर्तुषु ॥&lt;br&gt;&#xA;विश्राणयन्ति वा तृप्ति पानकानि प्रयत्नतः ॥ ५२ ॥&lt;br&gt;&#xA;इक्षुक्षेत्राणि सङ्कल्प्य ब्राह्मणेभ्यो ददत्यपि ॥&lt;br&gt;&#xA;तथा नानाप्रकारांश्च विकारानैक्षवान्बहून् ॥ ५३ ॥&lt;br&gt;&#xA;गोरसानां प्रदातारस्तथा गोमहिषीप्रदाः ॥&lt;br&gt;&#xA;धारामण्डपकर्तारश्छायामण्डपकारिणः ॥५४॥&lt;br&gt;&#xA;देवालयेषु ये दद्युर्बहुधारागलन्तिकाः ॥&lt;br&gt;&#xA;तीर्थे वा करहर्तारस्तीर्थमार्गावनेजका. ॥ ५५ ॥&lt;br&gt;&#xA;अभयं ये प्रयच्छन्ति भयार्तोद्यत पाणयः ॥&lt;br&gt;&#xA;निर्भया वारुणे लोके ते वसन्ति लसन्ति च ॥ ५६ ॥&lt;br&gt;&#xA;विपाशयन्ति ये पुण्या दुर्वृतैः कण्ठपाशितान् ॥&lt;br&gt;&#xA;ते पाशपाणे लोकेस्मिन्निवसन्त्यकुतोभयाः ॥ ५७ ॥&lt;br&gt;&#xA;नौकाद्युपायैर्न द्यादौ पान्थान्ये तारयन्त्यपि ॥&lt;br&gt;&#xA;तारयन्त्यपि दुःखाब्धेस्तत्र नागरिका द्विज ॥५८ ॥&lt;br&gt;&#xA;घट्टान्पुण्यतटिन्यादेर्बन्धयन्ति शिलादिभिः ॥&lt;br&gt;&#xA;तोयार्थिसुखसिद्ध्यर्थं ये नरास्तेत्र भोगिनः ॥ ५९ ॥&lt;br&gt;&#xA;वितर्पयन्ति ये पुण्यास्तृषिताञ्शीतलैर्जलैः ॥&lt;br&gt;&#xA;तेऽत्र वै वारुणे लोके सुखसन्ततिभागिनः ॥ 4.1.12.६० ॥&lt;br&gt;&#xA;जलाशयानां सर्वेषामयमेकतमः पतिः ॥&lt;br&gt;&#xA;प्रचेता यादसान्नाथः साक्षी सर्वेषुकर्मसु ॥ ६१ ॥&lt;br&gt;&#xA;अस्योत्पत्तिं शृणु पतेर्वरुणस्यमहात्मनः ॥&lt;br&gt;&#xA;आसीन्मुनिरमेयात्मा कर्दमस्य प्रजापतेः ॥ ६२॥&lt;br&gt;&#xA;शुचिष्मानिति विख्यातस्तनयो विनयोचितः ॥&lt;br&gt;&#xA;स्थैर्य माधुर्य धैर्याद्यैर्गुणैरुपचितोहितः ॥ ६३ ॥&lt;br&gt;&#xA;अच्छोदे सरसि स्नातुं स गतो बालकैः सह ॥&lt;br&gt;&#xA;जलक्रीडनसंसक्तं शिशुमारो हरच्च तम् ॥६४॥&lt;br&gt;&#xA;ततस्तस्मिन्मुनिसुते हृतेऽत्याहितशंसिभिः ॥&lt;br&gt;&#xA;तैः समागत्य शिशुभिः कथितं तत्पितुः पुरः ॥ ६५ ॥&lt;br&gt;&#xA;हरार्चनोपविष्टस्य समाधौ निश्चलात्मनः ॥&lt;br&gt;&#xA;श्रुतबालविपत्तेश्च चचाल न मनोहरात् ॥ ६६ ॥&lt;br&gt;&#xA;अधिकं शीलयामास स सर्वज्ञं त्रिलोचनम् ॥&lt;br&gt;&#xA;पश्यञ्शम्भोः समीपे स भुवनानि चतुर्दश ॥ ६७ ॥&lt;br&gt;&#xA;नाना भूतानि भूतानि ब्रह्माण्डान्तर्गतानि च ॥&lt;br&gt;&#xA;चन्द्रसूर्यर्क्षताराश्च पर्वतान्सरितो द्रुमान् ॥ ६८ ॥&lt;br&gt;&#xA;समुद्रानन्तरीयाणि ह्यरण्यानीस्सरांसि च ॥&lt;br&gt;&#xA;नाना देवनिकायांश्च बह्वीर्दिविषदां पुरीः ॥ ६९ ॥&lt;br&gt;&#xA;वापीकूपतडागानि कुल्याः पुष्करिणीर्बहु ॥&lt;br&gt;&#xA;एकस्मिन्क्वापि सरसि जलक्रीडापरायणान् ॥ 4.1.12.७० ॥&lt;br&gt;&#xA;बहून्मुनिकुमारांश्च मज्जनोन्मज्जनादिभिः ॥&lt;br&gt;&#xA;करयन्त्रविनिर्मुक्ततोयधाराभिषेचनैः ॥ ७१ ॥&lt;br&gt;&#xA;करताडितपानीयशब्ददिङ्मुखनादिभिः ॥&lt;br&gt;&#xA;जलखेलनकैरित्थं संसक्तान्बहुबालकान् ॥७२॥&lt;br&gt;&#xA;तेषां मध्ये ददर्शाथ समाधिस्थः स कर्दमः ॥&lt;br&gt;&#xA;स्वं शिशुं शिशुमारेण नीयमानं सुविह्वलम् ॥ ७३ ॥&lt;br&gt;&#xA;कयाचिज्जलदेव्याथ तस्माच्चक्रूरयादसः ॥&lt;br&gt;&#xA;प्रसह्य नीत्वोदधये दृष्टवांस्तं समर्पितम् ॥ ७४ ॥&lt;br&gt;&#xA;निर्भर्त्स्य सरितान्नाथं केनचिद्रुद्ररूपिणा ॥&lt;br&gt;&#xA;त्रिशूलपाणिनेत्युक्तं क्रोधताम्राननेनच ॥ ७५ ॥&lt;br&gt;&#xA;कुतो जलानामधिप शिवभक्तस्य बालकः ॥&lt;br&gt;&#xA;प्रजापतेः कर्दमस्य महाभागस्य धीमतः ॥ ७६॥&lt;br&gt;&#xA;अज्ञात्वा शिवसामर्थ्यं भवताचिरमासितः ॥&lt;br&gt;&#xA;भयत्रस्तेन तद्वाक्यश्रवणात्तमुदन्वता ॥७७॥&lt;br&gt;&#xA;बालं रत्नैरलङ्कृत्य बद्ध्वा तं शिशुमारकम् ॥&lt;br&gt;&#xA;समर्पितं समानीय शम्भुपादाब्जसन्निधौ ॥ ॥ ७८ ॥&lt;br&gt;&#xA;नत्वा विज्ञापयत्तं च नापराध्याम्यहं विभो ॥&lt;br&gt;&#xA;अनाथनाथविश्वेश भक्तापत्तिविनाशन ॥ ७९ ॥&lt;br&gt;&#xA;भक्तकल्पतरो शम्भोऽनेनायं दुष्टयादसा ॥&lt;br&gt;&#xA;अनायिन मया नाथ भवद्भक्तजनार्भकः ॥ 4.1.12.८० ॥&lt;br&gt;&#xA;गणेन तेन विज्ञाय शम्भोरथ मनोगतम् ॥&lt;br&gt;&#xA;पाशेन बद्ध्वा तद्यादः शिशुहस्ते समर्पितम् ॥ ८१ ॥&lt;br&gt;&#xA;गृहाणेमं स्वतनयं पार्षदे शङ्कराज्ञया ॥&lt;br&gt;&#xA;याहि स्वभवनं वत्स ब्रुवतीति स कर्दमः ॥ ८२॥&lt;br&gt;&#xA;समाधिसमये सर्वमिति शृण्वन्नुदारधीः॥&lt;br&gt;&#xA;उन्मील्य नयने यावत्प्रणिधानं विसृज्य च॥८३॥&lt;br&gt;&#xA;सम्पश्यते शिशुं तावत्पुरतः समवैक्षत ॥&lt;br&gt;&#xA;गृहीतशिशुमारं च पार्श्वेऽलङ्कृतकर्णिकम् ॥ ८४ ॥&lt;br&gt;&#xA;तोयार्द्रकाकपक्षाग्रं कषायनयनाञ्चलम् ॥&lt;br&gt;&#xA;किञ्चिद्विरूक्षं त्वक्क्षोभं सम्भ्रमापन्नमानसम् ॥ ८५ ॥&lt;br&gt;&#xA;कृतप्रणाममालिङ्ग्य जिघ्रंस्तन्मुखपङ्कजम् ॥&lt;br&gt;&#xA;पुनर्जातमिवामंस्त पश्यंश्चापि मुहुर्मुहुः ॥ ८६ ॥&lt;br&gt;&#xA;शतानिपञ्चवर्षाणि प्रणिधानस्थितस्य हि ॥&lt;br&gt;&#xA;कर्दमस्य व्यतीतानि शम्भुमर्चयतस्तदा ॥ ८७ ॥&lt;br&gt;&#xA;कर्दमोपि च तत्कालमज्ञासीत्क्षणसङ्गतम् ॥&lt;br&gt;&#xA;यतो न प्रभवेत्कालो महाकालस्य सन्निधौ ॥ ८८ ॥&lt;br&gt;&#xA;ततस्तं तनयः पृष्ट्वा पितरं प्रणिपत्य च ॥&lt;br&gt;&#xA;जगाम तूर्णं तपसे श्रीमद्वाराणसीं पुरीम् ॥ ८९ ॥&lt;br&gt;&#xA;तत्र तप्त्वा तपो घोरं लिङ्गं संस्थाप्य शाम्भवम् ॥&lt;br&gt;&#xA;पञ्चवर्षसहस्राणि स्थितः पाषाणनिश्चलः ॥ 4.1.12.९० ॥&lt;br&gt;&#xA;आविरासीन्महादेवस्तुष्टस्तत्तपसा ततः ॥&lt;br&gt;&#xA;उवाच कार्दमे ब्रूहि कं ददामि वरोत्तमम् ॥ ९१ ॥&lt;br&gt;&#xA;कार्दमिरुवाच ॥ ॥&lt;br&gt;&#xA;यदि नाथ प्रसन्नोसि भक्तानामनुकम्पक ॥&lt;br&gt;&#xA;सर्वासामाधिपत्यं मे देह्यपां यादसामपि ॥ ९२ ॥&lt;br&gt;&#xA;इति श्रुत्वा महेशानः सर्वचिन्तितदः प्रभुः ॥&lt;br&gt;&#xA;अभ्यषिञ्चत तं तत्र वारुणे परमे पदे ॥ ९३ ॥&lt;br&gt;&#xA;रत्नानामब्धिजातानामब्धीनां सरितामपि ॥&lt;br&gt;&#xA;सरसां पल्वलानां च वाप्यम्बु स्रोतसा पुनः ॥ ९४ ॥&lt;br&gt;&#xA;जलाशयानां सर्वेषां प्रतीच्याश्चापि वैदिशः ॥&lt;br&gt;&#xA;अधीश्वरः पाशपाणिर्भव सर्वामरप्रियः ॥ ९५ ॥&lt;br&gt;&#xA;ददामि वरमन्यं च सर्वेषां हितकारकम् ॥&lt;br&gt;&#xA;त्वयैतत्स्थापितं लिङ्गं तव नाम्ना भविष्यति ॥ ९६ ॥&lt;br&gt;&#xA;वरुणेशमिति ख्यातं वाराणस्यां सुसिद्धिदम् ॥&lt;br&gt;&#xA;मणिकर्णेश लिङ्गस्य नैर्ऋत्यां दिशि संस्थितम् ॥ ९७ ॥&lt;br&gt;&#xA;आराधितं सदा पुंसां सर्वजाड्यविनाशकृत् ॥&lt;br&gt;&#xA;वरुणेशस्य ये भक्ता न तेषामब्भयं क्वचित् ॥ ९८ ॥&lt;br&gt;&#xA;न सन्तापभयं तेषां नापायमरणं क्वचित् ॥&lt;br&gt;&#xA;जलोदरभयं नैव न भयं वै तृषः क्वचित् ॥ ९९ ॥&lt;br&gt;&#xA;नीरसान्यन्नपानानि वरुणेश्वर संस्मृतेः ॥&lt;br&gt;&#xA;सरसानि भविष्यन्ति नात्र कार्या विचारणा ॥ 4.1.12.१०० ॥&lt;br&gt;&#xA;इत्युक्त्वान्तर्दधे शम्भुर्वरुणोपि स्वबन्धुभिः ॥&lt;br&gt;&#xA;इमं लोकमलङ्कुर्वंस्तदारभ्य स्थितो द्विजः ॥ १ ॥&lt;br&gt;&#xA;इदं वरुणलोकस्य स्वरूपं ते निरूपितम् ॥&lt;br&gt;&#xA;यच्छ्रुत्वा न नरः क्वापि दुरपायैः प्रबाध्यते ॥ १०२ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वाद्धे निर्ऋतिवरुणलोकवर्णनन्नाम द्वादशोऽध्यायः ॥ १२ ॥&lt;/p&gt;</description>
    </item>
    <item>
      <title>०१३ गन्धवत्यलकावर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/013_gandhavatyalakAvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/013_gandhavatyalakAvarNanam/</guid>
      <description>&lt;p&gt;गणावूचतुः ॥ ॥&lt;br&gt;&#xA;इमां गन्धवतीं पुण्यां पुरीं वायोर्विलोकय ॥&lt;br&gt;&#xA;वारुण्या उत्तरे भागे महाभाग्यनिधे द्विज ॥ १ ॥&lt;br&gt;&#xA;अस्यां प्रभञ्जनो नाम जगत्प्राणोदिगीश्वरः ॥&lt;br&gt;&#xA;आराध्य श्रीमहादेवं दिक्पालत्वमवाप्तवान् ॥ २ ॥&lt;br&gt;&#xA;पुरा कश्यपदायादः पूतात्मेति च विश्रुतः ॥&lt;br&gt;&#xA;धूर्जटे राजधान्यां स चचार विपुलं तपः ॥ ३ ॥&lt;br&gt;&#xA;वाराणस्यां महाभागो वर्षाणामयुतं शतम् ॥&lt;br&gt;&#xA;स्थापयित्वा महालिङ्गं पावनं पवनेश्वरम् ॥ ४ ॥&lt;br&gt;&#xA;यस्य दर्शनमात्रेण पूतात्मा जायते नरः ॥&lt;br&gt;&#xA;पापकञ्चुकमुत्सृज्य स वसेत्पावने पुरे ॥ ५ ॥&lt;br&gt;&#xA;ततस्तस्योग्रतपसा तपसाफलदः शिवः ॥&lt;br&gt;&#xA;आविरासीत्ततो लिङ्गाज्ज्योतीरूपो महेश्वरः ॥ ५ ॥&lt;br&gt;&#xA;उवाच च प्रसन्नात्मा करुणामृतसागरः ॥&lt;br&gt;&#xA;उत्तिष्ठोत्तिष्ठ पूतात्मन्वरं वरय सुव्रत ॥ ७ ॥&lt;br&gt;&#xA;अनेन तपसोग्रेण लिङ्गस्याराधनेन च ॥&lt;br&gt;&#xA;तवादेयं न पूतात्मंस्त्रैलोक्ये सचराचरे ॥८॥&lt;br&gt;&#xA;॥ पूतात्मोवाच ॥&lt;br&gt;&#xA;देवदेवमहादेव देवानामभयप्रद ॥&lt;br&gt;&#xA;ब्रह्मनारायणेन्द्रादि सर्वदेवपदप्रद ॥ ९ ॥&lt;br&gt;&#xA;वेदास्त्वां न च विन्दन्ति किमात्मक इति प्रभो॥&lt;br&gt;&#xA;प्राप्ताः शतपथत्वं च नेतिनेतीतिवादिनः ॥4.1.13.१०॥&lt;br&gt;&#xA;ब्रह्मविष्ण्वोपि गिरां गोचरो न च वाक्पतेः॥&lt;br&gt;&#xA;प्रमथेशं कथं स्तोतुं मादृशः प्रभवेत्प्रभो ॥११॥&lt;br&gt;&#xA;प्रसह्य प्रमिमीतेश भक्तिर्मांस्तुतिकर्मणि ॥&lt;br&gt;&#xA;करोमि किं जगन्नाथ न वश्यानीन्द्रियाणि मे ॥ १२ ॥&lt;br&gt;&#xA;विश्वं त्वं नास्ति वै भेदस्त्वमेकः सर्वगो यतः ॥&lt;br&gt;&#xA;स्तुत्यं स्तोता स्तुतिस्त्वं च सगुणो निर्गुणो भवान् ॥१३॥&lt;br&gt;&#xA;सर्गात्पुरा भवानेको रूपनाम विवर्जितः ॥&lt;br&gt;&#xA;योगिनोपि न ते तत्त्वं विन्दन्ति परमार्थतः ॥ १४ ॥&lt;br&gt;&#xA;यदैकलो न शक्नोषि रन्तुं स्वैरचर प्रभो ॥&lt;br&gt;&#xA;तदिच्छा तवयोत्पन्ना सेव्या शक्तिरभूत्तव ॥ १५ ॥&lt;br&gt;&#xA;त्वमेको द्वित्वमापन्नः शिवशक्तिप्रभेदतः ॥&lt;br&gt;&#xA;त्वं ज्ञानरूपो भगवान्स्वेच्छा शक्तिस्वरूपिणी ॥ १६ ॥&lt;br&gt;&#xA;उभाभ्यां शिवशक्तिभ्या युवाभ्यां निजलीलया ॥&lt;br&gt;&#xA;उत्पादिता क्रियाशक्तिस्ततः सर्वमिदं जगत् ॥ १७ ॥&lt;br&gt;&#xA;ज्ञानशक्तिर्भवानीश इच्छाशक्तिरुमा स्मृता ॥&lt;br&gt;&#xA;क्रियाशक्तिरिदं विश्वमस्य त्वं कारणं ततः ॥ १८ ॥&lt;br&gt;&#xA;दक्षिणाङ्गं तव विधिर्वामाङ्गं तव चाच्युतः ॥&lt;br&gt;&#xA;चन्द्रसूर्याग्निनेत्रस्त्वं त्वन्निःश्वासः श्रुतित्रयम् ॥ १९ ॥&lt;br&gt;&#xA;त्वत्स्वेदादम्बुनिधयस्तव श्रोत्रं समीरणः ॥&lt;br&gt;&#xA;बाहवस्ते दशदिशो मुखं ते ब्राह्मणाः स्मृताः ॥ 4.1.13.२० ॥&lt;br&gt;&#xA;राजन्यवर्यास्ते बाहु वैश्या ऊरुसमुद्भवाः ॥&lt;br&gt;&#xA;पद्भ्यां शूद्रस्तवेशान केशास्ते जलदाः प्रभो ॥ २१ ॥&lt;br&gt;&#xA;त्वं पुं प्रकृतिरूपेण ब्रह्माण्डमसृजः पुरा॥&lt;br&gt;&#xA;मध्ये ब्रह्माण्डमखिलं विश्वमेतच्चराचरम्॥ २२ ॥&lt;br&gt;&#xA;अतस्त्वत्तो न मन्येऽहं किञ्चिद्भिन्नं जगन्मय ॥&lt;br&gt;&#xA;त्वयि सर्वाणि भूतानि सर्वभूतमयो भवान् ॥ २३ ॥&lt;br&gt;&#xA;नमस्तुभ्यं नमस्तुभ्यं नमस्तुऽभ्यं नमोनमः ॥&lt;br&gt;&#xA;अयमेव वरो नाथ त्वयि मेऽस्तु स्थिरा मतिः ॥ २४ ॥&lt;br&gt;&#xA;इत्युक्तवति देवेश स्तस्मिन्पूतात्मनि प्रभुः ॥&lt;br&gt;&#xA;स्वमूर्तित्वं समारोप्य दिक्पालपदमादधे ॥ २५ ॥&lt;br&gt;&#xA;सर्वगो मम रूपेण सर्वतत्त्वावबोधकः ॥&lt;br&gt;&#xA;सर्वेषामायुषोरूपं भवानेव भविष्यति ॥ २६ ॥&lt;br&gt;&#xA;तव लिङ्गमिदं दिव्यं ये द्रक्ष्यन्तीह मानवाः ॥&lt;br&gt;&#xA;सर्वभोगसमृद्धास्ते त्वल्लोकसुखभागिनः ॥ २७ ॥&lt;br&gt;&#xA;पवमानेश्वरं लिङ्गं मध्ये जन्मसकृन्नरः ॥&lt;br&gt;&#xA;यथोक्तविधिना पूज्य सुगन्धस्नपनादिभिः ॥ २८ ॥&lt;br&gt;&#xA;सुगन्धचन्दनैः पुष्पैर्मम लोके महीयते ॥&lt;br&gt;&#xA;ज्येष्ठेशात्पश्चिमेभागे वायुकुण्डोत्तरेण तु ॥ २९ ॥&lt;br&gt;&#xA;पावमानं समाराध्य पूतो भवति तत्क्षणात् ॥&lt;br&gt;&#xA;इति दत्त्वा वरान्देवस्तस्मिल्ँलिङ्गे लयं ययौ ॥4.1.13.३०॥&lt;br&gt;&#xA;गणावूचतुः ॥&lt;br&gt;&#xA;इति गन्धवती पुर्याः स्वरूपं ते निरूपितम् ॥&lt;br&gt;&#xA;तस्याः प्राच्यां कुबेरस्य श्रीमत्येषालकापुरी ॥ ३१ ॥&lt;br&gt;&#xA;शम्भोः सखित्वमापेदे नाथोस्या भक्तियोगतः ॥&lt;br&gt;&#xA;निधीनां पद्ममुख्यानां दाता भोक्ता हरार्चनात् ॥ ३२ ॥&lt;br&gt;&#xA;॥ शिवशर्मोवाच ॥ ॥&lt;br&gt;&#xA;कोसौ कस्य पुनः कीदृग्भक्तिरस्य सदाशिवे ॥&lt;br&gt;&#xA;यया सखित्वमापन्नो देवदेवस्यधूर्जटेः ॥ ३३ ॥&lt;br&gt;&#xA;इति श्रोतुं मम मनः श्रुतिगोचरतां गतम् ॥&lt;br&gt;&#xA;युवयोर्वाक्सुधास्वाद मेदुरोदरमन्थरम् ॥ ३४ ॥&lt;br&gt;&#xA;गणावूचतुः ॥ ॥&lt;br&gt;&#xA;शिवशर्मन्महाप्राज्ञ परिशुद्धेन्द्रियेश्वर ॥&lt;br&gt;&#xA;सुतीर्थक्षालिताशेषजन्मजातमहामल ॥ ३५ ॥&lt;br&gt;&#xA;सुहृदि प्रेमसम्पन्ने त्वय्यनुद्यं न किञ्चन ॥&lt;br&gt;&#xA;साधुभिः सह संवादः सर्वश्रेयोऽभिवृद्धये ॥ ३६ ॥&lt;br&gt;&#xA;आसीत्काम्पिल्यनगरे सोमयाजिकुलोद्भवः ॥&lt;br&gt;&#xA;दीक्षितो यज्ञदत्ताख्यो यज्ञविद्याविशारदः ॥ ३७ ॥&lt;br&gt;&#xA;वेदवेदाङ्गवेदार्थान्वेदोक्ताचारचञ्चुरः ॥&lt;br&gt;&#xA;राजमान्यो बहुधनो वदान्यः कीर्तिभाजनम् ॥ ३८ ॥&lt;br&gt;&#xA;अग्निशुश्रूषणरतो वेदाध्ययनतत्परः ॥&lt;br&gt;&#xA;तस्य पुत्रो गुणनिधिश्चन्द्रबिम्बसमाकृतिः ॥ ३९ ॥&lt;br&gt;&#xA;कृतोपनयनः सोथ विद्यां जग्राह भूरिशः ॥&lt;br&gt;&#xA;अथ पित्रानभिज्ञातो द्यूतकर्मरतोऽभवत् ॥ 4.1.13.४० ॥&lt;br&gt;&#xA;आदायादाय बहुशो धनं मातुः सकाशतः ॥&lt;br&gt;&#xA;ददाति द्यूतकारेभ्यो मैत्री तैश्च चकार सः ॥ ४१ ॥&lt;br&gt;&#xA;सन्त्यक्त ब्राह्मणाचारः सन्ध्यास्नानपराङ्मुखः ॥&lt;br&gt;&#xA;निन्दको वेदशास्त्राणां देवब्राह्मणनिन्दकः ॥।४२॥।&lt;br&gt;&#xA;स्मृत्याचारविहीनस्तु गीतवाद्यविनोदभाक् ॥&lt;br&gt;&#xA;नटपाखण्डिभण्डैश्च बद्धप्रेमपरम्परः ॥ ४३ ॥&lt;br&gt;&#xA;प्रेरितोपि जनन्या स न याति पितुरन्तिकम् ॥&lt;br&gt;&#xA;गृहकार्यान्तरव्यग्रो दीक्षितो दीक्षितायिनीम् ॥ ४४ ॥&lt;br&gt;&#xA;यदा यदैव तां पृच्छेदयेगुणनिधिः सुतः ॥&lt;br&gt;&#xA;न दृश्यते मया गेहे क्व याति विदधाति किम् ॥ ४५ ॥&lt;br&gt;&#xA;तदा तदेति सा ब्रूयादिदानीं स बहिर्गतः ॥&lt;br&gt;&#xA;स्नात्वा समर्च्य वै देवानेतावन्तमनेहसम् ॥ ४६ ॥&lt;br&gt;&#xA;अधीत्याध्ययनार्थं स द्वित्रैर्मित्रैः समं ययौ ॥&lt;br&gt;&#xA;एकपुत्रेति तन्माता प्रतारयति दीक्षितम् ॥ ४७ ॥&lt;br&gt;&#xA;न तत्कर्म च तद्वृत्तं किञ्चिद्वेत्ति स दीक्षितः ॥&lt;br&gt;&#xA;स च केशान्तकर्मास्य कृत्वा वर्षेऽथ षोडशे ॥ ४८ ॥&lt;br&gt;&#xA;गृह्योक्तेन विधानेन पाणिग्राहमकारयत् ॥&lt;br&gt;&#xA;प्रत्यहं तस्य जननी सुतं गुणनिधिं मृदु ॥ ४९ ॥&lt;br&gt;&#xA;शास्ति स्नेहार्द्रहृदया क्रोधनस्ते पितेत्यलम् ॥&lt;br&gt;&#xA;यदि ज्ञास्यति ते वृत्तं त्वां च मां ताडयिष्यति ॥4.1.13.५०॥&lt;br&gt;&#xA;आच्छादयामि ते नित्यं पितुरग्रे कुचेष्टितम् ॥&lt;br&gt;&#xA;लोकमान्योस्ति ते तातः सदाचारैर्न वै धनैः ॥ ५१ ॥&lt;br&gt;&#xA;ब्राह्मणानां धनं पुत्र सद्विद्या साधुसङ्गमः ॥&lt;br&gt;&#xA;सच्छ्रोत्रियास्त्वनूचाना दीक्षिताः सोमयाजिनः ॥ ॥ ५२ ॥&lt;br&gt;&#xA;इति रूढिमिह प्राप्तास्तव पूर्वपितामहाः ॥&lt;br&gt;&#xA;त्यक्त्वा दुर्वृत्तसंसर्गं साधुसङ्गरतो भव ॥ ५३ ॥&lt;br&gt;&#xA;सद्विद्या सुमनो धेहि ब्राह्मणाचारमाचर ॥&lt;br&gt;&#xA;तवानुरूपारूपेण वयसाकुलशीलतः ॥ ५४ ॥&lt;br&gt;&#xA;ऊनविंशतिकोऽसि त्वमेषा षोडशवार्षिकी ॥&lt;br&gt;&#xA;तव पत्नी गुणनिधे साध्वी मधुरभाषिणी ॥ ५५ ॥&lt;br&gt;&#xA;एतां संवृणु सद्वृत्तां पितृभक्तियुता भव ॥&lt;br&gt;&#xA;श्वशुरोपि हि ते मान्यः सर्वत्र गुणशीलतः ॥ ५६ ॥&lt;br&gt;&#xA;ततोऽपत्रपसे किं न त्यज दुर्वृत्ततां शिशो ॥&lt;br&gt;&#xA;मातुलास्तेऽतुलाः पुत्र विद्याशीलकुलादिभिः॥ ॥ ५७ ॥&lt;br&gt;&#xA;तेभ्योपि न बिभेषि त्वं शुद्धोस्युभय वंशतः ॥&lt;br&gt;&#xA;पश्यैतान्प्रतिवेश्मस्थान्ब्राह्मणानां कुमारकान् ॥ ५८ ॥&lt;br&gt;&#xA;गृहेपि शिष्यान्पश्यैतान्पितुस्ते विनयोचितान् ॥&lt;br&gt;&#xA;राजापि श्रोष्यति यदा तव दुश्चेष्टितं सुत ॥ ५९ ॥&lt;br&gt;&#xA;श्रद्धां विहाय ते ताते वृत्तिलोपं करिष्यति ॥&lt;br&gt;&#xA;बालचेष्टितमेवैतद्वदन्त्यद्यापि ते जनाः ॥ 4.1.13.६० ॥&lt;br&gt;&#xA;अनन्तरं हसिष्यन्ति युक्तं दीक्षिततास्त्विति ॥&lt;br&gt;&#xA;सर्वेप्याक्षारयिष्यन्ति तव विप्रं च मां च वै ॥६१॥&lt;br&gt;&#xA;मातुश्चरित्रं तनयो धत्ते दुर्भाषणैरिति ॥&lt;br&gt;&#xA;पिता पितेन पापीयाञ्च्छ्रुतिस्मृतिपथीनकिम् ॥ ६२ ॥&lt;br&gt;&#xA;तदङ्घ्रिलीनमनसो मम साक्षी महेश्वरः ॥&lt;br&gt;&#xA;न चर्तुस्नातयापीह मुखं दुष्टस्य वीक्षितम् ॥६३॥&lt;br&gt;&#xA;अहो बलीयान्सविधिर्येन जाता भवानिति ॥&lt;br&gt;&#xA;प्रतिक्षणं जनन्येति शिक्ष्यमाणोतिदुर्मदः ॥ ६४ ॥&lt;br&gt;&#xA;न तत्याज च तद्धर्मं दुर्बोधो व्यसनी यतः ॥&lt;br&gt;&#xA;मृगया मद्य पैशुन्य वेश्याचौर्यदुरोदरैः ॥ ६५ ॥&lt;br&gt;&#xA;सपारदारैर्व्यसनैरेभिः कोत्र न खण्डितः ॥&lt;br&gt;&#xA;यद्यन्मध्ये गृहे पश्येत्तत्तन्नीत्वा सुदुर्मतिः ॥ ६६ ॥&lt;br&gt;&#xA;अर्पयेद्द्यूतकाराणां सकुप्यं वसनादिकम् ॥&lt;br&gt;&#xA;नवरत्नमयीं मातुः करतः पितुरूर्मिकाम ॥ ६७ ॥&lt;br&gt;&#xA;स्वपन्त्यास्त्वेकदाऽऽदाय दुरोदरिकरेऽर्पयत् ॥&lt;br&gt;&#xA;एकदा गच्छता राजभवनान्निजमुद्रिका ॥ ६८ ॥&lt;br&gt;&#xA;दीक्षितेन परिज्ञाता दैवाद्द्यूतकृतः करे ॥&lt;br&gt;&#xA;उवाच दीक्षितस्तं च कुतो लब्धा त्वयोर्मिका ॥&lt;br&gt;&#xA;पृष्टस्तेनाथ निर्बन्धादसकृत्प्रत्युवाच किम् ॥ ६९ ॥&lt;br&gt;&#xA;ममाक्षिपसि विप्रोच्चैः किं मया चौर्य कर्मणा ॥&lt;br&gt;&#xA;लब्धा मुद्रा त्वदीयेन पुत्रेणैषा ममार्पिता ॥ 4.1.13.७० ॥&lt;br&gt;&#xA;मम मातुर्हि पूर्वे द्युर्जित्वानीतो हि शाटकः ॥&lt;br&gt;&#xA;न केवलं ममाप्येतदङ्गुलीयं समर्पितम् ॥ ७१ ॥&lt;br&gt;&#xA;अन्येषां द्यूतकर्तृणां भूरि तेनार्पितं वसु ॥&lt;br&gt;&#xA;रत्नकुप्यदुकूलानि भृङ्गारुप्रभृतीनि च ॥ ७२ ॥&lt;br&gt;&#xA;भाजनानि विचित्राणि कांस्य ताम्रमयानि च ॥&lt;br&gt;&#xA;नग्नीकृत्यप्रति दिनं बद्ध्यन्ते द्यूतकारिभिः ॥ ७३ ॥&lt;br&gt;&#xA;न तेन सदृशः कश्चिदाक्षिको भूमिमण्डले ॥&lt;br&gt;&#xA;अद्य यावत्त्वया विप्र दुरोदरशिरोमणिः ॥ ७४ ॥&lt;br&gt;&#xA;कथं नाज्ञायि तनयो ऽविनयानयकोविदः ॥&lt;br&gt;&#xA;इति श्रुत्वा त्रपाभार विनम्रतरकन्धरः ॥ ७५ ॥&lt;br&gt;&#xA;प्रावृत्य वाससा मौलिं प्राविशन्निजमन्दिरम् ॥&lt;br&gt;&#xA;महापतिव्रतामास्य पत्नीं प्रोवाच तामथ ॥ ७६ ॥&lt;br&gt;&#xA;दीक्षितायिनि कुत्रासि क्व ते गुणनिधिः सुतः ॥&lt;br&gt;&#xA;अथ तिष्ठतु किं तेन क्व सा मम शुभोर्मिका ॥ ७७ ॥&lt;br&gt;&#xA;अङ्गोद्वर्तन काले या त्वया मेंऽगुलितो हृता ॥&lt;br&gt;&#xA;नवरत्नमयीं शीघ्रं तामानीय प्रयच्छ मे ॥ ७८ ॥&lt;br&gt;&#xA;इति श्रुत्वाथ तद्वाक्यं भीता सा दीक्षितायिनी ॥&lt;br&gt;&#xA;प्रोवाच सा तु माध्याह्नीं क्रियां निष्पादयत्वथ ॥ ७९ ॥&lt;br&gt;&#xA;व्यग्रास्मि देवपूजार्थमुपहारादि कर्मणि ॥&lt;br&gt;&#xA;समयोयमतिक्रामेदतिथीनां प्रियातिथे ॥ 4.1.13.८० ॥&lt;br&gt;&#xA;इदानीमेव पक्वान्नकरणव्यग्रया मया ॥&lt;br&gt;&#xA;स्थापिता भाजने क्वापि विस्मृतेति न वेद्म्यहम् ॥ ८१ ॥&lt;br&gt;&#xA;दीक्षित उवाच ॥ ॥&lt;br&gt;&#xA;हंहो सत्पुत्रजननि नित्यं सत्यप्रभाषिणि ॥&lt;br&gt;&#xA;यदायदा त्वां सम्पृच्छे तनयः क्व गतस्त्विति ॥ ८२ ॥&lt;br&gt;&#xA;तदातदेति त्वं ब्रूया नाथेदानीं स निर्गतः ॥&lt;br&gt;&#xA;अधीत्याध्ययनार्थं च द्वित्रैर्मित्रैः सयुग्बहिः ॥ ८३ ॥&lt;br&gt;&#xA;कुतस्त्वच्छाटकः पत्नि माञ्जिष्ठो यो मयाऽर्पितः ॥&lt;br&gt;&#xA;लम्बते वस्त्रधान्यांयस्तथ्यं ब्रूहि भयं त्यज ॥ ८४ ॥&lt;br&gt;&#xA;साम्प्रतं नेक्ष्यते सोपि भृङ्गारुर्मणिमण्डितः ॥&lt;br&gt;&#xA;पट्टसूत्रमयीसापि त्रिपटी क्व नृपार्पिता ॥ ८५ ॥&lt;br&gt;&#xA;क्व दाक्षिणात्यं तत्कांस्यं गौडी ताम्रघटी क्व सा ॥&lt;br&gt;&#xA;नागदन्तमयी सा क्व सुखकौतुकमञ्चिका ॥ ८६ ॥&lt;br&gt;&#xA;क्व सा पर्वतदेशीया चन्द्रकान्तशिलोद्भवा ॥&lt;br&gt;&#xA;दीपिका व्यग्रहस्ताग्रा सालङ्कृच्छालभञ्जिका ॥ ८७ ॥&lt;br&gt;&#xA;किं बहूक्तेन कुलजे तुभ्यं कुप्याम्यहं वृथा ॥&lt;br&gt;&#xA;तदाभ्यवहरिष्येहमुपयंस्याम्यहं यदा ॥ ८८ ॥&lt;br&gt;&#xA;अनपत्योस्मि तेनाहं दुष्टेन कुलदूषिणा ॥&lt;br&gt;&#xA;उत्तिष्ठानय दर्भाम्बु तस्मै दद्यां तिलाञ्जलिम् ॥ ८९ ॥&lt;br&gt;&#xA;अपुत्रत्वं वरं नृणां कुपुत्रात्कुलपांसनात् ॥&lt;br&gt;&#xA;त्यजेदेकं कुलस्यार्थे नीतिरेषा सनातनी ॥ 4.1.13.९० ॥&lt;br&gt;&#xA;स्नात्वा नित्यविधिं कृत्वा तस्मिन्नेवाह्निकस्यचित् ॥&lt;br&gt;&#xA;श्रोत्रियस्य सुतां प्राप्य पाणिं जग्राह दीक्षितः ॥ ९१ ॥&lt;br&gt;&#xA;श्रुत्वा तथा स वृत्तान्तं प्राक्तनं स्वं विनिन्द्य च ॥&lt;br&gt;&#xA;काञ्चिद्दिशं समालोच्य निर्ययौ दीक्षिताङ्गजः ॥९२॥&lt;br&gt;&#xA;चिन्तामवाप महतीं क्व यामि करवाणि किम् ॥&lt;br&gt;&#xA;नाहमभ्यस्तविद्योस्मि न चैवास्ति धनोस्म्यहम् ॥ ९३ ॥&lt;br&gt;&#xA;देशान्तरे ह्यस्ति धनः सद्विद्यः सुखमेधते ॥&lt;br&gt;&#xA;भयमस्ति धने चौरात्सविद्यः सर्वतोऽभयः ॥ ९४ ॥&lt;br&gt;&#xA;यायजूके कुले जन्म क्वक्व मे व्यसनं तथा ॥&lt;br&gt;&#xA;अहो बलीयान्स विधिर्भाविकर्मानुसन्धयेत् ॥९५॥&lt;br&gt;&#xA;भिक्षितुं नाधिगच्छामि न मे परिचितः क्वचित् ॥&lt;br&gt;&#xA;न च पार्श्वे धनं किञ्चित्किमत्र शरणं भवेत् ॥ ९६ ॥&lt;br&gt;&#xA;सदाभ्युदिते भानौ प्रसूर्मे मृष्टभोजनम्॥&lt;br&gt;&#xA;दद्यादद्यात्र कं याचे याचेह जननी न मे ॥९७॥&lt;br&gt;&#xA;इति चिन्तयतस्तस्य भानुरस्ताचलं गतः ॥&lt;br&gt;&#xA;एतस्मिन्नेव समये कश्चिन्माहेश्वरो नरः॥९८॥&lt;br&gt;&#xA;महोपहारानादाय नगराद्बहिरभ्यगात् ॥&lt;br&gt;&#xA;समभ्यर्चितुमीशानं शिवरात्रावुपोषितः ॥ ९९ ॥&lt;br&gt;&#xA;पक्वान्नगन्धमाघ्राय क्षुधितः स तमन्वगात् ॥&lt;br&gt;&#xA;इदमन्नं मया ग्राह्यं शिवायोपस्कृतं निशि ॥ 4.1.13.१०० ॥&lt;br&gt;&#xA;इत्याशामवलम्ब्याथ द्वारि शम्भोरुपाविशत् ॥&lt;br&gt;&#xA;ददर्श च महापूजां तेन भक्तेन निर्मिताम् ॥ १ ॥&lt;br&gt;&#xA;विधाय नृत्यगीतादि भक्ताः सुप्ताः क्षणं यदा ॥&lt;br&gt;&#xA;नैवेद्यं स तदाऽऽदातुं गर्भागारं विवेश ह ॥ २ ॥&lt;br&gt;&#xA;दीपं मन्दप्रभं दृष्ट्वा पक्वान्नावेक्षणाय सः ॥&lt;br&gt;&#xA;निजचैलाञ्चलाद्वर्तिं दत्त्वा समुददीपयत् ॥ ३ ॥&lt;br&gt;&#xA;ततः पक्कान्नमादाय त्वरितं गच्छतो बहिः ॥&lt;br&gt;&#xA;तस्य पादतलाघातात्प्रसुप्तः कोप्यबुध्यत ॥ ४ ॥&lt;br&gt;&#xA;कोयङ्कोयं त्वरापन्नश्चोरोयं गृह्यतामिति ॥&lt;br&gt;&#xA;यावद्भूयात्समागत्य तावत्स पुररक्षकैः ॥ ५ ॥&lt;br&gt;&#xA;पलायमानो निहतः क्षणात्पञ्चत्वमागतः ॥&lt;br&gt;&#xA;अभक्षयच्च नैवेद्यं भाविपुण्यबलान्न सः ॥ ६ ॥&lt;br&gt;&#xA;अथ बद्धः समागत्य पाशमुद्गरपाणिभिः ॥&lt;br&gt;&#xA;निनीषुभिः सयमिनीं यामैः स विकटैर्भटैः ॥ ७ ॥&lt;br&gt;&#xA;तावत्पारिषदाः प्राप्ताः किङ्किणीजालमालितम् ॥&lt;br&gt;&#xA;दिव्यंविमानमादाय तं नेतुं शूलपाणयः ॥ ८ ॥&lt;br&gt;&#xA;शम्भोर्गणान्समालोक्य भीतैस्तैर्यमकिङ्करैः ॥&lt;br&gt;&#xA;अवादिप्रणतैरित्थं दुर्वृत्तोयं गणा द्विजः ॥ ९ ॥&lt;br&gt;&#xA;कुलाचारप्रतीपोयं पित्रोर्वाक्यपराङ्मुखः ॥&lt;br&gt;&#xA;सत्यशौचपरिभ्रष्टःसन्ध्यास्नानविवर्जितः ॥ 4.1.13.११० ॥&lt;br&gt;&#xA;आस्तां दूरेऽस्य कर्माणि शिवनिर्माल्यहारकः ॥&lt;br&gt;&#xA;प्रत्यक्षतोऽत्र वीक्षध्वमस्पृश्योयं भवादृशाम् ॥ ११ ॥&lt;br&gt;&#xA;शिवनिर्माल्यभोक्तारः शिवनिर्माल्यलङ्घकाः(?) ॥&lt;br&gt;&#xA;शिवनिर्माल्यदातारः स्पर्शस्तेषां ह्यपुण्यकृत् ॥१२॥&lt;br&gt;&#xA;विषमालोड्य वापे यं श्रेयोवाऽनशनं परम् ॥&lt;br&gt;&#xA;सेवितव्यं शिवस्वं न प्राणः कण्ठगतैरपि ॥ १३ ॥&lt;br&gt;&#xA;यूयं प्रमाणं धर्मेषु यथा न च तथा वयम् ॥&lt;br&gt;&#xA;अस्ति चेद्धर्मलेशोस्य गणास्तच्छृणुमो वयम् ॥ १४ ॥&lt;br&gt;&#xA;इत्थं तद्वाक्यमाकर्ण्य प्रोचुः पारिषदास्ततः ॥&lt;br&gt;&#xA;किङ्कराः शिवधर्मा ये सूक्ष्मास्ते वै भवादृशैः ॥ १५ ॥&lt;br&gt;&#xA;स्थूललक्ष्यैः कथं लक्ष्या लक्ष्या ये सूक्ष्मदृष्टिभिः ॥&lt;br&gt;&#xA;अनेनानेन सा कर्म यत्कृतं शृणुतेह तत् ॥ १६ ॥&lt;br&gt;&#xA;पतन्ती लिङ्गशिरसि दीपच्छाया निवारिता ॥&lt;br&gt;&#xA;स्वचैलाञ्चलतोऽनेन दत्त्वादीपे दशां निशि ॥१७॥&lt;br&gt;&#xA;अपरोपि परो धर्मो जातस्तत्रास्य किङ्कराः ॥&lt;br&gt;&#xA;शृण्वता शिवनामानि प्रसङ्गादपिगृह्णतः ॥ १८ ॥&lt;br&gt;&#xA;भक्तेन विधिना पूजा क्रियमाणा निरीक्षिता ॥&lt;br&gt;&#xA;उपोषिते न भूतायामनेन स्थिरचेतसा ॥ १९ ॥&lt;br&gt;&#xA;कलिङ्गराजोभविताऽधुनाविधुतकल्मषः ॥&lt;br&gt;&#xA;एष द्विजवरो दूता यूयं यात यथागताः ॥ 4.1.13.१२० ॥&lt;br&gt;&#xA;पार्षदैर्यमदूतेभ्यो मोचितस्त्विति स द्विजः ॥&lt;br&gt;&#xA;अरिन्दमस्य तनयः कलिङ्गाधितेर्दमः ॥ २१ ॥&lt;br&gt;&#xA;क्रमाद्राज्यमवाप्याथ पितर्युपरते युवा ॥&lt;br&gt;&#xA;नान्यं धर्मं विजानाति दुर्दमो भूपतिर्दमः ॥२२॥&lt;br&gt;&#xA;शिवालयेषु सर्वेषु दीपदानादृते द्विज॥&lt;br&gt;&#xA;ग्रामाधीशान्समाहूय सर्वान्त्स्वविषयस्थितान् ॥२३॥&lt;br&gt;&#xA;इत्थमाज्ञापयामास स मे दण्ड्यो भविष्यति ॥&lt;br&gt;&#xA;यस्य यस्याभितो ग्रामं यावन्तश्च शिवालयाः ॥ २४ ॥&lt;br&gt;&#xA;तत्र तत्र सदा दीपो द्योतनीयोऽविचारितम् ॥&lt;br&gt;&#xA;ममाज्ञाभङ्गदोषेण शिरश्छेत्स्याम्यसंशयम् ॥ २५ ॥&lt;br&gt;&#xA;इति तद्भयतो दीप्ता दीपाः प्रति शिवालयम् ॥&lt;br&gt;&#xA;अनेनैव स धर्मेण यावज्जीवं दमो नृपः ॥ २६ ॥&lt;br&gt;&#xA;धर्मर्द्धि महतीं प्राप्य कालधर्मवशं गतः ॥&lt;br&gt;&#xA;सदीपवासनायागोद्बहून्दीपान्प्रदीप्य वै ॥ २७ ॥&lt;br&gt;&#xA;अलकायाः पतिरभूद्रत्नदीपशिखाश्रयः ॥&lt;br&gt;&#xA;एवं फलति कालेन शिवेऽल्पमपि यत्कृतम् ॥ २८ ॥&lt;br&gt;&#xA;इति ज्ञात्वा शिवे कार्यं भजनं स्वसुखार्थिभिः ॥&lt;br&gt;&#xA;क्व स दीक्षितदायादः सर्वधर्म पराङ्मुखः ॥ २९ ॥&lt;br&gt;&#xA;स्वार्थदीपदशोद्योत लिङ्गमौलि तमोहरः ॥&lt;br&gt;&#xA;कलिङ्गविषये राज्यं प्राप्तो धर्मरतिः सदा ॥ 4.1.13.१३० ॥&lt;br&gt;&#xA;शिवालये समुद्दीप्य दीपान्प्राग्वासनोदयात् ॥&lt;br&gt;&#xA;क्वैषा दिक्पालपदवी शिवशर्मन्विलोकय ॥&lt;br&gt;&#xA;मनुष्यधर्मणानेन साम्प्रतं येह भुज्यते ॥ ३१ ॥&lt;br&gt;&#xA;गणावूचतुः ॥ ॥&lt;br&gt;&#xA;सर्वदैव शिवेनासौ सखित्वं च यथेयिवान् ॥&lt;br&gt;&#xA;तदप्येकमना विप्र संशृणुष्व ब्रवावहै ॥ ३२ ॥&lt;br&gt;&#xA;पाद्मे कल्पे पुरा विप्र ब्रह्मणो मानसात्सुतात् ॥&lt;br&gt;&#xA;पुलस्त्याद्विश्रवा जज्ञे तस्य वैश्रवणः सुतः॥३३॥&lt;br&gt;&#xA;तेनेयमलका भुक्ता पुरी विश्वकृता कृता ॥&lt;br&gt;&#xA;आराध्यं त्र्यम्बकं देवमत्युग्रतपसा पुरा ॥ ३४ ॥&lt;br&gt;&#xA;व्यतीते तत्र कल्पे वै प्रवृत्ते मेघवाहने ॥&lt;br&gt;&#xA;याज्ञदत्तिरसौश्रीदस्तपस्तेपे सुदुःसहम् ॥ ३५ ॥&lt;br&gt;&#xA;भक्तिप्रभावं विज्ञाय शम्भोस्तद्दीपमात्रतः ॥&lt;br&gt;&#xA;पुरीं पुरारेः सम्प्राप्य काशिकां चित्प्रकाशिकाम् ॥ ३६ ॥&lt;br&gt;&#xA;शिवैकदशमुद्बोध्य चित्ररत्नप्रदीपकम् ॥&lt;br&gt;&#xA;अनन्यभक्तिस्नेहाढ्यं तन्महोध्याननिश्चलम् ॥ ३७ ॥&lt;br&gt;&#xA;शिवैक्यसुमहापात्रं तपोग्निपरिबृंहितम् ॥&lt;br&gt;&#xA;कामक्रोधमहाविघ्नपतङ्गाघातवर्जितम् ॥ ३८ ॥&lt;br&gt;&#xA;प्राणसंरोधनिर्वातं निर्मलं निर्मलेक्षणात्॥&lt;br&gt;&#xA;संस्थाप्य शाम्भवं लिङ्गं सद्भावकुसुमार्चितम् ॥३९॥&lt;br&gt;&#xA;तावत्तताप स तपस्त्वगस्थिपरिशेषितम्॥&lt;br&gt;&#xA;यावद्बभूव तद्वर्ष्म वर्षाणामयुतं शतम्॥4.1.13.१४०॥&lt;br&gt;&#xA;ततः सह विशालाक्ष्या देवो विश्वेश्वरः स्वयम् ॥&lt;br&gt;&#xA;अलकापतिमालोक्य प्रसन्नेनान्तरात्मना ॥ ४१ ॥&lt;br&gt;&#xA;लिङ्गे मनः समाधाय स्थितं स्थाणुस्वरूपिणम् ॥&lt;br&gt;&#xA;उवाच वरदोस्मीति तप्त्वालमलकापते ॥ ४२ ॥&lt;br&gt;&#xA;उन्मील्य नयने यावत्स पश्यति तपोधनः ॥&lt;br&gt;&#xA;तावदुद्यत्सहस्रांशु सहस्राधिक तेजसम् ॥ ४३ ॥&lt;br&gt;&#xA;पुरो ददर्श श्रीकण्ठं चन्द्रचूडमुमाधवम् ॥&lt;br&gt;&#xA;तत्तेजः परिभूताक्षितेजाः सम्मील्य लोचने ॥ ४४ ॥&lt;br&gt;&#xA;उवाच देवदेवेशं मनोरथपथातिगम् ॥&lt;br&gt;&#xA;निजाङ्घ्रिदर्शनेनाथ दृक्सामर्थ्यं प्रयच्छ मे ॥४५॥&lt;br&gt;&#xA;अयमेव वरो नाथ यत्त्वं साक्षान्निरीक्ष्यसे ॥&lt;br&gt;&#xA;किमन्येन वरेणेश नमस्ते शशिशेखर ॥ ४६ ॥&lt;br&gt;&#xA;इति तद्वचनं श्रुत्वा देवदेव उमापतिः ॥&lt;br&gt;&#xA;ददौ दर्शनसामर्थ्यं स्पृष्ट्वा पाणितलेन तम् ॥ ४७ ॥&lt;br&gt;&#xA;प्रसार्य नयने पूर्वमुमामेव व्यलोकयत् ॥&lt;br&gt;&#xA;शम्भोः समीपे कायोषिदेषा सर्वाङ्गसुन्दरी ॥ ४८ ॥&lt;br&gt;&#xA;अनया किन्तपस्तप्तं ममापि तपसोधिकम् ॥&lt;br&gt;&#xA;अहो रूपमहो प्रेम सौभाग्यश्रीरहो भृशम् ॥ ४९ ॥&lt;br&gt;&#xA;क्रूरदृग्वीक्षते यावत्पुनःपुनरिदं वदन् ॥&lt;br&gt;&#xA;तावत्पुस्फोट तन्नेत्रं वामं वामा विलोकनात ॥ 4.1.13.१५० ॥&lt;br&gt;&#xA;अथ देव्यब्रवीद्देवं किमसौ दुष्टतापसः ॥&lt;br&gt;&#xA;असकृद्वीक्ष्य मां वक्ति न्यक्कुर्वन्मे तपःप्रभाम् ॥ ५१ ॥&lt;br&gt;&#xA;असकृद्दक्षिणेनाक्ष्णा पुनर्मामेवपश्यति ॥&lt;br&gt;&#xA;असूयमानो मे रूपं प्रेमसौभाग्यसम्पदः ॥ ५२ ॥&lt;br&gt;&#xA;इति देवीगिरं श्रुत्वा प्रहस्य प्राह तां प्रभुः ॥&lt;br&gt;&#xA;उमे त्वदीयः पुत्रोयं न च क्रूरेण चक्षुषा ॥ ५३ ॥&lt;br&gt;&#xA;सम्पश्यते तपो लक्ष्मीं तव किं त्वधिवर्णयेत् ॥&lt;br&gt;&#xA;इति देवीं समाभाष्य तमीशः पुनरब्रवीत् ॥ ५४ ॥&lt;br&gt;&#xA;वरान्ददामि ते वत्स तपसानेन तोषितः ॥&lt;br&gt;&#xA;निधीनामधिनाथस्त्वं गुह्यकानां भवेश्वरः ॥ ५५ ॥&lt;br&gt;&#xA;यक्षाणां किन्नराणां च राजा राज्ञां च सुव्रत ॥&lt;br&gt;&#xA;पतिः पुण्यजनानां च सर्वेषां धनदो भव ॥ ५६ ॥&lt;br&gt;&#xA;मया सख्यं च ते नित्यं वत्स्यामि च तवान्तिके ॥&lt;br&gt;&#xA;अलकां निकषामित्र तव प्रीतिविवृद्धये ॥ ५७ ॥&lt;br&gt;&#xA;आगच्छ पादयोरस्याः पत ते जननी त्वियम् ॥&lt;br&gt;&#xA;इति दत्त्वा वरान्देवः पुनराह शिवां शिवः ॥&lt;br&gt;&#xA;प्रसादं कुरु देवेशि तपस्विन्यङ्गजेऽत्र वै ॥ ५८ ॥&lt;br&gt;&#xA;देव्युवाच ॥ ॥&lt;br&gt;&#xA;वत्स ते निश्चला भक्तिर्भवे भवतु सर्वदा ॥&lt;br&gt;&#xA;भवैकांषेङ्गो(?)गोनेत्रेण वामेन स्फुटितेन ह ॥ ५९ ॥&lt;br&gt;&#xA;देवेन दत्ता ये तुभ्यं वराः सन्तु तथैव ते ॥&lt;br&gt;&#xA;कुबेरो भव नाम्ना त्वं मम रूपेर्ष्यया सुत ॥ 4.1.13.१६० ॥&lt;br&gt;&#xA;त्वयेदं स्थापितं लिङ्गं तव नाम्ना भविष्यति ॥&lt;br&gt;&#xA;सिद्धिदं साधकानां च सर्वपापहरं परम् ॥ ६१ ॥&lt;br&gt;&#xA;न धनेन वियुज्येत न सख्या न च बान्धवैः ॥&lt;br&gt;&#xA;कुबेरेश्वरलिङ्गस्य कुर्याद्यो दर्शनं नरः ॥ ६२ ॥&lt;br&gt;&#xA;विश्वेशाद्दक्षिणेभागे कुबेरेशं समर्चयेत् ॥&lt;br&gt;&#xA;नरो लिप्येत नो पापैर्न दारिद्र्येण नोऽसुखैः ॥ ६३ ॥&lt;br&gt;&#xA;इति दत्त्वा वरान्देवो देव्या सह महेश्वरः ॥&lt;br&gt;&#xA;धनदाया विवेशाथ धाम वैश्वेश्वरं परम् ॥ ६४ ॥&lt;br&gt;&#xA;॥ गणावूचतुः ॥&lt;br&gt;&#xA;इत्थं सखित्वं श्रीशम्भोः प्रापैष धनदः परम् ॥&lt;br&gt;&#xA;अलकां निकषाचैष कैलासः शङ्करालयः ॥ ६५ ॥&lt;br&gt;&#xA;पुर्यां यक्षेश्वराणां ते स्वरूपमिति वर्णितम् ॥&lt;br&gt;&#xA;यच्छ्रुत्वा सर्वपापेभ्यो नरो मुच्येदसंशयम् ॥१६६॥ ॥&lt;br&gt;&#xA;इति श्रीस्कान्दे महापुराणे एकाशीतिसाहस्र्यां संहितायां चतुर्थे काशीखण्डे पूर्वार्द्धे गन्धवत्यलकावर्णनं नाम त्रयोदशोध्यायः ॥ १३ ॥&lt;/p&gt;</description>
    </item>
    <item>
      <title>०१४ सोमलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/014_somalokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/014_somalokavarNanam/</guid>
      <description>&lt;p&gt;॥ गणावूचतुः ॥&lt;br&gt;&#xA;अलकायाः पुरोभागे पूरैशानीमहोदया ॥&lt;br&gt;&#xA;अस्यां वसन्ति सततं रुद्रभक्तास्तपोधनाः ॥१॥&lt;br&gt;&#xA;शिवस्मरणसंसक्ताः शिवव्रतपरायणाः ॥&lt;br&gt;&#xA;शिवसात्कृतकर्माणः शिवपूजारताः सदा ॥२॥&lt;br&gt;&#xA;साभिलाषास्तपस्यन्ति स्वर्गभोगोस्त्वितीह नः ॥&lt;br&gt;&#xA;तेऽत्र रुद्रपुरे रम्ये रुद्ररूपधरा नराः ॥ ३ ॥&lt;br&gt;&#xA;अजैकपादहिर्बुध्न्य मुख्या एकादशापि वै ॥&lt;br&gt;&#xA;रुद्राः परिवृढाश्चात्र त्रिशूलोद्यतपाणयः ॥ ४ ॥&lt;br&gt;&#xA;पुर्यष्टकं च दुष्टेभ्यो देवध्रुग्भ्यो ह्यवन्ति ते ॥&lt;br&gt;&#xA;प्रयच्छन्ति वरान्नित्यं शिवभक्तजने वराः ॥ ५ ॥&lt;br&gt;&#xA;एतैरपि तपस्तप्तं प्राप्य वाराणसीं पुरीम् ॥&lt;br&gt;&#xA;ईशानेशं महालिङ्गं परिस्थाप्य शुभप्रदम् ॥ ६ ॥&lt;br&gt;&#xA;ईशानेश प्रसादेन दिश्यैश्यां हि दिगीश्वराः ॥&lt;br&gt;&#xA;एकादशाप्येकचरा जटामुकुटमण्डिताः ॥ ७ ॥&lt;br&gt;&#xA;भालनेत्रा नीलगलाः शुद्धाङ्गा वृषभध्वजाः ॥&lt;br&gt;&#xA;असङ्ख्याताः सहस्राणि ये रुद्रा अधिभूतलम् ॥ ८ ॥&lt;br&gt;&#xA;तेऽस्यां पुरि वसन्त्यैश्यां सर्वभोगसमृद्धयः ॥&lt;br&gt;&#xA;ईशानेशं समभ्यर्च्य काश्यां देशान्तरेष्वपि ॥ ९ ॥&lt;br&gt;&#xA;विपन्नास्तेन पुण्येन जायन्ते ऽत्रपुरोहिताः ॥&lt;br&gt;&#xA;अष्टम्यां च चतुर्दश्यामीशानेशं यजन्ति ये ॥ 4.1.14.१० ॥&lt;br&gt;&#xA;त एव रुद्रा विज्ञेया इहामुत्राप्यसंशयम् ॥&lt;br&gt;&#xA;कृत्वा जागरणं रात्रावीशानेश्वर सन्निधौ ॥११॥&lt;br&gt;&#xA;उपोष्यभूतांयाङ्काञ्चिन्न नरो गर्भभाक्पुनः ॥&lt;br&gt;&#xA;स्वर्गमार्गे कथामित्थं शृण्वन्विष्णुगणोदिताम् ॥ १२ ॥&lt;br&gt;&#xA;शिवशर्मा दिवाप्युच्चैरपश्यच्चन्द्रचन्द्रिकाम् ॥&lt;br&gt;&#xA;आह्लादयन्तीं बहुशः समं सर्वेन्द्रियैर्मनः ॥ १३ ॥&lt;br&gt;&#xA;चमत्कृत्य चमत्कृत्य कोयं लोको हरेर्गणौ ॥&lt;br&gt;&#xA;पप्रच्छ शिवशर्मा तौ प्रोचतुस्तं च तौ द्विजम् ॥ १४ ॥&lt;br&gt;&#xA;गणावूचतुः ॥ ॥&lt;br&gt;&#xA;शिवशर्मन्महाभाग लोक एष कलानिधेः ॥&lt;br&gt;&#xA;पीयूषवर्षिभिर्यस्य करैराप्याय्यते जगत् ॥ १५ ॥&lt;br&gt;&#xA;पिता सोमस्य भो विप्र जज्ञेऽत्रिर्भगवानृषिः ॥&lt;br&gt;&#xA;ब्रह्मणो मानसात्पूर्वं प्रजासर्गं विधित्सतः ॥ १६ ॥&lt;br&gt;&#xA;अनुत्तरं नाम तपो येन तप्तं हि तत्पुरा ॥&lt;br&gt;&#xA;त्रीणिवर्षसहस्राणि दिव्यानीतीह नौ श्रुतम् ॥ १७ ॥&lt;br&gt;&#xA;ऊर्ध्वमाचक्रमे तस्य रेतः सोमत्वमीयिवत् ॥&lt;br&gt;&#xA;नेत्राभ्यां तच्च सुस्राव दशधा द्योतयद्दिशः ॥ १८ ॥&lt;br&gt;&#xA;तं गर्भं विधिना दिष्टा दश देव्यो दधुस्ततः ॥&lt;br&gt;&#xA;समेत्य धारयामासुर्नैव ताः समशक्नुवन् ॥ १९ ॥&lt;br&gt;&#xA;यदा न धारणे शक्तास्तस्य गर्भस्य ता दिशः ॥&lt;br&gt;&#xA;ततस्ताभिः सजूः सोमो निपपात वसुन्धराम् ॥4.1.14.२०॥&lt;br&gt;&#xA;पतितं सोममालोक्य ब्रह्मा लो कपितामहः ॥&lt;br&gt;&#xA;रथमारोपयामास लोकानां हितकाम्यया ॥२१॥&lt;br&gt;&#xA;स तेन रथमुख्येन सागरान्तां वसुन्धराम् ॥&lt;br&gt;&#xA;त्रिःसप्तकृत्वो द्रुहिणश्चकारामुं प्रदक्षिणम् ॥२२॥&lt;br&gt;&#xA;तस्य यत्प्लवितं तेजः पृथिवीमन्वपद्यत ॥&lt;br&gt;&#xA;तथौषध्यः समुद्भूता याभिः सन्धार्यते जगत् ॥ २३ ॥&lt;br&gt;&#xA;सलब्धतेजा भगवान्ब्रह्मणा वर्धितः स्वयम् ॥&lt;br&gt;&#xA;तपस्तेपे महाभाग पद्मानां दशतीर्दश ॥ २४ ॥&lt;br&gt;&#xA;अविमुक्तं समासाद्य क्षेत्रं परमपावनम् ॥&lt;br&gt;&#xA;संस्थाप्य लिङ्गममृतं चन्द्रेशाख्यं स्वनामतः ॥ २५ ॥&lt;br&gt;&#xA;बीजौषधीनां तोयानां राजाभूदग्रजन्मनाम् ॥&lt;br&gt;&#xA;प्रसादाद्देवदेवस्य विश्वेशस्य पिनाकिनः ॥ २६ ॥&lt;br&gt;&#xA;तत्र कूपं विधायैकममृतोदमिति स्मृतम् ॥&lt;br&gt;&#xA;यस्याम्बुपानस्नानाभ्यां नरोऽज्ञातात्प्रमुच्यते ॥ २७ ॥&lt;br&gt;&#xA;तुष्टेनदेवदेवेन स्वमौलौ यो धृतः स्वयम् ॥&lt;br&gt;&#xA;आदाय तां कलामेकां जगत्सञ्जविनीं पराम् ॥२८॥&lt;br&gt;&#xA;पश्चाद्दक्षेण शप्तोपि मासोने क्षयमाप्य च ॥&lt;br&gt;&#xA;आप्याय्यतेसौ कलया पुनरेव तया शशी ॥ २९ ॥&lt;br&gt;&#xA;स तत्प्राप्य महाराज्यं सोमः सोमवतां वरः ॥&lt;br&gt;&#xA;राजसूयं समाजह्रे सहस्रशतदक्षिणम् ॥ 4.1.14.३० ॥&lt;br&gt;&#xA;दक्षिणामददत्सोमस्त्रींल्लोकानिति नौ श्रुतम् ॥&lt;br&gt;&#xA;तेभ्यो ब्रह्मर्षिमुख्येभ्यः सदस्येभ्यश्च भो द्विज ॥ ३१ ॥&lt;br&gt;&#xA;हिरण्यगर्भो ब्रह्माऽत्रिर्भृगुर्यत्रर्त्विजोभवन् ॥&lt;br&gt;&#xA;सदस्योभूद्धरिस्तत्र मुनिभिर्बहुभिर्युतः ॥ ३२ ॥&lt;br&gt;&#xA;तंसिनी च कुहूश्चैव द्युतिः पुष्टिः प्रभावसुः ॥&lt;br&gt;&#xA;कीर्तिर्धृतिश्च लक्ष्मीश्च नवदेव्यः सिषेविरे ॥ ३३ ॥&lt;br&gt;&#xA;उमया सहितं रुद्रं सन्तर्प्याध्वरकर्मणा ॥&lt;br&gt;&#xA;प्राप सोम इति ख्यातिं दत्तां सोमेन शम्भुना ॥ ३४ ॥&lt;br&gt;&#xA;तत्रैव तप्तवान्सोमस्तपः परमदुष्करम् ॥&lt;br&gt;&#xA;तत्रैव राजसूयं च चक्रे चन्द्रेश्वराग्रतः ॥ ३५ ॥&lt;br&gt;&#xA;तत्रैव ब्राह्मणैः प्रीतैरित्युक्तोसौ कलानिधिः ॥&lt;br&gt;&#xA;सोमोस्माकं ब्राह्मणानां राजा त्रैलोक्यदक्षिणः ॥ ३६ ॥&lt;br&gt;&#xA;तत्रैव देवदेवस्य विलोचनपदं गतः ॥&lt;br&gt;&#xA;देवेन प्रीतमनसा त्रैलोक्याह्लादहेतवे ॥ ३७ ॥&lt;br&gt;&#xA;त्वं ममास्य परामूर्तिरित्युक्तस्तत्तपोबलात् ॥&lt;br&gt;&#xA;जगत्तवोदयं प्राप्य भविष्यति सुखोदयम् ॥ ३८ ॥&lt;br&gt;&#xA;त्वत्पीयूषमयैर्हस्तैः स्पृष्टमेतच्चराचरम् ॥&lt;br&gt;&#xA;भानुतापपरीतं च परा ग्लानिं विहास्यति ॥ ३९ ॥&lt;br&gt;&#xA;एतदुक्त्वा महेशानो वरानन्यानदान्मुदा ॥&lt;br&gt;&#xA;द्विजराजतपस्तप्तं यदत्युग्रं त्वयात्र वै ॥ 4.1.14.४० ॥&lt;br&gt;&#xA;यच्च क्रतु क्रियोत्सर्गस्त्वया मह्यं निवेदितः ॥&lt;br&gt;&#xA;स्थापितं यत्त्विदं लिङ्गं मम चन्द्रेश्वराभिधम् ॥ ४१ ॥&lt;br&gt;&#xA;ततोत्र लिङ्गे त्वन्नाम्नि सोमसोमार्धरूपधृक् ॥&lt;br&gt;&#xA;प्रतिमासं पञ्चदश्यां शुक्लायां सर्वगोप्यहम् ॥ ॥ ४२ ॥&lt;br&gt;&#xA;अहोरात्रं वसिष्यामि त्रैलोक्यैश्वर्यसंयुतः ॥&lt;br&gt;&#xA;ततोत्र पूर्णिमायां तु कृता स्वल्पापि सत्क्रिया ॥ ४३ ॥&lt;br&gt;&#xA;जपहोमार्चनध्यानदानब्राह्मणभोजनम् ॥&lt;br&gt;&#xA;महापूजा च सा नूनं मम प्रीत्यै भविष्यति ॥ ४४ ॥&lt;br&gt;&#xA;जीर्णोद्धारादिकरणं नृत्यवाद्यादिकार्पणम् ॥&lt;br&gt;&#xA;ध्वजारोपणकर्मादि तपस्वियतितपर्णम् ॥ ४५ ॥&lt;br&gt;&#xA;चन्द्रेश्वरे कृतं सर्वं तदानन्त्याय जायते ॥&lt;br&gt;&#xA;अन्यच्च ते प्रवक्ष्यामि शृणु गुह्यं कलानिधे ॥ ४६ ॥&lt;br&gt;&#xA;अभक्ताय च नाख्येयं नास्तिकाय श्रुतिद्रुहे ॥&lt;br&gt;&#xA;अमावास्या यदा सोम जायते सोमवासरे ॥ ४७ ॥&lt;br&gt;&#xA;तदोपवासः कर्तव्यो भूतायां सद्भिरादरात् ॥&lt;br&gt;&#xA;कृतनित्यक्रियः सोम त्रयोदश्यां निशामय ॥ ४८ ॥&lt;br&gt;&#xA;शनिप्रदोषे सम्पूज्य लिङ्गं चन्द्रेश्वराह्वयम् ॥&lt;br&gt;&#xA;नक्तं कृत्वा त्रयोदश्यां नियमं परिगृह्य च ॥ ४९ ॥&lt;br&gt;&#xA;उपोष्य च चतुर्दश्यां कृत्वा जागरणं निशि ॥&lt;br&gt;&#xA;प्रातः सोमकुहूयोगे स्नात्वा चन्द्रोदवारिभिः ॥4.1.14.५०॥&lt;br&gt;&#xA;उपास्य सन्ध्यां विधिवत्कृतसर्वोदक क्रियः ॥&lt;br&gt;&#xA;उपचन्द्रोदतीर्थेषु श्राद्धं विधिवदाचरेत् ॥५१॥&lt;br&gt;&#xA;आवाहनार्घ्यरहितं पिण्डान्दद्यात्प्रयत्नतः ॥&lt;br&gt;&#xA;वसुरुद्रादितिसुतस्वरूपपुरुषत्रयम् ॥५२॥&lt;br&gt;&#xA;मातामहांस्तथोद्दिश्य तथान्यानपि गोत्रजान् ॥&lt;br&gt;&#xA;गुरुश्वशुरबन्धूनां नामान्युच्चार्य पिण्डदः ॥ ५३ ॥&lt;br&gt;&#xA;कुर्वञ्छ्राद्धं च तीर्थेस्मिञ्छ्रद्धयोद्धरतेखिलान् ॥&lt;br&gt;&#xA;गयायां पिण्डदानेन यथा तुप्यन्ति पूर्वजाः ॥ ५४ ॥&lt;br&gt;&#xA;तथा चन्द्रोदकुण्डेऽत्र श्राद्धैस्तृप्यन्ति पूर्वजाः ॥&lt;br&gt;&#xA;गयायां च यथा मुच्येत्सर्वर्णात्पितृजान्नरः ॥ ५५ ॥&lt;br&gt;&#xA;तथा प्रमुच्यते चर्णाच्चन्द्रोदे पिण्डदानतः ॥&lt;br&gt;&#xA;यदा चन्द्रेश्वरं द्रष्टुं यायात्कोपि नरोत्तमः॥५६॥&lt;br&gt;&#xA;तदा नृत्यन्ति मुदितास्तत्पूर्वप्रपितामहाः॥&lt;br&gt;&#xA;अयं चन्द्रोदतीर्थेस्मिंस्तर्पणं नः करिष्यति ॥ ५७॥&lt;br&gt;&#xA;अस्माकं मन्दभाग्यत्वाद्यदि नैव करिष्यति॥&lt;br&gt;&#xA;तदातत्तीर्थ संस्पर्शादस्मत्तृप्तिर्भविष्यति॥ ५८॥&lt;br&gt;&#xA;स्पृशेन्नापि यदा मन्दस्तदा द्रक्ष्यति तृप्तये॥&lt;br&gt;&#xA;एवं श्राद्धं विधायाथ स्पृष्ट्वा चन्द्रेश्वरं व्रती॥&lt;br&gt;&#xA;सन्तर्प्य विप्रांश्च यतीन्कुर्याद्वै पारणं ततः॥५९॥&lt;br&gt;&#xA;एवं व्रते कृते काश्यां सदर्शे सोमवासरे॥&lt;br&gt;&#xA;भवेदृणत्रयान्मुक्तो मृगाङ्कमदनुग्रहात् ॥ 4.1.14.६० ॥&lt;br&gt;&#xA;अत्र यात्रा महाचैत्र्यां कार्या क्षेत्रनिवासिभिः ॥&lt;br&gt;&#xA;तारकज्ञानलाभाय क्षेत्रविघ्ननिवर्तिनी ॥ ६१ ॥&lt;br&gt;&#xA;चन्द्रेश्वरं समभ्यर्च्य यद्यन्यत्रापि संस्थितः ॥&lt;br&gt;&#xA;अघौघपटलीं भित्त्वा सोमलोकमवाप्स्यति ॥६२॥&lt;br&gt;&#xA;कलौ चन्द्रेशमहिमा नाभाग्यैरवगम्यते॥&lt;br&gt;&#xA;अन्यच्च ते प्रवक्ष्यामि परं गुह्यं निशापते ॥ ६३॥&lt;br&gt;&#xA;सिद्धयोगीश्वरं पीठमेतत्साधकसिद्धिदम् ॥&lt;br&gt;&#xA;सुरासुरेषु गन्धर्व नागविद्याधरेष्वपि ॥ ६४ ॥&lt;br&gt;&#xA;रक्षोगुह्यकयक्षेषु किन्नरेषु नरेषु च ॥&lt;br&gt;&#xA;सप्तकोट्यस्तु सिद्धानामत्र सिद्धा ममाग्रतः ६५॥&lt;br&gt;&#xA;षण्मासं नियताहारो ध्यायन्विश्वेश्वरीमिह॥&lt;br&gt;&#xA;चन्द्रेश्वरार्चनायातान्सिद्धान्पश्यति सोऽग्रगान्॥६६॥&lt;br&gt;&#xA;सिद्धयोगीश्वरी साक्षाद्वरदा तस्य जायते ॥&lt;br&gt;&#xA;तवापि महती सिद्धिः सिद्धयोगीश्वरीक्षणात्॥ ६७॥&lt;br&gt;&#xA;सन्ति पाठान्यनेकानि क्षितौ साधकसिद्धये॥&lt;br&gt;&#xA;परं योगीश्वरी पीठाद्भूपृष्ठेनाशु सिद्धिदम्॥ ६८ ॥&lt;br&gt;&#xA;यत्र चन्द्रेश्वरं लिङ्गं त्वयेदं स्थापितं शशिन्॥&lt;br&gt;&#xA;इदमेव हि तत्पीठमदृश्यमकृतात्मभिः॥ ६९॥&lt;br&gt;&#xA;जितकामा जितक्रोधा जितलोभस्पृहास्मिताः॥&lt;br&gt;&#xA;योगीश्वरीं प्रपश्यन्ति मम शक्तिपरां हिताम् ॥ 4.1.14.७० ॥&lt;br&gt;&#xA;ये तु प्रत्यष्टमि जनास्तथा प्रति चतुर्दशि ॥&lt;br&gt;&#xA;सिद्धयोगीश्वरीपीठे पूजयिष्यन्ति भाविताः ॥ ७१ ॥&lt;br&gt;&#xA;अदृष्टरूपां सुभगां पिङ्गलां सर्वसिद्धिदाम् ॥&lt;br&gt;&#xA;धूपनैवेद्यदीपाद्यैस्तेषामाविर्भविष्यति ॥ ७२ ॥&lt;br&gt;&#xA;इति दत्त्वा वराञ्छम्भुस्तस्मै चन्द्रमसे द्विज ॥&lt;br&gt;&#xA;अन्तर्हितो महेशानस्तत्र वैश्वेश्वरे पुरे ॥ ७३ ॥&lt;br&gt;&#xA;तदारभ्य च लोकेऽस्मिन्द्विजराजोधिपोभवत् ॥&lt;br&gt;&#xA;दिशोवितिमिराः कुर्वन्निजैः प्रसृमरैः करैः ॥ ७४ ॥&lt;br&gt;&#xA;सोमवारव्रतकृतः सोमपानरता नराः ॥&lt;br&gt;&#xA;सोमप्रभेणयानेन सोमलोकं व्रजन्ति हि ॥ ॥ ७५ ॥&lt;br&gt;&#xA;चन्द्रेश्वरसमुत्पत्तिं तथा चान्द्रमसं तपः ॥&lt;br&gt;&#xA;यः श्रोष्यति नरो भक्त्या चन्द्रलोके स इज्यते ॥ ७६ ॥&lt;br&gt;&#xA;अगस्तिरुवाच ॥ ॥&lt;br&gt;&#xA;शिवशर्मणि शर्मकारिणीं प थि दिव्ये श्रमहारिणीं गणौ ॥&lt;br&gt;&#xA;कथयन्तौ तु कथामिमां शुभामुडुलोकं परिजग्मतुस्ततः ॥ ७७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे सोमलोकवर्णनं नाम चतुर्दशोऽध्यायः ॥१४॥&lt;/p&gt;</description>
    </item>
    <item>
      <title>०१५ नक्षत्रबुधलोकयोर्वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/015_naxatrabudhalokayorvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/015_naxatrabudhalokayorvarNanam/</guid>
      <description>&lt;p&gt;अगस्तिरुवाच ॥&lt;br&gt;&#xA;शृणु पत्नि महाभागे लोपामुद्रे सधर्मिणि ॥&lt;br&gt;&#xA;कथा विष्णुगणाभ्यां च कथितां शिवशर्मणे ॥ १ ॥&lt;br&gt;&#xA;शिवशर्मोवाच ॥&lt;br&gt;&#xA;अहो गणौ विचित्रेयं श्रुता चान्द्रमसी कथा ॥&lt;br&gt;&#xA;उडुलोककथां ख्यातं विष्वगाख्यानकोविदौ ॥ २ ॥&lt;br&gt;&#xA;गणावूचतुः ॥&lt;br&gt;&#xA;पुरा सिसृक्षतः सृष्टिं स्रष्टुरङ्गुष्ठपृष्ठतः ॥&lt;br&gt;&#xA;दक्षः प्रजाविनिर्माणे दक्षो जातः प्रजापतिः॥&lt;br&gt;&#xA;षष्टिर्दुहितरस्तस्य तपोलावण्यभूषणाः ॥&lt;br&gt;&#xA;सर्वलावण्यरोहिण्यो रोहिणीप्रमुखाः शुभाः ॥ ४ ॥&lt;br&gt;&#xA;ताभिस्तप्त्वा तपस्तीव्रं प्राप्य वैश्वेश्वरीं पुरीम् ॥&lt;br&gt;&#xA;आराधितो महादेवः सोमः सोमविभूपणः ॥ ५ ॥&lt;br&gt;&#xA;यदा तुष्टोयमीशानो दातुं वरमथाययौ ॥&lt;br&gt;&#xA;उवाच च प्रसन्नात्मा याचध्वं वरमुत्तमम् ॥ ६ ॥&lt;br&gt;&#xA;शम्भोर्वाक्यमथाकर्ण्य ऊचुस्ताश्च कुमारिकाः ॥&lt;br&gt;&#xA;यदि देयो वरोऽस्माकं वरयोग्याः स्म शङ्कर ॥ ७ ॥&lt;br&gt;&#xA;भवतोपि महादेव भवतापहरो हि यः ॥&lt;br&gt;&#xA;रूपेण भवता तुल्यः स नो भर्ता भवत्विति ॥ ८ ॥&lt;br&gt;&#xA;लिङ्गं संस्थाप्य सुमहन्नक्षत्रेश्वर सञ्ज्ञितम् ॥&lt;br&gt;&#xA;वारणायास्तटे रम्ये सङ्गमेश्वरसन्निधौ। ॥ ९ ॥&lt;br&gt;&#xA;दिव्यं वर्ष सहस्रं तु पुरुषायितसञ्ज्ञितम् ॥&lt;br&gt;&#xA;तपस्तप्तं महत्ताभिः पुरुषैरपि दुष्करम् ॥ 4.1.15.१० ॥&lt;br&gt;&#xA;ततस्तुष्टो हि विश्वेशो व्यतरद्वरमुत्तमम् ॥&lt;br&gt;&#xA;सर्वासामेकपत्नीनामकत्रे(?) स्थिरचेतसाम् ॥ ११ ॥&lt;br&gt;&#xA;श्री विश्वेश्वर उवाच ॥ ॥&lt;br&gt;&#xA;न क्षान्तं हि तपोत्युग्रमेतदन्याभिरीदृशम् ॥&lt;br&gt;&#xA;पुराऽबलाभिस्तस्माद्वो नाम नक्षत्रमत्र वै ॥ १२ ॥&lt;br&gt;&#xA;पुरुषायितसञ्ज्ञेन तप्तं यत्तपसाधुना ॥&lt;br&gt;&#xA;भवतीभिस्ततः पुंस्त्वमिच्छया वो भविष्यति ॥ १३ ॥&lt;br&gt;&#xA;ज्योतिश्चक्रे समस्तेऽस्मिन्नग्रगण्या भविष्यथ ॥&lt;br&gt;&#xA;मेषादीनां च राशीनां योनयो यूयमुत्तमाः ॥ १४ ॥&lt;br&gt;&#xA;ओषधीनां सुधायाश्च ब्राह्मणानां च यः पतिः ॥&lt;br&gt;&#xA;पतिमत्यो भवत्योपि तेन पत्या शुभाननाः॥ १५ ॥&lt;br&gt;&#xA;भवतीनामिदं लिङ्गं नक्षत्रेश्वर सञ्ज्ञितम् ॥&lt;br&gt;&#xA;पूजयित्वा नरो गन्ता भवतीलोकमुत्तमम् ॥ १६ ॥&lt;br&gt;&#xA;उपरिष्टान्मृगाङ्कस्य लोको वस्तु भविष्यति ॥&lt;br&gt;&#xA;सर्वासां तारकाणां च मध्ये मान्या भविष्यथ ॥ १७ ॥&lt;br&gt;&#xA;नक्षत्रपूजका ये च नक्षत्रव्रतचारिणः ॥&lt;br&gt;&#xA;ते वो लोके वसिष्यन्ति नक्षत्र सदृशप्रभाः ॥ १८ ॥&lt;br&gt;&#xA;नक्षत्रग्रहराशीनां बाधास्तेषां कदाचन ॥&lt;br&gt;&#xA;न भविष्यन्ति ये काश्यां नक्षत्रेश्वरवीक्षकाः ॥ १९ ॥&lt;br&gt;&#xA;अगस्त्य उवाच ॥ ॥&lt;br&gt;&#xA;अतिथित्वमवाप नेत्रयोर्बुधलोकः शिवशर्मणस्त्वथ ॥&lt;br&gt;&#xA;गणयोर्भगणस्य सङ्कथां कथयित्रो रिति विष्णुचेतसोः ॥ 4.1.15.२० ॥&lt;br&gt;&#xA;शिवशर्मोवाच ॥ ॥&lt;br&gt;&#xA;कस्य लोकोयमतुलो ब्रूतं श्रीभगवद्गणौ ॥&lt;br&gt;&#xA;पीयूषभानोरिव मे मनः प्रीणयतेतराम् ॥ २१ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;शिवशर्मञ्छृणु कथामेतां पापापहारिणीम्॥&lt;br&gt;&#xA;स्वर्गमार्गविनोदाय तापत्रयविनाशिनीम् ॥ २२ ॥&lt;br&gt;&#xA;योसौ पूर्वं महाकान्तिरावाभ्यां परिवर्णितः ॥&lt;br&gt;&#xA;साम्राज्यपदमापन्नो द्विजराजस्तवाग्रतः ॥ २३ ॥&lt;br&gt;&#xA;दक्षिणा राजसूयस्य येन त्रिभुवनं कृता ॥&lt;br&gt;&#xA;तपस्तताप योत्युग्रं पद्मानां दशतीर्दश ॥२४॥&lt;br&gt;&#xA;अत्रिनेत्रसमुद्भूतः पौत्रो वै द्रुहिणस्य यः ॥&lt;br&gt;&#xA;नाथः सर्वौषधीनां च ज्योतिषां पतिरेव च ॥ २५ ॥&lt;br&gt;&#xA;निर्मलानां कलानां च शेवधिर्यश्च गीयते ॥&lt;br&gt;&#xA;उद्यन्परोपतापं यः स्वकरैर्गलहस्तयेत् ॥ २६ ॥&lt;br&gt;&#xA;मुदङ्कुमुदिनीनांयस्तनोति जगता सह ॥&lt;br&gt;&#xA;दिग्वधू चारु शृङ्गारदर्शनादर्शमण्डलः ॥ २७ ॥&lt;br&gt;&#xA;किमन्यैर्गुणसम्भारैरतोपि न समं विधोः ॥&lt;br&gt;&#xA;निजोत्तमाङ्गे सर्वज्ञः कलां यस्यावतंसयेत् ॥ २८ ॥&lt;br&gt;&#xA;बृहस्पतेस्स वै भार्यामैश्वर्यमदमोहितः ॥&lt;br&gt;&#xA;पुरोहितस्यापिगुरोर्भ्रातुराङ्गिरसस्य वै ॥ २९ ॥&lt;br&gt;&#xA;जहार तरसा तारां रूपवान्रूपशालिनीम्॥&lt;br&gt;&#xA;वार्यमाणोपि गीर्वाणैर्बहुदेवर्षिभिः पुनः ॥ 4.1.15.३० ॥&lt;br&gt;&#xA;नायं कलानिधेर्दोषो द्विजराजस्य तस्य वै ॥&lt;br&gt;&#xA;हित्वा त्रिनेत्रं कामेन कस्य नो खडितं मनः ॥३१॥&lt;br&gt;&#xA;ध्वान्तमेतदभितः प्रसारियत्तच्छमाय विधिनाविनिर्मितम्॥&lt;br&gt;&#xA;दीपभास्करकरामहौषधं नाधिपत्य तमसस्तुकिञ्चन ॥ ३२ ॥&lt;br&gt;&#xA;आधिपत्यमदमोहितं हितं शंसितं स्पृशति नो हरेर्हितम् ॥&lt;br&gt;&#xA;दुर्जनविहिततीर्थमज्जनैः शुद्धधीरिव विरुद्धमानसम्॥ ३३ ॥&lt;br&gt;&#xA;धिग्धिगेतदधिकर्द्धि चेष्टितं चङ्क्रमेक्षणविलक्षितं यतः ॥&lt;br&gt;&#xA;वीक्षते क्षणमचारुचक्षुषा घातितेन विपदःपदेन च ॥ ३४ ॥&lt;br&gt;&#xA;कः कामेन न निर्जितस्त्रिजगतां पुष्पायुधेनाप्यहो कः क्रोधस्यवशङ्गतो ननच को लोभेन सम्मोहितः ॥&lt;br&gt;&#xA;योषिल्लोचनभल्लभिन्नहृदयः को नाप्तवानापदं को राज्यश्रियमाप्यनान्धपदवीं यातोपि सल्लोचनः ॥ ३५ ॥&lt;br&gt;&#xA;आधिपत्यकमलातिचञ्चला प्राप्यतां च यदिहार्जितं किल ॥&lt;br&gt;&#xA;निश्चलं सदसदुच्चकैर्हितं कार्यमार्यचरितैः सदैव तत् ॥ ३६ ॥&lt;br&gt;&#xA;न यदाङ्गिरसे तारां स व्यसर्जयदुल्बणः ॥&lt;br&gt;&#xA;रुद्रोथ पार्ष्णिं जग्राह गृहीत्वाजगवं धनुः ॥ ३७ ॥&lt;br&gt;&#xA;तेन ब्रह्मशिरोनाम परमास्त्रं महात्मना ॥&lt;br&gt;&#xA;उत्सृष्टं देवदेवायतेन तन्नाशितं ततः ॥ ३८ ॥&lt;br&gt;&#xA;तयोस्तद्युद्धमभवद्घोरं वै तारकामयम् ॥&lt;br&gt;&#xA;ततस्त्वकाण्ड ब्रह्माण्ड भङ्गाद्भीतोभवद्विधिः ॥३९॥&lt;br&gt;&#xA;निवार्य रुद्रं समरात्संवर्तानलवर्चसम् ॥&lt;br&gt;&#xA;ददावाङ्गिरसे तारां स्वयमेव पितामहः ॥4.1.15.४०॥&lt;br&gt;&#xA;अथान्तर्गर्भमालोक्य तारां प्राह बृहस्पतिः ॥&lt;br&gt;&#xA;मदीयायां न ते योनौ गर्भो धार्यः कथञ्चन ॥४१॥&lt;br&gt;&#xA;इषीकास्तम्बमासाद्य गर्भं सा चोत्ससर्ज ह ॥&lt;br&gt;&#xA;जातमात्रः स भगवान्देवानामाक्षिपद्वपुः ॥ ४२ ॥&lt;br&gt;&#xA;ततः संशयमापन्नास्तारामूचुः सुरोत्तमाः ॥&lt;br&gt;&#xA;सत्यं बूहि सुतः कस्य सोमस्याथ बृहस्पतेः ॥ ४३ ॥&lt;br&gt;&#xA;पृच्छमाना यदा देवै र्नाह ताराऽतिसत्रपा ॥&lt;br&gt;&#xA;तदा सा शप्तुमारब्धा कुमारेणातितेजसा ॥ ४४ ॥&lt;br&gt;&#xA;तं निवार्य तदा ब्रह्मा तारां पप्रच्छ संशयम्॥&lt;br&gt;&#xA;प्रोवाच प्राञ्जलिः सा तं सोमस्येति पितामहम् ॥ ४५ ॥&lt;br&gt;&#xA;तदा स मूर्ध्न्युपाघ्राय राजा गर्भं प्रजापतिः ॥&lt;br&gt;&#xA;बुध इत्यकरोन्नाम तस्य बालस्य धीमतः ॥ ४६ ॥&lt;br&gt;&#xA;ततश्च सर्वदेवेभ्यस्तेजोरूपबलाधिकः ॥&lt;br&gt;&#xA;बुधः सोमं समापृच्छय तपसे कृतनिश्चयः ॥४७॥&lt;br&gt;&#xA;जगाम काशीं निर्वाणराशिं विश्वेशपालिताम् ॥&lt;br&gt;&#xA;तत्र लिगं प्रतिष्ठाप्य स स्वनाम्ना बुधेश्वरम् ॥ ४८ ॥&lt;br&gt;&#xA;तपश्चचार चात्युग्रमुग्रं संशीलयन्हृदि ॥&lt;br&gt;&#xA;वर्षाणामयुतं बालो बालेन्दुतिलकं शिवम् ॥ ४९ ॥&lt;br&gt;&#xA;ततो विश्वपतिः श्रीमान्विश्वेशो विश्वभावनः ॥&lt;br&gt;&#xA;बुधेश्वरान्महालिङ्गादाविरासीन्महोदयः ॥ 4.1.15.५० ॥&lt;br&gt;&#xA;उवाच च प्रसन्नात्मा ज्योतीरूपो महेश्वरः ॥&lt;br&gt;&#xA;वरं ब्रूहि महाबुद्धे बुधान्य विबुधोत्तमः ॥ ५१ ॥&lt;br&gt;&#xA;तवानेनाति तपसा लिङ्गसंशीलनेन च ॥&lt;br&gt;&#xA;प्रसन्नोस्मि महासौम्य नादेयं त्वयि विद्यते ॥ ५२ ॥&lt;br&gt;&#xA;इति श्रुत्वा वचः सोथ मेघगम्भीर निःस्वनम्॥&lt;br&gt;&#xA;अवग्रहपरिम्लान सस्यसञ्जीवनोपमम्॥ ५३ ॥&lt;br&gt;&#xA;उन्मील्यलोचने यावत्पुरः पश्यति बालकः ॥&lt;br&gt;&#xA;तावल्लिङ्गे ददर्शाथ त्र्यम्बकं शशिशेखरम्॥५४॥&lt;br&gt;&#xA;बुध उवाच ॥ ॥&lt;br&gt;&#xA;नमः पूतात्मने तुभ्यं ज्योतीरूप नमोस्तु ते ॥&lt;br&gt;&#xA;विश्वरूप नमस्तुभ्यं रूपातीताय ते नमः ॥५५ ॥&lt;br&gt;&#xA;नमः सर्वार्ति नाशाय प्रणतानां शिवात्मने ॥&lt;br&gt;&#xA;सर्वज्ञाय नमस्तुभ्यं सर्वकर्त्रे नमोस्तु ते ॥ ५६ ॥&lt;br&gt;&#xA;कृपालवे नमस्तुभ्यं भक्तिगम्याय ते नमः ॥&lt;br&gt;&#xA;फलदात्रे च तपसां तपोरूपाय ते नमः ॥ ५७ ॥&lt;br&gt;&#xA;शम्भो शिवशिवाकान्त शान्तश्री कण्ठशूलभृत् ॥&lt;br&gt;&#xA;शशिशेखरशर्वेश शङ्करेश्वर धूर्जटे ॥ ५८ ॥&lt;br&gt;&#xA;पिनाकपाणे गिरिश शितिकण्ठ सदाशिव ॥&lt;br&gt;&#xA;महादेव नमस्तुभ्यं देवदेव नमोस्तु ते ॥ ५९ ॥&lt;br&gt;&#xA;स्तुतिकर्तुं न जानामि स्तुतिप्रिय महेश्वर ॥&lt;br&gt;&#xA;तव पादाम्बुजद्वन्द्वे निर्द्वन्द्वा भक्तिरस्तु मे ॥ 4.1.15.६० ॥&lt;br&gt;&#xA;अयमेव वरो नाथ प्रसन्नोसि यदीश्वर ॥&lt;br&gt;&#xA;नान्यं वरं वृणे त्वत्तः करुणामृतवारिधे ॥ ६१ ॥&lt;br&gt;&#xA;ततः प्राह महेशानस्तत्स्तुत्या परितोषितः ॥&lt;br&gt;&#xA;रौहिणेय महाभाग सौम्यसौम्यवचोनिधे ॥ ६२ ॥&lt;br&gt;&#xA;नक्षत्रलोकादुपरि तव लोको भविष्यति ॥&lt;br&gt;&#xA;मध्ये सर्वग्रहाणां च सपर्यां लप्स्यसे पराम् ॥ ६३ ॥&lt;br&gt;&#xA;त्वयेदं स्थापितं लिङ्गं सर्वेषां बुद्धिदायकम् ॥&lt;br&gt;&#xA;दुर्बुद्धिहरणं सौम्य त्वल्लोकवसतिप्रदम् ॥ ६४ ॥&lt;br&gt;&#xA;इत्युक्त्वा भगवाञ्छम्भुस्तत्रैवान्तरधीयत ॥&lt;br&gt;&#xA;बुधः स्वर्लोकमगमद्देवदेवप्रसादतः ॥ ६५ ॥&lt;br&gt;&#xA;गणावूचतुः ॥ ॥&lt;br&gt;&#xA;काश्यां बुधेश्वरसमर्चनलब्धबुद्धिः संसारसिन्धुमधिगम्य नरो ह्यगाधम् ॥&lt;br&gt;&#xA;मज्जेन्न सज्जनविलोचन चन्द्रकान्तिः कान्ताननस्त्वधिवसेच्च बुधेऽत्र लोके ॥ ६६ ॥&lt;br&gt;&#xA;चन्द्रेश्वरात्पूर्वभागे दृष्ट्वा लिङ्गं बुधेश्वरम् ॥&lt;br&gt;&#xA;न बुद्ध्या हीयते जन्तुरन्तकालेपि जातुचित् ॥६७॥&lt;br&gt;&#xA;गणौ यावत्कथामित्थं चक्राते बुधलोकगाम् ॥&lt;br&gt;&#xA;तावद्विमानं सम्प्राप्तं शुक्रलोकमनुत्तमम् ॥ ६८ ॥ ॥&lt;br&gt;&#xA;इति श्री स्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे नक्षत्रबुधलोकयोर्वर्णनं नाम पञ्चदशोध्यायः ॥ १५ ॥&lt;/p&gt;</description>
    </item>
    <item>
      <title>०१६ शुक्रलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/016_shukralokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/016_shukralokavarNanam/</guid>
      <description>&lt;p&gt;॥ गणावूचतुः ॥&lt;br&gt;&#xA;शिवशर्मन्महाबुद्धे शुक्रलोकोयमद्भुतः ॥&lt;br&gt;&#xA;दानवानां च दैत्यानां गुरुरत्र वसेत्कविः ॥ १ ॥&lt;br&gt;&#xA;पीत्वा वर्षसहस्रं वै कणधूमं सुदुःसहम् ॥&lt;br&gt;&#xA;यः प्राप्तवान्महाविद्यां मृत्युसञ्जीविनीं हरात् ॥ २ ॥&lt;br&gt;&#xA;इमां विद्यां न जानाति देवाचार्योति दुप्कराम् ॥&lt;br&gt;&#xA;ऋते मृत्युञ्जयात्स्कन्दात्पार्वत्या गजवक्त्रतः ॥ ३ ॥&lt;br&gt;&#xA;शिवशर्मोवाच ॥ ॥&lt;br&gt;&#xA;कोसौ शुक्र इति ख्यातो यस्यायं लोक उत्तमः ॥&lt;br&gt;&#xA;कथं तेन च विद्याप्ता मृत्युसञ्जीवनी हरात् ॥ ४ ।&lt;br&gt;&#xA;आचक्षाथामिदं देवौ यदि प्रीतिर्मयि प्रभू ॥&lt;br&gt;&#xA;ततस्तौ स्माहतुर्देवौ शुक्रस्य परमां कथाम् ॥ ५॥&lt;br&gt;&#xA;यां श्रुत्वा चापमृत्युभ्यो हीयन्ते श्रद्धयायुताः ॥&lt;br&gt;&#xA;भूतप्रेतपिशाचेभ्यो न भयं चापि जायते ॥ ६ ॥&lt;br&gt;&#xA;आजौ प्रवर्तमानायामन्धकान्धकवैरिणोः ॥&lt;br&gt;&#xA;अनिर्भेद्य गिरिव्यूह वज्रव्यूहाधिनाथयोः ॥७॥&lt;br&gt;&#xA;अपसृत्य ततो युद्धादन्धकः शुक्रसन्निधिम् ॥&lt;br&gt;&#xA;अधिगम्य बभाषेदमवरुह्य रथात्ततः ॥ ८ ॥&lt;br&gt;&#xA;भगवंस्त्वामुपाश्रित्य वयं देवांश्च सानुगान् ॥&lt;br&gt;&#xA;मन्यामहे तृणैस्तुल्यान्रुद्रोपेन्द्रादिकानपि ॥ ९ ॥&lt;br&gt;&#xA;कुञ्जरा इव सिंहेभ्यो गरुडेभ्य इवोरगाः ॥&lt;br&gt;&#xA;अस्मत्तो बिभ्यति सुरा गुरो युष्मदनुग्रहात् ॥ 4.1.16.१० ॥&lt;br&gt;&#xA;वज्रव्यूहमनिर्भेद्यं विविशुर्देत्यदानवाः ॥&lt;br&gt;&#xA;विधूय प्रमथानीकं ह्रदं तापार्दिता इव ॥ ११ ॥&lt;br&gt;&#xA;वयं त्वच्छरणं भूत्वा पर्वता इव निश्चलाः ॥&lt;br&gt;&#xA;स्थित्वा चराम निःशङ्का ब्राह्मणेन्द्र महाहवे ॥ १२ ॥&lt;br&gt;&#xA;आप्तभावेन च वयं पादौ तव सुखप्रदौ ॥&lt;br&gt;&#xA;सदाराः ससुताश्चैव शुश्रूषामो दिवानिशम् ॥ १३ ॥&lt;br&gt;&#xA;अभिरक्षाभितो विप्र प्रसन्नः शरणागतान् ॥&lt;br&gt;&#xA;पश्य हुण्डं तुहुण्डं च कुजम्भं जम्भमेव च ॥ १४ ॥&lt;br&gt;&#xA;पाकं कार्तस्वनं चैव विपाकं पाकहारिणम् ॥&lt;br&gt;&#xA;तं चन्द्रदमनं शूरं शूरामरविदारणम् ॥१५॥&lt;br&gt;&#xA;प्रमथैर्भीमविक्रान्तैः क्रान्तं मृत्युप्रमाथिभिः ॥&lt;br&gt;&#xA;सूदितान्पतितांश्चैव द्राविडैरिव चन्दनान्॥ १६॥&lt;br&gt;&#xA;या पीत्वा कणधूमं वै सहस्रं शरदां पुरा ॥&lt;br&gt;&#xA;वरा विद्या त्वया प्राप्ता तस्याः कालोयमागतः ॥१७॥&lt;br&gt;&#xA;अथ विद्याफलं तत्ते दैत्यान्सञ्जीवयिष्यतः ॥&lt;br&gt;&#xA;पश्यन्तु प्रमथाः सर्वे त्वया सञ्जीवितानिमान्॥१८॥&lt;br&gt;&#xA;इत्यन्धकवचः श्रुत्वा स्थिरधीर्भार्गवोमुनिः ॥&lt;br&gt;&#xA;किञ्चित्स्मितं तदा कृत्वा दानवाधिपमब्रवीत् ॥ १९ ॥&lt;br&gt;&#xA;दानवाधिपते सर्वं तथ्यं यद्भाषितं त्वया ॥&lt;br&gt;&#xA;विद्योपार्जनमेतद्धि दानवार्थं मया कृतम् ॥ 4.1.16.२० ॥&lt;br&gt;&#xA;पीत्वा वर्षसहस्रं वै कणधूमं सुदुःसहम् ॥&lt;br&gt;&#xA;एषा प्राप्तेश्वराद्विद्या बान्धवानां सुखावहा ॥ २१ ॥&lt;br&gt;&#xA;एतया विद्यया सोहं प्रमयैर्मथितान्रणे ॥&lt;br&gt;&#xA;उत्थापयिष्ये ग्लानानि धान्यन्यम्बुधरो यथा ॥२२॥&lt;br&gt;&#xA;निर्व्रणान्नीरुजः स्वस्थान्सुप्त्वेव पुनरुत्थितान्॥&lt;br&gt;&#xA;अस्मिन्मुहूर्ते द्रष्टासि दानवानुत्थितान्नृप ॥ २३ ॥&lt;br&gt;&#xA;इत्युक्त्वा दानवपतिं विद्यामावर्तयत्कविः ॥&lt;br&gt;&#xA;एकैकं दैत्यमुद्दिश्य त उत्तस्थुर्धृतायुधाः ॥ २४ ॥&lt;br&gt;&#xA;वेदा इव सदभ्यस्ताः समये वा यथाम्बुदाः ॥&lt;br&gt;&#xA;ब्राह्मणेभ्यो यथा दत्ताः श्रद्धयार्था महापदि ॥ २५॥&lt;br&gt;&#xA;उज्जीवितांस्तु तान्दृष्ट्वा तुहुण्डाद्यान्महासुरान् ॥&lt;br&gt;&#xA;विनेदुः पूर्वदेवास्ते जलपूर्णा इवाम्बुदाः ॥ २६ ॥&lt;br&gt;&#xA;शुक्रेणोजीवितान्दृष्ट्वा दानवांस्तान्गणेश्वराः ॥&lt;br&gt;&#xA;विज्ञाप्यमेव देवेशे ह्येवं तेऽन्योन्यमब्रुवन् ॥ २७ ॥&lt;br&gt;&#xA;आश्चर्यरूपे प्रमथेश्वराणां तस्मिंस्तथा वर्तति युद्धयज्ञे ॥&lt;br&gt;&#xA;अमर्षितो भार्गवकर्मदृष्ट्वा शिलादपुत्रोभ्यगमन्महेशम् ॥ २८ ॥&lt;br&gt;&#xA;जयेति चोक्त्वा जय योनिमुग्रमुवाच नन्दी कनकावदातम्॥&lt;br&gt;&#xA;गणेश्वराणां रणकर्म देव देवैश्च सेन्द्रैरपि दुष्करं यत् ॥ २९ ॥&lt;br&gt;&#xA;तद्भार्गवेणाद्य कृतं वृथा नः सञ्जीव्य तानाजिमृतान्विपक्षान् ॥&lt;br&gt;&#xA;आवर्त्य विद्यां मृतजीवदात्रीमेकैकमुद्दिश्य सहेलमीश ॥ 4.1.16.३० ॥&lt;br&gt;&#xA;तुहुण्डहुण्डादिकजम्भजम्भविपाकपाकादि महासुरेन्द्राः ॥&lt;br&gt;&#xA;यमालयादद्य पुनर्निवृत्ता विद्रावयन्तः प्रमथाश्चरन्ति ॥ ३१ ॥&lt;br&gt;&#xA;यदि ह्यसौ दैत्यवरान्निरस्तान्सञ्जीवयेदत्र पुनःपुनस्तान् ॥&lt;br&gt;&#xA;जयः कुतो नो भविता महेश गणेश्वराणां कुत एव शान्तिः ॥ ३२ ॥&lt;br&gt;&#xA;इत्येवमुक्तः प्रमथेश्वरेण स नन्दिना वै प्रमथेश्वरेशः ॥&lt;br&gt;&#xA;उवाच देवः प्रहसंस्तदानीं तं नन्दिनं सर्वगणेशराजम्॥ ३३ ॥&lt;br&gt;&#xA;नन्दिन्प्रयाहि त्वरितोतिमात्रं द्विजेन्द्रवर्यं दितिनन्दनानाम् ॥&lt;br&gt;&#xA;मध्यात्समुद्धृत्य तथानयाशु श्येनो यथा लावकमण्डजातम् ॥ ३४ ॥&lt;br&gt;&#xA;स एव मुक्तो वृषभध्वजेन ननाद नन्दी वृषसिंहनादः ॥&lt;br&gt;&#xA;जगाम तूर्णं च विगाह्य सेनां यत्राभवद्भार्गववंशदीपः ॥ ३५ ॥&lt;br&gt;&#xA;तं रक्ष्यमाणं दितिजैः समस्तैः पाशासिवृक्षोपलशैलहस्तैः ॥&lt;br&gt;&#xA;विक्षोभ्य दैत्यान्बलवाञ्जहार काव्यं स नन्दी शरभो यथेभम्॥ ३६ ॥&lt;br&gt;&#xA;स्रस्ताम्बरं विच्युतभूषणं च विमुक्तकेशं बलिना गृहीतम् ॥&lt;br&gt;&#xA;विमोचयिष्यन्त इवानुजग्मुः सुरारयः सिंहरवान्सृजन्तः ॥ ३७ ॥&lt;br&gt;&#xA;दम्भोलि शूलासिपरश्वधानामुद्दण्डचक्रोपल कम्पनानाम् ॥&lt;br&gt;&#xA;नन्दीश्वरस्योपरि दानवेद्रा वर्षं ववर्षुर्जलदा इवोग्रम् ॥ ३८ ॥&lt;br&gt;&#xA;तं भार्गवं प्राप्य गणाधिराजो मुखाग्निना शस्त्रशतानि दग्ध्वा ॥&lt;br&gt;&#xA;आयात्प्रवृद्धेऽसुरदेवयुद्धे भवस्य पार्श्वे व्यथितारिसैन्यः ॥ ३९ ॥&lt;br&gt;&#xA;अयं स शुक्रो भगवन्नितीदं निवेदयामास भवाय शीघ्रम् ॥&lt;br&gt;&#xA;जग्राह शुक्रं स च देवदेवो यथोपहारं शुचिना प्रदत्तम् ॥ 4.1.16.४० ॥&lt;br&gt;&#xA;न किञ्चिदुक्त्वा स हि भूतगोप्ता चिक्षेप वक्त्रे फलवत्कवीन्द्रम् ॥&lt;br&gt;&#xA;हाहारवस्तैरसुरैः समस्तैरुच्चैर्विमुक्तो हहहेति भूरि ॥ ४१ ॥&lt;br&gt;&#xA;काव्ये निगीर्णे गिरिजेश्वरेण दैत्या जयाशा रहिता बभूवुः ॥&lt;br&gt;&#xA;हस्तैर्विमुक्ता इव वारणेन्द्राः शृङ्गैर्विहीना इव गोवृषाश्च ॥ ४२ ॥&lt;br&gt;&#xA;शरीर हीना इव जीवसङ्घा द्विजा यथा चाध्ययनेन हीनाः ॥&lt;br&gt;&#xA;निरुद्यमाः सत्त्वगुणा यथा वै यथोद्यमा भाग्यविवर्जिताश्च ॥ ४३ ॥&lt;br&gt;&#xA;पत्या विहीनाश्च यथैव योषा यथा विपक्षा इव मार्गणौघाः ॥&lt;br&gt;&#xA;आयूंषि हीनानि यथैव पुण्यैर्वृत्तेन हीनानि यथा श्रुतानि ॥ ४४ ॥&lt;br&gt;&#xA;विना यथा वैभवशक्तिमेकां भवन्ति हीनाः स्वफलैः क्रियौघाः ॥&lt;br&gt;&#xA;तथा विना तं द्विजवर्यमेकं दैत्या जयाशा विमुखा बभूवुः ॥ ४५ ॥&lt;br&gt;&#xA;नन्दिनापहृते शुक्रे गिलिते च विषादिना ॥&lt;br&gt;&#xA;विषादमगमन्दैत्या हीयमानरणोत्सवाः ॥ ४६ ॥&lt;br&gt;&#xA;तान्वीक्ष्य विगतोत्साहानन्धकः प्रत्यभाषत ॥&lt;br&gt;&#xA;कविं विक्रम्य नयता नन्दिना वञ्चिता वयम् ॥ ४७॥&lt;br&gt;&#xA;तनूर्विना हृताः प्राणाः सर्वेषामद्य तेन नः ॥&lt;br&gt;&#xA;धैर्यं वीर्यं गतिः कीर्तिः सत्त्वं तेजः पराक्रमः ॥४८॥&lt;br&gt;&#xA;युगपन्नो हृतं सर्वमेकस्मिन्भार्गवे हृते ॥&lt;br&gt;&#xA;धिगस्मान्कुलपूज्यो यैरेकोपि कुलसत्तमः ॥&lt;br&gt;&#xA;गुरुः सर्वसमर्थश्च त्राता त्रातो न चापदि ॥ ४९ ॥&lt;br&gt;&#xA;तद्धैर्यमवलम्ब्येह युध्यध्वमरिभिः सह ॥&lt;br&gt;&#xA;सूदयिष्याम्यहं सर्वान्प्रमथान्सह नन्दिना ॥ 4.1.16.५० ॥&lt;br&gt;&#xA;अद्यैतान्विवशान्हत्वा सह देवैः सवासवैः ॥&lt;br&gt;&#xA;भार्गवं मोचयिष्यामि जीवं योगीव कर्मतः ॥ ५१ ॥&lt;br&gt;&#xA;स चापि योगी योगेन यदि नाम स्वयं प्रभुः ॥&lt;br&gt;&#xA;शरीरात्तस्य निर्गच्छेदस्माकं रोषपालिता ॥ ५२ ॥&lt;br&gt;&#xA;इत्यन्धकवचः श्रुत्वा दानवा मेघनिःस्वनाः ॥&lt;br&gt;&#xA;प्रमथा नर्दयामासुर्मर्तव्ये कृत निश्चयाः ॥ ५३ ॥&lt;br&gt;&#xA;सत्यायुपि न नो जातु शक्ताः स्युः प्रमथाबलात् ॥&lt;br&gt;&#xA;असत्यायुषि किं गत्वा त्यक्त्वा स्वामिनमाहवे ॥ ॥ ५४ ॥&lt;br&gt;&#xA;ये स्वामिनं विहायाजौ बहुमानधना जनाः ॥&lt;br&gt;&#xA;यान्ति ते यान्ति नियतमन्धतामिस्रमालयम् ॥ ५५ ॥&lt;br&gt;&#xA;अयशस्तमसा ख्यातिं मलिनीकृत्यभूरिशः ॥&lt;br&gt;&#xA;इहामुत्रापि सुखिनो न स्युर्भग्ना रणाजिरात् ॥ ५६॥&lt;br&gt;&#xA;किं दानैः किं तपोभिश्च किं तीर्थपरिमज्जनैः ॥&lt;br&gt;&#xA;धरातीर्थे यदि स्नातं पुनर्भव मलापहे ॥ ५७ ॥&lt;br&gt;&#xA;सम्प्रधार्येति तेऽन्योन्यं दैत्यास्ते दनुजास्तथा ॥&lt;br&gt;&#xA;ममन्थुः प्रमथानाजौ रणभेरीर्निनाद्य च ॥ ५८ ॥&lt;br&gt;&#xA;तत्र वाणासिवज्रौघैः कटङ्कटशिलामयैः ॥&lt;br&gt;&#xA;भुशुण्डीभिन्दिपालैश्च शक्तिभल्ल परश्वधैः ॥ ५९ ॥&lt;br&gt;&#xA;खट्वाङ्गैः पट्टिशैः शूलैर्लकुटैर्मुसलैरलम् ॥&lt;br&gt;&#xA;परस्परमभिघ्नन्तः प्रचक्रुः कदनं महत् ॥ 4.1.16.६० ॥&lt;br&gt;&#xA;कार्मुकाणां विकृष्टानां पततां च पतत्रिणाम् ॥&lt;br&gt;&#xA;भिन्दिपालभुशुण्डीनां क्ष्वेडितानां रवोऽभवत् ॥ ६१ ॥&lt;br&gt;&#xA;रणतूर्यनिनादैश्च गजानां बहुबृंहितैः ॥&lt;br&gt;&#xA;हेषारवैर्हयानां च महान्कोलाहलोऽभवत् ॥६२॥&lt;br&gt;&#xA;प्रतिस्वनैरवापूरि द्यावाभूम्योर्यदन्तरम् ॥&lt;br&gt;&#xA;अभीरूणां च भीरूणां महारोमोद्गमोऽभवत् ॥ ६३ ॥&lt;br&gt;&#xA;गजवाजिमहाराव स्फुटच्छब्दग्रहाणि च ॥&lt;br&gt;&#xA;भग्नध्वजपताकानि क्षीणप्रहरणानि च ॥ ६४ ॥&lt;br&gt;&#xA;रुधिरोद्गार चित्राणि व्यश्वहस्तिरथानि च ॥&lt;br&gt;&#xA;पिपासितानि सैन्यानि मुमूर्छुरुभयत्र वै ॥ ६५ ॥&lt;br&gt;&#xA;दृष्ट्वा सैन्यं च प्रमथैर्भज्यमानमितस्ततः ॥&lt;br&gt;&#xA;दुद्राव रथमास्थाय स्वयमेवान्धको गणान् ॥ ६६ ॥&lt;br&gt;&#xA;शरवज्रप्रहारैस्तैर्वज्राघातैर्नगा इव ॥&lt;br&gt;&#xA;प्रमथानेशिरे वातैर्निस्तोया इव तोयदाः ॥ ६७ ॥&lt;br&gt;&#xA;यान्तमायान्तमालोक्य दूरस्थं निकटस्थितम् ॥&lt;br&gt;&#xA;प्रत्येकं रोमसङ्ख्याभिर्व्यधाद्बाणैस्तदान्धकः ॥ ६८ ॥&lt;br&gt;&#xA;विनायकेन स्कन्देन नन्दिना सोमनन्दिना ॥&lt;br&gt;&#xA;नैगमेयेन शाखेन विशाखेन बलीयसा ॥ ६९ ॥&lt;br&gt;&#xA;इत्याद्यैस्तु गणैरुग्रैरन्धकोप्यन्धकीकृतः ॥&lt;br&gt;&#xA;त्रिशूल शक्तिबाणौघ धारासम्पातपातिभिः ॥ 4.1.16.७० ॥&lt;br&gt;&#xA;ततः कोलाहलो जातः प्रमथासुरसैन्ययोः ॥&lt;br&gt;&#xA;तेन शब्देन महता शुक्रः शम्भूदरे स्थितः ॥ ७१ ॥&lt;br&gt;&#xA;छिद्रान्वेषी भ्रमन्सोथ विनिःकेतो यथानिलः ॥&lt;br&gt;&#xA;सप्तलोकान् सपालान्स रुद्रदेहे व्यलोकयत् ॥७२॥&lt;br&gt;&#xA;ब्रह्मनारायणेन्द्राणामादित्याप्यरसां तथा ॥&lt;br&gt;&#xA;भुवनानि विचित्राणि युद्धं च प्रमथासुरम् ॥ ७३ ॥&lt;br&gt;&#xA;सवर्षाणां शतं कुक्षौ भवस्य परितो भ्रमन् ॥&lt;br&gt;&#xA;न तस्य ददृशे रन्ध्रं शुचे रन्ध्रं खलो यथा ॥ ७४ ॥&lt;br&gt;&#xA;शाम्भवेनाथयोगेन शुक्ररूपेण भार्गवः ॥&lt;br&gt;&#xA;चस्कन्दाथ ननामापि ततो देवेन भाषितः ॥ ७५ ॥&lt;br&gt;&#xA;शुक्रवन्निःसृतोयस्मात्तस्मात्त्वं भृगुनन्दन ॥&lt;br&gt;&#xA;कर्मणानेन शुक्रस्त्वं मम पुत्रोसि गम्यताम् ॥ ७६ ॥&lt;br&gt;&#xA;जठरान्निर्गते शुक्रे देवोपि मुमुदेतराम् ॥&lt;br&gt;&#xA;भ्रमञ्छ्रेयोभवद्यन्मे न मृतो जठरे द्विजः ॥ ७७ ॥&lt;br&gt;&#xA;इत्येवमुक्तो देवेन शुक्रोर्कसदृश द्युतिः ॥&lt;br&gt;&#xA;विवेश दानवानीकं मेघमालां यथा शशी ॥ ७८ ॥&lt;br&gt;&#xA;शुक्रोदयान्मुदं लेभे स दानव महार्णवः ॥&lt;br&gt;&#xA;यथा चन्द्रोदये हर्षमूर्मिमाली महोदधिः ॥ ७९ ॥&lt;br&gt;&#xA;अन्धकान्धकहन्त्रोर्वै वर्तमाने महाहवे ॥&lt;br&gt;&#xA;इत्थं नाम्नाभवच्छुक्रः स वै भार्गवनन्दनः ॥ 4.1.16.८० ॥&lt;br&gt;&#xA;यथा च विद्यां तां प्राप मृतसञ्जीवनीं पराम् ॥&lt;br&gt;&#xA;शम्भोरनुग्रहात्काव्यस्तन्निशामय सुव्रत ॥ ८१ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;पुराऽसौ भृगुदायादो गत्वा वाराणसीं पुरीम् ॥&lt;br&gt;&#xA;अण्डजस्वेदजोद्भिज्जजरायुज गतिप्रदाम् ॥ ८२ ॥&lt;br&gt;&#xA;संस्थाप्य लिङ्गं श्रीशम्भोः कूपं कृत्वा तदग्रतः ॥&lt;br&gt;&#xA;बहुकालं तपस्तेपे ध्यायन्विश्वेश्वरं प्रभुम् ॥ ८३ ॥&lt;br&gt;&#xA;राजचम्पकधत्तूर करवीरकुशेशयैः ॥&lt;br&gt;&#xA;मालती कर्णिकारैश्च कदम्बैर्बकुलोत्पलैः ॥ ८४ ॥&lt;br&gt;&#xA;मल्लिकाशतपत्रीभिः सिन्दुवारैः सकिंशुकैः ॥&lt;br&gt;&#xA;अशोकैः करुणैः पुष्पैः पुन्नागैर्नागकेसरैः ॥ ८५ ॥&lt;br&gt;&#xA;क्षुद्राभिर्माधवीभिश्च पाटला बिल्वचम्पकैः ॥&lt;br&gt;&#xA;नवमल्लीविचिकिलैः कुन्दैः समुचुकुन्दकैः ॥ ८६ ॥&lt;br&gt;&#xA;मन्दारैर्बिल्वपत्रैश्च द्रोणैर्मरुबकैर्बकैः ॥&lt;br&gt;&#xA;ग्रन्थिपर्णैर्दमनकैः सुरभूचूतपल्लवैः ॥ ८७ ॥&lt;br&gt;&#xA;तुलसी देवगन्धारी बृहत्पत्री कुशाङ्कुरैः ॥&lt;br&gt;&#xA;नद्यावर्तैरगस्त्यैश्च सशालैर्देवदारुभिः ॥ ८८ ॥&lt;br&gt;&#xA;काञ्चनारैः कुरबकैर्दूर्वाङ्कुर कुरण्टकैः ॥&lt;br&gt;&#xA;प्रत्येकमेभिः कुसुमैः पल्लवैरपरैरपि ॥८९॥&lt;br&gt;&#xA;पत्रैः शतसहस्रैश्च स समानर्च शङ्करम्॥&lt;br&gt;&#xA;पञ्चामृतैर्द्रोणमितैर्लक्षकृत्वः प्रयत्नतः ॥4.1.16.९०॥&lt;br&gt;&#xA;स्नपयामास देवेशं सुगन्धस्नपनैर्बहु ॥&lt;br&gt;&#xA;सहस्रकृत्वो देवेशं चन्दनैर्यक्षकर्दमैः ॥९१॥&lt;br&gt;&#xA;समालिलिम्प देवेशं सुगन्धोद्वर्तनान्यनु ॥&lt;br&gt;&#xA;गीतनृत्योपहारैश्च श्रुत्युक्तस्तुतिभिर्बहुः ॥९२॥&lt;br&gt;&#xA;नाम्नां सहस्रैरन्यैश्च स्तोत्रैस्तुष्टाव शङ्करम् ॥&lt;br&gt;&#xA;सहस्रं पञ्चशरदामित्थं शुक्रः समर्चयन् ॥ ९३ ॥&lt;br&gt;&#xA;यदा देवं नालुलोके मनागपि वरोन्मुखम्॥&lt;br&gt;&#xA;तदान्यं नियमं घोरं जग्राहातीवदुःसहम्॥ ९४॥&lt;br&gt;&#xA;प्रक्षाल्य चेतसो त्यन्तं चाञ्चल्याख्यं महामलम् ॥&lt;br&gt;&#xA;भावनावार्भि रसकृदिन्द्रियैः सहितस्य च ॥ ९५ ॥&lt;br&gt;&#xA;निर्मलीकृत्य तच्चेतो रत्नं दत्त्वा पिनाकिने ॥&lt;br&gt;&#xA;प्रपपौ कणधूमौघं सहस्रं शरदां कविः ॥९६॥&lt;br&gt;&#xA;प्रससाद तदा देवो भार्गवाय महात्मने ॥&lt;br&gt;&#xA;तस्माल्लिङ्गाद्विनिर्गत्य सहस्रार्काधिकद्युतिः ॥ ९७ ॥&lt;br&gt;&#xA;उवाच च विरूपाक्षः साक्षाद्दाक्षायणीपतिः ॥&lt;br&gt;&#xA;तपोनिधे प्रसन्नोस्मि वरं वरय भार्गव ॥ ९८ ॥&lt;br&gt;&#xA;निशम्येति वचः शम्भोरम्भोजनयनो द्विजः ॥&lt;br&gt;&#xA;उद्यदानन्दसन्दोह रोमाञ्चाञ्चित विग्रहः ॥ ९९ ॥&lt;br&gt;&#xA;तुष्टावाष्टतनुं तुष्टः प्रफु ल्ल नयनाञ्चलः ॥&lt;br&gt;&#xA;मौलावञ्जलिमाधाय वदञ्जयजयेति च ॥ 4.1.16.१०० ॥&lt;br&gt;&#xA;भार्गव उवाच ॥ ॥&lt;br&gt;&#xA;त्वं भाभिराभिरभिभूय तमः समस्तमस्तं नयस्यभिमतानि निशाचराणाम् ॥&lt;br&gt;&#xA;देदीप्यसे मणेगगनेहिताय लोकत्रयस्य जगदीश्वर तन्नमस्ते ॥ १०१ ॥&lt;br&gt;&#xA;लोकेतिवेलमतिवेलमहामहोभिर्निर्मासि कौमुदमुदं च समुत्समुद्रम् ॥&lt;br&gt;&#xA;विद्राविताखिलतमाः सुतमोहिमांशो पीयूषपूरपरिपूरित तन्नमस्ते ॥ २ ॥&lt;br&gt;&#xA;त्वं पावने पथि सदागतिरस्युपास्यः कस्त्वां विना भुवनजीवनजीवतीह ॥&lt;br&gt;&#xA;स्तब्धप्रभञ्जन विवर्धित सर्वजन्तोसन्तोषिताहि कुलसर्वगतन्नमस्ते ॥ ३ ॥&lt;br&gt;&#xA;विश्वैकपावकनतावकपावकैक शक्तेर्ऋतेऽमृतवतामृतदिव्यकार्यम् ॥&lt;br&gt;&#xA;प्राणित्यदो जगदहो जगदन्तरात्मंस्तत्पावक प्रतिपदं शमदं नमस्ते ॥ ४ ॥&lt;br&gt;&#xA;पानीयरूप परमेश जगत्पवित्र चित्रं विचित्रसुचरित्र करोषि नूनम् ॥&lt;br&gt;&#xA;विश्वपवित्रममलं किल विश्वनाथ पानावगाहनत एतदतो नतोस्मि ॥ ५ ॥&lt;br&gt;&#xA;आकाशरूप बहिरन्तरुतावकाश दानाद्विकस्वरमिहेश्वर विश्वमैतत् ॥&lt;br&gt;&#xA;त्वत्तः सदा सदयसंश्वसिति स्वभावात्सङ्कोचमेति भवतोस्मि नतस्ततस्त्वाम् ॥ ६ ॥&lt;br&gt;&#xA;विश्वम्भरात्मक बिभर्ति विभोऽत्रविश्वं को विश्वनाथ भवतोन्य तमस्तमोरे ॥&lt;br&gt;&#xA;तत्त्वां विना न शमिनां हिमजाहिभूषस्तव्योऽपरः परपरप्रणतस्ततस्त्वाम् ॥ ७ ॥&lt;br&gt;&#xA;आत्मस्वरूप तव रूप परम्पराभिराभिस्ततं हर चराचर रूपमेतत् ॥&lt;br&gt;&#xA;सर्वान्तरात्मनिलयप्रतिरूपरूपनित्यन्नतोस्मि परमात्मतनोऽष्टमूर्ते ॥ ८ ॥&lt;br&gt;&#xA;इत्यष्टमूर्तिभि रिमाभिरुमाभिवन्द्यवन्द्यातिवन्द्य भव विश्वजनीनमूर्ते ॥&lt;br&gt;&#xA;एतत्ततं सुविततं प्रणतप्रणीत सर्वाथर्सार्थपरमार्थ ततो नतोस्मि ॥ ९ ॥&lt;br&gt;&#xA;अष्टमूर्त्यष्टकेनेष्टं परिष्टूयेति भार्गवः ॥&lt;br&gt;&#xA;भर्गभूमिमिलन्मौलिः प्रणनाम पुनःपुनः ॥ 4.1.16.११० ॥&lt;br&gt;&#xA;इति स्तुतो महादेवो भार्गवेणातितेजसा ॥&lt;br&gt;&#xA;उत्थाप्य भूमेर्बाहुभ्यां धृत्वा तं प्रणतं द्विजम् ॥ ११ ॥&lt;br&gt;&#xA;उवाच दशनज्योत्स्ना प्रद्योतित दिगन्तरः ॥&lt;br&gt;&#xA;अनेनात्युग्रतपसा ह्यनन्याचरितेन च ॥ १२ ॥&lt;br&gt;&#xA;लिङ्गस्थापनपुण्येन लिङ्गस्याराधनेन च ॥&lt;br&gt;&#xA;चित्तरत्नोपहारेण शुचिना निश्चलेन च ॥१३॥&lt;br&gt;&#xA;अविमुक्त महाक्षेत्रे पवित्राचरणेन च ॥&lt;br&gt;&#xA;त्वां सुताभ्यां प्रपश्यामि तवादेयं न किञ्चन ॥ १४ ॥&lt;br&gt;&#xA;अनेनैव शरीरेण ममोदरदरीं गतः ॥&lt;br&gt;&#xA;मद्वरेन्द्रियमार्गेण पुत्र जन्मत्वमेष्यसि ॥ ।५ ॥&lt;br&gt;&#xA;अन्यं वरं प्रयच्छामि दुष्प्रापं पार्षदैरपि ॥&lt;br&gt;&#xA;हरौ हिरण्यगर्भेपि प्रायशोऽहं जुगोपयाम् ॥ १६ ॥&lt;br&gt;&#xA;मृतसञ्जीवनी नाम विद्या या मम निर्मला ॥&lt;br&gt;&#xA;तपोबलेन महता मयैव परिनिर्मिता ॥ १७ ॥&lt;br&gt;&#xA;त्वां तां तु प्रापयाम्यद्य मन्त्ररूपां महाशुचे ॥&lt;br&gt;&#xA;योग्यता तेऽस्ति विद्यायास्तस्याः शुचितपोनिधे ॥ १८ ॥&lt;br&gt;&#xA;यंयमुद्दिश्यनियतमेतामावर्तयिष्यसि ॥&lt;br&gt;&#xA;विद्यां विद्येश्वरश्रेष्ठ स स प्राणिष्यति धुवम् ॥१९॥&lt;br&gt;&#xA;अत्यर्कमत्यग्निं(?) च ते तेजो व्योम्न्यतितारकम् ॥&lt;br&gt;&#xA;देदीप्यमानं भविता ग्रहाणां प्रवरो भव ॥4.1.16.१२०॥&lt;br&gt;&#xA;अभि त्वां ये करिष्यन्ति यात्रां नार्यो नरोपि वा ॥&lt;br&gt;&#xA;तेषां त्वदृष्टिपातेन सर्वं कार्यं प्रणङ्क्ष्यति ॥ २१ ॥&lt;br&gt;&#xA;तवोदये भविष्यन्ति विवाहादीनि सुव्रत ॥&lt;br&gt;&#xA;सर्वाणि धर्मकार्याणि फलवन्ति नृणामिह ॥ २२ ॥&lt;br&gt;&#xA;सर्वाश्च तिथयो मन्दास्तव संयोगतः शुभाः ॥&lt;br&gt;&#xA;तव भक्ता भविष्यन्ति बहुशुक्रा बहुप्रजाः ॥ २३ ॥&lt;br&gt;&#xA;त्वयेदं स्थापितं लिङ्गं शुक्रेशमिति सञ्ज्ञितम् ॥&lt;br&gt;&#xA;येऽर्चयिष्यन्ति मनुजास्तेषां सिद्धिर्भविष्यति ॥ २४ ॥&lt;br&gt;&#xA;आवर्षं प्रतिशुक्रं ये नक्तव्रतपरा नराः ॥&lt;br&gt;&#xA;त्वद्दिने शुक्रकूपे ये कृतसर्वोदकक्रियाः ॥ २५ ॥&lt;br&gt;&#xA;शुक्रेशमर्चयिष्यन्ति शृणु तेषां तु यत्फलम् ॥&lt;br&gt;&#xA;अवन्ध्यशुक्रास्ते मर्त्याः पुत्रवन्तोऽतिरेतसः ॥ २६ ॥&lt;br&gt;&#xA;पुंस्त्वसौभाग्यसम्पन्ना भविष्यन्ति न संशयः ॥&lt;br&gt;&#xA;व्यपेतविघ्नास्ते सर्वे जनाः स्युः सुखवासिनः ॥&lt;br&gt;&#xA;इति दत्त्वा वरान्देवस्तत्र लिङ्गे लयं ययौ ॥२७॥&lt;br&gt;&#xA;गणावूचतुः ॥ ॥&lt;br&gt;&#xA;शुक्रेश्वरस्य ये भक्ताः शुक्रलोके वसन्ति ते ॥&lt;br&gt;&#xA;विश्वेश्वराद्दक्षिणतः शुक्रेशोस्ति परन्तप ॥ २८ ॥&lt;br&gt;&#xA;तस्य दर्शनमात्रेण शुक्रलोके महीयते ॥&lt;br&gt;&#xA;इत्येषा शुक्रलोकस्य स्थितिरुक्ता महामते ॥२९ ॥&lt;br&gt;&#xA;अगस्त्य उवाच ॥ ॥&lt;br&gt;&#xA;इत्थं सधर्मिणि कथां शुक्रलोकस्य सुव्रते ॥&lt;br&gt;&#xA;शृण्वन्नाङ्गारकं लोकमालुलोकेऽथ स द्विजः ॥ 4.1.16.१३० ॥&lt;br&gt;&#xA;इति श्रीस्कान्दे महापुराणे चतुर्थे काशीखण्डे पूर्वार्धे शुक्रलोकवर्णनं नाम षोडशोऽध्यायः ॥१६॥&lt;/p&gt;</description>
    </item>
    <item>
      <title>०१७ भौमगुरुशनिलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/017_bhaumagurushanilokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/017_bhaumagurushanilokavarNanam/</guid>
      <description>&lt;p&gt;॥ शिवशर्मोवाच ॥ ॥&lt;br&gt;&#xA;शुक्रसम्बन्धिनी देवौ कथा श्रावि मया शुभा ॥&lt;br&gt;&#xA;यस्याः श्रवणमात्रेण प्रीणिते श्रवणे मम ॥ १ ॥&lt;br&gt;&#xA;कस्य पुण्यनिधेर्लोकः शोकहृत्त्वेष निर्मलः ॥&lt;br&gt;&#xA;एतदाख्यातुमुद्युक्तौ भवन्तौ भवतां मम ॥ २ ॥&lt;br&gt;&#xA;धयित्वा श्रोत्रपात्राभ्यां वाणीममृतरूपिणीम् ॥&lt;br&gt;&#xA;न तृप्तिमधिगच्छामि भवन्मुखसुखोद्गताम् ॥३॥&lt;br&gt;&#xA;॥ गणावूचतुः ॥ ॥&lt;br&gt;&#xA;लोहिताङ्गस्य लोकोयं शिवशर्मन्निबोध ह ॥&lt;br&gt;&#xA;उत्पत्तिं चास्य वक्ष्यावो भूसुतोयं यथाभवत् ॥ ४ ॥&lt;br&gt;&#xA;पुरा तपस्यतः शम्भोर्दाक्षायण्या वियोगतः ॥&lt;br&gt;&#xA;भालस्थलात्पपातैकः स्वेदबिन्दुर्महीतले ॥ ५ ॥&lt;br&gt;&#xA;ततः कुमारः सञ्जज्ञे लोहिताङ्गो महीतलात् ॥&lt;br&gt;&#xA;स्नेहसंवर्धितः सोथ धात्र्या धात्रीस्वरूपया ॥ ६ ॥&lt;br&gt;&#xA;माहेय इत्यतः ख्यातिं परामेष गतः सदा ॥&lt;br&gt;&#xA;ततस्तेपे तपोत्युग्रमुग्रपुर्यां पुरानघ ॥ ७ ॥&lt;br&gt;&#xA;असिश्च वरणा चापि सरितौ यत्र शोभने ॥&lt;br&gt;&#xA;द्युनद्योत्तरवाहिन्या मिलितेऽत्र जगद्धिते ॥ ८ ॥&lt;br&gt;&#xA;सर्वगोपि हि विश्वेशो यत्र नित्यं प्रकाशते ॥&lt;br&gt;&#xA;मुक्तये सर्वजन्तूनां कालोज्ज्ञित स्ववर्ष्मणाम् ॥ ९ ॥&lt;br&gt;&#xA;अमृतं हि भवन्त्येव मृता यत्र शरीरिणः ॥&lt;br&gt;&#xA;अनुग्रहं समासाद्य परं विश्वेश्वरस्य ह ॥ 4.1.17.१० ॥&lt;br&gt;&#xA;अपुनर्भवदेहास्ते येऽविमुक्रेतनुत्यजः ॥&lt;br&gt;&#xA;विना साङ्ख्येन योगेन विना नानाव्रतादिभिः ॥ ११ ॥&lt;br&gt;&#xA;संस्थाप्य लिङ्गं विधिना स्वनाम्नाङ्गारकेश्वरम् ॥&lt;br&gt;&#xA;पाञ्चमुद्रे महास्थाने कम्बलाश्वतरोत्तरे ॥ १२ ॥&lt;br&gt;&#xA;ज्वलदङ्गारवत्तेजो यावत्तस्यशरीरतः ॥&lt;br&gt;&#xA;विनिर्ययौ तपस्तावत्तेन तप्तं महात्मना ॥ १३ ॥&lt;br&gt;&#xA;ततोङ्गारक नाम्ना स सर्वलोकेषु गीयते ॥&lt;br&gt;&#xA;तस्य तुष्टो महादेवो ददौ ग्रहपदं महत् ॥ १४ ॥&lt;br&gt;&#xA;अङ्गारक चतुर्थ्यां ये स्नात्वोत्तरवहाम्भसि ॥&lt;br&gt;&#xA;अभ्यर्च्याङ्गारकेशानं नमस्यन्ति नरोत्तमाः ॥१५ ॥&lt;br&gt;&#xA;न तेषां ग्रहपीडा च कदाचित्क्वापि जायते ॥&lt;br&gt;&#xA;अङ्गांरकेन संयुक्ता चतुर्थी लभ्यते यदि ॥१६॥&lt;br&gt;&#xA;उपरागसमं पर्व तदुक्तं कालवेदिभिः ॥&lt;br&gt;&#xA;तस्यां दत्तं हुतं जप्तं सर्वं भवति चाक्षयम् ॥१७॥&lt;br&gt;&#xA;श्रद्धया श्राद्धदा ये वै चतुर्थ्यङ्गारयोगतः ॥&lt;br&gt;&#xA;तेषां पितॄणां भविता तृप्तिर्द्वादशवार्षिकी ॥ १८ ॥&lt;br&gt;&#xA;अङ्गारकचतुर्थ्यां तु पुरा जज्ञे गणेश्वरः ॥&lt;br&gt;&#xA;अतएव तु तत्पर्व प्रोक्तं पुण्यसमृद्धये ॥ १९॥&lt;br&gt;&#xA;एकभक्तव्रती तत्र सम्पूज्य गणनायकम्॥&lt;br&gt;&#xA;किञ्चिद्दत्त्वा तमुद्दिश्य न विघ्नैरभिभूयते ॥ 4.1.17.२० ॥&lt;br&gt;&#xA;अङ्गारेश्वर भक्ता ये वाराणस्यां नरोत्तमाः ॥&lt;br&gt;&#xA;तेऽस्मिन्नङ्गारके लोके वसन्ति परमर्द्धयः ॥२१॥&lt;br&gt;&#xA;अगस्त्य उवाच ॥ ॥&lt;br&gt;&#xA;इत्थं कथयतोरेव रम्यां पुण्यवतीं कथाम् ॥&lt;br&gt;&#xA;भगवद्गणयोः प्राप नेत्रातिथ्यं गुरोः पुरी ॥ २२ ॥&lt;br&gt;&#xA;नेत्रानन्दकरीं दृष्ट्वा शिवशर्माऽथ तां पुरीम् ॥&lt;br&gt;&#xA;पप्रच्छाचार्यवर्यस्य कस्येयं पूरनुत्तमा ॥ २३ ॥&lt;br&gt;&#xA;॥ गणावूचतुः ॥ ॥&lt;br&gt;&#xA;सखे सुखं समाख्यावो नानाख्येयं तवाग्रतः ॥&lt;br&gt;&#xA;अध्वखेदापनोदाय पुनरस्याः पुरः कथाम्॥ २४ ॥&lt;br&gt;&#xA;विधेर्विधित्सतः पूर्वं त्रिलोकीरचनां मुदा ॥&lt;br&gt;&#xA;आविरासुः सुताः सप्त मानसाः स्वस्यसन्निभाः ॥ २५ ॥&lt;br&gt;&#xA;मरीच्यत्र्यङ्गिरो मुख्याः सर्वे सृष्टिप्रवर्तकाः ॥&lt;br&gt;&#xA;प्रजापतेरङ्गिरसस्तेष्वभूद्देवसत्तमः ॥ २६ ॥&lt;br&gt;&#xA;सुतश्चाङ्गिरसो नाम बुद्ध्या विबुधसत्तमः ॥&lt;br&gt;&#xA;शान्तो दान्तो जितक्रोधो मृदुवाङ्निर्मलाशयः ॥ २७ ॥&lt;br&gt;&#xA;वेदवेदार्थतत्त्वज्ञः कलासु कुशलोऽमलः ॥&lt;br&gt;&#xA;पारदृश्वा तु सर्वेषां शास्त्राणां नीतिवित्तमः ॥ २८ ॥&lt;br&gt;&#xA;हितोपदेष्टा हितकृदहितात्यहितः सदा ॥&lt;br&gt;&#xA;रूपवाञ्छीलसम्पन्नो गुणवान्देशकालवित् ॥ २९ ॥&lt;br&gt;&#xA;सर्वलक्षणसम्भार सम्भृतो गुरुवत्सलः ॥&lt;br&gt;&#xA;तताप तापसीं वृत्तिं काश्यां स महतीं दधत ॥ 4.1.17.३० ॥&lt;br&gt;&#xA;महल्लिङ्गं प्रतिष्ठाप्य शाम्भवं भूरिभावनः ॥&lt;br&gt;&#xA;अयुतं शरदां दिव्यं दिव्यतेजा महातपाः ॥३१॥&lt;br&gt;&#xA;ततः प्रसन्नो भगवान्विश्वेशो विश्वभावनः ॥&lt;br&gt;&#xA;आविर्भूय ततो लिङ्गान्महसां राशिरब्रवीत् ॥३२॥&lt;br&gt;&#xA;प्रसन्नोस्मि वरं ब्रूहि यत्ते मनसि वर्तते ॥&lt;br&gt;&#xA;इति शम्भुं समालोक्य तुष्टावेति स हृष्टवान् ॥ ३३ ॥&lt;br&gt;&#xA;॥ आङ्गिरस उवाच ॥ ॥&lt;br&gt;&#xA;जय शङ्कर शान्त शशाङ्करुचे रुचिरार्थद सर्वद सर्वशुचे ॥&lt;br&gt;&#xA;शुचिदत्त गृहीत महोपहृते हृतभक्तजनोद्धततापतते ॥ ३४ ॥&lt;br&gt;&#xA;ततसर्वहृदम्बर वरदनते नतवृजिनमहावन दाहकृते ॥&lt;br&gt;&#xA;कृतविविधचरित्रतनोसुतनो तनुविशिखविशोषणधैर्यनिधे ॥ ३५ ॥&lt;br&gt;&#xA;निधनादि विवर्जितकृतनतिकृत्कृतिविहितमनोरथपन्नगभृत् ॥&lt;br&gt;&#xA;नगभर्तृसुतार्पितवामवपुः स्ववपुःपरिपूरितसर्वजगत् ॥ ३६ ॥&lt;br&gt;&#xA;त्रिजगन्मयरूपविरूपसुदृग्दृगुदञ्चनकुञ्चन कृतहुतभुक् ॥&lt;br&gt;&#xA;भवभूतपतेप्रमथैकपते पतितेष्वपिदत्तकरप्रसृते ॥ ३७ ॥&lt;br&gt;&#xA;प्रसूताखिलभूतलसंवरणप्रणवध्वनिसौधसुधांशुधर ॥&lt;br&gt;&#xA;वरराजकुमारिकया परया परितः परितुष्ट नतोस्मि शिव ॥ ३८ ॥&lt;br&gt;&#xA;शिवदेव गिरीश महेश विभो विभवप्रद गिरिश शिवेशमृड ॥&lt;br&gt;&#xA;मृडयोडुपतिध्र जगत्त्रितयं कृतयन्त्रणभक्तिविघातकृताम् ॥ ३९ ॥&lt;br&gt;&#xA;न कृतान्त त एष बिभेभि हरप्रहराशु महाघममोघमते ॥&lt;br&gt;&#xA;नमतान्तरमन्यदवैनि शिवं शिवपादनतेः प्रणतोस्मि ततः ॥ 4.1.17.४० ॥&lt;br&gt;&#xA;विततेऽत्र जगत्यखिलेऽघहरं हर तोषणमेव परं गुणवन् ॥&lt;br&gt;&#xA;गुणहीनमहीन महावलयं प्रलयान्तकमीश नतोस्मि ततः ॥ ४१ ॥&lt;br&gt;&#xA;इति स्तुत्वा महादेवं विररामाङ्गिरः सुतः ॥&lt;br&gt;&#xA;व्यतरच्च महेशानः स्तुत्या तुष्टो वरान्बहून् ॥४२॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;बृहता तपसानेन बृहतां पतिरेध्यहो ॥&lt;br&gt;&#xA;नाम्ना बृहस्पतिरिति ग्रहेष्वर्च्योभव द्विज ॥ ४३ ॥&lt;br&gt;&#xA;अस्माल्लिङ्गार्चनान्नित्यं जीवभूतोसि मे यतः ॥&lt;br&gt;&#xA;अतो जीव इति ख्यातिं त्रिषु लोकेषु यास्यसि ॥४४॥&lt;br&gt;&#xA;वाचां प्रपञ्चैश्चतुरैर्निष्प्रपञ्चो यतः स्तुतः ॥&lt;br&gt;&#xA;अतो वाचां प्रपञ्चस्य पतिर्वाचस्पतिर्भव ॥४५॥&lt;br&gt;&#xA;अस्य स्तोत्रस्य पठनादपि वागुदियाच्च यम् ॥&lt;br&gt;&#xA;तस्य स्यात्संस्कृता वाणी त्रिभिर्वर्षैस्त्रिकालतः ॥ ४६ ॥&lt;br&gt;&#xA;समुत्पन्ने महाकार्ये न स बुद्ध्या प्रहीयते ॥&lt;br&gt;&#xA;यः पठिष्यत्यदः स्तोत्रं वायव्याख्यं दिनेदिने ॥ ४७ ॥&lt;br&gt;&#xA;अस्यस्तोत्रस्य पठनान्नियतं मम सन्निधौ ॥&lt;br&gt;&#xA;न दुर्वृत्तौ प्रवृत्तिः स्यादविवेकवतां नृणाम् ॥ ४८ ॥&lt;br&gt;&#xA;अदः स्तोत्रं पठञ्जन्तुर्जातुपीडां ग्रहोद्भवाम् ॥&lt;br&gt;&#xA;न प्राप्स्यति ततो जप्यमिदं स्तोत्रं ममाग्रतः ॥ ४९ ॥&lt;br&gt;&#xA;नित्यं प्रातः समुत्थाय यः पठिष्यति मानवः ॥&lt;br&gt;&#xA;इमां स्तुतिं हरिष्येऽहं तस्य बाधाः सुदारुणाः ॥ 4.1.17.५० ॥&lt;br&gt;&#xA;त्वत्प्रतिष्ठितलिङ्गस्य पूजां कृत्वा प्रयत्नतः ॥&lt;br&gt;&#xA;इमां स्तुतिमधीयानो मनोवाञ्छामवाप्स्यति ॥ ५१ ॥&lt;br&gt;&#xA;इति दत्त्वा वराञ्छम्भुः पुनर्ब्रह्माणमाह्वयत् ॥&lt;br&gt;&#xA;सेन्द्रान्देवगणान्सर्वान्सयक्षोरगकिन्नरान् ॥ ५२ ॥&lt;br&gt;&#xA;तानागतान्समालोक्य शिवो व्रह्माणमब्रवीत् ॥&lt;br&gt;&#xA;विधेविधेहि मद्वाक्यादमुं वाचस्पतिं मुनिम् ॥ ५३ ॥&lt;br&gt;&#xA;गुरुं सर्वसुरेन्द्राणां परितः स्वगुणैर्गुरुम् ॥&lt;br&gt;&#xA;अभिषिञ्च विधानेन देवाचार्य पदे मुदे ॥ ५४ ॥&lt;br&gt;&#xA;अतीव धिषणाधीशो ममप्रीतोभविष्यति ॥&lt;br&gt;&#xA;महाप्रसाद इत्याज्ञां शिरस्याधाय तत्क्षणात् ॥ ५५ ॥&lt;br&gt;&#xA;सुरज्येष्ठः सुराचार्यं चकाराङ्गिरसं तदा ॥&lt;br&gt;&#xA;देवदुन्दुभयो नेदुर्ननृतुश्चाप्सरोगणाः ॥ ५६ ॥&lt;br&gt;&#xA;गुरुपूजां व्यधुः सर्वे गीर्वाणा मुदिताननाः ॥&lt;br&gt;&#xA;अभिषिक्तो वसिष्ठाद्यैर्मन्त्रपूतेन वारिणा ॥ ५७ ॥&lt;br&gt;&#xA;पुनरन्यं वरं प्रादाद्गिरीशः पतये गिराम् ॥&lt;br&gt;&#xA;शृण्वाङ्गिरस धर्मात्मन् देवेज्यकुलनन्दन ॥ ५८ ॥&lt;br&gt;&#xA;भवतास्थापितं लिङ्गं सुबुद्धिपरिवर्धनम् ॥&lt;br&gt;&#xA;बृहस्पतीश्वर इति ख्यातं काश्यां भविष्यति ॥ ५९ ॥&lt;br&gt;&#xA;गुरुपुष्यसमायोगे लिङ्गमेतत्समर्च्य च ॥&lt;br&gt;&#xA;यत्करिष्यन्ति मनुजास्तत्सिद्धिमधियास्यति ॥ 4.1.17.६० ॥&lt;br&gt;&#xA;बृहस्पतीश्वरं लिङ्गं मया गोप्यं कलौ युगे ॥&lt;br&gt;&#xA;अस्य सन्दर्शनादेव प्रतिभा प्रतिलभ्यते ॥६१॥&lt;br&gt;&#xA;चन्द्रेश्वराद्दक्षिणतो वीरेशान्नैर्ऋते स्थितम् ॥&lt;br&gt;&#xA;आराध्य धिषणेशं वै गुरुलोके महीयते ॥६२॥&lt;br&gt;&#xA;गुर्वङ्गना गमनजं पापं षण्मास सेवनात् ॥&lt;br&gt;&#xA;अवश्यं विलयं याति तमः सूर्योदयाद्यथा ॥ ६३ ॥&lt;br&gt;&#xA;अतएव हि गोप्तव्यं महापातकनाशनम् ॥&lt;br&gt;&#xA;बृहस्पतीश्वरं लिङ्गं नाख्येयं यस्यकस्यचित् ॥६४ ॥&lt;br&gt;&#xA;इति दत्त्वा वरान्देवस्तत्रैवान्तर्हितो भवत् ॥&lt;br&gt;&#xA;द्रुहिणो गुरुणा सार्धं सेन्द्रोपेन्द्रो बृहस्पतिम् ॥ ६५ ॥&lt;br&gt;&#xA;अस्मिन्पुरेभिषिच्याथ विसृज्येन्द्रादिकान्सुरान् ॥&lt;br&gt;&#xA;अलञ्चकार स्वं लोकं विष्णुनाऽनुमतो द्विज ॥ ६६ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अतिक्रम्य गुरोर्लोकं लोपामुद्रे ददर्श सः ॥&lt;br&gt;&#xA;शिवशर्मा पुरी सौरेः प्रभामण्डल मण्डिताम् ॥ ६७ ॥&lt;br&gt;&#xA;पृष्टौ तेन च तौ तत्र तां पुरीं प्रददर्शतुः ॥&lt;br&gt;&#xA;द्विजेन द्विजवर्याय गणवर्यौ शुचिस्मिते ॥६८॥&lt;br&gt;&#xA;गणावूचतुः ॥ ॥&lt;br&gt;&#xA;मारीचेः कश्यपाज्जज्ञे दाक्षायण्यां द्विजोष्णगुः ॥&lt;br&gt;&#xA;तस्यभार्याभवत्सञ्ज्ञा पुत्री त्वष्टुः प्रजापतेः ॥ ६९ ॥&lt;br&gt;&#xA;भर्तुरिष्टा ततस्तस्माद्रूपयौवनशालिनी ॥&lt;br&gt;&#xA;सञ्ज्ञा बभूव तपसा सुदीप्तेन समन्विता ॥ 4.1.17.७० ॥&lt;br&gt;&#xA;आदित्यस्य हि तद्रूपं मण्डलस्य तु तेजसा ॥&lt;br&gt;&#xA;गात्रेषु परिदध्यौ वै नातिकान्तमिवाभवत् ॥ ७१ ॥&lt;br&gt;&#xA;न खल्वयमृतोंऽडस्थ इति स्नेहादभाषत ॥&lt;br&gt;&#xA;तदा प्रभृति लोकेयं मार्तण्ड इति चोच्यते ॥ ७२ ॥&lt;br&gt;&#xA;तेजस्त्वभ्यधिकं तस्य साऽसहिष्णुर्विवस्वतः ॥&lt;br&gt;&#xA;येनातितापयामास त्रैलोक्यं तिग्मरश्मिभृत् ॥ ७३ ॥&lt;br&gt;&#xA;त्रीण्यपत्यानि भो ब्रह्मन्सञ्ज्ञायां महसां निधिः ॥&lt;br&gt;&#xA;आदित्यो जनयामास कन्यां द्वौ च प्रजापती ॥ ७४ ॥&lt;br&gt;&#xA;वैवस्वतं मनुं ज्येष्ठं यमं च यमुनां ततः ॥&lt;br&gt;&#xA;नातितेजोमयं रूपं सोढुं साऽलं विवस्वतः ॥ ७५ ॥&lt;br&gt;&#xA;मायामयीं ततश्छायां सवर्णां निर्ममे स्वतः ॥&lt;br&gt;&#xA;प्राञ्जलिः प्रणता भूत्वा सञ्ज्ञां छाया तदाब्रवीत् ॥ ७६ ॥&lt;br&gt;&#xA;तवाज्ञाकारिणीं देवि शाधि मां करवाणि किम् ॥&lt;br&gt;&#xA;सञ्ज्ञोवाच ततश्छायां सवर्णे शृणु सुन्दरि ॥ ७७ ॥&lt;br&gt;&#xA;अहं यास्यामि सदनं त्वष्टुस्त्वं पुनरत्र मे ॥&lt;br&gt;&#xA;भवने वस कल्याणि निर्विशङ्कं ममाज्ञया ॥ ७८ ॥&lt;br&gt;&#xA;मनुरेष यमावेतौ यमुना यम सञ्ज्ञकौ ॥&lt;br&gt;&#xA;स्वापत्यदृष्ट्या द्रष्टव्यमेतद्बालत्रयं त्वया ॥ ७९ ॥&lt;br&gt;&#xA;अनाख्येयमिदं वृत्तं त्वया पत्यौ शुचिस्मिते ॥&lt;br&gt;&#xA;इत्याकर्ण्याथ सा त्वाष्ट्रीं देवीं छाया जगाद ह ॥ 4.1.17.८० ॥&lt;br&gt;&#xA;आकचग्रहणान्नाहमाशापाच्च कदाचन ॥&lt;br&gt;&#xA;आख्यास्यामि चरित्रं ते याहि देवि यथासुखम् ॥ ८१ ॥&lt;br&gt;&#xA;इत्यादिश्य सवर्णां सा तथेत्युक्ता सवर्णया ॥&lt;br&gt;&#xA;पितुरन्तिकमासाद्य नत्वा त्वष्टारमब्रवीत् ॥॥ ८२ ॥&lt;br&gt;&#xA;पितः सोढुं न शक्नोमि तेजस्तेजोनिधेरहम् ॥&lt;br&gt;&#xA;तीव्रं तस्यार्यपुत्रस्य काश्यपस्य महात्मनः ॥ ॥ ८३ ॥&lt;br&gt;&#xA;निशम्योदीरितं तस्याः पित्रानिर्भर्त्सिता बहु ॥&lt;br&gt;&#xA;भर्तुः समीपं याहीति नियुक्ता सा पुनःपुनः ॥ ८४ ॥&lt;br&gt;&#xA;चिन्तामवाप महतीं स्त्रीणां धिक्चेष्टितं त्विति ॥&lt;br&gt;&#xA;निनिन्द बहुधात्मानं स्त्रीत्वं चाति निनिन्द सा ॥८५॥&lt;br&gt;&#xA;स्वातन्त्र्यं न क्वचित्स्त्रीणां धिगस्वातन्त्र्यजीवितम् ॥&lt;br&gt;&#xA;शैशवे यौवने प्रान्ते पितृभर्तृसुताद्भयम् ॥८६॥&lt;br&gt;&#xA;त्यक्तं भर्तृगृहं मौग्ध्याद्धन्त दुवृर्त्तया मया ॥&lt;br&gt;&#xA;अविज्ञातापि चेद्यायामथ पत्युर्निकेतनम् ॥८७ ॥&lt;br&gt;&#xA;तत्रास्ति सा सवर्णा वै परिपूर्णमनोरथा ॥&lt;br&gt;&#xA;अथावतिष्ठे सात्रैव पित्रा निर्भर्त्सिताप्यहम् ॥ ८८ ॥&lt;br&gt;&#xA;ततोति चण्डश्चण्डाशुः पित्रोरतिभयङ्करः ॥&lt;br&gt;&#xA;अहो यदुच्यते लोकैरुपाख्यानमिदं हि तत् ॥ ८९ ॥&lt;br&gt;&#xA;स्फुटं दृष्टं मयाद्येति स्वकराङ्गारकर्ष(र्प?)णम् ॥&lt;br&gt;&#xA;नष्टं भर्तृगृहं मौग्ध्याच्छ्रेयो वा न पितुर्गृहम् ॥॥ 4.1.17.९० ॥&lt;br&gt;&#xA;वयश्च प्रथमं चारु रूपं त्रैलोक्यकाङ्क्षितम् ॥&lt;br&gt;&#xA;सर्वाभिभवनं स्त्रीत्वं कुलं चातीव निर्मलम् ॥ ९१ ॥&lt;br&gt;&#xA;पतिश्च तादृक्सर्वज्ञो लोकचक्षुस्तमोपहः ॥&lt;br&gt;&#xA;सर्वेषां कर्मणां साक्षी सर्वः सर्वत्रसञ्चरः ॥ ९२ ॥&lt;br&gt;&#xA;मह्यं श्रेयः कथं वा स्यादिति सा परिचिन्त्य च ॥&lt;br&gt;&#xA;अगच्छद्वडवा भूत्वा तपसे पर्यनिन्दिता ॥ ९३ ॥&lt;br&gt;&#xA;उत्तरांश्च कुरून्प्राप चरन्ती नीरसन्तृणम् ॥&lt;br&gt;&#xA;व्युत्तेपे च तपस्तीव्रं पतिमाधाय चेतसि ॥&lt;br&gt;&#xA;तपोबलेन तत्पत्युः सहिष्ये तेज इत्यलम् ॥ ९४ ॥&lt;br&gt;&#xA;मन्यमानोथ तां सञ्ज्ञां सवर्णायां तदा रविः ॥&lt;br&gt;&#xA;सावर्णिं जनयामास मनुमष्टममुत्तमम् ॥ ९५ ॥&lt;br&gt;&#xA;शनैश्चरं द्वितीयं च सुतां भद्रां तृतीयिकाम् ॥&lt;br&gt;&#xA;सवर्णा स्वेष्वपत्येषु सापत्न्यात्स्त्रीस्वभावतः ॥ ९६॥&lt;br&gt;&#xA;चकाराभ्यधिकं स्नेहं न तथा पूर्वजेष्वथ ॥&lt;br&gt;&#xA;मनुस्तत्क्षान्तवाञ्ज्येष्ठो भक्ष्यालङ्कारलालने ॥ ९७ ॥&lt;br&gt;&#xA;कनिष्ठेष्वधिकं दृष्ट्वा सावर्ण्यादिषु नो यमः ॥&lt;br&gt;&#xA;कदाचिद्रोषतो बाल्याद्भाविनोर्थस्य गौरवात् ॥ ९८ ॥&lt;br&gt;&#xA;पदा सन्तर्जयामास यमः सञ्ज्ञासरूपिणीम् ॥&lt;br&gt;&#xA;तं शशाप च सा क्रोधात्सावर्णेर्जननी तदा ॥ ९९ ॥&lt;br&gt;&#xA;जिघांसता त्वया पाप मां यदङ्घ्रिः समुद्यतः॥&lt;br&gt;&#xA;अचिरात्तत्पतत्वेष तवेति भृशदुःखिता ॥ 4.1.17.१०० ॥&lt;br&gt;&#xA;मातृशाप परित्रस्तो यमोपि पितुरग्रतः ॥&lt;br&gt;&#xA;शशम्स सर्वं तद्वृत्तं रक्षरक्षेत्युवाच च ॥ १ ॥&lt;br&gt;&#xA;मात्रासु तेषु सर्वेषु वर्तनीयं समं यतः ॥&lt;br&gt;&#xA;तस्यां मयोद्यतः पादो न देहे परिपातितः ॥ २ ॥&lt;br&gt;&#xA;बाल्याद्वा यदि वा मोहात्तद्भवान्क्षन्तुमर्हसि ॥&lt;br&gt;&#xA;गोपते शापतो मातुर्मा पतत्वङ्घ्रिरेष मे ॥३॥&lt;br&gt;&#xA;॥ विवस्वानुवाच ॥ ॥&lt;br&gt;&#xA;अपराधसहस्रेपि जननी न शपेत्सुतम् ॥&lt;br&gt;&#xA;तस्मात्किमपि भो बाल भविष्यत्यत्र कारणम् ॥ ४ ॥&lt;br&gt;&#xA;येन त्वां साऽशपत्क्रोधाद्धर्मज्ञं सत्यवादिनम् ॥&lt;br&gt;&#xA;मातृशापोन्यथाकर्तुं न शक्यः केनचित्क्वचित् ॥ ५ ॥&lt;br&gt;&#xA;कृमयो मांसमादाय यास्यन्त्यस्मान्महीतलम् ॥&lt;br&gt;&#xA;इत्थं तु चरितार्थः स्याच्छापस्त्रातो भवानपि ॥ ६ ॥&lt;br&gt;&#xA;इति पुत्रं समाश्वास्य रविरन्तःपुरं ययौ ॥&lt;br&gt;&#xA;चिरमालोक्य तां भार्यामुवाच सविता वचः ॥ ७ ॥&lt;br&gt;&#xA;अयि भामिनि बालेषु समेष्वपि कुतस्त्वया ॥&lt;br&gt;&#xA;विधीयतेऽधिकः स्नेहः सावर्ण्यादिष्वनादिषु ॥ ८ ॥&lt;br&gt;&#xA;नाचचक्षे यदासाऽथ भास्वते परिपृच्छते ॥&lt;br&gt;&#xA;तदात्मानं समाधाय सोज्ञासीत्सर्वमेव हि ॥ ९ ॥&lt;br&gt;&#xA;ततो भगवते शप्तुमुद्यते सा शशम्स ह ॥&lt;br&gt;&#xA;यथावृत्तं तथा तथ्यं तुतोष भगवानपि ॥ 4.1.17.११० ॥&lt;br&gt;&#xA;तथ्यभाषणतस्तां तु रविर्ज्ञात्वा निरागसम् ॥&lt;br&gt;&#xA;न शशाप च सङ्क्रुद्धो ययौ च त्वष्टुरन्तिकम् ॥११॥&lt;br&gt;&#xA;त्वष्टापि च यथान्यायं सान्वयं तिग्मतेजसम्॥&lt;br&gt;&#xA;निर्दग्धुकामं कोपेन प्रागानर्च मुदा तदा ॥&lt;br&gt;&#xA;विज्ञाय तदभिप्रायं त्वष्टोवाचाऽशु तं रविम् ॥ १२ ॥&lt;br&gt;&#xA;त्वष्टोवाच ॥ ॥&lt;br&gt;&#xA;तवातितेजसो भीता प्राप्योत्तरकुरून् रवे ॥&lt;br&gt;&#xA;वडवारूपमास्थाय वने चरति शाद्वले॥ १३ ॥&lt;br&gt;&#xA;द्रष्टा हि तां भवानद्य स्वां भार्यामार्यचारिणीम् ॥&lt;br&gt;&#xA;अधृष्यां सर्वभूतानां तेजसा नियमेन च ॥ १४ ॥&lt;br&gt;&#xA;त्वष्ट्रा यत्तक्षितः सूर्यस्तस्यैवानुमतेन च ॥&lt;br&gt;&#xA;भ्रमिमारोप्य यत्नेन सोतिकान्ततरोऽभवत् ॥ १५ ॥&lt;br&gt;&#xA;लब्धानुज्ञोऽथ सविता गत्वोत्तरकुरूनरम् ॥&lt;br&gt;&#xA;साक्षात्तपोमयीं लक्ष्मीं चरन्तीं च तपो महत् ॥ १६ ॥&lt;br&gt;&#xA;ददर्श वडवारूपां वाडवानलतेजसम् ॥&lt;br&gt;&#xA;नीरसा नितृणान्येव वृण्वन्तीं योगमायया ॥ १७ ॥&lt;br&gt;&#xA;अनेनसं स विज्ञाय तां त्वाष्ट्रीमश्वरूपिणीम् ॥&lt;br&gt;&#xA;सहरिर्हरिरूपेण मुखेन समभावयद् ॥ १८ ॥&lt;br&gt;&#xA;त्वरमाणा च परितः परपूरुषशङ्कया ॥&lt;br&gt;&#xA;सा तन्निरवमच्छुक्रं नासिकाभ्यां विवस्वतः ॥ १९ ॥&lt;br&gt;&#xA;देवौ तस्मादजायेतामश्विनौ भिषजांवरौ ॥&lt;br&gt;&#xA;स्वरूपमनुरूपं च द्युमणिस्तामदर्शयत ॥ 4.1.17.१२० ॥&lt;br&gt;&#xA;तुतोष सापि तं दृष्ट्वा मित्रं नेत्रमुदावहम् ॥&lt;br&gt;&#xA;पतिं पतिव्रता कां तं स्वान्तसन्तापहारिणम् ॥ २१ ॥&lt;br&gt;&#xA;निर्वृत्तिं च परां प्राप दुष्प्रापं तपसाथ किम् ॥&lt;br&gt;&#xA;तप एव परं श्रेयस्तप एव परं धनम् ॥ २२ ॥&lt;br&gt;&#xA;तप एव हि देवत्वे कारणं परमं मतम् ॥&lt;br&gt;&#xA;शिवशर्मन्यदेतद्वै दृश्यते चातिदीप्तिमत् ॥ २३ ॥&lt;br&gt;&#xA;ज्योतिश्चक्रस्वरूपं च व्योम्न्युपर्यध एव च ॥&lt;br&gt;&#xA;तत्सर्वमिह जानीहि सुमहत्तापसं महः ॥२४॥&lt;br&gt;&#xA;एवं शनैश्चरो जज्ञे सवर्णायां विवस्वतः ॥&lt;br&gt;&#xA;सोऽथ वाराणसीं गत्वा सर्वत्रिदशवन्दिताम् ॥ २५ ॥&lt;br&gt;&#xA;तप्त्वा तपोऽतिविपुलं लिङ्गं संस्थाप्य शाङ्करम् ॥&lt;br&gt;&#xA;इमं लोकमवापोच्चैर्ग्रहत्वं च हरार्चनात ॥२६॥&lt;br&gt;&#xA;शनैश्चरेश्वरं दृष्ट्वा वाराणस्यां सुशोभनम् ॥&lt;br&gt;&#xA;शनिबाधा न जायेत शनिवारे तदर्चनात् ॥२७॥&lt;br&gt;&#xA;विश्वेशाद्दक्षिणेभागे शुक्रेशादुत्तरेण हि ॥&lt;br&gt;&#xA;शनैश्चरेशमभ्यर्च्य लोकेऽत्र परिमोदते ॥ २८ ॥&lt;br&gt;&#xA;श्रुत्वाऽध्यायमिमं पुण्यं ग्रहपीडा न जायते ॥&lt;br&gt;&#xA;नोपसर्गभयं तस्य काश्यां निवसतः सतः ॥ १२९ ॥&lt;br&gt;&#xA;इति श्रीस्कान्दे महापुराणे एकाशीतिसाहस्यां संहितायां चतुर्थे काशीखण्डे पूर्वार्द्धे भौमगुरुशनिलोकवर्णनं नाम सप्तदशोऽध्यायः ॥ १७ ॥ ॥&lt;/p&gt;</description>
    </item>
    <item>
      <title>०१८ सप्तर्षिलोकवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/018_saptarShilokavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/018_saptarShilokavarNanam/</guid>
      <description>&lt;p&gt;अगस्तिरुवाच ॥ ॥&lt;br&gt;&#xA;इति शृण्वन्कथां रम्यां शिवशर्माऽथ माथुरः ॥&lt;br&gt;&#xA;मुक्तिपुर्यां सुसंस्नातो मायापुर्यां गतासुकः ॥१॥&lt;br&gt;&#xA;नेत्रयोः प्राघुणी चक्रे ततः सप्तर्षिमण्डलम् ॥&lt;br&gt;&#xA;व्रजन्स वैष्णवं लोकमन्ते विष्णुपुरीक्षणात् ॥ २ ॥&lt;br&gt;&#xA;उवाच च प्रसन्नात्मा स्तुतश्चारणमागधैः ॥&lt;br&gt;&#xA;प्रार्थितो देवकन्याभिस्तिष्ठ तिष्ठेति चक्षणम् ॥३॥&lt;br&gt;&#xA;स्थिता सुतासु निःश्वसस्य मन्दभाग्या वयं त्विति ॥&lt;br&gt;&#xA;गतः पुण्यतमाल्ँलोकानसौ यत्पुण्यवत्तमः ॥ ४ ॥&lt;br&gt;&#xA;इति शृणवन्मुखात्तासां वचनानि विमानगः ॥&lt;br&gt;&#xA;देवौ कस्यायमतुलो लोकस्तेजोमयः शुभः ॥ ५ ॥&lt;br&gt;&#xA;इति द्विजवचः श्रुत्वा प्रोचतुर्गणसत्तमौ ॥&lt;br&gt;&#xA;शिवशर्मञ्छिवमते सदा सप्तर्षयोमलाः ॥६॥&lt;br&gt;&#xA;वसन्तीह प्रजाः स्रष्टुं विनियुक्ताः प्रजासृजा ॥&lt;br&gt;&#xA;मरीचिरत्रिः पुलहः पुलस्त्यः क्रतुरङ्गिराः ॥ ७ ॥&lt;br&gt;&#xA;वसिष्ठश्च महाभागो ब्रह्मणो मानसाः सुताः ॥&lt;br&gt;&#xA;सप्त ब्रह्माण इत्येते पुराणे निश्चयं गताः ॥ ८ ॥&lt;br&gt;&#xA;सम्भूतिरनसूया च क्षमा प्रीतिश्च सन्नतिः ॥&lt;br&gt;&#xA;स्मृतिरूर्जा क्रमादेषां पत्न्यो लोकस्य मातरः ॥९॥&lt;br&gt;&#xA;एतेषां तपसा चैतद्धार्यते भुवनत्रयम् ॥&lt;br&gt;&#xA;उत्पाद्य ब्रह्मणा पूर्वमेते प्रोक्ता महर्षयः ॥4.1.18.१०॥&lt;br&gt;&#xA;प्रजाः सृजत रे पुत्रा नानारूपाः प्रयत्नतः॥&lt;br&gt;&#xA;ततः प्रणम्य ब्रह्माणं तपसे कृतनिश्चयाः ॥ ११ ॥&lt;br&gt;&#xA;अविमुक्तं समासाद्य क्षेत्रङ्क्षेत्रज्ञधिष्ठितम् ॥&lt;br&gt;&#xA;मुक्तये सर्वजन्तूनामविमुक्तं शिवेन यत् ॥ १२ ॥&lt;br&gt;&#xA;प्रतिष्ठाप्य च लिङ्गानि ते स्वनाम्नाङ्कितानि च ॥&lt;br&gt;&#xA;शिवेति परया भक्त्या तेपुरुग्रं तपो भृशम॥१३॥&lt;br&gt;&#xA;तुष्टस्तत्तपसा शम्भुः प्राजापत्यपदं ददौ ॥&lt;br&gt;&#xA;लिङ्गान्यत्रीश्वरादीनि दृष्ट्वा काश्यां प्रयत्नतः ॥ ४ ॥&lt;br&gt;&#xA;प्राजापत्येऽत्र ते लोके वसन्त्युज्ज्वलतेजसः ॥&lt;br&gt;&#xA;गोकर्णेशस्य सरसः प्रत्यक्तीरे प्रतिष्ठितम् ॥ १५ ॥&lt;br&gt;&#xA;लिङ्गमत्रीश्वरं दृष्ट्वा ब्रह्मतेजोभिवर्धते ॥&lt;br&gt;&#xA;कर्कोट वाप्या ईशाने मरीचेः कुण्डमुत्तमम् ॥ १६ ॥&lt;br&gt;&#xA;तत्र स्नात्वा नरो भक्त्त्या भ्राजते भास्करो यथा ॥&lt;br&gt;&#xA;मरीचीश्वर सञ्ज्ञं तु तत्र लिङ्गं प्रतिष्ठितम् ॥ १७ ॥&lt;br&gt;&#xA;तल्लिङ्गदर्शनाद्विप्र मारीचं लोकमाप्नुयात् ॥&lt;br&gt;&#xA;कान्त्या मरीचिमालीव शोभते पुरुषर्षभः ॥ १८ ॥&lt;br&gt;&#xA;पुलहेश पुलस्त्येशौ स्वर्गद्वारस्य पश्चिमे ॥&lt;br&gt;&#xA;तौ दृष्ट्वा मनुजो लोके प्राजापत्ये महीयते ॥ १९ ॥&lt;br&gt;&#xA;हरिकेशवने रम्ये दृष्ट्वैवाङ्गिरसेश्वरम् ॥&lt;br&gt;&#xA;इह लोके वसेद्विप्र तेजसापरिबृंहितः ॥ 4.1.18.२० ॥&lt;br&gt;&#xA;वरणायास्तटे रम्ये दृष्ट्वा वासिष्ठमीश्वम् ॥&lt;br&gt;&#xA;क्रत्वीश्वरं च तत्रैव लभते वसतिं त्विह ॥ २१ ॥&lt;br&gt;&#xA;काश्यामेतानि लिङ्गानि सेवितानि शुभैषिभिः॥&lt;br&gt;&#xA;मनोभिवाञ्छितं दद्युरिह लोके परत्र च॥२२॥&lt;br&gt;&#xA;गणावूचतुः ॥ ॥&lt;br&gt;&#xA;शिवशर्मन्महाभाग तिष्ठते सात्र सुन्दरी ॥&lt;br&gt;&#xA;अरुन्धती महापुण्या पतिव्रतपरायणा ॥ २३ ॥&lt;br&gt;&#xA;यस्याः स्मरणमात्रेण गङ्गास्नान फलं लभेत् ॥&lt;br&gt;&#xA;अन्तःपुरचरैर्द्वित्रैः पवित्रैः सहितो विभुः ॥ २४ ॥&lt;br&gt;&#xA;सदा नारायणो देवो यस्याश्चक्रे कथां मुदा ॥&lt;br&gt;&#xA;कमलायाः पुरोभागे पातिव्रत्य सुतोषितः ॥ २५ ॥&lt;br&gt;&#xA;पतिव्रतास्वरुन्धत्याः कमले विमलाशयः ॥&lt;br&gt;&#xA;यथास्ति न तथाऽन्यस्याः कस्याश्चित्कापि भामिनि ॥२६॥&lt;br&gt;&#xA;न तद्रूपं न तच्छीलं न तत्कौलीन्यमेव च ॥&lt;br&gt;&#xA;न तत्कलासुकौशल्यं पत्युः शुश्रूषणं न तत् ॥ २७ ॥&lt;br&gt;&#xA;न माधुर्यं न गाम्भीर्यं न चार्यपरितोषणम् ॥&lt;br&gt;&#xA;अरुन्धत्या यथा देवि तथाऽन्यासां क्वचित्प्रिये ॥ २८ ॥&lt;br&gt;&#xA;धन्यास्ता योषितो लोके सभाग्याः शुद्धबुद्धयः ॥&lt;br&gt;&#xA;अरुन्धत्याः प्रसङ्गे या नामापि परिगृह्णते ॥ २९ ॥&lt;br&gt;&#xA;यदा पतिव्रतानां तु कथास्मद्भवने भवेत् ॥&lt;br&gt;&#xA;तदा प्राथमिकीं रेखामेषाऽलङ्कुरुते सती ॥ 4.1.18.३० !।&lt;br&gt;&#xA;ब्रुवतोरिति सङ्कथां तथा गणयोर्वैष्णवयोर्मुदावहाम् ॥&lt;br&gt;&#xA;ध्रुवलोकउपागतस्ततो नयनातिथ्यमतथ्यवर्जितः ॥ ३१ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्यां संहितायां चतुर्थे काशीखण्डे पूर्वार्द्धे सप्तर्षिलोकवर्णनन्नामाष्टादशोऽध्यायः ॥१८॥&lt;/p&gt;</description>
    </item>
    <item>
      <title>०१९ धुवोपदेशः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/019_dhuvopadeshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/019_dhuvopadeshaH/</guid>
      <description>&lt;p&gt;शिवशर्मोवाच ॥&lt;br&gt;&#xA;तिष्ठन्नेकेन पादेन कोयं भ्रमति सत्तमौ ॥&lt;br&gt;&#xA;अनेकरशनाव्यग्र हस्ताग्रो व्यग्रलोचनः ॥१॥&lt;br&gt;&#xA;त्रिलोकीमण्डपस्तम्भ सन्निभोभाभिरावृतः ॥&lt;br&gt;&#xA;अतुलं ज्योतिषां राशिं तुलया तुलयन्निव॥२॥&lt;br&gt;&#xA;सूत्रधार इव व्योम व्यायामपरिमापकः ॥&lt;br&gt;&#xA;त्रैविक्रमोङ्घ्रिदण्डो वा प्रोद्दण्डो गगनाङ्गणे ॥ ३ ॥&lt;br&gt;&#xA;अथवाम्बरकासारसारयूपस्वरूपधृक् ॥&lt;br&gt;&#xA;कोयं कथय तं देवौ कृपया परया मम ॥ ४ ॥&lt;br&gt;&#xA;निशम्येति वचस्तस्य वयस्यस्य विमानगौ॥&lt;br&gt;&#xA;प्रणयादाहतुस्तस्मै ध्रुवां ध्रुवकथां गणौ ॥५॥&lt;br&gt;&#xA;॥ गणावूचतुः ॥ ॥&lt;br&gt;&#xA;मनोः स्वायम्भुवस्यासीदुत्तानचरणः सुतः ॥&lt;br&gt;&#xA;तस्य क्षितिपतेर्विप्र द्वौ सुतौ सम्बभूवतुः ॥ ६ ॥&lt;br&gt;&#xA;सुरुच्यामुत्तमो ज्येष्ठः सुनीत्यां तु ध्रुवो परः ॥&lt;br&gt;&#xA;मध्ये सभं नरपतेरुपविष्टस्य चैकदा ॥ ७ ॥&lt;br&gt;&#xA;सुनीत्या राजसेवायै नियुक्तोऽलङ्कृतोर्भकः ॥&lt;br&gt;&#xA;ध्रुवो धात्रेयिकापुत्रैः समं विनयतत्परः ॥ ८ ॥&lt;br&gt;&#xA;स गत्वोत्तानचरणं क्षोणीशं प्रणनाम ह ॥&lt;br&gt;&#xA;दृष्ट्वोत्तमं तदुत्सङ्गे निविष्टं जनकस्य वै ॥ ९ ॥&lt;br&gt;&#xA;प्रोच्चसिंहासनस्थस्य नृपतेर्बाल्यचापलात् ॥&lt;br&gt;&#xA;आरोढुकामस्त्वभवत्सौनीतेयस्तदा ध्रुवः ॥ 4.1.19.१० ॥&lt;br&gt;&#xA;आरुरुक्षुमवेक्ष्यामुं सुरुचिर्धुवमब्रवीत् ॥&lt;br&gt;&#xA;दौर्भगेय किमारोढुमिच्छेरङ्कं महीपतेः ॥ ११ ॥&lt;br&gt;&#xA;बालबालिशबुद्धित्वादभाग्या जठरोद्भव ॥&lt;br&gt;&#xA;अस्मिन्सिंहासने स्थातुं न त्वया सुकृतं कृतम् ॥ ॥ १२ ॥&lt;br&gt;&#xA;यदि स्यात्सुकृतं तत्किं दुर्भगोदरगोऽभवः ॥&lt;br&gt;&#xA;अनेनैवानुमानेन बुध्यस्व स्वाल्पपुण्यताम् ॥ १३ ॥&lt;br&gt;&#xA;भूत्वा राजकुमारोपि नालङ्कुर्या ममोदरम् ॥&lt;br&gt;&#xA;सुकुक्षिजममुं पश्य त्वमुत्तममनुत्तमम् ॥ १४ ॥&lt;br&gt;&#xA;अधिजानुधराजानेर्मानेन परिबृंहितम् ॥&lt;br&gt;&#xA;प्रांशोः सिंहासनस्यास्य रुचिश्चेदधिरोहणे ॥ १५ ॥&lt;br&gt;&#xA;कुक्षिं हित्वा किमवसः सुरुचेश्च सुरोचिषम् ॥&lt;br&gt;&#xA;मध्ये भूपसभं बालस्तयेति परिभर्त्सितः ॥ १६ ॥&lt;br&gt;&#xA;पतन्निपीतबाष्पाम्बुर्धैर्यात्किञ्चिन्न चोक्तवान् ॥&lt;br&gt;&#xA;उचिताऽनुचितं किञ्चिन्नोचिवान्सोपि पार्थिवः ॥ १७ ॥&lt;br&gt;&#xA;नियन्त्रितो महिष्याश्च तस्याः सौभाग्यगौरवात् ॥&lt;br&gt;&#xA;विमृज्य च सभालोकं शोकं सम्मृज्य चेष्टितैः ॥ १८ ॥&lt;br&gt;&#xA;शैशवैः स शिशुर्नत्वा नृपं स्वसदनं ययौ ॥&lt;br&gt;&#xA;सुनीतिर्नीतिनिलयमवलोक्याथ बालकम् ॥ १९ ॥&lt;br&gt;&#xA;सुखलक्ष्म्यैवचाज्ञासीद्ध्रुवं समवमानितम् ॥&lt;br&gt;&#xA;अभिसृत्य च तं बालं मूर्ध्न्युपाघ्राय सा सकृत् ॥ 4.1.19.२० ॥&lt;br&gt;&#xA;किञ्चित्परिम्लानमिव ससान्त्वं परिषस्वजे ॥&lt;br&gt;&#xA;अथ दृष्ट्वा सुनीतिं स रहोन्तः पुरवासिनीम् ॥२१॥&lt;br&gt;&#xA;दीर्घं निःश्वस्य बहुशो मातुरग्रे रुरोद ह ॥&lt;br&gt;&#xA;सान्त्वयित्वाश्रुनयना वदनं परिमार्ज्य च ॥ २२ ॥&lt;br&gt;&#xA;दुकूलाञ्चल सम्पर्कैर्मृदुलैर्मृदुपाणिना ॥&lt;br&gt;&#xA;पप्रच्छ तनयं माता वद रोदनकारणम् ॥&lt;br&gt;&#xA;विद्यमाने नरपतौ शिशो केनापमानितः ॥ २३ ॥&lt;br&gt;&#xA;अपोथसमुपस्पृश्य ताम्बूलं परिगृह्य च ॥&lt;br&gt;&#xA;मात्रा पृष्टः सोपरोधं ध्रुवस्तां पर्यभाषत ॥२४ ॥&lt;br&gt;&#xA;सम्पृच्छे जननि त्वाहं सम्यक्शम्स ममाग्रतः ॥&lt;br&gt;&#xA;भार्यात्वेपि च सामान्ये कथं सा सुरुचिः प्रिया ॥ २५ ॥&lt;br&gt;&#xA;कथं न भवती मातः प्रिया क्षितिपतेरसि ॥&lt;br&gt;&#xA;कथमुत्तमतां प्राप्त उत्तमः सुरुचेः सुतः ॥ २६ ॥&lt;br&gt;&#xA;कुमारत्वेपि सामान्ये कथं त्वहमनुत्तमः ॥&lt;br&gt;&#xA;कथं त्वं मन्दभाग्यासि सुकुक्षिः सुरुचिः कथम् ॥२७॥&lt;br&gt;&#xA;कथं नृपासनं योग्यमुत्तमस्य कथं न मे ॥&lt;br&gt;&#xA;कथं मे सुकृतं तुच्छमुत्तमस्योत्तमं कथम् ॥ २८ ॥&lt;br&gt;&#xA;इति श्रुत्वा वचस्तस्य सुनीतिर्नीतिमच्छिशोः ॥&lt;br&gt;&#xA;किञ्चिदुच्छ्वस्य शनकैः शिशुकोपोपशान्तये ॥ २९ ॥&lt;br&gt;&#xA;स्वभावमधुरां वाणीं वक्तुं समुपचक्रमे ॥&lt;br&gt;&#xA;सापत्नं प्रतिघं त्यक्त्वा राजनीतिविदांवरा ॥4.1.19.३०॥&lt;br&gt;&#xA;॥ सुनीतिरुवाच ॥ ॥&lt;br&gt;&#xA;अयि तात महाबुद्धे विशुद्धेनान्तरात्मना ॥&lt;br&gt;&#xA;निवेदयामि ते सर्वं माऽपमाने मतिं कृथाः ॥ ३१ ॥&lt;br&gt;&#xA;तया यदुक्तं तत्सर्वं तथ्यमेव न चान्यथा ॥&lt;br&gt;&#xA;सापत्युर्महिषीराज्ञो राज्ञीनामति वल्लभा ॥ ३२ ॥&lt;br&gt;&#xA;तया जन्मान्तरे तात यत्पुण्यं समुपार्जितम् ॥&lt;br&gt;&#xA;तत्पुण्योपचयाद्राजा सुरुच्यां सुरुचिर्भृशम् ॥ ३३ ॥&lt;br&gt;&#xA;मादृश्यो मन्दभाग्यायाः प्रमदासु प्रतिष्ठिताः ॥&lt;br&gt;&#xA;केवलं राजपत्नीत्ववादस्तासु न तद्रुचिः ॥ ३४ ॥&lt;br&gt;&#xA;महा सुकृतसम्भारैरुत्तमश्चोत्तमोदरे ॥&lt;br&gt;&#xA;उवास तस्याः पुण्या या नृपसिंहासनोचितः ॥ ३५ ॥&lt;br&gt;&#xA;आतपत्रं च चन्द्राभं शुभे चापि च चामरे ॥&lt;br&gt;&#xA;भद्रासनं तथोच्चं च सिन्धुराश्च मदोद्धुराः ॥ ३६ ॥&lt;br&gt;&#xA;तुरङ्गमाश्च तुरगास्त्वनाधिव्याधिजीवितम् ॥&lt;br&gt;&#xA;निःसपत्नं शुभं राज्यं प्राज्यं हरिहरार्चनम् ॥ ३७ ॥&lt;br&gt;&#xA;विपुलं च कलाज्ञानमधीतमपराजितम् ॥&lt;br&gt;&#xA;तथा जयोरिषड्वर्गे स्वभावात्सात्त्विकी मतिः ॥ ३८ ॥&lt;br&gt;&#xA;दृष्टिः कारुण्यसम्पूर्णा वाणी मधुरभाषिणी ॥&lt;br&gt;&#xA;अनालस्यं च कार्येषु तथा गुरुजने नतिः ॥ ३९ ॥&lt;br&gt;&#xA;सर्वत्र शुचिता तात सा परोपकृतिः सदा ॥&lt;br&gt;&#xA;और्जस्वला मनोवृत्तिः सदैवादीनवादिता ॥ ॥ 4.1.19.४० ॥&lt;br&gt;&#xA;सदोजिरे च पाण्डित्यं प्रागल्भ्यं चरणाङ्गणे ॥&lt;br&gt;&#xA;आर्जवं बन्धुवर्गेषु काठिन्यं क्रयविक्रये ॥ ४१ ॥&lt;br&gt;&#xA;मार्दवं स्त्रीप्रयोगेषु वत्सलत्वं प्रजासु च ॥&lt;br&gt;&#xA;ब्राह्मणेभ्यो भयं नित्यं वृद्धवृत्त्युपजीवनम् ॥ ४२ ॥&lt;br&gt;&#xA;वासो भागीरथीतीरे तीर्थे वा मरणं रणे ॥&lt;br&gt;&#xA;अपराङ्मुखताऽर्थिभ्यः प्रत्यर्थिभ्यो विशेषतः ॥ ४३ ॥&lt;br&gt;&#xA;भोगः परिजनैः सार्धं दानावन्ध्यदिनागमः ॥&lt;br&gt;&#xA;विद्याव्यसनिता नित्यं नित्यं पित्रोरुपस्थितिः ॥ ४४ ॥&lt;br&gt;&#xA;यशसः सञ्चयो नित्यं नित्यं धर्मस्य सञ्चयः ॥&lt;br&gt;&#xA;स्वर्गापवर्गयोः सिद्धिः सदा शीलस्य मण्डनम् ॥ ४५ ॥&lt;br&gt;&#xA;सद्भिश्च सङ्गतिर्नित्यं मैत्री च पितृमित्रकैः ॥&lt;br&gt;&#xA;इतिहासपुराणानामुत्कण्ठा श्रवणे सदा ॥ ४६ ॥&lt;br&gt;&#xA;विपद्यपि परं धैर्यं स्थैर्यं सम्पत्समागमे ॥&lt;br&gt;&#xA;गाम्भीर्यं वाग्विलासेषु औदार्यं पात्रपाणिषु ॥ ४७ ॥&lt;br&gt;&#xA;देहे परैका कृशता तपोभिर्नियमैर्यमैः ॥&lt;br&gt;&#xA;एतैर्मनोरथफलैः फलत्येव तपोद्रुमाः ॥ ४८ ॥&lt;br&gt;&#xA;तस्मादल्पतपस्त्वाद्वै त्वं चाहं च महामते ॥&lt;br&gt;&#xA;प्राप्यापि राजसान्निध्यं राजलक्ष्म्या न भाजनम् ॥ ४९ ॥&lt;br&gt;&#xA;मानापमानयोस्तस्मात्स्वकृतं कारणं परम् ॥&lt;br&gt;&#xA;स्रष्टापि नापमार्ष्टुं तत्परीष्टे स्वकृतां कृतिम् ॥&lt;br&gt;&#xA;मा शोचस्त्वमतः पुत्र दिष्टमिष्टं समर्पयेत् ॥4.1.19.५० ॥&lt;br&gt;&#xA;इत्याकर्ण्य सुनीत्यास्तन्महावाक्यं सुनीतिमत् ॥&lt;br&gt;&#xA;सौनीते यो ध्रुवोवाचमाददे वक्तुमुत्तरम् ॥ ५१ ॥&lt;br&gt;&#xA;ध्रुव उवाच ॥ ॥&lt;br&gt;&#xA;जनयित्रि सुनीते मे शृणु वाक्यमनाकुलम् ॥&lt;br&gt;&#xA;मा बाल इति मत्वा मामवमंस्थास्तपस्विनि ॥ ५२ ॥&lt;br&gt;&#xA;यद्यहं मानवे वंशे जातोस्म्यत्यन्त पावने ॥&lt;br&gt;&#xA;उत्तानपादतनयस्त्वदीयोदर सम्भवः ॥५३॥&lt;br&gt;&#xA;तप एव हि चेन्मातः कारणं सर्वसम्पदाम् ॥&lt;br&gt;&#xA;तत्तदासादितं विद्विपदमन्यैर्दुरासदम् ॥ ५४ ॥&lt;br&gt;&#xA;एकमेव हि साहाय्यं कुरु मातरतन्द्रिता ॥&lt;br&gt;&#xA;अनुज्ञा दानमात्रं च आशीर्भिरभिनन्दय ॥ ॥ ५५ ॥&lt;br&gt;&#xA;सापि ज्ञात्वा महावीर्यं कुमारं कुक्षिसम्भवम् ॥&lt;br&gt;&#xA;महत्योत्साहसं पत्त्या राजमानमुवाच तम् ॥ ५६ ॥&lt;br&gt;&#xA;अनुज्ञातुं न शक्ताऽहं त्वामुत्तानशयाङ्गज ॥&lt;br&gt;&#xA;साष्टैकवर्षदेशीयन्तथापि कथयाम्यहम् ॥ ५७ ॥&lt;br&gt;&#xA;सपत्नीवाक्यभल्लीभिर्भिन्ने महति मे हृदि ॥&lt;br&gt;&#xA;तव बाष्पौघवारीणि न तिष्ठन्ति करोमि किम् ॥ ५८ ॥&lt;br&gt;&#xA;तानि मन्येऽत्र मार्गेण स्रवन्त्यविरतं शिशो ॥&lt;br&gt;&#xA;स्रवन्तीश्च चिकीर्षन्ति प्रतिकूल जलाः किल ॥ ५९ ॥&lt;br&gt;&#xA;त्वदेकतनया तात त्वदाधारैकजीविता ॥&lt;br&gt;&#xA;त्वमङ्गयष्टिरसि मे त्वन्मुखासक्तलोचना ॥ 4.1.19.६० ॥&lt;br&gt;&#xA;लब्धोसि कतिभिः कष्टैरिष्टाः सम्प्रार्थ्य देवताः ॥&lt;br&gt;&#xA;त्वन्मुखेन्दूदये तात मन्मनः क्षीरनीरधिः ॥ ६१ ॥&lt;br&gt;&#xA;आनन्दपयसापूर्य कुचावुद्वेलितो भवेत् ॥&lt;br&gt;&#xA;त्वदङ्गसङ्गसम्भूत सुखसन्दोह शीतला ॥ ६२ ॥&lt;br&gt;&#xA;सुखंशये सुशयने प्रावृत्य पुलकाम्बरम् ॥&lt;br&gt;&#xA;अपोऽथ समुपस्पृश्य ताम्बूलं परिगृह्य च ॥६३॥&lt;br&gt;&#xA;त्वदास्यस्यौष्ठपुटक दुग्धवार्धि विवर्धिताम् ॥&lt;br&gt;&#xA;सुधासुधांशुवदनधयत्यपि धिनोमि न ॥ ६४ ॥&lt;br&gt;&#xA;त्वदीयः शीतलालापः प्राप श्रुतिपथं यदा ॥&lt;br&gt;&#xA;सपत्नीवाक्यदवथुस्तदैवत्यात्स वेपथुः ॥६५॥&lt;br&gt;&#xA;यदङ्ग निद्रासिचिरं ध्यायन्त्यस्मि तदेत्यहम् ॥&lt;br&gt;&#xA;कदा निद्रा दरिद्रोसौ भवितार्कोदयेऽब्जवत् ॥६६॥&lt;br&gt;&#xA;यदोपेया गृहान्वत्स खेलित्वा बालखेलनैः ॥&lt;br&gt;&#xA;तदानर्घ्यार्घ्यमुत्स्रष्टुं स्तनौस्यातामिवोन्मुखौ ॥ ॥ ६७ ॥&lt;br&gt;&#xA;यदा सौधाद्विनिर्यायाः पद्मरेखाङ्कितं पदम् ॥&lt;br&gt;&#xA;प्राणानां ते यियासूनां तदा तदवलम्बनम् ॥ ६८ ॥&lt;br&gt;&#xA;यदायदा बहिर्यासि पुत्र त्रिचतुरं पदम् ॥&lt;br&gt;&#xA;तदातदा मम प्राणः कण्ठप्राघुणिकी भवेत् ॥ ६९ ॥&lt;br&gt;&#xA;चित्रं पुत्र त्वरयति यातुं मे मानसाण्डजः ॥&lt;br&gt;&#xA;सुधाधाराधर इव बहिश्चिरयति त्वयि ॥ 4.1.19.७० ॥&lt;br&gt;&#xA;अथ तिष्ठन्तु कठिनाः प्राणाः कण्ठाटवीतटे ॥&lt;br&gt;&#xA;तपस्यन्तोतिसन्तप्तास्तपसे त्वयि यास्यति ॥ ७१ ॥&lt;br&gt;&#xA;इत्यनुज्ञामनुप्राप्य जननी चरणाम्बुजौ ॥&lt;br&gt;&#xA;क्षणं मौलिजजम्बाल जडौ कृत्वा ध्रुवो ययौ ॥ ७२ ॥&lt;br&gt;&#xA;तयापि धैर्यसूत्रेण सुनीत्या परिगुम्फ्य च ॥&lt;br&gt;&#xA;नेत्रेन्दीवरजामाला ध्रुवस्योपायनीकृता ॥ ७३ ॥&lt;br&gt;&#xA;मात्रातन्मार्गरक्षार्थं तदा तदनुगीकृताः ॥&lt;br&gt;&#xA;परैरवार्यप्रसराः स्वाशीर्वादाः परःशताः ॥ ७४ ॥&lt;br&gt;&#xA;स्वसौधात्स विनिर्गत्य बालोऽबालपराक्रमः ॥&lt;br&gt;&#xA;अनुकूलेन मरुता दर्शिताध्वाऽविशद्वनम् ॥ ७५ ॥&lt;br&gt;&#xA;समरुत्तरुशाखाग्र प्रसारणमिषेण सः ॥&lt;br&gt;&#xA;कृताहूतिरिव प्रेम्णा वनेन वनमाविशत् ॥ ७६ ॥&lt;br&gt;&#xA;समातृदैवतोभिज्ञः केवलं राजवर्त्मनि ॥&lt;br&gt;&#xA;न वेद काननाध्वानं क्षणं दध्यौ नृपात्मजः ॥ ७७ ॥&lt;br&gt;&#xA;यावदुन्मील्य नयने पुरः पश्यति स ध्रुवः ॥&lt;br&gt;&#xA;तावद्ददर्श सप्तर्षीनतर्कित गतीन्वने ॥ ७८ ॥&lt;br&gt;&#xA;वालिशेष्वसहायेषु भवेद्भाग्यं सहायकृत् ॥&lt;br&gt;&#xA;अरण्यान्यां रणे गेहे ततो भाग्यं हि कारणम् ॥ ॥७९॥&lt;br&gt;&#xA;क्व राजतनयो बालो गहनं क्व च तद्वनम् ॥&lt;br&gt;&#xA;बलात्स्वसात्प्रत्कुर्वत्यै नमस्ते भवितव्य ते ॥4.1.19.८०॥&lt;br&gt;&#xA;यत्र यस्य हि यद्भाव्यं शुभं वाऽशुभमेव च ॥&lt;br&gt;&#xA;आकृष्यभाविनी रज्जुस्तत्र तस्य हि दापयेत ॥ ८१ ॥&lt;br&gt;&#xA;अन्यथा विदधात्येष मानवो बुद्धिवैभवात् ॥&lt;br&gt;&#xA;भगवत्या भवित्र्याऽसौ विदध्याद्विधिरन्यथा ॥ ८२ ॥&lt;br&gt;&#xA;नवयो न च वै चित्र्यं न चित्रं विदधेहितम् ॥&lt;br&gt;&#xA;न बलं नोद्यमः पुंसां कारणं प्राक्कृतं कृतम् ॥८३ ॥&lt;br&gt;&#xA;अथ दृष्ट्वा स सप्तर्षीन्सप्तसप्त्यतितेजसः ॥&lt;br&gt;&#xA;भाग्यसूत्रैरिवाकृष्योपनीतान्प्रमुमोद ह ॥ ८४ ॥&lt;br&gt;&#xA;तिलकाङ्कित सद्भालान्कुशोपग्रहिताङ्गुलीन् ॥&lt;br&gt;&#xA;कृष्णाजिनोपविष्टांश्च यज्ञसूत्रैरलङ्कृतान् ॥ ८५ ॥&lt;br&gt;&#xA;साक्षसूत्रकरान्किञ्चिद्विनिमीलितलो चनान् ॥&lt;br&gt;&#xA;सुधौतसूक्ष्मकाषायवासः प्रावरणान्वितान ॥ ८६ ॥&lt;br&gt;&#xA;अकाण्डेपि महाभागान्मिलितान्सप्तनीरधीन् ॥&lt;br&gt;&#xA;चित्रं विपद्विनिर्मग्नानुद्दिधीर्षूनिव प्रजाः ॥ ८७ ॥&lt;br&gt;&#xA;उपगम्य विनम्रः स प्रबद्धकरसम्पुटः ॥&lt;br&gt;&#xA;ध्रुवो विज्ञापयाञ्चक्रे प्रणम्य ललितं वचः ॥ ८८ ॥&lt;br&gt;&#xA;॥ ध्रुव उवाच ॥ ॥&lt;br&gt;&#xA;अवैत मां मुनिवराः सुनीत्युदरसम्भवम्॥&lt;br&gt;&#xA;उत्तानपादतनयं ध्रुवं निर्विण्णमानसम् ॥ ८९ ॥&lt;br&gt;&#xA;इदं वनमनुप्राप्तं सनाथं युष्मदङ्घ्रिभिः ॥&lt;br&gt;&#xA;प्रायोनभिज्ञं सर्वत्र महर्द्ध्युषितमानसम् ॥4.1.19.९०॥&lt;br&gt;&#xA;ते दृष्ट्वोर्जस्वलं बालं स्वभाव मधुराकृतिम् ॥&lt;br&gt;&#xA;अनर्घ्यनयनेपथ्यं मृदुगम्भीरभाषिणम् ॥ ९१ ॥&lt;br&gt;&#xA;उपोपवेश्य शिशुकं प्रोचुर्वै विस्मिता भृशम् ॥&lt;br&gt;&#xA;अहोबालविशालाक्ष महाराज कुमारक ॥ ९२ ॥&lt;br&gt;&#xA;विचार्यापि न जानीमो वद निर्वेदकारणम् ॥&lt;br&gt;&#xA;अद्य ते ह्यर्थचिन्ता नो क्वापमानः प्रसूर्गृहे ॥ ९३ ॥&lt;br&gt;&#xA;नीरुक्छरीरसम्पत्तिर्निवेदे किं नु कारणम् ॥&lt;br&gt;&#xA;अनवाप्ताभिलाषाणां वैराग्यं जायते नृणाम् ॥ ९४ ॥&lt;br&gt;&#xA;सप्तद्वीपपतेराज्ञः कुमारस्त्वं तथा कथम् ॥&lt;br&gt;&#xA;स्वभावभिन्नप्रकृतौ लोकेस्मिन्न मनोगतम् ॥ ९५ ॥&lt;br&gt;&#xA;अवगन्तुं हि शक्येत यूनो वृद्धस्य वा शिशोः ॥&lt;br&gt;&#xA;इति श्रुत्वा वचस्तेषां सहजप्रेमनिर्भरम् ॥ ९६ ॥&lt;br&gt;&#xA;वाचं जग्राह स तदा शिशुः प्रांशुमनोरथः&lt;br&gt;&#xA;॥ध्रुव उवाच ॥ ॥&lt;br&gt;&#xA;प्रेषितो राजसेवार्थं जनन्याऽहं मुनीश्वराः ॥ ९७ ॥&lt;br&gt;&#xA;राजाङ्कमारुरुक्षुर्हि सुरुच्या परिभर्त्सितः ॥&lt;br&gt;&#xA;उत्तमं चोत्तमीकृत्य मां च मन्मातरं तथा ॥९८॥&lt;br&gt;&#xA;धिक्कृत्य प्रशशम्स स्वं निर्वेदे कारणं त्विदम् ॥&lt;br&gt;&#xA;निशम्येति शिशोर्वाक्यं परस्परमवेक्ष्य ते ॥९९॥&lt;br&gt;&#xA;क्षात्रमेव शशंसुस्तदहो बालेपि न क्षमा॥ 4.1.19.१०० ॥&lt;br&gt;&#xA;ऋषय ऊचुः ॥ ॥&lt;br&gt;&#xA;किमस्माभिरहो कार्यं कस्तवास्ति मनोरथः ॥&lt;br&gt;&#xA;ज्ञातो भवतु तावत्स नः श्रवो गोचरी कुरु ॥ १ ॥&lt;br&gt;&#xA;॥ ध्रुव उवाच ॥ ॥&lt;br&gt;&#xA;मुनयो मम यो बन्धुरुत्तमश्चोत्तमोत्तमः ॥&lt;br&gt;&#xA;पित्रा दत्तं च सोऽध्यास्तां तद्भद्रासनमुत्तमम् ॥ २ ॥&lt;br&gt;&#xA;भवत्कृतं हि साहाय्यमेतदिच्छामि सुव्रताः ॥&lt;br&gt;&#xA;प्रायो जाने न बालत्वादुपदेशस्तदुच्यताम् ॥ ३ ॥&lt;br&gt;&#xA;अनन्यनृपभुक्तं यद्यदन्येभ्यः समुच्छ्रितम् ॥&lt;br&gt;&#xA;इन्द्रादिदुरवापं यत्कथं लभ्यं दुरासदम् ॥ ४ ॥&lt;br&gt;&#xA;पित्रोत्सृष्टं न काङ्क्षामि काङ्क्षामि स्वभुजाजितम् ॥&lt;br&gt;&#xA;मनोरथपथातीतं भवेद्यत्पितुरप्यहो ॥ ५ ॥&lt;br&gt;&#xA;पितृसम्पत्तिभोक्तारः प्रायशो न यशोधनाः ॥&lt;br&gt;&#xA;नरोत्तमास्तु ते ज्ञेया ये पित्राधिक्यदर्शिनः ॥ ६ ॥&lt;br&gt;&#xA;उपार्जितं हि पित्रा ये नाशयन्ति यशःश्रुतम् ॥&lt;br&gt;&#xA;धनं निधनमेवास्तु तेषां दुर्वृत्तचेतसाम् ॥ ७ ॥&lt;br&gt;&#xA;इति श्रुत्वा वचस्तस्य मुनयः सुनयोर्जितम् ॥&lt;br&gt;&#xA;यथार्थमेव प्रत्यूचुर्मरीच्याद्यास्तथा ध्रुवम् ॥ ८ ॥&lt;br&gt;&#xA;मरीचिरुवाच ॥ ॥&lt;br&gt;&#xA;अनर्चिताच्युतपदः पदमापद्यते कथम् ॥&lt;br&gt;&#xA;यथातथात्वमात्थाङ्ग नातथ्यं कथयाम्यहम् ॥ ९ ॥&lt;br&gt;&#xA;अत्रिरुवाच ॥&lt;br&gt;&#xA;अनास्वादितगोविन्दपदाम्बुजरजोरसः ॥&lt;br&gt;&#xA;मनोरथपथातीतं स्फीतं नाकलयेत्पदम् ॥ 4.1.19.११० ॥&lt;br&gt;&#xA;अङ्गिरा उवाच ॥ ॥&lt;br&gt;&#xA;अदवीयः पदं तस्य सर्वासां सम्पदामिह ॥&lt;br&gt;&#xA;कमलाकान्तकान्ताङ्घ्रि कमले यः सुशीलयेत् ॥ ११ ॥&lt;br&gt;&#xA;॥ पुलस्त्य उवाच ॥ ॥&lt;br&gt;&#xA;यस्य स्मरणमात्रेण महापातकसन्ततिः ॥&lt;br&gt;&#xA;परमान्तमवाप्नोति स विष्णुः सर्वदो ध्रुव ॥ १२ ॥&lt;br&gt;&#xA;॥ पुलह उवाच ॥ ॥&lt;br&gt;&#xA;यदाहुः परमं ब्रह्म प्रधान पुरुषात्परम् ॥&lt;br&gt;&#xA;यन्मायया ततं सर्वं सर्वं दास्यति सोच्युतः ॥ १३ ॥&lt;br&gt;&#xA;॥ क्रतुरुवाच ॥ ॥&lt;br&gt;&#xA;यो यज्ञपुरुषो विष्णुर्वेदवेद्यो जनार्दनः ॥&lt;br&gt;&#xA;अन्तरात्माऽस्य जगतः तुष्टः किं न यच्छति ॥ १४ ॥&lt;br&gt;&#xA;॥ वसिष्ठ उवाच ॥ ॥&lt;br&gt;&#xA;यद्भ्रूनर्तनवर्तिन्यः सिद्धयोऽष्टौ नृपात्मज ॥&lt;br&gt;&#xA;तमाराध्य हृषीकेशमपवर्गोप्यदूरतः ॥ १५ ॥&lt;br&gt;&#xA;ध्रुव उवाच ॥ ॥&lt;br&gt;&#xA;सत्यमुक्तं मुनीशाना विष्णोराराधनं प्रति ॥&lt;br&gt;&#xA;कथं वा भगवानीज्यः सविधिश्चोपदिश्यताम् ॥१६॥&lt;br&gt;&#xA;॥ मुनय ऊचुः ॥ ॥&lt;br&gt;&#xA;तिष्ठता गच्छता वापि स्वपता जाग्रता तथा ॥&lt;br&gt;&#xA;शयानेनोपविष्टेन जप्यो नारायणः सदा ॥१७॥&lt;br&gt;&#xA;द्वादशाक्षरमन्त्रेण वासुदेवात्मकेन च॥&lt;br&gt;&#xA;ध्यायंश्चतुर्भुजं विष्णुं जप्त्वा सिद्धिं न को गतः ॥ १८ ॥&lt;br&gt;&#xA;अतसीपुष्पसङ्काशं पीतवाससमच्युतम् ॥&lt;br&gt;&#xA;क्षणं सर्वात्मकं पश्यन्को न सिध्यति भूतले ॥१९॥&lt;br&gt;&#xA;पुत्रान्कलत्रमित्राणि राज्यं स्वर्गापवर्गकम् ॥&lt;br&gt;&#xA;वासुदेवं जपन्मर्त्यः सर्वं प्राप्नोत्यसंशयम् ॥ 4.1.19.१२० ॥&lt;br&gt;&#xA;वासुदेव जपासक्तानपिपापकृतो जनान् ॥&lt;br&gt;&#xA;नोपस्पृशन्ति वै विघ्ना यमदूताश्च दारुणाः ॥ २१ ॥&lt;br&gt;&#xA;पितामहेन तेप्येष महामन्त्र उपासितः ॥&lt;br&gt;&#xA;मनुना राज्यकामेन वैष्णवेन महर्द्धिना ॥ २२ ॥&lt;br&gt;&#xA;त्वमप्येतेन मन्त्रेण वासुदेवपरो भव ॥&lt;br&gt;&#xA;यथाभिलषितामृद्धिं क्षिप्रमाप्नुहि सत्तम ॥ २३ ॥&lt;br&gt;&#xA;इत्युक्त्वांऽतर्हिताः सर्वे महात्मानो मुनीश्वराः ॥&lt;br&gt;&#xA;वासुदेवमना भूत्वा ध्रुवोपि तपसे गतः ॥ १२४ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्यां संहितायां चतुर्थे काशीखण्डे पूवार्द्धे ध्रुवलोकवर्णने धुवोपदेशोनामैकोनविंशतितमोऽध्यायः ॥ १९ ॥&lt;/p&gt;</description>
    </item>
    <item>
      <title>०२० भगवद्दर्शन</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/020_bhagavaddarshana/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/020_bhagavaddarshana/</guid>
      <description>&lt;p&gt;॥ गणावूचतुः ॥ ॥&lt;br&gt;&#xA;औत्तानपादिर्निर्गत्य ततः काननतो द्विज ॥&lt;br&gt;&#xA;रम्यं मधुवनं प्राप यमुनायास्तटे महत ॥ १ ॥&lt;br&gt;&#xA;आद्यं भगवतः स्थानं तत्पुण्यं हरिमेधसः ॥&lt;br&gt;&#xA;पापोपि जन्तुस्तत्प्राप्य निष्पापो जायते ध्रुवम् ॥ २ ॥&lt;br&gt;&#xA;जपन्स वासुदेवाख्यं परम्ब्रह्म निरामयम् ॥&lt;br&gt;&#xA;अपश्यत्तन्मयं विश्वं ध्यानस्तिमितलोचनः ॥ ३ ॥&lt;br&gt;&#xA;हरिर्हरित्सु सर्वासु हरिर्हरिमरीचिषु ॥&lt;br&gt;&#xA;शिवामृगमृगेन्द्रादि रूपः काननगो हरिः ॥ ४ ॥&lt;br&gt;&#xA;जले शालूरकूर्मादि रूपेण भगवान्हरिः ॥&lt;br&gt;&#xA;हरिरश्वादिरूपेण मन्दुरास्वपि भूभुजाम् ॥ ५ ॥&lt;br&gt;&#xA;अनन्तरूपः पाताले गगनेऽनन्तसञ्ज्ञकः ॥&lt;br&gt;&#xA;एकोप्यनन्ततां यातो रूपभेदैरनन्तकैः ॥ ६ ॥&lt;br&gt;&#xA;देवेषु यो वसेन्नित्यं देवानां वसतिर्हि यः ॥&lt;br&gt;&#xA;स वासुदेवः सर्वत्र दीव्येद्यद्वासनावशात् ॥ ७ ॥&lt;br&gt;&#xA;विष्लृव्याप्तावयन्धातुर्यत्रसार्थकतां गतः॥&lt;br&gt;&#xA;ते विष्णुनाम स्वरूपे हि सर्वव्यापनशीलिनि ॥ ८ ॥&lt;br&gt;&#xA;सर्वेषां च हृषीकाणामीशनात्परमेश्वरः ॥&lt;br&gt;&#xA;हृषीकेश इति ख्यातो यः स सर्वत्रसंस्थितः ॥ ९ ॥&lt;br&gt;&#xA;न च्यवन्तेपि यद्भक्ता महति प्रलये सति ॥&lt;br&gt;&#xA;अतोऽच्युतोऽखिले लोके स एकः सर्वगोऽव्ययः ॥ 4.1.20.१० ॥&lt;br&gt;&#xA;इदं चराचरं विश्वं यो बभार स्वलीलया ॥&lt;br&gt;&#xA;भृत्यास्वरूपसम्पत्त्या सोऽत्र विश्वम्भरोऽखिलम् ॥ ११ ॥&lt;br&gt;&#xA;तस्येक्षणे समीक्षेते नान्यद्विप्णुपदादृते ॥&lt;br&gt;&#xA;निरीक्ष्यः पुण्डरीकाक्षो नान्यो नियमतो ह्यतः ॥ १२ ॥&lt;br&gt;&#xA;नान्य शब्दग्रहौ तस्य जातौ शब्दग्रहावपि ॥&lt;br&gt;&#xA;विना मुकुन्द गोविन्द दामोदर चतुर्भुज ॥ १३ ॥&lt;br&gt;&#xA;गोविन्दचरणार्थार्चां तत्प्रियङ्कर्मवै विना ॥&lt;br&gt;&#xA;शङ्खचक्राङ्कितौ तस्य नान्यकर्मकरौकरौ ॥ १४ ॥&lt;br&gt;&#xA;निर्द्वन्द्वचरणद्वन्द्वं तन्मनो मनुते हरेः ॥&lt;br&gt;&#xA;हित्वान्यन्मननं सर्वं निश्चलत्वमवाप ह ॥ १५ ॥&lt;br&gt;&#xA;चरणौ विष्णुशरणौ हित्वा नारायणाङ्गणम् ॥&lt;br&gt;&#xA;तस्य नो चरतोन्यत्र चरतो विपुलं तपः ॥ १६ ॥&lt;br&gt;&#xA;वाणीप्रमाणी क्रियते गोविन्दगुणवर्णने ॥&lt;br&gt;&#xA;जोषं समासता तेन महासारं तपस्यता ॥ १७ ॥&lt;br&gt;&#xA;नितान्तकमलाकान्त नामधेयसुधारसम् ॥&lt;br&gt;&#xA;रसयन्ती न रसना तस्यान्यरसस्पृहा ॥ १८ ॥&lt;br&gt;&#xA;श्रीमुकुन्द पदद्वन्द्व पद्मामोदप्रमोदितम् ॥&lt;br&gt;&#xA;गन्धान्तरं न तद्घ्राणं परिजिघ्रत्यशीघ्रगम् ॥ १९ ॥&lt;br&gt;&#xA;त्वगिन्द्रियं मधुरिपोः परिस्पृश्य पदद्वयम् ॥&lt;br&gt;&#xA;सर्वस्पर्शसुखं प्राप तस्य भूजानिजन्मनः ॥ 4.1.20.२० ॥&lt;br&gt;&#xA;शब्दादिविषयाधारं सारं दामोदरं परम् ॥&lt;br&gt;&#xA;ध्रुवेन्द्रियाणि सम्प्राप्य कृतार्थान्यभवंस्तदा ॥ २१ ॥&lt;br&gt;&#xA;लुप्तानि सर्वतेजांसि तत्तपस्तपनोदये ॥&lt;br&gt;&#xA;चन्द्रसूर्यानलर्क्षाणां प्रदीपित जगत्त्रये ॥ २२ ॥&lt;br&gt;&#xA;इन्द्र चन्द्राग्नि वरुण समीरण धनाधिपाः ॥&lt;br&gt;&#xA;यम नैर्ऋतमुख्याश्च जाताः स्वपदशङ्किताः ॥ २३ ॥&lt;br&gt;&#xA;वैमानिकास्तथाऽन्येपि वसुमुख्या दिवौकसः ॥&lt;br&gt;&#xA;ततो धुवात्समुत्त्रेसुः स्वाधिकारैधिताधयः ॥२४॥&lt;br&gt;&#xA;यत्र यत्र ध्रुवः पादं मिनोति पृथिवीतले ॥&lt;br&gt;&#xA;धरा तस्य भराक्रान्ता विनमेत्तत्र तत्र वै ॥२५॥&lt;br&gt;&#xA;अहो तदङ्गसङ्गीनि त्यक्त्वा जाड्यं जलान्यपि ॥&lt;br&gt;&#xA;रसवन्ति पदस्थानि स्फुरन्त्यन्यत्र तद्भयात् ॥ २६ ॥&lt;br&gt;&#xA;यावन्ति विष्वक्तेजांसि सिद्धरूपगुणानि च ॥&lt;br&gt;&#xA;नेत्रातिथीनि तावन्ति तत्तपस्तेजसाऽभवन् ॥ २७ ॥&lt;br&gt;&#xA;अहो निजगुणस्पर्शः सततं मातरिश्वना ॥&lt;br&gt;&#xA;दूरदेशान्तरस्थोपि तत्त्वचो विषयीकृतः ॥ २८ ॥&lt;br&gt;&#xA;व्योम्नापि शब्दगुणिना ध्रुवाराधनबुद्धिना ॥&lt;br&gt;&#xA;शब्दजातस्त्वशेषोपि तत्कर्ण शरणीकृतः ॥२९॥&lt;br&gt;&#xA;आराधितोऽनुदिवसं सभूतैरपि पञ्चभिः ॥&lt;br&gt;&#xA;तप एव परं मेने गोविन्दार्पित मानसः ॥ 4.1.20.३० ॥&lt;br&gt;&#xA;कौस्तुभोद्भासितहृदः पीतकौशेयवाससः ॥&lt;br&gt;&#xA;ध्यानात्तेजोमयं विश्वं तेनैक्षि नृपसूनुना ॥ ३१ ॥&lt;br&gt;&#xA;मरुत्वतातिमहती चिन्ताऽप्ता तत्तपोभयात् ॥&lt;br&gt;&#xA;मत्पदं चेदकाङ्क्षिष्यदहरिष्यद्ध्रुवं धुवः ॥ ३२ ॥&lt;br&gt;&#xA;समर्थस्त्वप्सरोवर्गो नियन्तुं यमिनां यमान् ॥&lt;br&gt;&#xA;स तु यूनि प्रभवति नात्र बाले करोमि किम् ॥ ३३ ॥&lt;br&gt;&#xA;तपस्विनां तपो हन्तुं द्वौ मत्साहाय्यकारिणौ ॥&lt;br&gt;&#xA;कामक्रौधौ न तावस्मिन्प्रभवेतां शिशौ ध्रुवे ॥ ३४ ॥&lt;br&gt;&#xA;एक एव किलोपायो बाले मे प्रभविष्यति ॥&lt;br&gt;&#xA;भूतालिं भीषणाकारां प्रहिणोमीह तद्भिये ॥ ३५ ॥&lt;br&gt;&#xA;बालत्वाद्भीषितो भूतैस्तपस्त्यक्ष्यत्यसौ ध्रुवम् ॥&lt;br&gt;&#xA;इति निश्चित्य भूतालिं प्रेषयामास वासवः ॥ ३६ ॥&lt;br&gt;&#xA;भल्लूकाकारसर्वाङ्ग उष्ट्रलम्बशिरोधरः ॥&lt;br&gt;&#xA;कश्चिद्दुर्दर्शदशनस्त्वभ्यधावत्तमर्भकम् ॥ ३७ ॥&lt;br&gt;&#xA;तं व्याघ्रवदनः कश्चिद्व्यादाय विकटाननम् ॥&lt;br&gt;&#xA;द्विपोच्च देहसंस्थानो मुहुर्गर्जन्समभ्यगात् ॥ ३८ ॥&lt;br&gt;&#xA;रयात्तु मांसकं भुञ्जन्कश्चिद्विकटदंष्ट्रकः ॥&lt;br&gt;&#xA;रोषात्तमभिदुद्राव दृष्ट्वा सन्तर्जयन्निव ॥ ३९ ॥&lt;br&gt;&#xA;अतितीक्ष्णैर्विषाणाग्रैस्तटानुच्चान्विदारयन् ॥&lt;br&gt;&#xA;खुराग्रैर्दलयन्भूमिं महोक्षोऽभिजगर्जतम् ॥ 4.1.20.४० ॥&lt;br&gt;&#xA;कश्चिद्धि पन्नगी भूय फटाटोपभयानकः ॥&lt;br&gt;&#xA;अतिलोलद्विरसनः पुस्फूर्जनिकषाचितम् ॥ ४१ ॥&lt;br&gt;&#xA;कश्चिच्च महिषाकारः क्षिपञ्शृङ्गाग्रतो गिरोन् ॥&lt;br&gt;&#xA;लाङ्गूलताडितधरः श्वसन्वेगात्तमाप्तवान्॥ ४२ ॥&lt;br&gt;&#xA;कश्चिद्दावानलालीढ खर्जूरद्रुमसन्निभम् ॥&lt;br&gt;&#xA;बिभ्रदूरुद्वयम्भूतो व्यात्तास्यस्तमभीषयत् ॥ ४३ ॥&lt;br&gt;&#xA;मौलिजैरभ्रसङ्घर्षं कुर्वन्दीर्घकृशोदरः ॥&lt;br&gt;&#xA;निमग्नपिङ्गनयनः कश्चिद्भीषयति स्म तम् ॥ ४४ ॥&lt;br&gt;&#xA;कृपाणपाणिर्भग्नास्यो वामहस्तकपालधृत् ॥&lt;br&gt;&#xA;प्रचण्डं क्ष्वेडयन्कश्चिदभ्यधावत्तमर्भकम् ॥ ४५ ॥&lt;br&gt;&#xA;विशाल सालमादाय कुर्वन्किल किलारवम् ॥&lt;br&gt;&#xA;कश्चित्तमभितो याति कालो दण्डधरो यथा ॥ ४६ ॥&lt;br&gt;&#xA;तमः सङ्केतसदनं व्याघ्रं वै वदनं महत्॥&lt;br&gt;&#xA;कृतान्तकं दराकारं बिभ्रत्कश्चित्तमभ्यगात्॥ ४७ ॥&lt;br&gt;&#xA;उलूकाकारतां धृत्वा फूत्कारैरतिदारुणैः ॥&lt;br&gt;&#xA;हृदयाकम्पनैः कश्चिद्भीषयामास तं ध्रुवम् ॥ ४८ ॥&lt;br&gt;&#xA;यक्षिणी काचिदानीय रुदन्तं कस्यचिच्छिशुम् ॥&lt;br&gt;&#xA;अपिबद्रुधिरं कोष्ठाच्चखादास्थि मृणालवत् ॥ ४९ ॥&lt;br&gt;&#xA;पिपासिताद्य रुधिरं तेपि पास्याम्यहं धुव ॥&lt;br&gt;&#xA;यथास्य बालस्य तथा चर्वित्वास्थीनि वादिनी ॥ 4.1.20.५० ॥&lt;br&gt;&#xA;अनीय तृणदारूणि परिस्तीर्य समन्ततः ॥&lt;br&gt;&#xA;दावाग्निं ज्वालयामास काचिद्वात्याविवर्धितम् ॥ ५१ ॥&lt;br&gt;&#xA;वेताली रूपमास्थाय भङ्क्त्वा काचित्तरून्गिरीन् ॥&lt;br&gt;&#xA;रुरोध गगनाध्वानं कम्पयन्ती च तं भृशम् ॥ ५२ ॥&lt;br&gt;&#xA;अन्या सुनीतिरूपेण तमभिप्रेक्ष्य दूरतः ॥&lt;br&gt;&#xA;रुरोदातीवदुःखार्ता वक्षोघातं मुहुर्मुहुः ॥ ५३ ॥&lt;br&gt;&#xA;उवाच च वचश्चाटु बहुमाया विनिर्मितम् ॥&lt;br&gt;&#xA;कारुण्यपूर्ण वात्सल्यमतीवातन्वती सती ॥ ५४ ॥&lt;br&gt;&#xA;त्वदेकशरणां वत्स बत मृत्युर्जिघांसति ॥&lt;br&gt;&#xA;रक्षरक्ष गतासुं मां शरणागतवत्सल ॥ ५५ ॥&lt;br&gt;&#xA;प्रतिग्रामं प्रतिपुरं प्रत्यध्वं प्रतिकाननम् ॥&lt;br&gt;&#xA;प्रत्याश्रमं प्रतिगिरिं श्रान्ता त्वद्वीक्षणातुरा ॥ ५६ ॥&lt;br&gt;&#xA;यदा प्रभृति रे बाल निरगात्तपसे भवान् ॥&lt;br&gt;&#xA;तदेव दिनमारभ्य निर्गताऽहं त्वदीक्षणे ॥ ५७ ॥&lt;br&gt;&#xA;तैस्तैः सपत्नीदुर्वाक्यैर्दुनोपि त्वं यथार्भक ॥&lt;br&gt;&#xA;तथाऽहमपि दूनास्मि नितरां तद्वचोऽग्निना ॥ ५८ ॥&lt;br&gt;&#xA;न निद्रामि न जागर्मि नाश्नामि न पिबाम्यहम् ॥&lt;br&gt;&#xA;ध्यायामि केवलं त्वाऽहं योगिनीव वियोगिनी ॥५९॥&lt;br&gt;&#xA;निद्रादरिद्रनयना स्वप्नेपि न तवाननम् ॥&lt;br&gt;&#xA;आनन्दि सर्वथा यन्मे मन्दभाग्या विलोकये ॥ 4.1.20.६० ॥&lt;br&gt;&#xA;त्वदाननप्रतिनिधिर्विधुर्विधुरया मया ॥&lt;br&gt;&#xA;उदित्वरोपिनालोकि तापं वै त्यक्तुकामया ॥ ६१ ॥&lt;br&gt;&#xA;त्वदालापसमालापं कलयन्किलकाकलीम् ॥&lt;br&gt;&#xA;कोकिलोपि मयाकर्णि नालकाकीर्णकर्णया ॥६२॥&lt;br&gt;&#xA;त्वदङ्गसङ्गमधुरो ध्रुवधूपितयामया ॥&lt;br&gt;&#xA;नानिलोपि मयालिङ्गि क्वचिद्विश्रान्तया भृशम् ॥ ६३ ॥&lt;br&gt;&#xA;के देशाः काश्च सरितः के शैलास्त्वत्कृते ध्रुव ॥&lt;br&gt;&#xA;मया चरणचारिण्या राजपत्न्या न लङ्घिताः ॥ ६४ ॥&lt;br&gt;&#xA;अध्रुवं सर्वमेवैतत्पश्यन्त्यन्धीकृतास्म्यहम् ॥&lt;br&gt;&#xA;धात्रीं त्रायस्व मां पुत्र प्राप्य त्वम्मेंऽधयष्टिताम् ॥ ६५ ॥&lt;br&gt;&#xA;मृदुलानि तवाङ्गानि क्वेमानि क्व तपस्त्विदम् ॥&lt;br&gt;&#xA;परुषं पुरुषैः साध्यं परुषाङ्गैर्नरर्षभ ॥ ६६ ॥&lt;br&gt;&#xA;अनेन तपसा वत्स त्वयाऽऽप्यं किमनेनसा ॥&lt;br&gt;&#xA;धराधीशतनूजत्वादधिकं तद्वदाधुना ॥ ६७ ॥&lt;br&gt;&#xA;अनेन वयसा बाल खेलनीयं त्वयाऽनिशम् ॥&lt;br&gt;&#xA;बालक्रीडनकैरन्यैः सवयः शिशुभिः समम् ॥ ६८ ॥&lt;br&gt;&#xA;ततः कौमारमासाद्य वयोऽभिध्यानशीलिना ॥&lt;br&gt;&#xA;भवता सर्वविद्यानां भाव्यं वै पारदृश्वना ॥ ६९ ॥&lt;br&gt;&#xA;वयोथ चतुरं प्राप्य योषास्रक्चन्दनादिकान् ॥&lt;br&gt;&#xA;निर्वेक्ष्यसि बहून्भोगानिन्द्रियार्थान्कृतार्थयन् ॥ 4.1.20.७० ॥&lt;br&gt;&#xA;उत्पाद्याथ बहून्पुत्रान्गुणिनो धर्मवत्सलान् ॥&lt;br&gt;&#xA;परिसङ्क्रामितश्रीकस्तेष्वथो त्वं तपश्चर ॥ ७१ ॥&lt;br&gt;&#xA;इदानीमेव तपसि बाल्ये वयसि कः श्रमः ॥&lt;br&gt;&#xA;पादाङ्गुष्ठकरीषाग्निः कदा मौलिमवाप्स्यति ॥ ७२ ॥&lt;br&gt;&#xA;विपक्षपरिभूतेन हृतमानेन केनचित् ॥&lt;br&gt;&#xA;परिभ्रष्टश्रिया वापि तप्तव्यं तेषु को भवान् ॥ ७३ ॥&lt;br&gt;&#xA;हृतमानेन तप्तव्यं निशम्येति वचो ध्रुवः ॥&lt;br&gt;&#xA;दीर्घमुष्णं हि निःश्वस्य पुनर्दध्यौ हरिं हृदि ॥ ७४ ॥&lt;br&gt;&#xA;जनयित्रीमनाभाष्य भूतभीतिं विहाय च ॥&lt;br&gt;&#xA;ध्रुवोऽच्युतध्यानपरः पुनरेव बभूव ह ॥ ७५ ॥&lt;br&gt;&#xA;सापि भूतावली भीतिम्बहुभीषणभूषणा ॥&lt;br&gt;&#xA;दर्शयन्ती तमभितोऽद्राक्षीच्चक्रं सुदर्शनम् ॥ ७६ ॥&lt;br&gt;&#xA;परितः परिवेषाभं सूर्यस्योच्चैः स्फुरत्प्रभम् ॥&lt;br&gt;&#xA;रक्षणाय च रक्षोभ्यस्तस्याधोक्षज निर्मितम् ॥ ७७ ॥&lt;br&gt;&#xA;भूतावली तमालोक्य स्फुरच्चक्रसुदर्शनम् ॥&lt;br&gt;&#xA;ज्वालामालाकुलं तीव्रं रक्षन्तं परितो ध्रुवम् ॥ ७८ ॥&lt;br&gt;&#xA;अतीव निष्कम्पहृदं गोविदार्पितचेतसम् ॥&lt;br&gt;&#xA;तपोङ्कुरमिवोद्भिद्य मेदिनीं समुदित्वरम् ॥ ७९ ॥&lt;br&gt;&#xA;सापि प्रत्युतभीतातं ध्रुवं ध्रुवविनिश्चयम् ॥&lt;br&gt;&#xA;नमस्कृत्य यथायातं याताव्यर्थमनोरथा ॥ 4.1.20.८० ॥&lt;br&gt;&#xA;गर्जत्कादम्बिनीजालं व्योम्नि वै व्याकुलं यथा ॥&lt;br&gt;&#xA;वृथा भवति सम्प्राप्य मनागनिललोलताम् ॥ ८१ ॥&lt;br&gt;&#xA;अथ जम्भारिणा सार्धं भीताः सर्वे दिवौकसः ॥&lt;br&gt;&#xA;सम्मन्त्र्य त्वरिता जग्मुर्ब्रह्माणं शरणं द्विज ॥ ८२ ॥&lt;br&gt;&#xA;नत्वा विज्ञापयामासुः परिष्टुत्या पितामहम् ॥&lt;br&gt;&#xA;वच्रोऽवसरमालोक्य पृष्टागमनकारणाः ॥ ८३ ॥&lt;br&gt;&#xA;॥ देवा ऊचुः ॥ ॥&lt;br&gt;&#xA;धातरुत्तानपादस्य तनयेन सुवर्चसा ॥&lt;br&gt;&#xA;तपता तापिताः सर्वे त्रिलोकी तलवासिनः ॥ ८४ ॥&lt;br&gt;&#xA;सम्यक्संविद्महे तात धुवस्य न मनीषितम् ॥&lt;br&gt;&#xA;पदं परिजिहीर्षुः स कस्यास्मासु महातपाः ॥ ८५ ॥&lt;br&gt;&#xA;इति विज्ञापितो देवैर्विहस्य चतुराननः ॥&lt;br&gt;&#xA;प्रत्युवाचाथ तान्सर्वान्ध्रुवतो भीतमानसान् ॥ ८६ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;न भेतव्यं सुरास्तस्माद्ध्रुवाद्ध्रुवपदैषिणः ॥&lt;br&gt;&#xA;व्रजन्तु विज्वराः सर्वे न स वः पदमिच्छति ॥ ८७ ॥&lt;br&gt;&#xA;न तस्माद्भगवद्भक्ताद्भेतव्यं केनचित्क्वचित् ॥&lt;br&gt;&#xA;निश्चितं विष्णुभक्ता ये न ते स्युः परतापिनः ॥ ८८ ॥&lt;br&gt;&#xA;आराध्य विष्णुं देवेशं लब्ध्वा तस्मात्स्वकाङ्क्षितम् ॥&lt;br&gt;&#xA;भवतामपि सर्वेषां पदानि स्थिरयिष्यति ॥ ८९ ॥&lt;br&gt;&#xA;निशम्येति च गीर्वाणाः प्रणीतं ब्रह्मणो वचः ॥&lt;br&gt;&#xA;प्रणिपत्य स्वधिष्ण्यानि प्रहृष्टाः परिवव्रजुः ॥ 4.1.20.९० ॥&lt;br&gt;&#xA;अथ नारायणो देवस्तं दृष्ट्वा दृढमानसम् ॥&lt;br&gt;&#xA;अनन्यशरणं बालं गत्वा तार्क्ष्यरथोऽब्रवीत् ॥ ९१ ॥&lt;br&gt;&#xA;श्रीविष्णुरुवाच ॥ ॥&lt;br&gt;&#xA;प्रसन्नोस्मि महाभाग वरं वरय सुव्रत ॥&lt;br&gt;&#xA;तपसोऽस्मान्निवर्तस्व चिरं खिन्नोसि बालक ॥ ९२ ॥&lt;br&gt;&#xA;वचोऽमृतं समाकर्ण्य पर्युन्मील्य विलोचने ॥&lt;br&gt;&#xA;इन्द्रनीलमणिज्योतिः पटलीं पर्यलोकयत् ॥ ९३ ॥&lt;br&gt;&#xA;प्रत्यग्रविकसन्नीलोत्पलानां निकुरम्बकैः ॥&lt;br&gt;&#xA;प्रोत्फुल्लितां समन्ताच्च रोदसी सरसीमिव ॥ ९४ ॥&lt;br&gt;&#xA;लक्ष्मीदेवीकटाक्षोघैः कटाक्षितमिवाखिलम् ॥&lt;br&gt;&#xA;धुवस्तदानिरैक्षिष्ट द्यावाभूम्योर्यदन्तरम् ॥ ९५ ॥&lt;br&gt;&#xA;प्रोद्यत्कादम्बिनीमध्य विद्युद्दामसमानरुक् ॥&lt;br&gt;&#xA;पुरः पीताम्बरः कृष्णस्तेन नेत्रातिथीकृतः ॥ ९६ ॥&lt;br&gt;&#xA;नभो निकष पाषाणो मेरुकाञ्चन रेखितः ॥&lt;br&gt;&#xA;यथातथा ध्रुवेणैक्षि तदा गरुडवाहनः ॥ ९७ ॥&lt;br&gt;&#xA;सुनीलगगनं यद्वद्भूषितं तु कलावता ॥&lt;br&gt;&#xA;पीतेन वाससा युक्तं स ददर्श हरिं तदा ॥ ९८ ॥&lt;br&gt;&#xA;दण्डवत्प्रणिपत्याथ परितः परिलुठ्य च ॥&lt;br&gt;&#xA;रुरोद दृष्ट्वेव चिरं पितरं दुःखितः शिशुः ॥९९॥&lt;br&gt;&#xA;नारदेन सनन्देन सनकेन सुसंस्तुतः ॥&lt;br&gt;&#xA;अन्यैः सनत्कुमाराद्यैर्योगिभिर्योगिनां वरः ॥4.1.20.१००॥&lt;br&gt;&#xA;कारुण्यवाष्पनीरार्द्र पुण्डरीकविलोचनः॥&lt;br&gt;&#xA;ध्रुवमुत्थापयाञ्चक्रे चक्री धृत्वा करेण तम्॥१॥&lt;br&gt;&#xA;हरिस्तु परिपस्पर्श तदङ्गं धूलिधूसरम् ॥&lt;br&gt;&#xA;कराभ्यां सुकठोराभ्यां नित्यं शास्त्रपरिग्रहात्॥।२॥&lt;br&gt;&#xA;स्पर्शनाद्देवदेवस्य सुसंस्कृतमयी शुभा ॥&lt;br&gt;&#xA;वाणी प्रवृत्ता तस्यास्यात्तुष्टावाथ ध्रुवो हरिम् ॥ १०३ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे ध्रुवाख्याने भगवद्दर्शननाम विंशतितमोऽध्यायः ॥ २० ॥&lt;/p&gt;</description>
    </item>
    <item>
      <title>०२१</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/021/</guid>
      <description>&lt;p&gt;॥ ध्रुव उवाच ॥ ॥&lt;br&gt;&#xA;नमो हिरण्यगर्भाय सर्वसृष्टिविधायिने ॥&lt;br&gt;&#xA;हिरण्यरेतसे तुभ्यं सुहिरण्यप्रदायिने ॥ १ ॥&lt;br&gt;&#xA;नमो हरस्वरूपाय भूतसंहारकारिणे ॥&lt;br&gt;&#xA;महाभूतात्मभूताय भूतानां पतये नमः ॥ २ ॥&lt;br&gt;&#xA;नमः स्थितिकृते तुभ्यं विष्णवे प्रभविष्णवे ॥&lt;br&gt;&#xA;तृष्णाहराय कृष्णाय महाभार सहिष्णवे ॥ ३ ॥&lt;br&gt;&#xA;नमो दैत्यमहारण्य दाववह्निस्वरूपिणे ॥&lt;br&gt;&#xA;दैत्यद्रुमकुठाराय नमस्ते शार्ङ्गपाणये ॥४॥&lt;br&gt;&#xA;नमः कौमोदकीव्यग्र कराग्राय गदाधर ॥&lt;br&gt;&#xA;महादनुजनाशाय नमो नन्दकधारिणे ॥ ५ ॥&lt;br&gt;&#xA;नमः श्रीपतये तुभ्यं नमश्चक्रधराय च ॥&lt;br&gt;&#xA;धराधराय वाराह रूपिणे परमात्मने ॥ ६ ॥&lt;br&gt;&#xA;नमः कमलहस्ताय कमलावल्लभाय ते ॥&lt;br&gt;&#xA;नमो मत्स्यादिरूपाय नमः कौस्तुभवक्षसे ॥ ७ ॥&lt;br&gt;&#xA;नमो वेदान्तवेद्याय नमः श्रीवत्सधारिणे ॥&lt;br&gt;&#xA;नमो गुणस्वरूपाय गुणिने गुणवर्जिते ॥ ८ ॥&lt;br&gt;&#xA;नमस्ते पद्मनाभाय पाञ्चजन्यधराय च ॥&lt;br&gt;&#xA;वासुदेव नमस्तुभ्यं देवकीनन्दनाय च ॥ ९ ॥&lt;br&gt;&#xA;प्रद्युम्नाय नमस्तुभ्यमनिरुद्धाय ते नमः ॥&lt;br&gt;&#xA;नमः कंसविनाशाय नमश्चाणूरमर्दिने ॥ 4.1.21.१० ॥&lt;br&gt;&#xA;दामोदरहृषीकेश गोर्विदाच्युतमाधव ॥&lt;br&gt;&#xA;उपेन्द्रकैटभाऽराते मधुहन्तरधोक्षज ॥ ११ ॥&lt;br&gt;&#xA;नारायणाय नरकहारिणे पापहारिणे ॥&lt;br&gt;&#xA;वामनाय नमस्तुभ्यं हरये शौरये नमः ॥ १२ ॥&lt;br&gt;&#xA;अनन्ताय नमस्तुभ्यमनन्तशयनाय च ॥&lt;br&gt;&#xA;रुक्मिणीपतये तुभ्यं रुक्मिप्रमथनाय च ॥ १३ ॥&lt;br&gt;&#xA;चैद्यहन्त्रे नमस्तुभ्यं दानवारेसुरारये ॥&lt;br&gt;&#xA;मुकुन्दपरमानन्द नन्दगोपप्रियाय च ॥ १४ ॥&lt;br&gt;&#xA;नमस्ते पुण्डरीकाक्ष दनुजेन्द्र निषूदिने ॥&lt;br&gt;&#xA;नमो गोपालरूपाय वेणुवादनकारिणे ॥ १५ ॥&lt;br&gt;&#xA;गोपीप्रियाय केशिघ्ने गोवर्धनधराय च ॥&lt;br&gt;&#xA;रामाय रघुनाथाय राघवाय नमोनमः ॥ १६ ॥&lt;br&gt;&#xA;रावणारे नमस्तुभ्यं विभीषणशरण्यद ॥&lt;br&gt;&#xA;अजाय जयरूपाय रणाङ्गणविचक्षण ॥१७॥&lt;br&gt;&#xA;क्षणादि कालरूपाय नानारूपाय शार्ङ्गिणे ॥&lt;br&gt;&#xA;गदिने चक्रिणे तुभ्यं दैत्यचक्रविमर्दिने ॥१८॥&lt;br&gt;&#xA;बलाय बलभद्राय बलारातिप्रियाय च ॥&lt;br&gt;&#xA;बलियज्ञप्रमथन नमो भक्तवरप्रद ॥ १९ ॥&lt;br&gt;&#xA;हिरण्यकशिपोर्वक्षो विदारण रणप्रिय ॥&lt;br&gt;&#xA;नमो ब्रह्मण्यदेवाय गोब्राह्मणहिताय च ॥ 4.1.21.२० ॥&lt;br&gt;&#xA;नमस्ते धर्मरूपाय नमः सत्त्वगुणाय च ॥&lt;br&gt;&#xA;नमः सहस्रशिरसे पुरुषाय पराय च ॥ २१ ॥&lt;br&gt;&#xA;सहस्राक्ष सहस्राङ्घ्रे सहस्रकिरणाय च ॥&lt;br&gt;&#xA;सहस्रमूर्ते श्रीकान्त नमस्ते यज्ञपूरुष ॥२२॥&lt;br&gt;&#xA;वेदवेद्यस्वरूपाय नमो वेदप्रियाय च॥&lt;br&gt;&#xA;वेदाय वेदगदिने सदाचाराध्वगामिने ॥२३॥&lt;br&gt;&#xA;वैकुण्ठाय नमस्तुभ्यं नमो वैकुण्ठवासिने॥&lt;br&gt;&#xA;विष्टरश्रवसे तुभ्यं नमो गरुडगामिने ॥२४॥&lt;br&gt;&#xA;विष्वक्सेन नमस्तुभ्यं जगन्मय जनार्दन॥&lt;br&gt;&#xA;त्रिविक्रमाय सत्याय नमः सत्यप्रियाय च॥२५॥&lt;br&gt;&#xA;केशवाय नमस्तुभ्यं मायिने ब्रह्मागायिने॥&lt;br&gt;&#xA;तपोरूपाय तपसां नमस्ते फलदायिने ॥ २६ ॥&lt;br&gt;&#xA;स्तुत्याय स्तुतिरूपाय भक्तस्तुतिरताय च ॥&lt;br&gt;&#xA;नमस्ते श्रुतिरूपाय श्रुत्याचार प्रियाय च ॥ २७ ॥&lt;br&gt;&#xA;अण्डजाय नमस्तुभ्यं स्वेदजाय नमोस्तु ते ॥&lt;br&gt;&#xA;जरायुज स्वरूपाय नम उद्भिज्जरूपिणे ॥ २८ ॥&lt;br&gt;&#xA;देवानामिन्द्ररूपोसि ग्रहाणामसि भानुमान् ॥&lt;br&gt;&#xA;लोकानां सत्यलोकोऽसि सिन्धूनां क्षीरसागरः ॥ २९ ॥&lt;br&gt;&#xA;सुरापगाऽसि सरितां सरसां मानसं सरः ॥&lt;br&gt;&#xA;हिमवानसि शैलानां धेनूनां कामधुग्भवान् ॥ 4.1.21.३० ॥&lt;br&gt;&#xA;धातूनां हाटकमसि स्फटिकश्चोपलेष्वसि ॥&lt;br&gt;&#xA;नीलोत्पलं प्रसूनेषु वृक्षेषु तुलसी भवान् ॥ ३१ ॥&lt;br&gt;&#xA;सर्वपूज्यशिलानां वै शालग्राम शिला भवान् ॥&lt;br&gt;&#xA;मुक्तिक्षेत्रेषु काशी त्वं प्रयागस्तीर्थपङ्क्तिषु ॥३२॥&lt;br&gt;&#xA;वर्णेषु श्वेतवर्णोऽसि द्विपदां ब्राह्मणो भवान् ॥&lt;br&gt;&#xA;गरुडोस्यण्डजेष्वीश व्यवहारेषु वाग्भवान् ॥ ३३ ॥&lt;br&gt;&#xA;वेदेषूपनिषद्रूपा मन्त्राणां प्रणवोह्यसि ॥&lt;br&gt;&#xA;अक्षराणामकारोसि यज्वनां सोमरूपधृक् ॥ ३४ ॥&lt;br&gt;&#xA;प्रतापिनामग्निरसि क्षमाऽसि त्वं क्षमावताम् ॥&lt;br&gt;&#xA;दातॄणामसि पर्जन्यः पवित्राणां परोह्यसि ॥ ३५ ॥&lt;br&gt;&#xA;चापोसि सर्वशस्त्राणां वातो वेगवतामसि ॥&lt;br&gt;&#xA;मनोसीन्द्रियवर्गेषु निर्भयाणां करोह्यसि ॥ ३६ ॥&lt;br&gt;&#xA;व्योमव्याप्तिमतां त्वं वै परमात्माऽसि चात्मनाम् ॥&lt;br&gt;&#xA;सन्ध्योपास्तिर्भवान्देव सर्वनित्येषु कर्मसु॥ ३७ ॥&lt;br&gt;&#xA;क्रतूनामश्वमेधोसि दानानामभयं भवान् ॥&lt;br&gt;&#xA;लाभानां पुत्रलाभोसि वसन्तस्त्वमृतुष्वहो ॥३८॥&lt;br&gt;&#xA;युगानां प्रथमोसि त्वं तिथीनां त्वं कुहूर्ह्यसि ॥&lt;br&gt;&#xA;पुष्योसि नक्षत्रगणे सङ्क्रमः सर्वपर्वसु ॥ ३९ ॥&lt;br&gt;&#xA;योगेषु व्यतिपातस्त्वं तृणेषु हि कुशो भवान् ॥&lt;br&gt;&#xA;उद्यमानां हि सर्वेषां निर्वाणं त्वमसि प्रभो ॥ 4.1.21.४० ॥&lt;br&gt;&#xA;सर्वासामिह बुद्धीनां धर्मबुद्धिर्भवानज ॥&lt;br&gt;&#xA;अश्वत्थः सर्ववृक्षेषु सोमवल्ली लतासु च ॥ ४१ ॥&lt;br&gt;&#xA;प्राणायामोसि सर्वेपु साधनेषु शुचिष्वहो ॥&lt;br&gt;&#xA;सर्वदः सर्वलिङ्गेषु श्रीमान्विश्वेश्वरो भवान् ॥ ४२ ॥&lt;br&gt;&#xA;मित्राणां हि कलत्रं त्वं धर्मस्त्वं सर्वबन्धुषु ॥&lt;br&gt;&#xA;त्वत्तो नान्यज्जगत्यस्मिन्नारायण चराचरे ॥ ४३ ॥&lt;br&gt;&#xA;त्वमेव माता त्वं तातस्त्वं सुतस्त्वं महाधनम् ॥&lt;br&gt;&#xA;त्वमेव सौख्यसम्पत्तिस्त्वमायुर्जीवनेश्वरः ॥ ४४ ॥&lt;br&gt;&#xA;सा कथा यत्र ते नाम तन्मनो यत्त्वदर्पितम् ॥&lt;br&gt;&#xA;तत्कर्म यत्त्वदर्थं वै तत्तपो यद्भवत्स्मृतिः ॥४५॥&lt;br&gt;&#xA;तद्धनं धनिनां शुद्धं यत्त्वदर्थे व्ययीकृतम् ॥&lt;br&gt;&#xA;स एव सकलः कालो यस्मिञ्जिष्णो त्वमर्च्यसे ॥ ४६ ॥&lt;br&gt;&#xA;तावच्च जीवितं श्रेयो यावत्त्वं हृदि वर्तसे ॥&lt;br&gt;&#xA;रोगाः प्रशममायान्ति त्वत्पादोदक सेवनात् ॥ ४७ ॥&lt;br&gt;&#xA;महापापानि गोविन्द बहुजन्मार्जितान्यपि ॥&lt;br&gt;&#xA;सद्यो विलयमायान्ति वासुदेवेति कीर्तनात् ॥ ४८ ॥&lt;br&gt;&#xA;अहो पुंसां महामोहस्त्वहो पुंसां प्रमादता ॥&lt;br&gt;&#xA;वासुदेवमनादृत्य यदन्यत्र कृतश्रमाः ॥ ४९ ॥&lt;br&gt;&#xA;इदमेव हि माङ्गल्यमिदमेव धनार्जनम् ॥&lt;br&gt;&#xA;जीवितस्य फलं चैतद्यद्दामोदरकीर्तनम् ॥ 4.1.21.५० ॥&lt;br&gt;&#xA;अधोक्षजात्परोधर्मो नार्थो नारायणात्परः ॥&lt;br&gt;&#xA;न कामः केशवादन्यो नापवर्गो हरिं विना ॥ ५१ ॥&lt;br&gt;&#xA;इयमेव परा हानिरुपसर्गो यमेवहि ॥&lt;br&gt;&#xA;अभाग्यं परमं चैतद्वासुदेवं न यत्स्मरेत् ॥ ५२ ॥&lt;br&gt;&#xA;हरेराराधनं पुंसां किं किं न कुरुते बत ॥&lt;br&gt;&#xA;पुत्रमित्रकलत्रार्थ राज्यस्वर्गापवर्गदम् ॥ ५३ ॥&lt;br&gt;&#xA;हरत्यघं ध्वंसयति व्याधीनाधीन्नियच्छति ॥&lt;br&gt;&#xA;धर्मं विवर्धयेत्क्षिप्रं प्रयच्छति मनोरथम् ॥ ५४ ॥&lt;br&gt;&#xA;भगवच्चरणद्वन्द्वं निर्द्द्वन्द्व ध्यानमुत्तमम् ॥&lt;br&gt;&#xA;पापिनापि प्रसङ्गेन विहितं स्वहितं परम् ॥ ५५ ॥&lt;br&gt;&#xA;पापिनां यानि पापानि महोपपदभाञ्ज्यपि ॥&lt;br&gt;&#xA;सुलीनध्यानसम्पन्नो नामोच्चारो हरेर्हरेत् ॥५६॥&lt;br&gt;&#xA;प्रमादादपि संस्पृष्टो यथाऽनलकणो दहेत् ॥&lt;br&gt;&#xA;तथौष्ठपुटसंस्पृष्ट हरिनाम हरेदघम् ॥ ५७ ॥&lt;br&gt;&#xA;नितान्तं कमलाकान्ते शान्तचित्तं विधाय यः ॥&lt;br&gt;&#xA;संशीलयेत्क्षणं नूनं कमला तत्र निश्चला ॥५८॥&lt;br&gt;&#xA;अयमेव परोधर्मस्त्विदमेव परं तपः ॥&lt;br&gt;&#xA;इदमेव परं तीर्थं विष्णुपादाम्बु यत्पिबेत ॥ ५९ ॥&lt;br&gt;&#xA;तवोपहारं भक्त्याय सेवते यजपूरुष ॥&lt;br&gt;&#xA;सेवितस्तेन नियतं पुरोडाशो महाधिया ॥ 4.1.21.६० ॥&lt;br&gt;&#xA;स चैवावभृथस्नातः स च गङ्गाजलाप्लुतः ॥&lt;br&gt;&#xA;विष्णुपादोदकं कृत्वा शङ्खे यः स्नाति मानवः ॥ ६१ ॥&lt;br&gt;&#xA;शालग्राम शिला येन पूजिता तुलसी दलैः ॥&lt;br&gt;&#xA;स पारिजातमालाभिः पूज्यते सुरसद्मनि ॥ ६२ ॥&lt;br&gt;&#xA;ब्राह्मणः क्षत्रियो वैश्यः शूद्रो वा यदि वेतरः ॥&lt;br&gt;&#xA;विष्णुभक्ति समायुक्तो ज्ञेयः सर्वोत्तमश्च सः ॥ ६३ ॥&lt;br&gt;&#xA;शङ्खचक्राङ्किततनुः शिरसां मञ्जरीधरः ॥&lt;br&gt;&#xA;गोपीचन्दनलिप्ताङ्गो दृष्टश्चेत्तदघं कुतः ॥ ६४ ॥&lt;br&gt;&#xA;प्रत्यहं द्वादशशिलाः शालग्रामस्य योऽर्चयेत् ॥&lt;br&gt;&#xA;द्वारवत्याः शिलायुक्तः स वैकुण्ठे महीयते ॥ ६५ ॥&lt;br&gt;&#xA;तुलसी यस्य भवने प्रत्यहं परिपूज्यते ॥&lt;br&gt;&#xA;तद्गृहं नोपसर्पन्ति कदाचिद्यमकिङ्कराः ॥ ६६ ॥&lt;br&gt;&#xA;हरिनामाक्षरमुखं भाले गोपीमृदाङ्कितम् ॥&lt;br&gt;&#xA;तुलसीमालितोरस्कं स्पृशेयुर्नयमानुगाः ॥ ६७ ॥&lt;br&gt;&#xA;गोपीमृत्तुलसी शङ्खः शालग्रामः सचक्रकः ॥&lt;br&gt;&#xA;गृहेपि यस्य पञ्चैते तस्य पापभयं कुत. ॥ ६८ ॥&lt;br&gt;&#xA;ये मुहूर्ताः क्षणा ये च या काष्ठा ये निमेषकाः ॥&lt;br&gt;&#xA;ऋते विष्णुस्मृतेर्यातास्तेषु मुष्टो यमेन सः ॥ ६९ ॥&lt;br&gt;&#xA;क्व द्वयक्षरं हरेर्नाम स्फुलिङ्गसदृशं ज्वलेत ॥&lt;br&gt;&#xA;महती पातकानां च राशिस्तूलोपमा क्व च ॥ 4.1.21.७० ॥&lt;br&gt;&#xA;गोविन्द परमानन्दं मुकुन्दं मधुसूदनम ॥&lt;br&gt;&#xA;त्यक्त्वान्यं नैव जानामि न भजामि स्मरामि न ॥ ७१ ॥&lt;br&gt;&#xA;न नमामि न च स्तौमि न पश्यामीह चक्षुषा ॥&lt;br&gt;&#xA;न स्पृशामि न वायामि गायामि न न हरिं विना ॥ ७२ ॥&lt;br&gt;&#xA;जले स्थले च पातालेप्यनिले चानलेऽचले ॥&lt;br&gt;&#xA;विद्याधरासुरसुरे किं नरे वानरे नरे ॥ ७३ ॥&lt;br&gt;&#xA;तृणेस्त्रैणे च पाषाणे तरुगुल्मलतासु च ॥&lt;br&gt;&#xA;सर्वत्र श्यामलतनुं वीक्षे श्रीवत्सवक्षसम् ॥ ७४ ॥&lt;br&gt;&#xA;सर्वेषां हृदयावासः साक्षात्साक्षी त्वमेव हि ॥&lt;br&gt;&#xA;बहिरन्तर्विना त्वां तु नह्यन्यं वेद्मि सर्वगम् ॥ ७५ ॥&lt;br&gt;&#xA;इत्युक्त्वा विररामासौ शिवशर्मन्ध्रुवस्तदा ॥&lt;br&gt;&#xA;देवोपि भगवान्विष्णुस्तमुवाच प्रसन्नदृक् ॥ ७६ ॥&lt;br&gt;&#xA;॥ श्रीभगवानुवाच ॥ ॥&lt;br&gt;&#xA;अपि बाल विशालाक्ष ध्रुव ध्रुवमतेऽनघ ॥&lt;br&gt;&#xA;परिज्ञातो मया सम्यक्तवहृत्स्थो मनोरथः ॥ ७७ ॥&lt;br&gt;&#xA;अन्नाद्भवन्ति भूतानि वृष्टेरन्नसमुद्भवः ॥&lt;br&gt;&#xA;तद्वृष्टेः कारणं सूर्यः सूर्याधारो ध्रुवैधि भोः ॥७८॥&lt;br&gt;&#xA;ज्योतिश्चक्रस्य सर्वस्य ग्रहर्क्षादेः समन्ततः ॥&lt;br&gt;&#xA;गगने भ्रमतो नित्यं त्वमाधारो भविष्यसि ॥ ७९ ॥&lt;br&gt;&#xA;मेढीभूतस्तु वै सर्वान्वायुपाशैर्नियन्त्रितान् ॥&lt;br&gt;&#xA;आकल्पं तत्पदं तिष्ठ भ्रामयञ्ज्योतिषाङ्गणान् ॥ 4.1.21.८० ॥&lt;br&gt;&#xA;आराध्य श्री महादेवं पुरापदमिदं मया ॥&lt;br&gt;&#xA;आसादियत्तदेतत्ते तपसा प्रतिपादितम् ॥ ८१ ॥&lt;br&gt;&#xA;केचिच्चतुर्युगं यावत्केचिन्मन्वन्तरं ध्रुव ॥&lt;br&gt;&#xA;तिष्ठन्ति त्वं तु वै कल्पं पदमेतत्प्रशास्यसि ॥ ८२ ॥&lt;br&gt;&#xA;मनुनापि न यत्प्रापि किमन्यैर्मानवैर्ध्रुव ॥&lt;br&gt;&#xA;तत्पदं विहितं त्वत्साच्छक्राद्यैरपि दुर्लभम् ॥ ८३ ॥&lt;br&gt;&#xA;अन्यान्वरान्प्रयच्छामि स्तवेनानेन तोषितः ॥&lt;br&gt;&#xA;सुनीतिरपि ते माता त्वत्समीपे चरिष्यति ॥ ८४ ॥&lt;br&gt;&#xA;इदं स्तोत्रवरं यस्तु पठिष्यति समाहितः ॥&lt;br&gt;&#xA;त्रिसन्ध्यं मनुजस्तस्य पापं यास्यति सङ्क्षयम्॥८५॥&lt;br&gt;&#xA;न तस्य सदनं लक्ष्मीः परित्यक्ष्यत्यसंशयम् ॥&lt;br&gt;&#xA;न जनन्या वियोगश्च न बन्धुकलहोदयः ॥ ८६ ॥&lt;br&gt;&#xA;ध्रुवस्तुतिरियं पुण्या महापातकनाशिनी ॥&lt;br&gt;&#xA;ब्रह्महापि विशुद्ध्येत का कथेतर पापिनाम् ॥ ८७ ॥&lt;br&gt;&#xA;महापुण्यस्य जननी महासम्पत्तिदायिनी ॥&lt;br&gt;&#xA;महोपसर्गशमनी महाव्याधिविनाशिनी ॥ ८८ !।&lt;br&gt;&#xA;यस्याऽस्तिपरमा भक्तिर्मयि निर्मलचेतसः ॥&lt;br&gt;&#xA;ध्रुवस्तुतिरियं तेन जप्या मत्प्रीतिकारिणी ॥ ८९ ॥&lt;br&gt;&#xA;समस्त तीर्थस्नानेन यत्फलं लभते नरः ॥&lt;br&gt;&#xA;तत्फलं सम्यगाप्नोति जपन्स्तुत्यानया मुदा ॥ 4.1.21.९० ॥&lt;br&gt;&#xA;सन्ति स्तोत्राण्यनेकानि मम प्रीतिकराणि च ॥&lt;br&gt;&#xA;ध्रुवस्तुतेर्न चैतस्याः कलामर्हन्ति षोडशीम् ॥ ९१ ॥&lt;br&gt;&#xA;श्रुत्वापीमां स्तुतिं मर्त्यः श्रद्धया परया मुदा ॥&lt;br&gt;&#xA;पातकैर्मुच्यते सद्यो महत्पुण्यमवाप्नुयात् ॥ ९२ ॥&lt;br&gt;&#xA;अपुत्रः पुत्रमाप्नोति निर्धनो धनमाप्नुयात् ॥&lt;br&gt;&#xA;अभक्तो भक्तिमाप्नोति कीर्तनाच्च ध्रुवस्तुतेः ॥ ॥ ९३ ॥&lt;br&gt;&#xA;दत्त्वा दानान्यनेकानि कृत्वा नाना व्रतानि च ॥&lt;br&gt;&#xA;यथालाभानवाप्नोति तथा स्तुत्याऽनया नरः ॥ ९४ ॥&lt;br&gt;&#xA;त्यक्त्वा सर्वाणि कार्याणि त्यक्त्वा जप्यान्यनेकशः ॥&lt;br&gt;&#xA;ध्रुवस्तुतिरियं जप्या सर्वकामप्रदायिनी ॥ ९५ ॥&lt;br&gt;&#xA;श्रीभगवानुवाच ॥ ॥&lt;br&gt;&#xA;ध्रुवावधेहि वक्ष्यामि हितं तव महामते ॥&lt;br&gt;&#xA;येन ते निश्चलं सम्यक्पदमेतद्भविष्यति ॥ ९६ ॥&lt;br&gt;&#xA;अहं जिगमिषुस्त्वासं पुरीं वाराणसीं शुभाम् ॥&lt;br&gt;&#xA;साक्षाद्विश्वेश्वरो यत्र तिष्ठते मोक्षकारणम् ॥ ९७ ॥&lt;br&gt;&#xA;विपन्नानां च जन्तूनां यत्र विश्वेश्वरः स्वयम् ॥&lt;br&gt;&#xA;कर्णे जापं प्रकुरुते कर्मनिर्मूलन क्षमम् ॥ ९८ ॥&lt;br&gt;&#xA;अस्य संसारदुःखस्य सर्वोपद्रवदायिनः ॥&lt;br&gt;&#xA;उपाय एक एवास्ति काशिकानन्दभूमिका ॥ ९९ ॥&lt;br&gt;&#xA;इदं रम्यमिदं नेति बीजं दुःखमहातरोः ॥&lt;br&gt;&#xA;तस्मिन्काश्यग्निना दग्धे दुःखस्यावसरः कुतः ॥4.1.21.१००॥&lt;br&gt;&#xA;प्राप्य सम्प्राप्यते येन न भूयो येन शोच्यते ॥&lt;br&gt;&#xA;परायानिर्वृतेः स्थानं यत्तदानन्दकाननम् ॥ १ ॥&lt;br&gt;&#xA;अमृतायनमुत्सृज्य पुरुषोन्यत्र यो वसेत् ॥&lt;br&gt;&#xA;आनन्दकाननं शम्भोः कुतस्तस्य सुखोदयः ॥ २ ॥&lt;br&gt;&#xA;वरं शरावहस्तस्य चाण्डालागारवीथिषु ॥&lt;br&gt;&#xA;भिक्षार्थमटनं काश्यां राज्यं नान्यत्र नीरिषु ॥ ३ ॥&lt;br&gt;&#xA;वैकुण्ठनगरात्काशीं नित्यं विश्वेशमर्चितुम् ॥&lt;br&gt;&#xA;अहमायामि नियमाज्जगदर्च्यं तदर्चिताम् ॥ ४ ॥&lt;br&gt;&#xA;मयि या परमा शक्तिस्त्रिलोक्या रक्षणक्षमा ॥&lt;br&gt;&#xA;तत्र हेतुर्महेशानः स सुदर्शनचक्रदः ॥ ५ ॥&lt;br&gt;&#xA;पुरा जालन्धरं दैत्यं ममापि परिकम्पनम् ॥&lt;br&gt;&#xA;पादाङ्गुष्ठाग्ररेखोत्थं चक्रं सृष्ट्वा हरोऽहरत् ॥ ६ ॥&lt;br&gt;&#xA;तच्च चक्रं मया लब्धं नेत्रपद्मार्चनाद्विभोः ॥&lt;br&gt;&#xA;एतत्सुदर्शनाख्यं वै दैत्यचक्रप्रमर्दनम् ॥ ७ ॥&lt;br&gt;&#xA;तन्मया तव रक्षार्थं भूतविद्रावणं परम् ॥&lt;br&gt;&#xA;तावत्प्रणुन्नं पुरतस्ततश्चाहमिहागतः ॥८॥&lt;br&gt;&#xA;काशीमिदानीं यास्यामि विश्वेश्वर विलोकने॥&lt;br&gt;&#xA;अद्य यात्राऽस्ति महती कार्तिक्यां बहुपुण्यदा ॥ ९ ॥&lt;br&gt;&#xA;कार्तिकस्य चतुर्दश्यां विश्वेशं यो विलोकयेत् ॥&lt;br&gt;&#xA;स्नात्वा चोत्तरवाहिन्यां न तस्य पुनरागतिः ॥ 4.1.21.११० ॥&lt;br&gt;&#xA;इत्युक्त्वा तार्क्ष्यमारोप्य ध्रुवमानन्दमेदुरम् ॥&lt;br&gt;&#xA;क्षणाद्वाराणसीं प्राप हरिः स्मरहरोषिताम् ॥ ११ ॥&lt;br&gt;&#xA;पञ्चक्रोश्याश्च सीमानं प्राप्य देवो जनार्दनः ॥&lt;br&gt;&#xA;वैनतेयादवारुह्य करे धृत्वा ध्रुवं ततः ॥ १२ ॥&lt;br&gt;&#xA;मणिकर्ण्यां परिस्नाय विश्वेशमभिपूज्य च ॥&lt;br&gt;&#xA;ध्रुवं बभाषे भगवान्हितं तस्य चिकीर्षयन् ॥ १३ ॥&lt;br&gt;&#xA;लिङ्गं स्थापय यत्नेन क्षेत्रेऽत्रैवाविमुक्तके ॥&lt;br&gt;&#xA;त्रैलोक्यस्थापनं पुण्यं यथा भवति तेऽक्षयम् ॥ १४ ॥&lt;br&gt;&#xA;नियुतं यत्परिस्थाप्य लिङ्गानि फलमाप्यते ॥&lt;br&gt;&#xA;अन्यत्र तदिहैकेन लिङ्गेन परिलभ्यते ॥ १५ ॥&lt;br&gt;&#xA;कालेन भङ्गमापन्नं जीर्णोद्धारं करोति यः ॥&lt;br&gt;&#xA;इह तस्य फलस्यान्तः प्रलयेपि न जायते ॥ १६ ॥&lt;br&gt;&#xA;वित्तशाठ्यं परित्यज्य प्रासादं योऽत्र कारयेत् ॥&lt;br&gt;&#xA;तेन दत्तो भवेत्सर्वो मेरुर्नियुतयोजनः ॥ १७ ॥&lt;br&gt;&#xA;कूपवापीतडागानि शक्त्या योऽत्र तु कारयेत् ॥&lt;br&gt;&#xA;अन्यत्र करणात्तस्य पुण्यं कोटिगुणाधिकम् ॥ १८ ॥&lt;br&gt;&#xA;इज्यार्थमत्र यः कुर्यात्सुरम्यां पुष्पवाटिकाम् ॥&lt;br&gt;&#xA;पुष्पेपुष्पे फलं तस्य सुवर्णकुसुमाधिकम् ॥ १९ ॥&lt;br&gt;&#xA;अत्र ब्रह्मपुरीं कृत्वा यो विप्रेभ्यः प्रयच्छति ॥&lt;br&gt;&#xA;वर्षाशनेन संयुक्तां तस्य पुण्यफलं शृणु ॥ 4.1.21.१२० ॥&lt;br&gt;&#xA;क्षीयन्ते सलिलान्यब्धेर्भौमाश्च त्रसरेणवः ॥&lt;br&gt;&#xA;क्षयो न तस्य पुण्यस्य शिवलोके समासतः ॥ २१ ॥&lt;br&gt;&#xA;मठानपि तपस्विभ्यः कारयित्वाऽत्र योर्पयेत् ॥&lt;br&gt;&#xA;जीवनोपायसंयुक्तान्सोपि पूर्वफलाश्रयः ॥ २२ ॥&lt;br&gt;&#xA;कृत्वा महान्ति पुण्यानि योऽत्र विश्वेश्वरेऽर्पयेत् ॥&lt;br&gt;&#xA;न तस्य पुनरावृरत्ति घोरे संसारसागरे ॥२३॥&lt;br&gt;&#xA;अनन्त इति वादोयं मयिलोकेऽत्र गीयते ॥&lt;br&gt;&#xA;परं काशी गुणानां हि मयाप्यन्तो न लभ्यते ॥२४॥&lt;br&gt;&#xA;तस्मात्प्रयत्नतः काश्यां धुव श्रेयः समाश्रयेत् ॥&lt;br&gt;&#xA;काशी श्रेयः फलं पुंसामक्षया योपजायते ॥२५॥&lt;br&gt;&#xA;गणावूचतुः ॥ ॥&lt;br&gt;&#xA;ध्रुवमित्युपदिश्याथ जगाम गरुडध्वजः ॥&lt;br&gt;&#xA;ध्रुवोपि लिङ्गं संस्थाप्य वैद्यनाथसमीपतः ॥ २६ ॥&lt;br&gt;&#xA;प्रासादं सुमहत्क्रृत्वा कृत्वा कुण्डं तदग्रतः ॥&lt;br&gt;&#xA;विश्वेश्वरं समभ्यर्च्य कृतकृत्यो गृहं ययौ ॥ २७ ॥&lt;br&gt;&#xA;ध्रुवेश्वरं समभ्यर्च्य ध्रुवकुण्डे कृतोदकः ॥&lt;br&gt;&#xA;ध्रुवलोकमवाप्नोति नरो भोगसमन्वितः ॥ २८ ॥&lt;br&gt;&#xA;ध्रुवस्य परमाख्यानं यः पठेत्पाठयेदपि ॥&lt;br&gt;&#xA;स विष्णुलोकमासाद्य जायते विष्णुवल्लभः ॥ २९ ॥&lt;br&gt;&#xA;नरो ध्रुवस्य चरितं प्रसङ्गेन स्मरन्नपि ॥&lt;br&gt;&#xA;न पापैरभिभूयेत महत्पुण्यमवाप्नुयात् ॥ 4.1.21.१३० ॥&lt;br&gt;&#xA;डति श्रीस्कान्दे महापुराण एकाशीतिसाहस्यां संहितायां चतुर्थे काशीखण्डे पूर्वार्द्धे ध्रुवस्तुतिर्नामैकविंशतितमोऽध्यायः ॥ २१ ॥&lt;/p&gt;</description>
    </item>
    <item>
      <title>०२२ ब्रह्मकृतकाशीप्रशंसा</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/022_brahmakRtakAshIprashaMsA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/022_brahmakRtakAshIprashaMsA/</guid>
      <description>&lt;p&gt;॥ शिवशर्मोवाच ॥&lt;br&gt;&#xA;ध्रुवाख्यानमिदं रम्यं महापातकनाशनम् ॥&lt;br&gt;&#xA;महाश्चर्यकरं पुण्यं श्रुत्वा तृप्तोस्मि भो गणौ ॥ १ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;इत्थं यावद्द्विजो ब्रूते विमानं वायुवेगगम् ॥&lt;br&gt;&#xA;तावत्प्राप महर्लोकं स्वर्लोकात्परमाद्भुतम् ॥ २ ॥&lt;br&gt;&#xA;द्विजोऽथ लोकं संवीक्ष्य सर्वतो महसा वृतम् ॥&lt;br&gt;&#xA;तौ गणौ प्रत्युवाचेदं कोयं लोको मनोहरः ॥ ३ ॥&lt;br&gt;&#xA;तावूचतुस्ततो विप्रं निशामय महामते ॥&lt;br&gt;&#xA;अयं स हि महर्लोकः स्वर्लोकात्परमाद्भुतः ॥ ४ ॥&lt;br&gt;&#xA;कल्पायुषो वसन्त्यत्र तपसा धूतकल्मषाः ॥&lt;br&gt;&#xA;विष्णुस्मरण सङ्क्षीण समस्तक्लेशसञ्चयाः ॥५॥&lt;br&gt;&#xA;निर्व्याजप्रणिधानेन दृष्ट्वा तेजोमयं जगत् ॥&lt;br&gt;&#xA;महायोगसमायुक्ता वसन्त्यत्र सुरोत्तमाः ॥ ६ ॥&lt;br&gt;&#xA;इत्थं कथां कथयतोर्भगवद्गणयोः प्रिये ॥&lt;br&gt;&#xA;क्षणार्धेन विमानं तज्जनलोकं निनायतान् ॥ ७ ॥&lt;br&gt;&#xA;निवसन्त्यमला यत्र मानसा बह्मणः सुताः ॥&lt;br&gt;&#xA;सनन्दनाद्या योगीन्द्राः सर्वे ते ह्यूर्ध्वरेतसः ॥ ८ ॥&lt;br&gt;&#xA;अन्ये तु योगिनो ये वै ह्यस्खलद्ब्रह्मचारिणः ॥&lt;br&gt;&#xA;सर्वद्वन्द्वविनिर्मुक्तास्ते वसन्त्यतिनिर्मलाः ॥९॥&lt;br&gt;&#xA;जनलोकात्तपोलोकस्तेषां लोचनगोचरः ॥&lt;br&gt;&#xA;कृतस्तेन विमानेन मनोवेगेन गच्छता ॥ 4.1.22.१० ॥&lt;br&gt;&#xA;वैराजा यत्र ते देवा वसेयुर्दाहवर्जिताः ॥&lt;br&gt;&#xA;वासुदेवे मनो येषां वासुदेवार्पितक्रियाः ॥ ११ ॥&lt;br&gt;&#xA;तपसा तोष्य गोविन्दमभिलाषविवर्जिताः॥&lt;br&gt;&#xA;तपोलोकमिमं प्राप्य वसन्ति विजितेन्द्रियाः ॥१२॥&lt;br&gt;&#xA;शिलोञ्छ वृत्तया ये वै दन्तोलूखलिकाश्च ये ॥&lt;br&gt;&#xA;अश्मकुट्टाश्च मुनयः शीर्णपर्णाशिनश्च ये ॥ १३ ॥&lt;br&gt;&#xA;ग्रीष्मे पञ्चाग्नितपसो वर्षासु स्थण्डिलेशयाः ॥&lt;br&gt;&#xA;हेमन्तशिशिरार्धे ये क्षपन्ति सलिले क्षपाः ॥१४॥&lt;br&gt;&#xA;कुशाग्रनीरविप्रूषस्तृषिता यतयोऽपिबन्॥&lt;br&gt;&#xA;वाताशिनोतिक्षुधिताः पादाग्राङ्गुष्ठ भूस्पृशः ॥ १५ ॥&lt;br&gt;&#xA;ऊर्ध्वदोषो रविदृशस्त्वेकाङ्घ्रि स्थाणु निश्चलाः ॥&lt;br&gt;&#xA;ये वै दिवा निरुच्छ्वासा मासोच्छ्वासाश्च ये पुनः ॥१६॥&lt;br&gt;&#xA;मासोपवासव्रतिनश्चातुर्मास्य व्रताश्च ये ॥&lt;br&gt;&#xA;ऋत्वन्ततोयपाना ये षण्मासोपवासकाः ॥ १७ ॥&lt;br&gt;&#xA;ये च वर्षनिमेषा वै वर्षधाराम्बु तर्षकाः ॥&lt;br&gt;&#xA;ये च स्थाणूपमां प्राप्ता मृगकण्डूति सौख्यदाः ॥ १८ ॥&lt;br&gt;&#xA;जटाटवी कोटरान्तः कृतनीडाण्डजाश्च ये ॥&lt;br&gt;&#xA;प्ररूढवामलूराङ्गाः स्नायुनद्धास्थिसञ्चयाः ॥ १९ ॥&lt;br&gt;&#xA;लताप्रतानैः परितो वेष्टितावयवाश्च ये ॥&lt;br&gt;&#xA;सस्यानि च प्ररूढानि यदङ्गेषु चिरस्थिति ॥ 4.1.22.२० ॥&lt;br&gt;&#xA;इत्यादि सुतपः क्लिष्टवर्ष्माणो ये तपोधनाः ॥&lt;br&gt;&#xA;ब्रह्मायुषस्तपोलोके ते वसन्त्यकुतोभयाः ॥२१॥&lt;br&gt;&#xA;यावदित्थं स पुण्यात्मा शृणोति गणयोर्मुखात् ॥&lt;br&gt;&#xA;तावन्नेत्रातिथीभूतः सत्यलोको महोज्ज्वलः ॥ २२ ॥&lt;br&gt;&#xA;त्वरावन्तौ गणौ तत्र विमानादवरुह्य तौ ॥&lt;br&gt;&#xA;स्रष्टारं सर्वलोकानां तेन सार्धं प्रणेमतुः ॥ २३ ॥&lt;br&gt;&#xA;ब्रह्मोवाच ॥&lt;br&gt;&#xA;गणावसौ द्विजो धीमान्वेदवेदाङ्गपारगः ॥&lt;br&gt;&#xA;स्मृत्युक्ताचारचञ्चुश्च प्रतीपः पापकर्मसु ॥ २४ ॥&lt;br&gt;&#xA;अयि द्विज महाप्राज्ञ जाने त्वां शिवशर्मक ॥&lt;br&gt;&#xA;साधूकृतं त्वया वत्स सुतीर्थप्राणमोक्षणात् ॥ २५ ॥&lt;br&gt;&#xA;सत्वरं गत्वरं सर्वं यच्चैतद्भवतेक्षितम् ॥&lt;br&gt;&#xA;दैनन्दिनप्रलयतः सृजामि च पुनः पुनः ॥ २६ ॥&lt;br&gt;&#xA;आ वैराजं प्रतिपदमुपसंहरते हरः ॥&lt;br&gt;&#xA;का कथा मशकाभानां नृणां मरणधर्मिणाम् ॥ २७ ॥&lt;br&gt;&#xA;चतुर्षु भूतग्रामेषु ह्येक एव गुणो नृणाम् ॥&lt;br&gt;&#xA;तस्मिन्वै भारते वर्षे कर्मभूमौ महीयसि ॥ २८ ॥&lt;br&gt;&#xA;चपलानि विनिर्जित्येन्द्रियाणि मनसा सह ॥&lt;br&gt;&#xA;विहाय वैरिणं लोभं विष्वग्गुणगणस्य च ॥ २९ ॥&lt;br&gt;&#xA;धर्मवंशहरं काममर्थसञ्चयहारिणम् ॥&lt;br&gt;&#xA;जरापलितकर्तारं विनिष्कृत्य विचारतः ॥4.1.22.३०॥&lt;br&gt;&#xA;जित्वा क्रोधरिपुं धैर्यात्तपसो यशसः श्रियः ॥&lt;br&gt;&#xA;शरीरस्यापि हर्तारं नेतारं तामसीं गतिम् ॥ ३१ ॥&lt;br&gt;&#xA;सदा मदं परित्यज्य प्रमादैकपदप्रदम् ॥&lt;br&gt;&#xA;प्रमादैकशरण्यं च सम्पदां विनिवर्तकम् ॥ ३२ ॥&lt;br&gt;&#xA;सर्वत्र लघुता हेतुमहङ्कारं विहाय च ॥&lt;br&gt;&#xA;दूषणारोपणे यत्नं कुर्वाणं सज्जनेष्वपि ॥ ३३ ॥&lt;br&gt;&#xA;हित्वा मोहं महाद्रोहरोपणं मतिघातिनम् ॥&lt;br&gt;&#xA;अत्यन्तमन्धीकरणमन्धतामिस्रदर्शकम् ॥ ३४ ॥&lt;br&gt;&#xA;श्रुतिस्मृतिपुराणोक्तं परिक्षुण्णं महाजनैः ॥&lt;br&gt;&#xA;धर्मसोपानमारुह्य यदिहायान्ति हेलया ॥ ३५ ॥&lt;br&gt;&#xA;कर्मभूमिं समीहन्ते सर्वे स्वर्गौकसो द्विज ॥&lt;br&gt;&#xA;यत्तत्रार्जितभोक्तारः पदेषूच्चावचेष्वमी ॥ ३६ ॥&lt;br&gt;&#xA;नार्यावर्तसुमो देशो न काशी सदृशी पुरी ॥&lt;br&gt;&#xA;न विश्वेश समं लिङ्गं क्वापि बह्माण्डमण्डले ॥३७॥&lt;br&gt;&#xA;सन्ति स्वर्गा बहुविधाः सुखेतर विवर्जिता॥&lt;br&gt;&#xA;सुकृतैकफलाः सर्वे युक्ताः सर्वसमृद्धिभिः॥ ॥ ३८ ॥&lt;br&gt;&#xA;स्वर्लोकादधिकं रम्यं नहि ब्रह्माण्डगोलके ॥&lt;br&gt;&#xA;सर्वे यतन्ते स्वर्गाय तपोदानव्रतादिभिः ॥ ३९ ॥&lt;br&gt;&#xA;स्वर्लोकादपिरम्याणि पातालानीति नारदः ॥&lt;br&gt;&#xA;प्राह स्वर्गसदां मध्ये पातालेभ्यः समागतः ॥ 4.1.22.४० ॥&lt;br&gt;&#xA;आह्लादकारिणः शुभ्रा मणयो यत्र सुप्रभाः ॥&lt;br&gt;&#xA;नागाङ्गाभरणप्रोताः पातालं केन तत्समम् ॥ ४१ ॥&lt;br&gt;&#xA;दैत्यदानवकन्याभिरितश्चेतश्च शोभिते ॥&lt;br&gt;&#xA;पाताले कस्य न प्रीतिर्विमुक्तस्यापि जायते ॥ ४२ ॥&lt;br&gt;&#xA;दिवार्करश्मयस्तत्र प्रभां तन्वन्ति नातपम्॥&lt;br&gt;&#xA;शशिनश्च न शीताय निशि द्योताय केवलम् ॥ ४३ ॥&lt;br&gt;&#xA;यत्र न ज्ञायते कालो गतोपि दनुजादिभिः ॥&lt;br&gt;&#xA;वनानि नद्यो रम्याणि सदम्भांसि सरांसि च ॥ ४४ ॥&lt;br&gt;&#xA;कलाः पुंस्को किलालापाः सुचैलानि शुचीनि च ॥&lt;br&gt;&#xA;भूषणान्यतिरम्याणि गन्धाद्यमनुलेपनम् ॥ ४५ ॥&lt;br&gt;&#xA;वीणावेणुमृदङ्गादि निस्वनाः श्रुतिहारिणः ॥&lt;br&gt;&#xA;हाटकेशं महालिङ्गं यत्र वै सर्वकामदम् ॥ ४६ ॥&lt;br&gt;&#xA;एतान्यन्यानि रम्याणि भोग्योग्यानि दानवैः ॥&lt;br&gt;&#xA;दैत्योरगैश्च भुज्यन्ते पातालान्तरगोचरैः ॥ ४७ ॥&lt;br&gt;&#xA;पातालेभ्योपि वै रम्यं द्विज वर्षमिलावृतम्॥&lt;br&gt;&#xA;रत्नसानुं समाश्रित्य परितः परिसंस्थितम्॥४८॥&lt;br&gt;&#xA;सदा सुकृतिनो यत्र सर्वभोगभुजो द्विज॥&lt;br&gt;&#xA;नवयौवनसम्पन्ना नित्यं यत्र मृगीदृशः ॥४९॥&lt;br&gt;&#xA;भोगभूमिरियं प्रोक्ता श्रेयो विनिमयार्जिता ॥&lt;br&gt;&#xA;भुज्यते त्वद्विधैर्लोकैस्तीर्थाभित्यक्त देहकैः ॥ 4.1.22.५० ॥&lt;br&gt;&#xA;अक्लीबभाषिभिश्चापि पुत्रक्षेत्राद्यहीनकैः ॥&lt;br&gt;&#xA;परोपकारसङ्क्षीणसुखायुर्धनसञ्चयैः ॥ ५१ ॥&lt;br&gt;&#xA;सन्ति द्वीपा ह्यनेका वै पारावारान्तरस्थिताः ॥&lt;br&gt;&#xA;जम्बूद्वीपसमो द्वीपो न क्वापि जगतीतले ॥ ५२ ॥&lt;br&gt;&#xA;तत्रापि नववर्षाणि भारतं तत्र चोत्तमम् ॥&lt;br&gt;&#xA;कर्मभूमिरियं प्रोक्ता देवानामपिदुर्लभा ॥५३॥&lt;br&gt;&#xA;अष्टौ किम्पुरुषादीनि देवभोग्यानि तानि तु ॥&lt;br&gt;&#xA;तेषु स्वर्गात्समागत्य रमन्ते त्रिदिवौकसः ॥ ५४ ॥&lt;br&gt;&#xA;योजनानां सहस्राणि नवविस्तारतस्त्विदम् ॥&lt;br&gt;&#xA;भारतं प्रथमं वर्षं मेरोर्दक्षिणतः स्थितम् ॥ ५५ ॥&lt;br&gt;&#xA;तत्रापि हिमविन्ध्याद्रेरन्तरं पुण्यदं परम् ॥&lt;br&gt;&#xA;गङ्गायमुनयोर्मध्ये ह्यन्तर्वेदी भुवः पराः ॥ ५६ ॥&lt;br&gt;&#xA;कुरुक्षेत्रं हि सर्वेषां क्षेत्राणामधिकं ततः ॥&lt;br&gt;&#xA;ततोपि नैमिषारण्यं स्वर्गसाधनमुत्तमम् ॥ ५७ ॥&lt;br&gt;&#xA;नैमिषारण्यतोपीह सर्वस्मिन्क्षितिमण्डले ॥&lt;br&gt;&#xA;सर्वेभ्योपि हि तीर्थेभ्यस्तीर्थराजो विशिष्यते ॥ ५८ ॥&lt;br&gt;&#xA;स्वर्गदोमोक्षदश्चैव सर्वकामफलप्रदः ॥&lt;br&gt;&#xA;प्रयागस्तन्महत्क्षेत्रं तीर्थराज इति स्मृतः ॥ ६९ ॥&lt;br&gt;&#xA;यागाः सर्वे मया पूर्वं तुलया विधृता द्विज ॥&lt;br&gt;&#xA;तच्च तीर्थवरं रम्यं कामिकं कामपूरणात ॥ 4.1.22.६० ॥&lt;br&gt;&#xA;दृष्ट्वा प्रकृष्टयागेभ्यः पुष्टेभ्यो दक्षिणादिभिः ॥&lt;br&gt;&#xA;प्रयागमिति तन्नाम कृतं हरिहरादिभिः ॥ ६१ ॥&lt;br&gt;&#xA;नाममात्रस्मृतेर्यस्य प्रयागस्य त्रिकालतः ॥&lt;br&gt;&#xA;स्मर्तुः शरीरे नो जातु पापं वसति कुत्रचित् ॥ ६२ ॥&lt;br&gt;&#xA;सन्ति तीर्थान्यनेकानि पापत्राणकराणि च ॥&lt;br&gt;&#xA;न शक्तान्यधिकं दातुं कृतैनः परिशुद्धितः ॥ ६३ ॥&lt;br&gt;&#xA;जन्मान्तरेष्वसङ्ख्येषु यः कृतः पापसञ्चयः ॥&lt;br&gt;&#xA;दुष्प्रणोद्यो हि नितरां व्रतैर्दानैस्तपोजपैः ॥ ६४ ॥&lt;br&gt;&#xA;स तीर्थराजगमनोद्यतस्य शुभजन्मनः ॥&lt;br&gt;&#xA;अङ्गेषु वेपतेऽत्यन्तं द्रुमो वातहतो यथा ॥ ६५ ॥&lt;br&gt;&#xA;ततः क्रान्तार्धमार्गस्य प्रयाग दृढचेतसः ॥&lt;br&gt;&#xA;पुंसः शरीरान्निर्यातुमपेक्षेत पदान्तरम् ॥ ॥ ६६॥&lt;br&gt;&#xA;भाग्यान्नेत्रातिथीभूते तीर्थराजे महात्मनः ॥&lt;br&gt;&#xA;पलायते द्रुततरं तमः सूर्योदये यथा ॥ ६७ ॥&lt;br&gt;&#xA;सप्तधातुमयी भूततनौ पापानि यानि वै ॥&lt;br&gt;&#xA;केशेषु तानि तिष्ठन्ति वपनाद्यान्ति तान्यपि ॥ ६८ ॥&lt;br&gt;&#xA;एवं निष्कलुषीभूय ततः स्नायात्सितासिते ॥&lt;br&gt;&#xA;यंयं काममभिध्यायंस्तं तमाप्नोति नान्यथा ॥ ६९ ॥&lt;br&gt;&#xA;पुण्यराशिं च विपुलं पुण्यान्भोगान्यथेप्सितान् ॥&lt;br&gt;&#xA;स्वर्गं प्राप्नोति तत्पुण्यान्निष्कामो मोक्षमाप्नुयात् ॥ 4.1.22.७० ॥&lt;br&gt;&#xA;स्नायाद्योभिलषन्मोक्षं कामानन्यान्विहाय च ॥&lt;br&gt;&#xA;सोपि मोक्षमवाप्नोति कामदात्तीर्थराजतः ॥ ७१ ॥&lt;br&gt;&#xA;तीर्थराजं परित्यज्य योऽन्यस्मात्काममिच्छति ॥&lt;br&gt;&#xA;भारताख्ये महावर्षे स कामं नाप्नुयात्स्फुटम् ॥ ७२ ॥&lt;br&gt;&#xA;सत्यलोके प्रयागे च नान्तरं वेद्म्यहं द्विज ॥&lt;br&gt;&#xA;तत्र ये शुभकर्माणस्ते मल्लोकनिवासिनः ॥ ७३ ॥&lt;br&gt;&#xA;तीर्थाभिलाषिभिर्मर्त्यैस्सेव्यं तीर्थान्तरं नहि ॥&lt;br&gt;&#xA;अन्यत्र भूमिवलये तीर्थराजात्प्रया गतः ॥७४॥&lt;br&gt;&#xA;यथान्तरं द्विजश्रेष्ठ भूपेत्वितरसेवके ॥&lt;br&gt;&#xA;दृष्टान्तमात्रं कथितं प्रयागेतर तीर्थयोः ॥७५॥&lt;br&gt;&#xA;यथाकथञ्चित्तीर्थेऽस्मिन्प्राणत्यागं करोति यः ॥&lt;br&gt;&#xA;तस्यात्मघातदोषो न प्राप्नुयादीप्सितान्यपि ॥ ७६ ॥&lt;br&gt;&#xA;यस्य भाग्यवतश्चात्र तिष्ठन्त्यस्थीन्यपि द्विज ॥&lt;br&gt;&#xA;न तस्य दुःखलेशोपि क्वापि जन्मनि जायते ॥ ७७ ॥&lt;br&gt;&#xA;ब्रह्महत्यादि पापानां प्रायश्चित्तं चिकीर्षुणा ॥&lt;br&gt;&#xA;प्रयागं विधिवत्सेव्यं द्विजवाक्यान्न संशयः ॥ ७८ ॥&lt;br&gt;&#xA;किं बहूक्तेन विप्रेन्द्र महोदयमभीप्सुना ॥&lt;br&gt;&#xA;सेव्यं सितासितं तीर्थं प्रकृष्टं जगतीतले ॥ ७९ ॥&lt;br&gt;&#xA;प्रयागतोपि तीर्थेशात्सर्वेषु भुवनेष्वपि ॥&lt;br&gt;&#xA;अनायासेन वै मुक्तिः काश्यां देहावसानतः ॥4.1.22.८०॥&lt;br&gt;&#xA;प्रयागादपि वै रम्यमविमुक्तं न संशयः ॥&lt;br&gt;&#xA;यत्र विश्वेश्वरः साक्षात्स्वयं समधितिष्ठति ॥ ८१ ॥&lt;br&gt;&#xA;अविमुक्तान्महाक्षेत्राद्विश्वेश समधिष्ठितात् ॥&lt;br&gt;&#xA;न च किञ्चित्क्वचिद्रम्यमिह ब्रह्माण्डगोलके ॥ ८२ ॥&lt;br&gt;&#xA;अविमुक्तमिदं क्षेत्रमपि ब्रह्माण्डमध्यगम् ॥&lt;br&gt;&#xA;ब्रह्माण्डमध्ये न भवेत्पञ्चक्रोशप्रमाणतः ॥ ८३ ॥&lt;br&gt;&#xA;यथायथा हि वर्धेत जलमेकार्णवस्य च ॥&lt;br&gt;&#xA;तथातथोन्नयेदीशस्तत्क्षेत्रं प्रलयादपि ॥ ८४ ॥&lt;br&gt;&#xA;क्षेत्रमेतत्त्रिशूलाग्रे शूलिनस्तिष्ठति द्विज ॥&lt;br&gt;&#xA;अन्तरिक्षेन भूमिष्ठं नेक्षन्ते मूढबुद्धयः॥ ८५ ॥&lt;br&gt;&#xA;सदा कृतयुगं चात्र महापर्वसदाऽत्र वै ॥&lt;br&gt;&#xA;न ग्रहाऽस्तोदयकृतो दोषो विश्वेश्वराश्रमे ॥८६॥&lt;br&gt;&#xA;सदा सौम्यायनं तत्र सदा तत्र महोदयः ॥&lt;br&gt;&#xA;सदैव मङ्गलं तत्र यत्र विश्वेश्वरस्थितिः॥८७॥&lt;br&gt;&#xA;यथाभूमितले विप्र पुर्यः सन्ति सहस्रशः ॥&lt;br&gt;&#xA;तथा काशी न मन्तव्या क्वापि लोकोत्तरात्वियम् ॥ ८८ ॥&lt;br&gt;&#xA;मया सृष्टानि विप्रेन्द्र भुवनानि चतुर्दश ॥&lt;br&gt;&#xA;अस्याः पुर्या विनिर्माता स्वयं विश्वेश्वरः प्रभुः ॥ ८९ ॥&lt;br&gt;&#xA;पुरा यमस्तपस्तप्त्वा बहुकालं सुदुष्करम् ॥&lt;br&gt;&#xA;त्रैलोक्याधिकृतिं प्राप्तस्त्यक्त्वा वाराणसीं पुरीम् ॥ 4.1.22.९० ॥&lt;br&gt;&#xA;चराचरस्य सर्वस्य यानि कर्माणि तानि वै ॥&lt;br&gt;&#xA;गोचरे चित्रगुप्तस्य काशीवासिकृतादृते ॥ ९१ ॥&lt;br&gt;&#xA;प्रवेशो यमदूतानां न कदाचिद्द्विजोत्तम ॥&lt;br&gt;&#xA;मध्ये काशीपुरी क्वापि रक्षिणस्तत्र तद्गणाः ॥ ९२ ॥&lt;br&gt;&#xA;स्वयं नियन्ता विश्वेशस्तत्र काश्यां तनुत्यजाम् ॥&lt;br&gt;&#xA;तत्रापि कृतपापानां नियन्ता कालभैरवः ॥ ९३ ॥&lt;br&gt;&#xA;तत्र पापं न कर्तव्यं दारुणा रुद्रयातना ॥&lt;br&gt;&#xA;अहो रुद्रपिशाचत्वं नरकेभ्योपि दुःसहम् ॥ ९४ ॥&lt;br&gt;&#xA;पापमेव हि कर्तव्यं मतिरस्ति यदीदृशी ॥&lt;br&gt;&#xA;सुखेनान्यत्र कर्तव्यं मही ह्यस्ति महीयसी ॥ ९५ ॥&lt;br&gt;&#xA;अपि कामातुरो जन्तुरेकां रक्षति मातरम् ॥&lt;br&gt;&#xA;अपि पापकृता काशी रक्ष्या मोक्षार्थिनैकिका ॥ ९६ ॥&lt;br&gt;&#xA;परापवादशीलेन परदाराभिलाषिणा ॥&lt;br&gt;&#xA;तेन काशी न संसेव्या क्व काशी निरयः क्व सः ॥ ९७ ॥&lt;br&gt;&#xA;अभिलष्यन्ति ये नित्यं धनं चात्र प्रतिग्रहैः ॥&lt;br&gt;&#xA;परस्वं कपटैर्वापि काशी सेव्या न तैर्नरैः ॥ ९८ ॥&lt;br&gt;&#xA;परपीडाकरं कर्म काश्यां नित्यं विवर्जयेत् ॥&lt;br&gt;&#xA;तदेव चेत्किमत्र स्यात्काशीवासो दुरात्मनाम् ॥ ॥ ९९ ॥&lt;br&gt;&#xA;त्यक्त्वा वैश्वेश्वरीं भक्तिं येऽन्यदेवपरायणाः ॥&lt;br&gt;&#xA;सर्वथा तैर्न वस्तव्या राजधानी पिनाकिनः ॥ 4.1.22.१०० ॥&lt;br&gt;&#xA;अर्थार्थिनस्तु ये विप्र ये च कामार्थिनो नराः ॥&lt;br&gt;&#xA;अविमुक्तं न तैः सेव्यं मोक्षक्षेत्रमिदं यतः ॥ १ ॥&lt;br&gt;&#xA;शिवनिन्दापरा ये च वेदनिन्दा पराश्च ये ॥&lt;br&gt;&#xA;वेदाचारप्रतीपा ये सेव्या वाराणसी न तैः ॥ २ ॥&lt;br&gt;&#xA;परद्रोहधियो ये च परेर्ष्याकारिणश्च ये ॥&lt;br&gt;&#xA;परोपतापिनो ये वै तेषां काशी न सिद्धये ॥ ३ ॥&lt;br&gt;&#xA;मनसापि न ये काशीमभिनन्दन्ति दुर्धियः ॥&lt;br&gt;&#xA;तेषां निर्वाणवार्तापि दूरे दुर्वृत्तचेतसाम् ॥ ४ ॥&lt;br&gt;&#xA;ज्ञानेन न विना मोक्षः क्वचिदस्तीह भूतले ॥&lt;br&gt;&#xA;तज्ज्ञानं न व्रतैर्लभ्यमपि चान्द्रायणादिभिः ॥ ५ ॥&lt;br&gt;&#xA;तुलापुरुषमुख्यैश्च दानैश्च श्रद्धयान्वितैः ॥&lt;br&gt;&#xA;देशकाले च विधिना पात्रेभ्यः प्रतिपादितैः ॥ ६ ॥&lt;br&gt;&#xA;न यमैर्ब्रह्मचर्याद्यैर्नियमैर्नार्चनादिभि. ॥&lt;br&gt;&#xA;शरीरशोषणैरुग्रैर्न तपोभिर्द्विजोत्तम ॥ ७ ॥&lt;br&gt;&#xA;न महामन्त्रजप्यैश्च गुरुभिः प्रतिपादितैः ॥&lt;br&gt;&#xA;न स्वाध्यायैर्यथोक्तैश्च नाग्निशुश्रूषणैः परैः ॥ ८ ॥&lt;br&gt;&#xA;न सेवया गुरूणां च न श्राद्धैर्देवतार्चनैः ॥&lt;br&gt;&#xA;न नानातीर्थयात्राभिर्ज्ञानं समधिगम्यते ॥ ॥ ९ ॥&lt;br&gt;&#xA;न योगेन विना ज्ञानं योगस्तत्त्वार्थशीलनम् ॥&lt;br&gt;&#xA;गुरूपदिष्टमार्गेण सदाभ्यासवशेन च ॥ 4.1.22.११० ॥&lt;br&gt;&#xA;तस्यान्तराया बहवः सुदूरश्रवणादयः ॥&lt;br&gt;&#xA;अतो न प्राप्यते ज्ञानं योगादेकेन जन्मना ॥ ११ ॥&lt;br&gt;&#xA;विना तपो जपाद्यैश्च विना योगेन सुव्रत ॥&lt;br&gt;&#xA;निःश्रेयो लभ्यते काश्यामिहैकेनैव जन्मना ॥१२॥&lt;br&gt;&#xA;त्वया शुद्धधिया काश्यां यच्छ्रेयः समुपार्जितम् ॥&lt;br&gt;&#xA;तच्छ्रेयसोप्युदर्कस्ते महानस्ति द्विजोत्तम ॥ १३ ॥&lt;br&gt;&#xA;उक्तेति विररामाजः शृण्वतोर्गणयोस्तयोः ॥&lt;br&gt;&#xA;सोपि प्रमुदितश्चाभूच्छिवशर्मा महामनाः ॥ ११४ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे ब्रह्मकृतकाशीप्रशंसानाम द्वाविंशतितमोऽध्यायः ॥ २२ ॥ ॥&lt;/p&gt;</description>
    </item>
    <item>
      <title>०२३ चतुर्भुजाभिषेकः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/023_chaturbhujAbhiShekaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/023_chaturbhujAbhiShekaH/</guid>
      <description>&lt;p&gt;शिवशर्मोवाच ॥ ॥&lt;br&gt;&#xA;सत्यलोकेश्वर विधे सर्वेषां प्रपितामह ॥&lt;br&gt;&#xA;किञ्चिद्विज्ञप्तुकामोस्मि न भयाद्वक्तुमुत्सहे ॥ १ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यत्त्वं प्रष्टुमना विप्र ज्ञातं ते तन्मनोगतम् ॥&lt;br&gt;&#xA;पिपृच्छिषुस्त्वं निर्वाणं गणौ तत्कथयिष्यतः ॥२॥&lt;br&gt;&#xA;नेतयोर्विष्णुगणयोरगोचरमिहास्ति हि ॥&lt;br&gt;&#xA;सर्वमेतौ विजानीतो यत्किञ्चिद्ब्रह्मगो लके ॥ ३ ॥&lt;br&gt;&#xA;इत्युक्त्वा सत्कृतास्ते वै ब्रह्मणा भगवद्गणाः ॥&lt;br&gt;&#xA;प्रणम्य लोककर्तारं तेऽपि हृष्टाः प्रतस्थिरे ॥ ४ ॥&lt;br&gt;&#xA;पुनः स्वयानमारुह्य वैकुण्ठमभितो ययुः ॥&lt;br&gt;&#xA;गच्छतापि पुनस्तत्र द्विजेनापृच्छितौ गणौ ॥ ५ ॥&lt;br&gt;&#xA;॥ शिवशर्मोवाच ॥ ॥&lt;br&gt;&#xA;कियद्दूरे वयं प्राप्ता गन्तव्यं च कियत्पुनः ॥&lt;br&gt;&#xA;पृच्छाम्यन्यच्च वां भद्रौ ब्रूतं प्रीत्या तदप्यहो ॥ ॥ ६ ॥&lt;br&gt;&#xA;काञ्च्यवन्ती द्वारवती काश्ययोध्या च पञ्चमी ॥&lt;br&gt;&#xA;मायापुरी च मथुरा पुर्यः सप्त विमुक्तिदाः ॥ ७ ॥&lt;br&gt;&#xA;विहाय षट्पुरीश्चान्याः काश्यामेवप्रतिष्ठिता ॥&lt;br&gt;&#xA;मुक्तिर्विश्वसृजा तत्किं मम मुक्तिर्न सम्प्रति ॥ ८ ॥&lt;br&gt;&#xA;इति सर्वं मम पुरः प्रसादाद्वक्तुमर्हतम् ॥&lt;br&gt;&#xA;इति तद्वाक्यमाकर्ण्य गणावूचतुरादरात् ॥ ९ ॥&lt;br&gt;&#xA;॥ गणावूचतुः ॥&lt;br&gt;&#xA;यथार्थं कथयावस्ते यत्पृष्टं भवतानघ ॥&lt;br&gt;&#xA;विष्णुप्रसादाज्जानीवो भूतम्भाविभवत्तथा ॥ 4.1.23.१० ॥&lt;br&gt;&#xA;विप्रावभासते यावत्किरणैः पुष्पवन्तयोः ॥&lt;br&gt;&#xA;तावतीभूः समुद्दिष्टा ससमुद्राद्रि कानना ॥ ११ ॥&lt;br&gt;&#xA;वियच्च तावदुपरि विस्तारपरिमण्डलम् ॥&lt;br&gt;&#xA;योजनानां च नियुते भूमेर्भानुर्व्यवस्थितः ॥ १२ ॥&lt;br&gt;&#xA;भानोः सकाशादुपरि लक्षे लक्ष्यः क्षपाकरः ॥&lt;br&gt;&#xA;नक्षत्रधं(मं?)डलं सोमाल्लक्षयोजनमुच्छ्रितम् ॥ १३॥&lt;br&gt;&#xA;उडुमण्डलतः सौम्य उपरिष्टाद्द्विलक्षतः ॥&lt;br&gt;&#xA;द्विलक्षे तु बुधाच्छुक्रः शुक्राद्भौमो द्विलक्षके ॥ १४ ॥&lt;br&gt;&#xA;माहेयादुपरिष्टाच्च सुरेज्यो नियुतद्वये ॥&lt;br&gt;&#xA;द्विलक्षयोजनोत्सेधः सौरिर्देवपुरोहितात् ॥ १५ ॥&lt;br&gt;&#xA;दशायुतसमुच्छ्रायं सौरेः सप्तर्षिमण्डलम् ॥&lt;br&gt;&#xA;सप्तर्षिभ्यः सहस्राणां शतादूर्ध्वं ध्रुवस्थितः ॥ ॥ १६ ॥&lt;br&gt;&#xA;पादगम्यं हि यत्किञ्चिद्वस्त्वस्ति धरणीतले ॥&lt;br&gt;&#xA;तद्भूर्लोक इति ख्यातः साब्धिद्वीपाद्रिकाननम् ॥ १७ ॥&lt;br&gt;&#xA;भूर्लोकाच्च भुवर्लोको ब्रध्नावधिरुदाहृतः ॥&lt;br&gt;&#xA;आदित्यादाध्रुवं विप्र स्वर्लोक इति गीयते ॥ ।१८ ॥&lt;br&gt;&#xA;महर्लोकः क्षितेरूर्ध्वमेककोटिप्रमाणतः ॥&lt;br&gt;&#xA;कोटिद्वये तु सङ्ख्यातो जनो भूर्लोकतो जनैः ॥ १९ ॥&lt;br&gt;&#xA;चतुष्कोटिप्रमाणस्तु तपोलोकोऽस्ति भूतलात् ॥&lt;br&gt;&#xA;उपरिष्टात्क्षितेरष्टौ कोटयः सत्यमीरितम् ॥ 4.1.23.२० ॥&lt;br&gt;&#xA;सत्यादुपरि वैकुण्ठो योजनानां प्रमाणतः ॥&lt;br&gt;&#xA;भूर्लोकात्परिसङ्ख्यातः कोटिषोडशसम्मितः ॥ २१ ॥&lt;br&gt;&#xA;यत्रास्ते श्रीपतिः साक्षात्सर्वेषामभयप्रदः ॥&lt;br&gt;&#xA;ततस्तु षोडशगुणः कैलासोऽस्ति शिवालयः ॥ २२ ॥&lt;br&gt;&#xA;पार्वत्या सहितः शम्भुर्गजास्य स्कन्द नन्दिभिः ॥&lt;br&gt;&#xA;यत्र तिष्ठति विश्वेशः सकलः स परः स्मूतः ॥ २३ ॥&lt;br&gt;&#xA;तस्य देवस्य खेलोऽयं स्वलीला मूर्तिधारिणः ॥&lt;br&gt;&#xA;स विश्वेश इति ख्यात स्तस्याज्ञाकृदिदं जगत् ॥ २४ ॥&lt;br&gt;&#xA;सर्वेषां शासकश्चासौ तस्य शास्ता न चापरः ॥&lt;br&gt;&#xA;स्वयं सृजति भूतानि स्वयं पाति तथात्ति च ॥ २५ ॥&lt;br&gt;&#xA;सर्वज्ञ एकः स प्रोक्तः स्वेच्छाधीन विचेष्टितः ॥&lt;br&gt;&#xA;तस्य प्रवतर्कः कोपि नहि नैव निवर्तकः ॥ २६ ॥&lt;br&gt;&#xA;अमूर्तं यत्परं ब्रह्म समूर्तं श्रुतिचोदितम् ॥&lt;br&gt;&#xA;सर्वव्यापि सदा नित्यं सत्यं द्वैतविवर्जितम् ॥ २७ ॥&lt;br&gt;&#xA;सर्वेभ्यः कारणेभ्यश्च परात्परतरं परम् ॥&lt;br&gt;&#xA;आनन्दं ब्रह्मणो रूपं श्रुतयो यत्प्रचक्षते ॥ २८ ॥&lt;br&gt;&#xA;संविदं तेन यं वेदा विष्णुर्वेद न वै विधिः ॥&lt;br&gt;&#xA;यतो वाचो निवर्तन्ते ह्यप्राप्य मनसा सह ॥ २९ ॥&lt;br&gt;&#xA;स्वयंवेद्यः परं ज्योतिः सर्वस्य हृदि संस्थितः ॥&lt;br&gt;&#xA;योगिगम्यस्त्वनाख्येयो यः प्रमाणैकगोचरः ॥ 4.1.23.३० ॥&lt;br&gt;&#xA;नानारूपोप्यरूपो यः सर्वगोपि न गोचरः ॥&lt;br&gt;&#xA;अनन्तोप्यन्तक वपुः सर्ववित्कर्मवर्जितः ॥३१॥&lt;br&gt;&#xA;तस्येदमैश्वरं रूपं खण्डचन्द्रावतंसकम् ॥&lt;br&gt;&#xA;तमालश्यामलगलं स्फुरद्भालविलोचनम् ॥ ३२ ॥&lt;br&gt;&#xA;लसद्वामार्धनारीकं कृतशेषशुभाङ्गदम् ॥&lt;br&gt;&#xA;गङ्गातरङ्गसत्सङ्ग सदाधौतजटातटम् ॥ ३३ ॥&lt;br&gt;&#xA;स्मराङ्गरजःपुञ्ज पूजितावयवोज्ज्वलम् ॥&lt;br&gt;&#xA;विचित्रगात्रविधृतमहाव्यालविभूषणम् ॥ ३४ ॥&lt;br&gt;&#xA;महोक्षस्यन्दनगमं विरुताजगवायुधम्॥&lt;br&gt;&#xA;गजाजिनोत्तरासङ्गं दशार्धवदनं शुभम् ॥ ३५ ॥&lt;br&gt;&#xA;उत्त्रासित महामृत्यु महाबलगणावृतम् ॥&lt;br&gt;&#xA;शरणार्थिकृतत्राणं नत निर्वाणकारणम् ॥&lt;br&gt;&#xA;मनोरथपथातीतं वरदानपरायणम् ॥ ३६ ॥&lt;br&gt;&#xA;तस्य तत्त्वस्वरूपस्य रूपातीतस्य भो द्विज ॥&lt;br&gt;&#xA;परावरे रुद्ररूपे सर्वेव्याप्यावतिष्ठत ॥ ३७ ॥&lt;br&gt;&#xA;निराकारोपि साकारः शिव एव हि कारणम ॥&lt;br&gt;&#xA;मुक्तये भुक्तये वापि न शिवान्मोक्षदो परः ॥ ३८ ॥&lt;br&gt;&#xA;यथा तेनाखिलं ह्येतत्पार्वतीपतिसात्कृतम ॥&lt;br&gt;&#xA;इदं चराचरं सर्वं दृश्यादृश्यमरूपिणा ॥ ३९ ॥&lt;br&gt;&#xA;तथा मृडानीकान्तेन विष्णुसादखिलञ्जगत ॥&lt;br&gt;&#xA;विधाय क्रीड्यते विप्र नित्यं स्वच्छन्द लीलया ॥ 4.1.23.४० ॥&lt;br&gt;&#xA;यथाशिवस्तथा विष्णुर्यथाविष्णुस्तथा शिवः ॥&lt;br&gt;&#xA;अन्तरं शिवविष्ण्वोश्च मनागपि न विद्यते ॥ ४१ ॥&lt;br&gt;&#xA;आहूय पूर्वं ब्रह्मादीन्समस्तान्देवतागणान् ॥&lt;br&gt;&#xA;विद्याधरोरगादींश्च सिद्धगन्धर्वचारणान् ॥ ४२ ॥&lt;br&gt;&#xA;निजसिंहासनसमं कृत्वा सिंहासनं शुभम् ॥&lt;br&gt;&#xA;उपवेश्य हरिं तत्र च्छत्रं कृत्वा मनोहरम् ॥४३॥&lt;br&gt;&#xA;श्लक्ष्णं कोटिशलाकं च विश्वकर्मविनिर्मितम् ॥&lt;br&gt;&#xA;पाण्डुरं रत्नदण्डं च स्थूलमुक्तावलम्बितम् ॥ ४४ ॥&lt;br&gt;&#xA;कलशेन विचित्रेण ह्युपरिष्टाद्विराजितम् ॥&lt;br&gt;&#xA;सहस्रयोजनायामं सर्वरत्नमयं शुभम् ॥४५॥&lt;br&gt;&#xA;पट्टसूत्रमयैरम्यैश्चामरैश्च परिष्कृतम् ॥&lt;br&gt;&#xA;राजाभिषेकयोग्यैश्च द्रव्यैः सर्वौषधादिभिः ॥ ४६ ॥&lt;br&gt;&#xA;प्रत्यक्षतीर्थपाथोभिः पञ्चकुम्भैर्मनोहरैः ॥&lt;br&gt;&#xA;सिद्धार्थाक्षतदूर्वाभिर्मन्त्रैः स्वयमुपस्थितैः ॥ ४७ ॥&lt;br&gt;&#xA;देवानां च तथर्षीणां सिद्धानां फणिनामपि ॥&lt;br&gt;&#xA;आनीय मङ्गलकराः कन्याः षोडशषोडश ॥ ४८ ॥&lt;br&gt;&#xA;वीणामृदङ्गाब्जभेरी मरु डिण्डिमझर्झरैः ॥&lt;br&gt;&#xA;आनकैः कांस्यतालाद्यै र्वाद्यैर्ललितगायनैः ॥४९॥&lt;br&gt;&#xA;ब्रह्मघोषमहारावैरापूरितनभोङ्गणे ॥&lt;br&gt;&#xA;शुभे तिथौ शुभे लग्ने ताराचन्द्रबलान्विते ॥4.1.23.५० ॥&lt;br&gt;&#xA;आबद्धमुकुटं रम्यं कृतकौतुकमङ्गलम् ॥&lt;br&gt;&#xA;मृडानीकृतशृङ्गारं सुश्रिया सुश्रियायुतम् ॥५१॥&lt;br&gt;&#xA;अभिषिच्य महेशेन स्वयं ब्रह्माण्डमण्डपे ॥&lt;br&gt;&#xA;दत्तं समस्तमैश्वर्यं यन्निजं नान्यगामि च ॥ ५२ ॥&lt;br&gt;&#xA;ततस्तुष्टाव देवेशः प्रमथैः सह शार्ङ्गिणम् ॥&lt;br&gt;&#xA;ब्रह्माणं लोककर्तारमुवाच च वचस्त्विदम् ॥ ५३ ॥&lt;br&gt;&#xA;मम वन्द्यस्त्वयं विष्णुः प्रणमत्वममुं हरिम् ॥&lt;br&gt;&#xA;इत्युक्त्वाथ स्वयं रुद्रो ननाम गरुडध्वजम् ॥ ५४ ॥&lt;br&gt;&#xA;ततो गणेश्वरैः सर्वैंर्ब्रह्मणा च मरुद्गणैः ॥&lt;br&gt;&#xA;योगिभिः सनकाद्यैश्च सिद्धैर्देवर्षिभिस्तथा ॥ ५५ ॥&lt;br&gt;&#xA;विद्याधरैः सगन्धर्वैर्यक्षरक्षोप्सरोगणैः ॥&lt;br&gt;&#xA;गुह्यकैश्चारणैर्भूतैः शेष वासुकि तक्षकैः ॥ ५६ ॥&lt;br&gt;&#xA;पतत्रिभिः किन्नरैश्च सर्वैः स्थावरजङ्गमैः ॥&lt;br&gt;&#xA;ततो जयजयेत्युक्त्वा नमोस्त्विति नमोस्त्विति ॥ ५७ ॥&lt;br&gt;&#xA;ततोहरिर्महेशेन संसदि द्युसदां तदा ॥&lt;br&gt;&#xA;एतैर्महारवै रम्यैश्चानर्चि परमार्चिषा ॥ ५८ ॥&lt;br&gt;&#xA;त्वं कर्ता सर्वभूतानां पाता हर्ता त्वमेव च ॥&lt;br&gt;&#xA;त्वमेव जगतां पूज्यस्त्वमेव जगदीश्वरः ॥ ५९ ॥&lt;br&gt;&#xA;दाता धर्मार्थकामानां शास्ता दुर्नयकारिणाम् ॥&lt;br&gt;&#xA;अजेयस्त्वं च सङ्ग्रामे ममापि हि भविष्यसि ॥ 4.1.23.६० ॥&lt;br&gt;&#xA;इच्छाशक्तिः क्रियाशक्तिर्ज्ञानशक्तिस्तथोत्तमा ॥&lt;br&gt;&#xA;शक्तित्रयमिदं विष्णो गृहाण प्रापितं मया ॥ ६१ ॥&lt;br&gt;&#xA;त्वद्द्वेष्टारो हरे नूनं मया शास्याः प्रयत्नतः ॥&lt;br&gt;&#xA;त्वद्भक्तानां मया विष्णो देयं निर्वाणमुत्तमम् ॥ ६२ ॥&lt;br&gt;&#xA;मायां चापि गृहाणेमां दुष्प्रणोद्यां सुरासुरैः ॥&lt;br&gt;&#xA;यया सम्मोहितं विश्वमकिञ्चिज्ज्ञं भविष्यति ॥ ६३ ॥&lt;br&gt;&#xA;वामबाहुर्मदीयस्त्वं दक्षिणोसौ पितामहः ॥&lt;br&gt;&#xA;अस्यापि हि विधेः पाता जनितापि भविष्यसि ॥ ६४ ॥&lt;br&gt;&#xA;वैकुण्ठैश्वर्यमासाद्य हरेरित्थं हरः स्वयम् ॥&lt;br&gt;&#xA;कैलासे प्रमथैः सार्धं स्वैरं क्रीडत्युमापतिः ॥ ६५ ॥&lt;br&gt;&#xA;तदा प्रभृति देवोसौ शार्ङ्गधन्वा गदाधरः ॥&lt;br&gt;&#xA;त्रैलोक्यमखिलं शास्ति दानवान्तकरो हरिः ॥६६॥&lt;br&gt;&#xA;इति ते कथिता विप्र लोकानां च परिस्थितिः ॥&lt;br&gt;&#xA;इदानीं कथयिष्यावस्तवनिर्वाण कारणम् ॥ ६७ ॥&lt;br&gt;&#xA;इदं तु परमाख्यानं शृणुयाद्यः समाहितः ॥&lt;br&gt;&#xA;स्वर्लोकमभिगम्याथ काश्यां निर्वाणमाप्नुयात् ॥ ६८ ॥&lt;br&gt;&#xA;यज्ञोत्सवे विवाहे च मङ्गलेष्वखिलेष्वपि ॥&lt;br&gt;&#xA;राज्याभिषेक समये देवस्थापनकर्मणि ॥ ६९ ॥&lt;br&gt;&#xA;सर्वाधिकारदानेषु नववेश्मप्रवेशने ॥&lt;br&gt;&#xA;पठितव्यं प्रयत्नेन तत्कार्य परिसिद्धये ॥4.1.23.७०॥&lt;br&gt;&#xA;अपुत्रो लभते पुत्रमधनो धनवान्भवेत् ॥&lt;br&gt;&#xA;व्याधितो मुच्यते रोगाद्बद्धो मुच्येत बन्धनात्॥७१॥&lt;br&gt;&#xA;जप्यमेतत्प्रयत्नेन सततं मङ्गलार्थिना ॥&lt;br&gt;&#xA;अमङ्गलानां शमनं हरनारायणप्रियम ॥७२॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे चतुर्भुजाभिषेको नाम त्रयोविंशतितमोऽध्यायः ॥ २३ ॥&lt;/p&gt;</description>
    </item>
    <item>
      <title>०२४ शिवशर्मनिर्वाणप्रापणम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/024_shivasharmanirvANaprApaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/024_shivasharmanirvANaprApaNam/</guid>
      <description>&lt;p&gt;गणावूचतुः ॥ ॥&lt;br&gt;&#xA;शिवशर्मन्नुदर्कं ते कथयावो निशामय ॥&lt;br&gt;&#xA;त्वमत्र वैष्णवे लोके भुक्त्वा भोगान्सुपुष्कलान् ॥ १ ॥&lt;br&gt;&#xA;ब्रह्मणो वत्सरं पूर्णं रममाणोऽप्सरोगणैः ॥&lt;br&gt;&#xA;सुतीर्थमरणोपात्त पुण्यशेषेण वै पुनः ॥ २ ॥&lt;br&gt;&#xA;भविष्यसि महीपालो नगरे नन्दिवर्धने ॥&lt;br&gt;&#xA;राज्यं प्राप्यासपत्नं च समृद्धबलवाहनम् ॥३॥&lt;br&gt;&#xA;कृष्टिभिर्हृष्टपुष्टैश्च रम्यहाटकभूषणैः ॥&lt;br&gt;&#xA;सञ्जुष्टमिष्टापूर्तानां धर्माणां नित्यकर्तृभिः॥४॥&lt;br&gt;&#xA;सदासम्पन्नसस्यं च सूर्वरक्षेत्रसङ्कुलम्॥&lt;br&gt;&#xA;सुदेशं सुप्रजं सुस्थं सुतृणं बहुगोधनम् ॥ ५ ॥&lt;br&gt;&#xA;देवतायतनानां च राजिभिः परिराजितम् ॥&lt;br&gt;&#xA;सुयूपा यत्र वै ग्रामाः सुवित्तर्द्धि विराजिताः ॥ ६ ॥&lt;br&gt;&#xA;सुपुष्प कृत्रिमोद्यानाः ससदाफलपादपाः ॥&lt;br&gt;&#xA;सपद्मिनीककासारा यत्र राजन्ति भूमयः ॥ ७ ॥&lt;br&gt;&#xA;सदम्भा निम्नगाराजिर्न यत्र जनता क्वचित् ॥&lt;br&gt;&#xA;कुलान्येव कुलीनानि न चान्यायधनानि च ॥ ८ ॥&lt;br&gt;&#xA;विभ्रमो यत्र नारीषु नविद्वत्सु च कर्हिचित् ॥&lt;br&gt;&#xA;नद्यः कुटिलगामिन्यो न यत्र विषये प्रजाः ॥ ९ ॥&lt;br&gt;&#xA;तमोयुक्ताः क्षपा यत्र बहुलेषु न मानवाः ॥&lt;br&gt;&#xA;रजोयुजः स्त्रियो यत्र न धर्मबहुला नराः ॥ 4.1.24.१० ॥&lt;br&gt;&#xA;धनैरनन्धो यत्रास्ति मनो नैव च भोजनम् ॥&lt;br&gt;&#xA;अनयः स्यन्दनं यत्र न च वै राजपूरुषः ॥ ११ ॥&lt;br&gt;&#xA;दण्डः परशुकुद्दाल वालव्य जनराजिषु ॥&lt;br&gt;&#xA;आतपत्रेषु नान्यत्र क्वचित्क्रोधापराधजः ॥१२॥&lt;br&gt;&#xA;अन्यत्राक्षिकवृन्देभ्यः क्वचिन्न परिदेवनम् ॥&lt;br&gt;&#xA;आक्षिका एव दृश्यन्ते यत्र पाशकपाणयः ॥ १३ ॥&lt;br&gt;&#xA;जाड्यवार्ता जलेष्वेव स्त्रीमध्या एव दुर्बलाः ॥&lt;br&gt;&#xA;कठोरहृदया यत्र सीमन्तिन्यो न मानवाः ॥ १४ ॥&lt;br&gt;&#xA;औषधेष्वेव यत्रास्ति कुष्ठयोगो न मानवे ॥&lt;br&gt;&#xA;वेधोप्यन्तःसुरत्नेषु शूलं मूर्तिकरेषु वै ॥ १५ ॥&lt;br&gt;&#xA;कम्पःसात्त्विकभावोत्थो न भयात्क्वापि कस्यचित् ॥&lt;br&gt;&#xA;सञ्ज्वरः कामजो यत्र दारिद्र्यं कलुषस्य च ॥ १६ ॥&lt;br&gt;&#xA;दुर्लभत्वं सदा कस्य सुकृतेन च वस्तुनः ॥&lt;br&gt;&#xA;इभा एव प्रमत्ता वै युद्धं वीच्योर्जलाशये ॥ १७ ॥&lt;br&gt;&#xA;दानहानिर्गजेष्वेव द्रुमेष्वेव हि कण्टकाः ॥&lt;br&gt;&#xA;जनेष्वेव विहारा हि न कस्यचिदुरःस्थली ॥ १८ ॥&lt;br&gt;&#xA;बाणेषु गुणविश्लेषो बन्धोक्तिः पुस्तके दृढा ॥&lt;br&gt;&#xA;स्नेहत्यागः सदैवास्ति यत्र पाशुपते जने ॥ १९ ॥&lt;br&gt;&#xA;दण्डवार्ता सदा यत्र कृतसन्न्यासकर्मणाम् ॥&lt;br&gt;&#xA;मार्गणाश्चापकेष्वेव भिक्षुका ब्रह्मचारिणः ॥ 4.1.24.२० ॥&lt;br&gt;&#xA;यत्र क्षपणका एव दृश्यन्ते मलधारिणः ॥&lt;br&gt;&#xA;प्रायो मधुव्रता एव यत्र चञ्चलवृत्तयः ॥ २१ ॥&lt;br&gt;&#xA;इत्यादि गुणवद्देशे त्वयिराज्यं प्रशासति ॥&lt;br&gt;&#xA;धर्मेण राजधर्मज्ञ शौण्डीर्यगुणशालिनि ॥ २२ ॥&lt;br&gt;&#xA;सौभाग्यभाजि रूपाढ्ये शौर्यौदार्यगुणान्विते ॥&lt;br&gt;&#xA;सीमन्तिनीनां रम्याणां लावण्यवर्जित सुश्रियाम् ॥ २३ ॥&lt;br&gt;&#xA;राज्ञीनामयुतम्भावि कुमाराणां शतत्रयम् ॥&lt;br&gt;&#xA;वृद्धकाल इति ख्यात उग्रः परपुरञ्जयः ॥ २४ ॥&lt;br&gt;&#xA;विजितानेकसमरः श्रीसन्तर्पितमार्गणः ॥&lt;br&gt;&#xA;अनेकगुणसम्पूर्णः पूर्णचन्द्रनिभद्युतिः ॥ २५ ॥&lt;br&gt;&#xA;सन्ततावभृथक्लिन्न मूर्धजः क्षितिषर्षभः ॥&lt;br&gt;&#xA;प्रजापालनसम्पन्नः कोशप्रीणितभूसुरः ॥ २६ ॥&lt;br&gt;&#xA;पदारविन्दं गौविन्दं हृदि ध्यायन्नतन्द्रितः ॥&lt;br&gt;&#xA;वासुदेवकथालापपरिक्षिप्त दिनक्षपः ॥ २७ ॥&lt;br&gt;&#xA;कदाचिदुपविष्टःसन्मध्ये राजसभं द्विज ॥&lt;br&gt;&#xA;दूरात्कार्पटिकैर्दृष्टो वाराणस्याः समागतैः ॥ २८ ॥&lt;br&gt;&#xA;तत्कर्मभाविसदृशैस्तदात्वमभिनन्दितः ॥&lt;br&gt;&#xA;तैः सर्वै राजशार्दूलस्याशीर्वादैरनेकशः ॥ २९ ॥&lt;br&gt;&#xA;श्रीमद्विश्वेश्वरो देवो विश्वेषां जगतां गुरुः ॥&lt;br&gt;&#xA;काशीनाथस्तुते कुर्यात्कुमतेरपवर्जनम् ॥ 4.1.24.३० ॥&lt;br&gt;&#xA;नैःश्रेयसीं च सम्पत्तिं यो देयात्स्मरणादपि ॥&lt;br&gt;&#xA;काशीनाथः स ते दिश्याज्ज्ञानं मलविवर्जितम् ॥ ३१ ॥&lt;br&gt;&#xA;येन पुण्येन ते प्राप्तं राज्यं प्राज्यमकण्टकम् ॥&lt;br&gt;&#xA;तत्पुण्यशेषतोभूयाद्विश्वनाथे मतिस्तव ॥ ३२ ॥&lt;br&gt;&#xA;यस्य प्रसादात्सुलभमायुः पुत्राम्बरागनाः ॥&lt;br&gt;&#xA;समृद्धयः स्वर्गमोक्षौ स विश्वेशः प्रसीदतु ॥ ३३ ॥&lt;br&gt;&#xA;नामश्रवणमात्रेण यस्य विश्वेशितुर्विभोः ॥&lt;br&gt;&#xA;महापातकविच्छेदः स विश्वेशोऽस्तु ते हृदि ॥ ३४ ॥&lt;br&gt;&#xA;त्वं वृद्धकालो भूपालः श्रुत्वेत्याशीः परम्पराम् ॥&lt;br&gt;&#xA;स्मरिष्यसीदं वृत्तान्तं पुलकाङ्कवपुस्तदा ॥ ३५ ॥&lt;br&gt;&#xA;आकारगोपनं कृत्वा तेभ्यो दत्त्वा धनं बहु ॥&lt;br&gt;&#xA;सुमुहूर्तमनुप्राप्य सुते राज्यं विधाय च ॥ ३६॥&lt;br&gt;&#xA;अनङ्गलेखया राज्ञ्या ततः काशीं गमिष्यसि ॥&lt;br&gt;&#xA;दत्त्वा दानानि भूरीणि प्रीणयित्वाऽर्थिनो जनान् ॥ ३७ ॥&lt;br&gt;&#xA;स्वनाम्ना तत्र संस्थाप्य लिङ्गं निर्वाणकारणम् ॥&lt;br&gt;&#xA;प्रासादं तत्र कृत्वोच्चैस्तदग्रे कूपमुत्तमम् ॥ ३८ ॥&lt;br&gt;&#xA;विधाय विधिवत्तत्र कलशारोपणादिकम् ॥&lt;br&gt;&#xA;मणिमाणिक्य चाम्पेय दुकूलेभाश्वगोधनम् ॥ ३९ ॥&lt;br&gt;&#xA;महाध्वजपताकाश्च च्छत्रचामरदर्पणम् ॥&lt;br&gt;&#xA;देवोपकरणं भूरि विश्राण्य श्रमवर्जितः ॥ 4.1.24.४० ॥&lt;br&gt;&#xA;व्रतोपवासनियमैः परिक्षीणकलेवरः ॥&lt;br&gt;&#xA;मध्याह्ने निर्जने तत्र द्रक्ष्यस्येकं तपोधनम् ॥ ४१ ॥&lt;br&gt;&#xA;अतीवजीर्णवपुषं परिपिङ्गजटान्वितम् ॥&lt;br&gt;&#xA;मूर्तिमन्तम्मिव प्रांशुं धर्मं जनमनोहरम्॥ ४२॥&lt;br&gt;&#xA;भारं शरीरयष्टेश्च दृढयष्ट्यां समर्प्य च ॥&lt;br&gt;&#xA;गर्भागाराद्विनिष्क्रम्याभ्यायान्तंरङ्गमण्डपे ॥४३॥&lt;br&gt;&#xA;उपविश्य समीपे ते प्रक्ष्यत्येवमनुक्रमात् ॥&lt;br&gt;&#xA;कोसि त्वं किमिहासि त्वं द्वितीय इव कस्त्वयम् ॥ ४४ ॥&lt;br&gt;&#xA;प्रासादः कारितः केन जानास्येष ततो वद ॥&lt;br&gt;&#xA;अस्य लिङ्गस्य किं नाम प्रायो जाने न वार्धकात् ॥ ४५ ॥&lt;br&gt;&#xA;पृष्टस्त्वमिति ते नाथ तदा वृद्ध तपस्विना ॥&lt;br&gt;&#xA;कथयिष्यस्यहं राजा वृद्धकाल इति श्रुतः ॥ ४६ ॥&lt;br&gt;&#xA;दाक्षिणात्य इह प्राप्तस्त्वेतया सह कान्तया ॥&lt;br&gt;&#xA;ध्यायामि लिङ्गमेतच्च प्रार्थयामि न किञ्चन ॥ ४७ ॥&lt;br&gt;&#xA;प्रासादस्यास्य जटिल स्वयङ्कारयिता शिवः ॥&lt;br&gt;&#xA;विशेषतोऽस्यलिङ्गस्य नाम नो वेद्मि निश्चितम्॥ ४८ ॥&lt;br&gt;&#xA;इति श्रुत्वा नरपतेर्वाक्यम्प्राह जटाधरः ॥&lt;br&gt;&#xA;सत्यमुक्तं त्वयैकं हि लिङ्गनाम न वेत्सि यत् ॥ ४९ ॥&lt;br&gt;&#xA;पश्येयं त्वामहं नित्यमुपविष्टं सुनिश्चलम् ॥&lt;br&gt;&#xA;श्रुतो भविष्यति तव प्रासादो येन कारितः ॥ 4.1.24.५० ॥&lt;br&gt;&#xA;ममाग्रे तत्समाचक्ष्व यदि जानासि तत्त्वतः ॥&lt;br&gt;&#xA;आकर्ण्येति वचस्तस्य पुनः प्राह भवानिति ॥। ५१ ॥&lt;br&gt;&#xA;कर्ता कारयिता शम्भुः किमतथ्यं ब्रवीम्यहम् ॥&lt;br&gt;&#xA;अथवा चिन्तया किं मे तपस्विन्ननया विभो ॥ ५२ ॥&lt;br&gt;&#xA;इति त्वयि स्थिते जोषं स पुनर्वृद्धतापसः ॥&lt;br&gt;&#xA;पिपासुरस्मि पानीयमानीयाशु प्रयच्छ मे ॥ ५३ ॥&lt;br&gt;&#xA;इति तेन च नुन्नस्त्वं वार्यानीय च कूपतः ॥&lt;br&gt;&#xA;पाययिष्यसि तं वृद्धं तापसं तत्क्षणाच्च सः ॥ ५४ ॥&lt;br&gt;&#xA;तदम्बुपानतो भूयात्सुपार्वण शशिप्रभः ॥&lt;br&gt;&#xA;तरुणो रूपसम्पन्नः कोशोन्मुक्तोरगो यथा ॥ ५५ ॥&lt;br&gt;&#xA;जाताश्चर्येण भवता पुनरेवाभ्यभाषि सः ॥&lt;br&gt;&#xA;कः प्रभावो हि भगवन्नेष येन भवान्पुनः ॥ ५६ ॥&lt;br&gt;&#xA;परित्यज्यात्र जरसं न वो भ्राजसि साम्प्रतम् ॥&lt;br&gt;&#xA;अस्ति चेदवकाशस्ते ततो ब्रूहि तपोधन ॥ ५७ ॥&lt;br&gt;&#xA;तपोधन उवाच ॥ ॥&lt;br&gt;&#xA;वृद्धकालक्षितिपते जाने त्वां सुमहामते ॥&lt;br&gt;&#xA;इमामपि च जानेऽहं तव पत्नीं पतिव्रताम्॥ ५८ ॥&lt;br&gt;&#xA;जन्मनोऽस्मादियं राजन्नासीद्विप्रस्य कन्यका ॥&lt;br&gt;&#xA;तुर्वसोर्वेदवपुषः शुभाचारा शुभानना ॥ ५९ ॥&lt;br&gt;&#xA;तेन दत्ता विवाहार्थं नैध्रुवाय महात्मने ॥&lt;br&gt;&#xA;स च कालवशं प्राप्तो नैध्रुवोऽप्राप्तयौवनः ॥ 4.1.24.६० ॥&lt;br&gt;&#xA;वैधव्यं पालयन्त्येषा मृताऽवन्त्यां शुभव्रता ॥&lt;br&gt;&#xA;तेन पुण्येन सञ्जाता पाण्ड्यस्य नृपतेः सुता ॥ ६१ ॥&lt;br&gt;&#xA;परिणीता त्वया राजन्पतिव्रतरता सदा ॥&lt;br&gt;&#xA;त्वया सहेह सम्प्राप्ता मुक्तिं प्राप्स्यत्यनुत्तमाम् ॥ ६२ ॥&lt;br&gt;&#xA;अयोध्यायामथावन्त्यां मथुरायामथापि वा ॥&lt;br&gt;&#xA;द्वारवत्यां च काञ्च्यां वा मायापुर्यामथो नृप ॥ ६३ ॥&lt;br&gt;&#xA;अपि पातकिनो ये च कालेन निधनं गताः ॥&lt;br&gt;&#xA;ते हि स्वर्गादिहागत्य काश्यां मोक्षमवाप्नुयुः ॥ ६४ ॥&lt;br&gt;&#xA;अवैमि त्वामपि नृपद्विजोऽभूः पूर्वजन्मनि ॥&lt;br&gt;&#xA;माथुरः शिवशर्माख्यो मायापुर्यां भवान्मृतः ॥ ६५ ॥&lt;br&gt;&#xA;तत्पुण्यात्प्राप्य वैकुण्ठं भुक्त्वा भोगान्मनोरमान् ॥&lt;br&gt;&#xA;तत्पुण्यशेषात्क्षितिपो जातस्त्वं नन्दिवर्धने ॥ ६६ ॥&lt;br&gt;&#xA;वृद्धकालावनीपाल तेनैव सुकृतेन च ॥&lt;br&gt;&#xA;मोक्षक्षेत्रमिदं प्राप्तो मुक्तिं प्राप्स्यस्यनुत्तमाम् ॥ ६७ ॥&lt;br&gt;&#xA;अन्यच्च शृणु राजेन्द्र त्वया यत्समुदीरितम् ॥&lt;br&gt;&#xA;कर्ता कारयिता शम्भुः प्रासादस्येति तत्स्फुटम् ॥ ६८ ॥&lt;br&gt;&#xA;सुकृतं नैव सततमाख्यातव्यं कदाचन ॥&lt;br&gt;&#xA;कृतं मयेति कथनात्पुण्यं क्षयति तत्क्षणात् ॥ ६९ ॥&lt;br&gt;&#xA;तस्मात्सर्वप्रयत्नेन गोपनीयं निधानवत् ॥&lt;br&gt;&#xA;सुकृतं कीर्तनाद्व्यर्थं भवेद्भस्महुतं तथा॥ 4.1.24.७० ॥&lt;br&gt;&#xA;निश्चितं विश्वनाथेन प्रेरितेन त्वयाऽनघ ॥&lt;br&gt;&#xA;कृतं हि कृतकृत्येन प्रासादादिह वेद्म्यहम् ॥ ७१ ॥&lt;br&gt;&#xA;वृद्धकालेश्वरं नाम लिङ्गमेतन्महीपते ॥&lt;br&gt;&#xA;जानीह्यनादिसंसिद्धं निमित्तं किन्तु वै भवान् ॥ ७२ ॥&lt;br&gt;&#xA;दर्शनात्स्पर्शनात्तस्य पूजनाच्छ्रवणान्नतेः ॥&lt;br&gt;&#xA;वृद्धकालेशलिङ्गस्य सर्वं प्राप्नोति वाञ्छितम् ॥ ७३ ॥&lt;br&gt;&#xA;कूपः कालोदको नाम जराव्याधिविघातकृत् ॥&lt;br&gt;&#xA;यदीय जलपानेन मातुःस्तन्यमपानवान् ॥ ७४ ॥&lt;br&gt;&#xA;कृतकूपोदकस्नानः कृतैतल्लिङ्गपूजनः ॥&lt;br&gt;&#xA;वर्षेण सिद्धिमाप्नोति मनोभिलषितां नरः ॥ ७५ ॥&lt;br&gt;&#xA;न कुष्ठं न च विस्फोटा नरङ्घा न विचर्चिका ॥&lt;br&gt;&#xA;पीतात्स्पृष्टात्प्रतिष्ठन्ति कफः कालतमोदकात् ॥ ७६ ॥&lt;br&gt;&#xA;नाग्निमान्द्यं नैव शूलं न मेहो न प्रवाहिका ॥&lt;br&gt;&#xA;न मूत्रकृच्छ्रं ना पामा पानायस्यास्य सेवनात् ॥ ७७ ॥&lt;br&gt;&#xA;भूतज्वराश्च ये केचिद्ये केचिद्विषमज्वराः ॥&lt;br&gt;&#xA;ते क्षिप्रमुपशाम्यन्ति ह्येतत्कूपोदसेवनात् ॥ ७८ ॥&lt;br&gt;&#xA;तवाग्रतो मम जरा पलितं च यथाविधि ॥&lt;br&gt;&#xA;एतत्कूपोदपानेन क्षणान्नष्टं नवोऽभवम् ॥ ७९ ॥&lt;br&gt;&#xA;वृद्धकालेश्वरे लिङ्गे सेवितेन दरिद्रता ॥&lt;br&gt;&#xA;नोपसर्गा न वा रोगा न पापं नाघजं फलम् ॥ 4.1.24.८० ॥&lt;br&gt;&#xA;उत्तरे कृत्तिवासस्य वाराणस्यां प्रयत्नतः ॥&lt;br&gt;&#xA;वृद्धकालेश्वरं लिङ्गं द्रष्टव्यं सिद्धिकामुकैः ॥ ८१ ॥&lt;br&gt;&#xA;इत्युक्त्वा तं महीपालं हस्ते धृत्वा तपोधनः ॥&lt;br&gt;&#xA;सानङ्गलेखा राज्ञीकं तस्मिल्ँलिङ्गे लयं ययौ ॥ ८२ ॥&lt;br&gt;&#xA;महाकाल महाकाल महाकालेति कीर्तनात् ॥&lt;br&gt;&#xA;शतधा मुच्यते पापैर्नात्र कार्या विचारणा ॥ ८३ ॥&lt;br&gt;&#xA;इत्थं भवित्री ते मुक्तिः कैटभारातिदर्शनात् ॥&lt;br&gt;&#xA;भोगान्भुक्त्वा बहुविधान्वैकुण्ठ नगरे शुभे ॥ ८४ ॥&lt;br&gt;&#xA;इति संहृष्टतनूरुहः स विप्रो भगवत्तद्गणवक्त्रतो निशम्य ॥&lt;br&gt;&#xA;स्वमुदर्कमथार्ककोटिरम्यं हरिलोकं परिलोकयाञ्चकार ॥ ८५ ॥&lt;br&gt;&#xA;॥ मैत्रावरुणिरुवाच ॥ ॥&lt;br&gt;&#xA;लोपामुद्रे स विप्रेन्द्रो भोगान्भुक्त्वा मनोरमान् ॥&lt;br&gt;&#xA;मायापुर्यां कृतप्राणत्याग पुण्यबलेन च ॥ ८६ ॥&lt;br&gt;&#xA;वैकुण्ठलोकादागत्य पत्तने नन्दिवर्धने ॥&lt;br&gt;&#xA;भौमानि भुक्त्वा सौख्यानि पुत्रानुत्पाद्य सुन्दरान् ॥ ॥ ८७ ॥&lt;br&gt;&#xA;तेषु राज्यं विनिक्षिप्य प्राप्य वाराणसीं पुरीम् ॥&lt;br&gt;&#xA;विश्वेश्वरं समाराध्य निर्वाणपदमीयिवान् ॥ ८८ ॥&lt;br&gt;&#xA;एतत्पुण्यतमाख्यानं विप्रस्य शिवशर्मणः ॥&lt;br&gt;&#xA;श्रुत्वा पापविनिर्मुक्तो ज्ञानं परममृच्छति॥ ॥ ८९ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वाद्धे शिवशर्मनिर्वाणप्रापणं नाम चतुर्विंशोध्यायः ॥ २४ ॥&lt;/p&gt;</description>
    </item>
    <item>
      <title>०२५ स्कन्दागस्त्यदर्शनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/025_skandAgastyadarshanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/025_skandAgastyadarshanam/</guid>
      <description>&lt;p&gt;॥ व्यास उवाच ॥ ॥&lt;br&gt;&#xA;शृणु सूत प्रवक्ष्यामि कथां कलशजन्मनः ॥&lt;br&gt;&#xA;यामाकर्ण्य नरो भूयाद्विरजा ज्ञानभाजनम् ॥ १ ॥&lt;br&gt;&#xA;गिरिं प्रदक्षिणीकृत्य श्रीसञ्ज्ञं कलशोद्भवः ॥&lt;br&gt;&#xA;सपत्नीको ददर्शाथ रम्यं स्कन्दवनं महत् ॥ २ ॥&lt;br&gt;&#xA;सर्वर्तं कुसुमाढ्यं च रसवत्फलपादपम् ॥&lt;br&gt;&#xA;सुसेव्य कन्दमूलाढ्यं सुवल्कलमहीरुहम्॥ ३ ॥&lt;br&gt;&#xA;निवीतश्वापदगणं ससरित्पल्वलावृतम् ॥&lt;br&gt;&#xA;स्वच्छ गम्भीरकासारं सारं सर्वभुवः परम् ॥ ४ ॥&lt;br&gt;&#xA;नानापतत्रिसङ्घुष्टं नानामुनिजनोषितम् ॥&lt;br&gt;&#xA;तपःसङ्केतनिलयमिवैकं सम्पदां पदम् ॥ ५ ॥&lt;br&gt;&#xA;लोहितो नाम तत्रास्ति गिरिः स्वर्णगिरिप्रभः ॥&lt;br&gt;&#xA;सुकन्दरप्रस्रवणः स्वसानु शिखरप्रभः ॥६॥&lt;br&gt;&#xA;कैलासस्यैकशकलं कर्मभूमाविहागतम् ॥&lt;br&gt;&#xA;तपस्तप्तुमिव प्रोच्चैर्नानाश्चर्यसमन्वितम्॥ ७ ॥&lt;br&gt;&#xA;तत्राद्राक्षीन्मुनिश्रेष्ठोऽगस्त्यः साक्षात्षडाननम् ॥&lt;br&gt;&#xA;प्रणम्य दण्डवद्भूमौ सपत्नीको महातपाः ॥ ८ ॥&lt;br&gt;&#xA;तुष्टाव गिरिजासूनुं सूक्तैः श्रुतिसमुद्भवैः ॥&lt;br&gt;&#xA;तथा स्वकृतया स्तुत्या प्रबद्ध करसम्पुटः ॥ ९ ॥&lt;br&gt;&#xA;अगस्तिरुवाच ॥ ॥&lt;br&gt;&#xA;नमोस्तु वृन्दारकवृन्दवन्द्य पादारविन्दाय सुधाकराय ॥&lt;br&gt;&#xA;षडाननायामितविक्रमाय गौरीहृदानन्दसमुद्भवाय ॥4.1.25.१०॥&lt;br&gt;&#xA;नमोस्तु तुभ्यं प्रणतार्तिहन्त्रे कर्त्रे समस्तस्य मनोरथानाम् ॥&lt;br&gt;&#xA;दात्रे रथानां परतारकस्य हन्त्रे प्रचण्डासुर तारकस्य ॥ ११ ॥&lt;br&gt;&#xA;अमूर्तमूर्ताय सहस्रमूर्तये गुणाय गुण्याय परात्पराय ॥&lt;br&gt;&#xA;अपारपाराय परापराय नमोस्तु तुभ्यं शिखिवाहनाय ॥ १२ ॥&lt;br&gt;&#xA;नमोस्तु ते ब्रह्मविदांवराय दिगम्बरायाम्बर संस्थिताय ॥&lt;br&gt;&#xA;हिरण्यवर्णाय हिरण्यबाहवे नमो हिरण्याय हिरण्यरेतसे ॥ १३ ॥&lt;br&gt;&#xA;तपःस्वरूपाय तपोधनाय तपःफलानां प्रतिपादकाय ॥&lt;br&gt;&#xA;सदा कुमाराय हिमारमारिणे तणीकृतैश्वर्य विरागिणे नमः ॥ १४ ॥&lt;br&gt;&#xA;नमोस्तु तुभ्यं शरजन्मने विभो प्रभातसूर्यारुणदन्तपङ्क्तये ॥&lt;br&gt;&#xA;बालाय चाबालपराक्रमाय षाण्मातुरायालमनातुराय ॥ १५ ॥&lt;br&gt;&#xA;मीढुष्टमायोत्तरमीढुषे नमो नमो गणानां पतये गणाय ॥&lt;br&gt;&#xA;नमोस्तु ते जन्मजरातिगाय नमो विशाखाय सुशक्तिपाणये ॥ १६ ॥&lt;br&gt;&#xA;सर्वस्य नाथस्य कुमारकाय क्रौञ्चारये तारकमारकाय ॥&lt;br&gt;&#xA;स्वाहेय गाङ्गेय च कार्तिकेय शैवेय तुभ्यं सततं नमोऽस्तु ॥ १७ ॥&lt;br&gt;&#xA;इत्थं परिष्टुत्य स कार्तिकेयं नमो नमस्त्वित्यभिभाषमाणः ॥&lt;br&gt;&#xA;द्विस्त्रिःपरिक्रम्य पुरो विवेश स्थितो मुनीशोपविशेति चोक्तः ॥ १८ ॥&lt;br&gt;&#xA;॥ कार्तिकेय उवाच ॥ ॥&lt;br&gt;&#xA;क्षेमोस्ति कुम्भज मुने त्रिदशैकसहायकृत् ॥&lt;br&gt;&#xA;जाने त्वामिह सम्प्राप्तं तथा विन्ध्याचलोन्नतिम् ॥ १९ ॥&lt;br&gt;&#xA;अविमुक्ते महाक्षेत्रे क्षेमं त्र्यक्षेण रक्षिते ॥&lt;br&gt;&#xA;यत्र क्षीणायुषां साक्षाद्विरूपाक्षोऽस्ति मोक्षदः ॥ 4.1.25.२० ॥&lt;br&gt;&#xA;भूर्भुवः स्वस्तले वापि न पातालतले मलम् ॥&lt;br&gt;&#xA;नोर्ध्वलोके मया दृष्टं तादृक्क्षेत्रं क्वचिन्मुने ॥ २१ ॥&lt;br&gt;&#xA;अहमेकचरोप्यत्र तत्क्षेत्रप्राप्तये मुने ॥&lt;br&gt;&#xA;तप्ये तपांसिनाद्यापि फलेयुर्मे मनोरथाः ॥ २२ ॥&lt;br&gt;&#xA;न तत्पुण्यैर्न तद्दानैर्न तपोभिर्न तज्जपैः ॥&lt;br&gt;&#xA;न लभ्यं विविधैर्यज्ञैर्लभ्यमैशादनुग्रहात् ॥ २३ ॥&lt;br&gt;&#xA;ईश्वरानुग्रहादेव काशीवासः सुदुर्लभः ॥&lt;br&gt;&#xA;सुलभः स्यान्मुने नूनं न वै सुकृतकोटिभिः ॥ २४ ॥&lt;br&gt;&#xA;अन्यैव काचित्सा सृष्टिर्विधातुर्याऽतिरेकिणी ॥&lt;br&gt;&#xA;न तत्क्षेत्रगुणान्वक्तुमीश्वरोऽपीश्वरो यतः ॥ २५ ॥&lt;br&gt;&#xA;अहो मतेः सुदौर्बल्यमहोभाग्यस्य दौर्विधम् ॥&lt;br&gt;&#xA;अहो मोहस्य माहात्म्यं यत्काशीह न सेव्यते ॥२६॥&lt;br&gt;&#xA;शरीरं जीर्यते नित्यं सञ्जीर्यन्तीन्द्रियाण्यपि ॥&lt;br&gt;&#xA;आयुर्मृगो मृगयुना कृतलक्ष्यो हि मृत्युना ॥ २७ ॥&lt;br&gt;&#xA;सापदं सम्पदं ज्ञात्वा सापायं कायमुच्चकैः ॥&lt;br&gt;&#xA;चपला चपलं चायुर्मत्वा काशीं समाश्रयेत् ॥ २८ ॥&lt;br&gt;&#xA;यावन्नैत्यायुषश्चान्तस्तावत्काशी न मुच्यते ॥&lt;br&gt;&#xA;कालः कलालवस्यापि सङ्ख्यातुं नैव विस्मरेत् ॥ २९ ॥&lt;br&gt;&#xA;जरानिकटनिक्षिप्ता बाधन्ते व्याधयो भृशम् ॥&lt;br&gt;&#xA;तथापि देहो नानेहो नाहो काशीं समीहते ॥ 4.1.25.३० ॥&lt;br&gt;&#xA;तीर्थस्नानेन जप्येन परोपकरणोक्तिभिः ॥&lt;br&gt;&#xA;विनार्थं लभ्यते धर्मो धर्मादर्थः स्वयं भवेत् ॥ ३१ ॥&lt;br&gt;&#xA;विनैवार्थार्जनोपायं धर्मादर्थो भवेद्ध्रुवम् ॥&lt;br&gt;&#xA;अतोऽर्थचिन्तामुत्सृज्य धर्ममेकं समाश्रयेत् ॥ ३२ ॥&lt;br&gt;&#xA;धर्मादर्थोऽर्थतः कामः कामात्सर्वसुखोदयः ॥&lt;br&gt;&#xA;स्वर्गोपि सुलभो धर्मात्काश्ये का दुर्लभा परम् ॥ ३३ ॥&lt;br&gt;&#xA;उपायत्रयमेवात्र स्थाणुर्निर्वाणकारणम्॥&lt;br&gt;&#xA;शर्वाण्यग्रेव भाणाद्धा परिनिर्णीय सर्वतः ॥ ३४ ॥&lt;br&gt;&#xA;पूर्वं पाशुपतो योगस्ततस्तीर्थं सितासितम् ॥&lt;br&gt;&#xA;ततोप्येकमनायासमविमुक्तं विमुक्तिदम् ॥ ३५ ॥&lt;br&gt;&#xA;श्रीशैल हिमशैलाद्या नानान्यायतनानि च ॥&lt;br&gt;&#xA;त्रिदण्डधारणञ्चापि सन्न्यासः सर्वकर्मणाम् ॥ ३६ ॥&lt;br&gt;&#xA;तपांसि नानारूपाणि व्रतानि नियमा यमाः ॥&lt;br&gt;&#xA;सिन्धूनामपि सम्भेदा अरण्यानि बहून्यपि ॥ ३७ ॥&lt;br&gt;&#xA;मानसान्यपि भौमानि धारातीर्थादिकानि च ॥&lt;br&gt;&#xA;ऊषराश्चापि पीठानि ह्यच्छिन्नाम्नायपाठनम्॥ ३८ ॥&lt;br&gt;&#xA;जपश्चापि मनूनां च तथाऽग्निहवनानि च ॥&lt;br&gt;&#xA;दानानि नानाक्रतवो देवतोपासनानि च ॥ ३९ ॥&lt;br&gt;&#xA;त्रिरात्रं पञ्चरात्राणि साङ्ख्ययोगादयस्तथा ॥&lt;br&gt;&#xA;विष्णोराराधनं श्रेष्ठं मुक्तयेऽभिहितं किल ॥ 4.1.25.४० ॥&lt;br&gt;&#xA;पुर्यश्चापि समाख्यातानृतजन्तु विमुक्तिदा ॥&lt;br&gt;&#xA;कैवल्यसाधनानीह भवन्त्येव विनिश्चितम् ॥ ४१ ॥&lt;br&gt;&#xA;एतानि यानि प्रोक्तानि काशीप्राप्तिकराणि च ॥&lt;br&gt;&#xA;प्राप्य काशीं भवेन्मुक्तो जन्तुर्नान्यत्रकुत्रचित् ॥ ४२ ॥&lt;br&gt;&#xA;अतएव हि तत्क्षेत्रं पवित्रमतिचित्रकृत् ॥&lt;br&gt;&#xA;विश्वेशितुः प्रियनित्यं विष्वग्ब्रह्माण्डमण्डले ॥ ४३ ॥&lt;br&gt;&#xA;इदमेव हि तत्क्षेत्रं कुशलप्रश्नकारणम् ॥&lt;br&gt;&#xA;एह्येहि देहि मे स्पर्शं निजगात्रस्य सुव्रत ॥ ४४ ॥&lt;br&gt;&#xA;अपि काश्याः समागच्छत्स्पर्शवत्स्पर्श इष्यते ॥&lt;br&gt;&#xA;मयात्र तिष्ठता नित्यं किन्तु त्वं तत आगतः ॥ ४५८ ॥&lt;br&gt;&#xA;त्रिरात्रमपिये काश्यां वसन्ति नियतेन्द्रियाः ॥&lt;br&gt;&#xA;तेषां पुनन्ति नियतं स्पृष्टाश्चरणरेणवः ॥ ४६ ॥&lt;br&gt;&#xA;त्वं तु तत्र कृतावासः कृतपुण्यमहोच्चयः ॥&lt;br&gt;&#xA;उत्तरप्रवहा स्नान जातपिङ्गलमूर्धजः ॥ ४७ ॥&lt;br&gt;&#xA;तव तत्र तु यत्कुण्डमगस्तीश्वरसन्निधौ ॥&lt;br&gt;&#xA;तत्र स्नात्वा च पीत्वा च कृतसर्वोदकक्रियः ॥ ४८ ॥&lt;br&gt;&#xA;पितॄन्पिण्डैः समभ्यर्च्य श्रद्धाश्राद्धविधानतः ॥&lt;br&gt;&#xA;कृत्यकृत्यो भवेज्जन्तुर्वाराणस्याः फलं लभेत् ॥ ४९ ॥&lt;br&gt;&#xA;इत्युक्त्वा सर्वगात्राणि स्पष्ट्वा कुम्भोद्भवस्य च ॥&lt;br&gt;&#xA;स्कन्दोऽमृतसरोवारि विगाह्य सुखमाप्तवान् ॥4.1.25.५०॥&lt;br&gt;&#xA;जय विश्वेश नेत्राणि विनिमील्य वदन्नपि ॥&lt;br&gt;&#xA;ततः किञ्चित्क्षणं दध्यौ गुहः स्थाणुसुनिश्चलः ॥ ५१ ॥&lt;br&gt;&#xA;स्कन्दे विसर्जितध्याने सुप्रसन्नमनोमुखे ॥&lt;br&gt;&#xA;प्रतीक्ष्य वागवसरं पप्रच्छाथ मुनिर्गुहम् ॥ ५२ ॥&lt;br&gt;&#xA;॥ अगस्तिरुवाच ॥ ॥&lt;br&gt;&#xA;स्वामिन्यथा भगवता भगवत्यै पुराऽकथि ॥&lt;br&gt;&#xA;वाराणस्यास्तु महिमा हिमशैलभुवे मुदा ॥ ५३ ॥&lt;br&gt;&#xA;त्वया यथा समाकर्णि तदुत्सङ्गनिवासिना ॥&lt;br&gt;&#xA;तथा कथय षड्वक्त्र तत्क्षेत्रं मेऽतिरोचते ॥ ५४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शृणुष्व मैत्रावरुणे यथा भगवताऽकथि ॥&lt;br&gt;&#xA;तत्क्षेत्रस्याविमुक्तस्य मम मातुः पुरः पुरा ॥ ५५ ॥&lt;br&gt;&#xA;श्रुतं च यत्तदुत्सङ्गे स्थितेन स्थिरचेतसा ॥&lt;br&gt;&#xA;माहात्म्यं तच्छृणु मुने कथ्यमानं मयाऽनघ ॥ ५६ ॥&lt;br&gt;&#xA;गुह्यानां परमं गुह्यमविमुक्तमिहेरितम् ॥&lt;br&gt;&#xA;तत्र सन्निहिता सिद्धिस्तत्र नित्यं स्थितो विभुः ॥ ५७ ॥&lt;br&gt;&#xA;भूर्लोके नैव संलग्नं तत्क्षेत्रं त्वन्तरिक्षगम् ॥&lt;br&gt;&#xA;अयोगिनो न वीक्षन्ते पश्यन्त्येव च योगिनः ॥ ॥ ५८ ॥&lt;br&gt;&#xA;यस्तत्र निवसेद्विप्र संयतात्मा समाहितः ॥&lt;br&gt;&#xA;त्रिकालमपि भुञ्जानो वायुभक्षसमो भवेत् ॥ ५९ ॥&lt;br&gt;&#xA;निमेषमात्रमपि यो ह्यविमुक्तेऽतिभक्तिभाक् ॥&lt;br&gt;&#xA;ब्रह्मचर्यसमायुक्तं तेन तप्तं महत्तपः ॥ 4.1.25.६० ॥&lt;br&gt;&#xA;यस्तु मासं वसेद्धीरो लघ्वाहारो जितेन्द्रियः ॥&lt;br&gt;&#xA;सर्वं तेन व्रतं चीर्णं दिव्यं पाशुपतं भवेत् ॥ ६१ ॥&lt;br&gt;&#xA;संवत्सरं वसंस्तत्र जितक्रोधो जितेन्द्रियः ॥&lt;br&gt;&#xA;अपरस्वविपुष्टाङ्गः परान्नपरिवर्जकः ॥ ६२ ॥&lt;br&gt;&#xA;परापवादरहितः किञ्चिद्दानपरायणः ॥&lt;br&gt;&#xA;समाः सहस्रमन्यत्र तेन तप्तं महत्तपः ॥ ६३ ॥&lt;br&gt;&#xA;यावज्जीवं वसेद्यस्तु क्षेत्रमाहात्म्यविन्नरः ॥&lt;br&gt;&#xA;जन्ममृत्यु भयं हित्वा स याति परमां गतिम् ॥ ६४ ॥&lt;br&gt;&#xA;न योगैर्या गतिर्लभ्या जन्मान्तरशतैरपि ॥&lt;br&gt;&#xA;अन्यत्रहेलया साऽत्र लभ्येशस्य प्रसादतः ॥६५॥&lt;br&gt;&#xA;ब्रह्महा योऽभिगच्छेद्वै दैवाद्वाराणसीं पुरीम् ॥&lt;br&gt;&#xA;तस्य क्षेत्रस्य माहात्म्याद्ब्रह्महत्या निवर्तते ॥ ६६ ॥&lt;br&gt;&#xA;आदेहपतनं यावद्योविमुक्तं न मुञ्चति ॥&lt;br&gt;&#xA;न केवलं ब्रह्महत्या प्रकृतिश्च निवर्तते ॥ ६७ ॥&lt;br&gt;&#xA;अनन्यमानसो भूत्वा तत्क्षेत्रं यो न मुञ्चति ॥&lt;br&gt;&#xA;स मुञ्चति जरामृत्युं गर्भवासं सुदुःसहम् ॥ ६८ ॥&lt;br&gt;&#xA;अविमुक्तं निषेवेत देवर्षिगणसेवितम् ॥&lt;br&gt;&#xA;यदीच्छेन्मानवो धीमान्न पुनर्जननं भुवि ॥ ६९ ॥&lt;br&gt;&#xA;अविमुक्तं न मुञ्चेत संसारभयमोचनम् ॥&lt;br&gt;&#xA;प्राप्य विश्वेश्वरं देवं न स भूयोऽभिजायते ॥ 4.1.25.७० ॥&lt;br&gt;&#xA;कृत्वा पापसह्स्राणि पिशाचत्वं वरन्त्विह ॥&lt;br&gt;&#xA;न तु क्रतुशतप्राप्यः स्वर्गः काशीपुरीं विना ॥ ७१ ॥&lt;br&gt;&#xA;अन्तकाले मनुष्याणां भिद्यमानेषु मर्मसु ॥&lt;br&gt;&#xA;वातेनातुद्यमानानां स्मृतिर्नैवोपजायते ॥ ७२ ॥&lt;br&gt;&#xA;तत्रोत्क्रमणकाले तु साक्षाद्विश्वेश्वरः स्वयम् ॥&lt;br&gt;&#xA;व्याचष्टे तारकं ब्रह्म येनासौ तन्मयो भवेत् ॥ ७३ ॥&lt;br&gt;&#xA;अशाश्वतमिदं ज्ञात्वा मानुष्यं बहुकिल्बिषम् ॥&lt;br&gt;&#xA;अविमुक्तं निषेवेत संसारभयनाशनम् ॥ ७४ ।&lt;br&gt;&#xA;विघ्रैरालोड्यमानोपि योऽविमुक्तं न मुञ्चति ॥&lt;br&gt;&#xA;नैःश्रेयसी श्रियं प्राप्य दुःखान्तं सोधिगच्छति ॥ ७५ ॥&lt;br&gt;&#xA;महापापौघशमनीं पुण्योपचयकारिणीम् ॥&lt;br&gt;&#xA;भुक्तिमुक्तिप्रदामन्ते को न काशीं सुधीः श्रयेत् ॥ ७६ ॥&lt;br&gt;&#xA;एवं ज्ञात्वा तु मेधावी नाविमुक्तं त्यजेन्नरः ॥&lt;br&gt;&#xA;अविमुक्तप्रसादेन विमुक्तो जायते यतः ॥ ७७ ॥&lt;br&gt;&#xA;अविमुक्तस्य माहात्म्यं षड्भिर्वक्त्रैः कथं मया ॥&lt;br&gt;&#xA;वक्तुं शक्यं न शक्नोति सहस्रास्योपि यत्परम् ॥ ७८ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे स्कन्दागस्त्यदर्शनं नाम पञ्चविशतितमोऽध्यायः ॥ २५ ॥ ॥&lt;/p&gt;</description>
    </item>
    <item>
      <title>०२६ मणिकर्णिकाख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/026_maNikarNikAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/026_maNikarNikAkhyAnam/</guid>
      <description>&lt;p&gt;अगस्तिरुवाच ॥ ॥&lt;br&gt;&#xA;प्रसन्नोसि यदि स्कन्द मयि प्रीतिरनुत्तमा ॥&lt;br&gt;&#xA;तत्समाचक्ष्व भगवंश्चिरं यन्मे हृदिस्थितम् ॥ १ ॥&lt;br&gt;&#xA;अविमुक्तमिदं क्षेत्रं कदारभ्य भुवस्तले ॥&lt;br&gt;&#xA;परां प्रथितिमापन्नं मोक्षदं चाभवत्कथम् ॥ २ ॥&lt;br&gt;&#xA;कथमेषा त्रिलोकीड्या गीयते मणिकर्णिका ॥&lt;br&gt;&#xA;तत्रासीत्किं पुरास्वामिन्यदा नामरनिम्नगा ॥ ३ ॥&lt;br&gt;&#xA;वाराणसीति काशीति रुद्रावास इति प्रभो ॥&lt;br&gt;&#xA;अवाप नामधेयानि कथमेतानि सा पुरी ॥&lt;br&gt;&#xA;आनन्दकाननं रम्यमविमुक्तमनन्तरम् ॥ ४ ॥&lt;br&gt;&#xA;महाश्मशान इति च कथं ख्यातं शिखिध्वज ॥&lt;br&gt;&#xA;एतदिच्छाम्यहं श्रोतुं सन्देहं मेऽपनोदय ॥ ५ ॥&lt;br&gt;&#xA;॥ स्कन्द उवाच ॥&lt;br&gt;&#xA;प्रश्नभारोयमतुलस्त्वया यः समुदाहृतः ॥&lt;br&gt;&#xA;कुम्भयोनेऽमुमेवार्थमप्राक्षीदम्बिका हरम् ॥ ६ ॥&lt;br&gt;&#xA;यथा च देवदेवेन सर्वज्ञेन निवेदितम् ॥&lt;br&gt;&#xA;जगन्मातुः पुरस्ताच्च तथैव कथयामि ते ॥ ७ ॥&lt;br&gt;&#xA;महाप्रलय काले च नष्टे स्थावरजङ्गमे ॥&lt;br&gt;&#xA;आसीत्तमोमयं सर्वमनर्कग्रहतारकम् ॥ ८ ॥&lt;br&gt;&#xA;अचन्द्रमनहोरात्रमनग्न्यनिलभूतलम् ॥&lt;br&gt;&#xA;अप्रधानं वियच्छून्यमन्यतेजोविवर्धितम् ॥ ९ ॥&lt;br&gt;&#xA;द्रष्टृत्वादि विहीनं च शब्दस्पर्शसमुज्झितम् ॥&lt;br&gt;&#xA;व्यपेतगन्धरूपं च रसत्यक्तमदिङ्मुखम् ॥ 4.1.26.१० ॥&lt;br&gt;&#xA;इत्थं सत्यन्धतमसि सूचीभेद्ये निरन्तरे ॥&lt;br&gt;&#xA;तत्सद्ब्रह्मेति यच्छ्रुत्या सदैकं प्रतिपाद्यते ॥ ११ ॥&lt;br&gt;&#xA;अमनोगोचरोवाचां विषयं न कथञ्चन ॥&lt;br&gt;&#xA;अनामरूपवर्णं च न स्थूलं न च यत्कृशम् ॥ १२ ॥&lt;br&gt;&#xA;अह्रस्वदीर्घमलघुगुरुत्वपरिवर्जितम् ॥&lt;br&gt;&#xA;न यत्रोपचयः कश्चित्तथा चापचयोपि च ॥ १३ ॥&lt;br&gt;&#xA;अभिधत्ते स चकितं यदस्तीति श्रुतिः पुनः ॥&lt;br&gt;&#xA;सत्यं ज्ञानमनन्तं च यदानन्दं परं महः ॥ १४ ॥&lt;br&gt;&#xA;अप्रमेयमनाधारमविकारमनाकृति ॥&lt;br&gt;&#xA;निर्गुणं योगिगम्यं च सर्वव्याप्येककारणम् ॥ १५ ॥&lt;br&gt;&#xA;निर्विकल्पं निरारम्भं निर्मायं निरुपद्रवम् ॥&lt;br&gt;&#xA;यस्येत्थं संविकल्प्यन्ते सञ्ज्ञाः सञ्ज्ञोदितस्य वै ॥ १६ ॥&lt;br&gt;&#xA;तस्यैकलस्य चरतो द्वितीयेच्छा भवत्किल ॥&lt;br&gt;&#xA;अमूर्तेन स्वमूर्तिश्च तेनाकल्पि स्वलीलया ॥ १७ ॥&lt;br&gt;&#xA;सर्वैश्वर्यगुणोपेता सर्वज्ञानमयी शुभा ॥&lt;br&gt;&#xA;सर्वगा सर्वरूपा च सर्वदृक्सर्वकारिणी ॥ १८ ॥&lt;br&gt;&#xA;सर्वैकवन्द्या सर्वाद्या सर्वदा सर्वसङ्कृतिः ॥&lt;br&gt;&#xA;परिकल्प्येति तां मूर्तिमीश्वरीं शुद्धरूपिणीम् ॥ १९ ॥&lt;br&gt;&#xA;अन्तर्दधे पराख्यं यद्ब्रह्मसर्वङ्गमव्ययम् ॥ 4.1.26.२० ॥&lt;br&gt;&#xA;अमूर्तं यत्पराख्यं वै तस्य मूर्तिरहं प्रिये ॥&lt;br&gt;&#xA;अर्वाचीनपराचीना ईश्वरं मां जगुर्बुधाः ॥२१॥&lt;br&gt;&#xA;ततस्तदैकलेनापि स्वैरं विहरतामया ॥&lt;br&gt;&#xA;स्वविग्रहात्स्वयं सृष्टा स्वशरीरानपायिनी ॥ २२ ॥&lt;br&gt;&#xA;प्रधानं प्रकृतिं त्वां च मायां गुणवतीं पराम् ॥&lt;br&gt;&#xA;बुद्धि तत्त्वस्य जननीमाहुर्विकृतिवर्जिताम् ॥ २३ ॥&lt;br&gt;&#xA;युगपच्च त्वया शक्त्या साकं कालस्वरूपिणा॥&lt;br&gt;&#xA;मयाऽऽद्य पुरुषेणैतत्क्षेत्रं चापि विनिर्मितम्॥२४॥&lt;br&gt;&#xA;सा शक्तिः प्रकृतिः प्रोक्ता स पुमानीश्वरः परः ॥&lt;br&gt;&#xA;ताभ्यां च रममाणाभ्यां तस्मिन्क्षेत्रे घटोद्भव ॥२५॥&lt;br&gt;&#xA;परमानन्दरूपाभ्यां परमानन्दरूपिणी ॥&lt;br&gt;&#xA;पञ्चक्रोशपरीमाणे स्वपादतलनिर्मिते॥२६ ॥&lt;br&gt;&#xA;मुने प्रलयकालेपि न तत्क्षेत्रं कदाचन॥&lt;br&gt;&#xA;विमुक्तं हि शिवाभ्यां यदविमुक्तं ततो विदुः ॥ २७ ॥&lt;br&gt;&#xA;न यदा भूमिवलयं न यदाऽपां समुद्भवः ॥&lt;br&gt;&#xA;तदा विहर्तुमीशेन क्षेत्रमेतद्विनि र्मितम्॥ २८ ॥&lt;br&gt;&#xA;इदं रहस्यं क्षेत्रस्य वेद कोपि न कुम्भज॥&lt;br&gt;&#xA;नास्तिकाय न वक्तव्यं कदाचिच्चर्मचक्षुषे ॥ २९ ॥&lt;br&gt;&#xA;श्रद्धालवे विनीताय त्रिकालज्ञानचक्षुषे ॥&lt;br&gt;&#xA;शिवभक्ताय शान्ताय वक्तव्यं च मुमुक्षवे ॥ 4.1.26.३० ॥&lt;br&gt;&#xA;अविमुक्तं तदरभ्य क्षेत्रमेतदुदीर्यते ॥&lt;br&gt;&#xA;पर्यङ्क(?)भूतं शिवयोर्निरन्तरसुखास्पदम् ॥ ३१ ॥ (पर्यङ्क)&lt;br&gt;&#xA;अभावः कल्प्यते मूढैर्यदा च शिवयोस्तयोः॥&lt;br&gt;&#xA;क्षेत्रस्यास्य तदाभावः कल्प्यो निर्वाणकारिणः॥ ३२ ॥&lt;br&gt;&#xA;अनाराध्य महेशानमनवाप्य च काशिकाम्॥&lt;br&gt;&#xA;योगाद्युपायविज्ञोपि न निर्वाणमवाप्नुयात् ॥३३॥&lt;br&gt;&#xA;अस्यानन्दवनं नाम पुरा कारि पिनाकिना ॥&lt;br&gt;&#xA;क्षेत्रस्यानन्दहेतुत्वादविमुक्तमन्नतरम् ॥ ३४ ॥&lt;br&gt;&#xA;आनन्दकन्दबीजानामङ्कुराणि यतस्ततः ॥&lt;br&gt;&#xA;ज्ञेयानि सर्वलिङ्गानि तस्मिन्नानन्दकानने ॥ ३५ ॥&lt;br&gt;&#xA;अविमुक्तमिति ख्यातमासीदित्थं घटोद्भव ॥&lt;br&gt;&#xA;तथा चाख्याम्यथ मुने यथासीन्मणिकर्णिका ॥ ३६ ॥&lt;br&gt;&#xA;प्रागानन्दवने तत्र शिवयो रममाणयोः ॥&lt;br&gt;&#xA;इच्छेत्यभूत्कलशज सृज्यः कोप्यपरः किल ॥ ३७ ॥&lt;br&gt;&#xA;यस्मिन्न्यस्ते महाभारे आवां स्वः स्वैरचारिणौ ॥&lt;br&gt;&#xA;निर्वाणश्राणनं कुर्वः केवलं काशिशायिनाम् ॥ ३८ ॥&lt;br&gt;&#xA;स एव सर्वं कुरुते स एव परिपाति च ॥&lt;br&gt;&#xA;स एव संवृणोत्यन्ते सर्वैश्वर्यनिधिः स च ॥ ३९ ॥&lt;br&gt;&#xA;चेतःसमुद्रमाकुञ्च्य चिन्ताकल्लोलदोलितम् ॥&lt;br&gt;&#xA;सत्त्वरत्नं तमोग्राहं रजोविद्रुमवल्लितम् ॥ 4.1.26.४० ॥&lt;br&gt;&#xA;यस्य प्रसादात्तिष्ठावः सुखमानन्दकानने ॥&lt;br&gt;&#xA;परिक्षिप्त मनोवृत्तौ क्व हि चिन्तातुरे सुखम् ॥ ४१ ॥&lt;br&gt;&#xA;सम्प्रधार्येति स विभुः सर्वतश्चित्स्वरूपया ॥&lt;br&gt;&#xA;तया सह जगद्धात्र्या जगद्धाताऽथ धूर्जटिः ॥ ४२ ॥&lt;br&gt;&#xA;सव्ये व्यापारयाञ्चक्रे दृशमङ्गे सुधामुचम् ॥&lt;br&gt;&#xA;ततः पुमानाविरासीदेकस्त्रैलोक्यसुन्दरः ॥ ४३ ॥&lt;br&gt;&#xA;शान्तः सत्त्वगुणोद्रिक्तो गाम्भीर्य जितसागरः ॥&lt;br&gt;&#xA;तथा च क्षमया युक्तो मुनेऽलब्धोपमोऽभवत् ॥ ४४ ॥&lt;br&gt;&#xA;इन्द्रनीलद्युतिःश्रीमान्पुण्डरीकोत्तमेक्षणः ॥&lt;br&gt;&#xA;सुवर्णाकृति सुच्छाय दुकूलयुगलावृतः ॥ ४५ ॥&lt;br&gt;&#xA;लसत्प्रचण्डदोर्दण्ड युगलद्वयराजितः ॥&lt;br&gt;&#xA;उल्लसत्परमामोदनाभीह्रदकुशेशयः ॥ ४६ ॥&lt;br&gt;&#xA;एकः सर्वगुणावासस्त्वेकः सर्वकलानिधिः ॥&lt;br&gt;&#xA;एकः सर्वोत्तमो यस्मात्ततो यः पुरुषोत्तमः ॥ ४७ ॥&lt;br&gt;&#xA;ततो महान्तं तं वीक्ष्य महामहिमभूषणम् ॥&lt;br&gt;&#xA;महादेव उवाचेदं महाविष्णुर्भवाच्युत ॥ ४८ ॥&lt;br&gt;&#xA;तव निःश्वसितं वेदास्तेभ्यः सर्वमवैष्यसि ॥&lt;br&gt;&#xA;वेददृष्टेन मार्गेण कुरु सर्वं यथोचितम्॥ ४९ ॥&lt;br&gt;&#xA;इत्युक्त्वा तं महेशानो बुद्धितत्त्वस्वरूपिणम् ॥&lt;br&gt;&#xA;शिवया सहितो रुद्रो विवेशानन्दकाननम् ॥ 4.1.26.५० ॥&lt;br&gt;&#xA;ततः स भगवान्विष्णुर्मौलावाज्ञां निधाय च ॥&lt;br&gt;&#xA;क्षणं ध्यानपरो भूत्वा तपस्येव मनो दधौ ॥ ५१ ॥&lt;br&gt;&#xA;खनित्वा तत्र चक्रेण रम्यां पुष्करिणीं हरिः ॥&lt;br&gt;&#xA;निजाङ्गस्वेदसन्दोह सलिलैस्तामपूरयत् ॥ ५२ ॥&lt;br&gt;&#xA;समाः सहस्रं पञ्चाशत्तप उग्रं चचार सः ॥&lt;br&gt;&#xA;चक्रपुष्कीरणी तीरे तत्र स्थाणुसमाकृतिः ॥ ५३ ॥&lt;br&gt;&#xA;ततः स भगवानीशो मृडान्या सहितो मृडः ॥&lt;br&gt;&#xA;दृष्ट्वा ज्वलन्तं तपसा निश्चलं मीलितेक्षणम्॥ ५४ ॥&lt;br&gt;&#xA;तमुवाच हृषीकेशं मौलिमान्दोलयन्मुहुः ॥&lt;br&gt;&#xA;अहो महत्त्वं तपसस्त्वहो धैर्यं च चेतसः ॥ ५५ ॥&lt;br&gt;&#xA;अहो अनिन्धनो वह्निर्ज्वलत्येष निरन्तरम्॥&lt;br&gt;&#xA;अलं तप्त्वा महाविष्णो वरं वरय सत्तम ॥ ५६ ॥&lt;br&gt;&#xA;मृडस्याम्रोडितमिदं प्रत्यभिज्ञाय भाषितम् ॥&lt;br&gt;&#xA;उन्मीलित दृगम्भोजः समुत्तस्थौ चतुर्भुजः ॥ ५७ ॥&lt;br&gt;&#xA;श्रीविष्णुरुवाच ॥ ॥&lt;br&gt;&#xA;यदि प्रसन्नो देवेश देवदेव महेश्वर ॥&lt;br&gt;&#xA;भवान्या सहितं त्वां तु द्रष्टुमिच्छामि सर्वदा ॥ ५८ ॥&lt;br&gt;&#xA;सर्वकर्मसु सर्वत्र त्वामेव शशिशेखर ॥&lt;br&gt;&#xA;पुरश्चरं तं पश्यामि यथा तन्मे वरस्तथा ॥ ५९ ॥&lt;br&gt;&#xA;त्वदीय चरणाम्भोज मकरन्दमधूत्सुकः ॥&lt;br&gt;&#xA;मच्चेतो भ्रमरो भ्रान्तिं विहायास्तु सुनिश्चलः ॥4.1.26.६०॥&lt;br&gt;&#xA;॥ श्रीशिव उवाच ॥&lt;br&gt;&#xA;एवमस्तु हृषीकेश यत्त्वयोक्तं जनार्दन ॥&lt;br&gt;&#xA;अन्यं वरं प्रयच्छामि तमाकर्णय सुव्रत ॥ ६१ ॥&lt;br&gt;&#xA;त्वदीयस्यास्य तपसो महोपचय दर्शनात् ॥&lt;br&gt;&#xA;यन्मयान्दोलितो मौलिरहिश्रवणभूषणः ॥ ६२ ॥&lt;br&gt;&#xA;तदान्दोलनतः कर्णात्पपात मणिकर्णिका ॥&lt;br&gt;&#xA;मणिभिः खचिता रम्या ततोऽस्तु मणिकर्णिका ॥ ६३ ॥&lt;br&gt;&#xA;चक्रपुष्करिणी तीर्थं पुराख्यातमिदं शुभम् ॥&lt;br&gt;&#xA;त्वया चक्रेण खननाच्छङ्खचक्रगदाधर ॥ ६४ ॥&lt;br&gt;&#xA;मम कर्णात्पपातेयं यदा च मणिकर्णिका ॥&lt;br&gt;&#xA;तदाप्रभृति लोकेऽत्र ख्यातास्तु मणिकर्णिका ॥६५॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;मुक्ताकुण्डलपातेन तवाद्रितनयाप्रिय ॥&lt;br&gt;&#xA;तीर्थानां परमं तीर्थं मुक्तिक्षेत्रमिहास्तु वै ॥६६॥&lt;br&gt;&#xA;काशतेऽत्र यतो ज्योतिस्तदनाख्येयमीश्वरः ॥&lt;br&gt;&#xA;अतो नामापरं चास्तु काशीति प्रथितं विभो ॥ ६७ ॥&lt;br&gt;&#xA;अन्यं वरं वरे देव देयः सोप्यविचारितम् ॥&lt;br&gt;&#xA;स ते परोपकारार्थं जगद्रक्षामणे शिव ॥ ६८ ॥&lt;br&gt;&#xA;आब्रह्मस्तम्बपर्यन्तं यत्किञ्चिज्जन्तुसञ्ज्ञितम् ॥&lt;br&gt;&#xA;चतुर्षु भूतग्रामेषु काश्यां तन्मुक्तिमाप्स्यतु ॥६९॥&lt;br&gt;&#xA;अस्मिंस्तीर्थवरे शम्भो मणिश्रव णभूषणे ॥&lt;br&gt;&#xA;सन्ध्यां स्नानं जपं होमं वेदाध्ययनमुत्तमम् ॥&lt;br&gt;&#xA;तर्पण पिण्डदानं च देवतानां च पूजनम् ॥ 4.1.26.७० ॥&lt;br&gt;&#xA;गोभूतिलहिरण्याश्वदीपान्नाम्बरभूषणम् ॥&lt;br&gt;&#xA;कन्यादानं प्रयत्नेन सप्ततन्तूननेकशः ॥ ७१ ॥&lt;br&gt;&#xA;व्रतोत्सर्गं वृषोत्सर्गं लिङ्गादि स्थापनं तथा ॥&lt;br&gt;&#xA;करोति यो महाप्राज्ञो ज्ञात्वायुःक्षणगत्वरम् ॥ ७२ ॥&lt;br&gt;&#xA;विपत्तिं विपुलां चापि सम्पत्तिमतिभङ्गुराम् ॥&lt;br&gt;&#xA;अक्षया मुक्तिरेकास्तु विपाकस्तस्य कर्मणः ॥७३॥&lt;br&gt;&#xA;अन्यच्चापि शुभं कर्म यदत्र श्रद्धयायुतम् ॥&lt;br&gt;&#xA;विनात्मघातमीशान त्यक्त्वा प्रायोपवेशनम्॥७४॥&lt;br&gt;&#xA;नैःश्रेयस्याः श्रियो हेतुस्तदस्तु जगदीश्वर ॥&lt;br&gt;&#xA;नानुशोचति नाख्याति कृत्वा कालान्तरेपि यत् ॥७५॥&lt;br&gt;&#xA;तदिहाक्षयतामेतु तस्येश त्वदनुग्रहात्॥&lt;br&gt;&#xA;तव प्रसादात्तस्येश सर्वमक्षयमस्तु तत् ॥ ७६ ॥&lt;br&gt;&#xA;यदस्ति यद्भविष्यच्च यद्भूतं च सदाशिव ॥&lt;br&gt;&#xA;तस्मादेतच्च सर्वस्मात्क्षेत्रमस्तु शुभोदयम् ॥ ७७ ॥&lt;br&gt;&#xA;यथा सदाशिव त्वत्तो न किञ्चिदधिकं शिवम् ॥&lt;br&gt;&#xA;तथानन्दवनादस्मात्किञ्चिन्मास्त्वधिकं क्वचित् ॥ ७८ ॥&lt;br&gt;&#xA;विना साङ्ख्येन योगेन विना स्वात्मावलोकनम्॥&lt;br&gt;&#xA;विना व्रत तपो दानैः श्रेयोऽस्तु प्राणिनामिह ॥ ७९ ॥&lt;br&gt;&#xA;शशका मशका कीटाः पतं गास्तुरगोरगाः ॥&lt;br&gt;&#xA;पञ्चक्रोश्यां मृताः काश्यां सन्तु निर्वाणदीक्षिताः ॥ 4.1.26.८० ॥&lt;br&gt;&#xA;नामापि गृह्णतां काश्याः सदैवास्त्वेनसः क्षयः ॥ ८१ ॥&lt;br&gt;&#xA;सदा कृतयुगं चास्तु सदाचास्तूत्तरायणम्॥&lt;br&gt;&#xA;सदा महोदयश्चास्तु काश्यां निवसतां सताम् ॥ ८२ ॥&lt;br&gt;&#xA;यानि कानि पवित्राणि श्रुत्युक्तानि सदाशिव ॥&lt;br&gt;&#xA;तेभ्योऽधिकतरं चास्तु क्षेत्रमेतत्त्रिलोचन ॥ ८३ ॥&lt;br&gt;&#xA;चतुर्णामपि वेदानां पुण्यमध्ययनाच्च यत् ॥&lt;br&gt;&#xA;तत्पुण्यं जायतां काश्यां गायत्रीलक्ष जाप्यतः ॥ ८४ ॥&lt;br&gt;&#xA;अष्टाङ्गयोगाभ्यासेन यत्पुण्यमपि जायतेः ॥&lt;br&gt;&#xA;तत्पुण्यं साधिकं भूयाच्छ्रद्धाकाशीनिषेवणात् ॥ ८५ ॥&lt;br&gt;&#xA;कृच्छ्रचान्द्रायणाद्यैश्च यच्छ्रेयः समुपार्ज्यते ॥&lt;br&gt;&#xA;तदेकेनोपवासेन भवत्वानन्दकानने ॥ ८६ ॥&lt;br&gt;&#xA;अन्यत्र यत्तपस्तप्त्वा श्रेयः स्याच्छरदां शतम् ॥&lt;br&gt;&#xA;तदस्तु काश्यां वर्षेण भूमिशय्या व्रतेन हि ॥ ८७ ॥&lt;br&gt;&#xA;आजन्म मौनव्रततो यदन्यत्रफलं स्मृतम् ॥&lt;br&gt;&#xA;तदस्तु काश्यां पक्षाहः सत्यवाक्परिभाषणात् ॥ ८८ ॥&lt;br&gt;&#xA;अन्यत्र दत्त्वा सर्वस्वं सुकृतं यत्समीरितम् ॥&lt;br&gt;&#xA;सहस्रभोजनात्काश्यां तद्भूयादयुताधिकम् ॥ ८९ ॥&lt;br&gt;&#xA;मुक्तिक्षेत्राणि सर्वाणि यत्संसेव्योदितं फलम् ॥&lt;br&gt;&#xA;पञ्चरात्रात्तदत्रास्तु निषेव्य मणिकर्णिकाम् ॥ 4.1.26.९० ॥&lt;br&gt;&#xA;प्रयागस्नानपुण्येन यत्पुण्यं स्याच्छिवप्रदम् ॥&lt;br&gt;&#xA;काशीदर्शनमात्रेण तत्पुण्यं श्रद्धयास्त्विह ॥ ९१ ॥&lt;br&gt;&#xA;यत्पुण्यमश्वमेधेन यत्पुण्यं राजसूयतः ॥&lt;br&gt;&#xA;काश्यां तत्पुण्यमाप्नोतु त्रिरात्रशयनाद्यमी ॥ ९२ ॥&lt;br&gt;&#xA;तुलापुरुषदानेन यत्पुण्यं सम्यगाप्यते ॥&lt;br&gt;&#xA;काशीदर्शनमात्रेण तत्पुण्यं श्रद्धयास्तु वै ॥ ९३ ॥&lt;br&gt;&#xA;इति विष्णोर्वरं श्रुत्वा देवदेवो जगत्पतिः ॥&lt;br&gt;&#xA;उवाच च प्रसन्नात्मा तथाऽस्तु मधुसूदन ॥ ९४ ॥&lt;br&gt;&#xA;॥ श्रीमहादेव उवाच ॥ ॥&lt;br&gt;&#xA;शृणु विष्णो महाबाहो जगतः प्रभवाप्यय ॥&lt;br&gt;&#xA;विधेहि सृष्टिं विविधां यथावत्त्वं श्रुतीरिताम् ॥ ९५ ॥&lt;br&gt;&#xA;पितेव सर्वभूतानां धर्मतः पालको भव ॥&lt;br&gt;&#xA;विध्वंसनीया विविधा धर्मध्वंसविधायिनः ॥ ९६ ॥&lt;br&gt;&#xA;धर्मेतरपथस्थानामुपसंहृतये हरे ॥&lt;br&gt;&#xA;हेतुमात्रं भवान्यस्मात्स्वकर्मनिहता हि ते ॥ ९७ ॥&lt;br&gt;&#xA;यथा परिणतं सस्यं पतेत्प्रसवबन्धनात् ॥&lt;br&gt;&#xA;ते परीणतपाप्मानः पतिष्यन्ति तथा स्वयम् ॥ ९८ ॥&lt;br&gt;&#xA;ये च त्वामवमन्यन्ते दर्पिताः स्वतपोबलैः ॥&lt;br&gt;&#xA;तेषां चैवोपसंहृत्यै प्रभविष्याम्यहं हरे ॥ ९९ ॥&lt;br&gt;&#xA;उपपातकिनो ये च महापातकिनश्च ये ॥&lt;br&gt;&#xA;तेपि काशीं समासाद्य भविष्यन्ति गतैनसः ॥ 4.1.26.१०० ॥&lt;br&gt;&#xA;इदं मम प्रियं क्षेत्रं पञ्चक्रोशीपरीमितम् ॥&lt;br&gt;&#xA;ममाज्ञा प्रभवेदत्र नान्याज्ञा प्रभवेदिह ॥ १ ॥&lt;br&gt;&#xA;पुनर्विष्णुर्मया प्रोक्तो मृडानि शुभलोचने ॥&lt;br&gt;&#xA;अत्युग्रतेजसा तेजो भ्रमंस्त्रैलोक्यविभ्रमः ॥ २ ॥&lt;br&gt;&#xA;पापिनामपि जन्तूनामविमुक्तनिवासिनाम् ॥&lt;br&gt;&#xA;नान्यः शासयिता विप्णो तेषां शास्ताऽहमेव हि ॥ ३ ॥&lt;br&gt;&#xA;योजनानां शतस्थोपि यो(?)ऽविमुक्तं स्मरेद्धृदि ॥&lt;br&gt;&#xA;बहुपातकपूर्णोपि न स पापैः प्रबाध्यते ॥४॥&lt;br&gt;&#xA;मम प्रियस्य क्षेत्रस्य योऽविमुक्तस्य संस्मरेत् ॥&lt;br&gt;&#xA;प्राण प्रयाणसमये दूरगोप्यघवानपि ॥५॥&lt;br&gt;&#xA;स पापपूगमुत्सृज्य स्वर्गभोगान्समश्नुते ॥&lt;br&gt;&#xA;काशीस्मरणपुण्येन स्वर्गाद्भ्रष्टो हि जायते॥६॥&lt;br&gt;&#xA;पृथिव्यामेकराड्भूत्वा भुक्त्वा भोगाननेकशः ॥&lt;br&gt;&#xA;प्राप्याविमुक्तं तत्पुण्यान्निर्वाणपदभाग्भवेत् ॥ ७ ॥&lt;br&gt;&#xA;बहुकालमुषित्वाऽत्र नियतेन्द्रियमानसः ॥&lt;br&gt;&#xA;यद्यन्यत्र विपद्येत दैवयोगाच्छुचिस्मिते ॥ ८ ॥&lt;br&gt;&#xA;सोपि स्वर्गसुखं भुक्त्वा भूत्वा क्षितिपतीश्वरः ॥&lt;br&gt;&#xA;पुनः काशीमवाप्याथ विन्देन्नैःश्रेयसीं श्रियम् ॥ ९ ॥&lt;br&gt;&#xA;विष्णोऽविमुक्ते संवासः कर्मनिर्मूलनक्षमः ॥&lt;br&gt;&#xA;द्वित्राणां हि पवित्राणां निर्वाणा येह जायते ॥ 4.1.26.११० ॥&lt;br&gt;&#xA;विष्णुरुवाच ॥ ॥&lt;br&gt;&#xA;देवेशक्षेत्रमाहात्म्यं यो न जानाति तत्त्वतः ॥&lt;br&gt;&#xA;न श्रद्दधाति म्रियते मृते तस्येह का गतिः ॥११॥&lt;br&gt;&#xA;॥ शिव उवाच ॥ ॥&lt;br&gt;&#xA;अन्यत्र कृत्वा पापानि बहूनि सुमहान्ति च ॥&lt;br&gt;&#xA;अश्रद्दधानोऽतत्त्वज्ञो यद्यत्र च विपद्यते ॥ १२ ॥&lt;br&gt;&#xA;महिमन्यनभिज्ञोपि क्षेत्रस्यास्य जनार्दन॥&lt;br&gt;&#xA;तस्य या गतिरुद्दिष्टा तां निशामय सुव्रत ॥ १३ ॥&lt;br&gt;&#xA;पञ्चक्रोशीं प्रविशतस्तस्य पातकसन्ततिः ॥&lt;br&gt;&#xA;बहिरेव प्रतिष्ठेत नान्तर्निर्विशते क्वचित् ॥ १४ ॥&lt;br&gt;&#xA;भयाद्बहिः स्थितायां च तस्य पातकसन्ततौ ॥&lt;br&gt;&#xA;त्रिशूलपाशपाणीनां गणानां सीमचारिणाम् ॥ १५ ॥&lt;br&gt;&#xA;प्रवेशमात्रादनघ सर्वैरेनोभिरुज्झितः ॥&lt;br&gt;&#xA;संस्नाय मणिकर्णिक्यां पुण्यं प्राप्नोत्यनुत्तमम् ॥ १६ ॥&lt;br&gt;&#xA;सर्वतीर्थेषुसंस्नानाद्यत्पुण्यं समवाप्यते ॥&lt;br&gt;&#xA;तत्पुण्यमाप्यते सम्यङ्मणिकर्ण्येक मज्जनात् ॥ १७ ॥&lt;br&gt;&#xA;विधिना तत्र संस्नाय मृद्गोमयकुशादिभिः ॥&lt;br&gt;&#xA;स्वशाखावारुणैर्मन्त्रैर्दूर्वापामार्गदर्भकैः ॥ १८ ॥&lt;br&gt;&#xA;सर्वतीर्थेषु यत्पुण्यं सर्वदानेषु यत्फलम् ॥&lt;br&gt;&#xA;मणिकर्ण्यां विधिस्नातः श्रद्धया तदवाप्नुयात् ॥ १९ ॥&lt;br&gt;&#xA;अश्रद्धयापि यः स्नातो मणिकर्ण्यां विधानतः ॥&lt;br&gt;&#xA;सोपि पुण्यमवाप्नोति स्वर्गप्राप्तिकरं परम् ॥ 4.1.26.१२० ॥&lt;br&gt;&#xA;श्रद्धया विधिवत्स्नात्वा कृत्वा देवादितर्पणम् ॥&lt;br&gt;&#xA;तिलबर्हिर्यवैः सम्यक्सर्वयज्ञफलं लभेत् ॥ २१ ॥&lt;br&gt;&#xA;श्रद्दधानो विधिस्नातः कृत सर्वोदकक्रियः ॥&lt;br&gt;&#xA;जपन्देवान्समभ्यर्च्य सर्वमन्त्रफलं लभेत् ॥ २२ ॥&lt;br&gt;&#xA;स्नात्वा मौनेन विश्वेश दर्शना न्नियतेन्द्रियः ॥&lt;br&gt;&#xA;सर्वव्रतकृतं श्रेयो लभेद्वाचंयमः शिवे ॥ २३ ॥&lt;br&gt;&#xA;स्नाने देवार्चने जप्ये मलमूत्रविसर्जने ॥&lt;br&gt;&#xA;मौनं कुर्यात्प्रयत्नेन दन्तधावनहोमयोः ॥ २४ ॥&lt;br&gt;&#xA;विश्वेश्वरं समभ्यर्च्य सूपचारैर्विधानतः ॥&lt;br&gt;&#xA;यावज्जीवं शिवार्चायाः फलमाप्नोति वै सकृत् ॥ २५ ॥&lt;br&gt;&#xA;दत्त्वाल्पमपि देवेशि न्यायेनोपार्जितं धनम् ॥&lt;br&gt;&#xA;अविमुक्ते मम क्षेत्रे न दरिद्रो भवेत्क्वचित् ॥ २६ ॥&lt;br&gt;&#xA;विविधं धनमावर्ज्य योऽविमुक्ते न यच्छति ॥&lt;br&gt;&#xA;सम्प्राप्य निधनं मूढोऽन्यत्र शोचति सर्वदा ॥ २७ ॥&lt;br&gt;&#xA;रम्याणि यानि रत्नानि गोगजाश्वाम्बराण्यपि ॥&lt;br&gt;&#xA;कृतानि तानि श्रेयोर्थमविमुक्तनिवासिनाम् ॥ २८ ॥&lt;br&gt;&#xA;विश्वेशप्रीणनार्थाय धनं निधनमेव वा ॥&lt;br&gt;&#xA;न्यायेन काश्यां यः कुर्यात्स धन्यः स च धर्मवित् ॥ २९ ॥&lt;br&gt;&#xA;योसौ विश्वेश्वरो देवः काशीपुर्यामुमे स्थितः ॥&lt;br&gt;&#xA;लिङ्गरूपधरः साक्षान्मम श्रेयास्पदं हि तत् ॥ 4.1.26.१३० ॥&lt;br&gt;&#xA;अविमुक्तं महत्क्षेत्रं पञ्चक्रोशपरीमितम् ॥&lt;br&gt;&#xA;ज्योतिर्लिगं तदेकं हि ज्ञेयं विश्वेश्वराभिधम् ॥ ३१ ॥&lt;br&gt;&#xA;एकदेशस्थितमपि यथा मार्तण्डमण्डलम् ॥&lt;br&gt;&#xA;दृश्यते सर्वगं सर्वैः काश्यां विश्वेश्वरस्तथा ॥ ३२ ॥&lt;br&gt;&#xA;निष्प्रत्यूहेन योगेन नानाजन्मार्जितेन च ॥&lt;br&gt;&#xA;यत्फलं लभ्यतेऽन्यत्र तत्काश्यां त्यजतस्तनुम ॥ ३३ ॥&lt;br&gt;&#xA;तप्त्वा तपांसि सर्वाणि बहुकालं जितेन्द्रियैः ॥&lt;br&gt;&#xA;यत्फलं लभ्यतेऽन्यत्र तत्काश्यामेकरात्रतः ॥ ३४ ॥&lt;br&gt;&#xA;अक्षेत्रमहिमज्ञोपि श्रद्धाहीनोपि कालतः ॥&lt;br&gt;&#xA;काशीप्रवेशादनघोऽमृतत्वं लभतेमृतः ॥ ३५ ॥&lt;br&gt;&#xA;कृत्वाप्येनांसि चोग्राणि कालात्प्राप्याथ काशिकाम् ॥&lt;br&gt;&#xA;त्यक्त्वा तनुं प्रसादान्मे मामेव प्रतिपद्यते ॥ ३६ ॥&lt;br&gt;&#xA;विना मम प्रसादं वै कः काशीं प्रतिपद्यते ॥&lt;br&gt;&#xA;विना ब्रध्नं विशालाक्षि दिनकृत्क इहोच्यते ॥ ३७ ॥&lt;br&gt;&#xA;अप्राप्य काशीं को देवि निरन्तर सुखं लभेत् ॥&lt;br&gt;&#xA;बह्माद्याः प्राकृतैः पाशैर्यतो बद्धा निरन्तरम् ॥ ३८ ॥&lt;br&gt;&#xA;चतुर्विंशतिभिः पाशैस्त्रिगुणैः क्रियया दृढैः ॥&lt;br&gt;&#xA;कण्ठे बद्धा विमुच्यन्ते कथं काशीं विना जनाः ॥ ॥ ३९ ॥&lt;br&gt;&#xA;बहूपसर्गो योगोयं कृच्छ्रसाध्यं तपो हि यत् ॥&lt;br&gt;&#xA;योगाद्भ्रष्टस्तपोभ्रष्टो गर्भक्लेशसहःपुनः ॥ 4.1.26.१४० ॥&lt;br&gt;&#xA;कृत्वापि काश्यां पापानि काश्यामेव म्रियेत चेत् ॥&lt;br&gt;&#xA;भूत्वा रुद्रपिशाचोपि पुनर्मुक्तिमवाप्स्यति ॥ ४१ ॥&lt;br&gt;&#xA;काश्यां मृतानां जन्तूनां दैवात्पापकृतामपि ॥&lt;br&gt;&#xA;न पातो नरके तेषां तेषां शास्ताहमेव यत् ॥ ४२ ॥&lt;br&gt;&#xA;कायं विज्ञाय सापायं स्मृत्वा गर्भस्य वेदनाम् ॥&lt;br&gt;&#xA;त्यक्त्वा राज्यमपि प्राज्यं सेव्या काशी निरन्तरम् ॥ ४३ ॥&lt;br&gt;&#xA;अतर्कितं समभ्येत्य यमदूताः सुदारुणाः ॥&lt;br&gt;&#xA;बद्ध्वा पाशैर्हनिष्यन्ति क्षिप्रं काशीं ततः श्रयेत ॥ ४४ ॥&lt;br&gt;&#xA;न पापेभ्यो भयं यत्र न भयं यत्र वै यमात् ॥&lt;br&gt;&#xA;न गर्भवासभीर्यत्र तां काशीं को न संश्रयेत् ॥ ४५ ॥&lt;br&gt;&#xA;अद्य प्रातः परश्वो वा मरणं प्राप्यमेव च ॥&lt;br&gt;&#xA;यावत्कालविलम्बोस्ति तावत्काशीं समाश्रयेत् ॥ ४६ ॥&lt;br&gt;&#xA;प्राप्ते तु मरणे पुंसां पुनर्जन्म पुनर्मृतिः ॥&lt;br&gt;&#xA;अपुनर्भवभूमिं च तस्मात्काशीं श्रयेद्बुधः ॥ ४७ ॥&lt;br&gt;&#xA;पुत्रक्षेत्रकलत्राख्यां त्यक्त्वा मायां हि वैष्णवीम् ॥&lt;br&gt;&#xA;भवान्तरेनेकरूपां भवघ्नीं काशिकां श्रयेत् ॥४८॥&lt;br&gt;&#xA;॥ स्कन्द उवाच ॥&lt;br&gt;&#xA;दूरं मे मरणंयुवाहमधुना धार्यं न चित्तेत्विति श्रोतव्यो निभृतं कृतान्त महिषग्रैवेयघण्टारवः ॥&lt;br&gt;&#xA;नैकट्यात्प्रकटोत्कटश्रमघटामप्राप्य हित्वा द्रुतं जीर्णां पर्णकुटीं ततः पटुमतिर्गच्छेत्पुरीं धूर्जटेः ॥ ४९ ॥&lt;br&gt;&#xA;व्यास उवाच ॥&lt;br&gt;&#xA;अगस्त्यस्य पुरः सूत कथयित्वा कथामिमाम् ॥&lt;br&gt;&#xA;सर्वपापप्रशमनीं पुनः स्कन्द उवाच ह ॥ 4.1.26.१५० ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वार्द्धे मणिकर्णिकाख्यानं नाम षड्विंशोऽध्यायः ॥ २६ ॥&lt;/p&gt;</description>
    </item>
    <item>
      <title>०२७ स्तोत्रकथनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/027_stotrakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/027_stotrakathanam/</guid>
      <description>&lt;p&gt;स्कन्द उवाच ॥&lt;br&gt;&#xA;वाराणसीति प्रथितं यथा चानन्दकाननम् ॥&lt;br&gt;&#xA;तथा च कथयामीह देवदेवेनभाषितम् ॥ १ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;निशामय महाबाहो विष्णो त्रैलोक्यसुन्दर ॥&lt;br&gt;&#xA;प्राप्तं वाराणसीत्याख्यामविमुक्तं यथा तथा ॥ २ ॥&lt;br&gt;&#xA;निर्दग्धान्सागराञ्छ्रुत्वा कपिलक्रोधवह्निना ॥&lt;br&gt;&#xA;अश्वमेधाश्वसंयुक्तान्पूर्वजान्स्वान्भगीरथः ॥ ३ ॥&lt;br&gt;&#xA;सूर्यवंशे महातेजा राजा परमधार्मिकः ॥&lt;br&gt;&#xA;आरिराधयिषुर्गङ्गां तपसे कृतनिश्चयः ॥४॥&lt;br&gt;&#xA;हिमवन्तं नगश्रेष्ठममात्य न्यस्तराज्यधूः ॥&lt;br&gt;&#xA;जगाम यशसां राशिरुद्दिधीर्षुः पितामहान् ॥ ५ ॥&lt;br&gt;&#xA;ब्रह्मशापाग्निनिर्दग्धान्महादुर्गतिगानपि ॥&lt;br&gt;&#xA;विना त्रिमार्गगां विष्णो को जन्तूंस्त्रिदिवं नयेत् ॥ ६ ॥&lt;br&gt;&#xA;ममैव सा परामूर्तिस्तोयरूपा शिवात्मिका ॥&lt;br&gt;&#xA;ब्रह्माण्डानामनेकानामाधारः प्रकृतिः परा ॥ ७ ॥&lt;br&gt;&#xA;शुद्धविद्यास्वरूपा च त्रिशक्तिः करुणात्मिका ॥&lt;br&gt;&#xA;आनन्दामृतरूपा च शुद्धधर्मस्वरूपिणी ॥ ८ ॥&lt;br&gt;&#xA;यामेतां जगतां धात्रीं धारयामि स्वलीलया ॥&lt;br&gt;&#xA;विश्वस्य रक्षणार्थाय परब्रह्मस्वरूपिणीम् ॥ ९ ॥&lt;br&gt;&#xA;त्रैलोक्ये यानि तीर्थानि पुण्यक्षेत्राणि यानि च ॥&lt;br&gt;&#xA;सर्वत्र सर्वे ये धर्माः सर्वयज्ञाः सदक्षिणाः ॥ 4.1.27.१० ॥&lt;br&gt;&#xA;तपांसि विष्णो सर्वाणि श्रुतिः साङ्गा चतुर्विधा ॥&lt;br&gt;&#xA;अहं च त्वं च कश्चापि देवतानां गणाश्च ये ॥ ॥ ११ ॥&lt;br&gt;&#xA;पुरुषार्थाश्च सर्वे वै शक्तयो विविधाश्च याः ॥&lt;br&gt;&#xA;गङ्गायां सर्व एवैते सूक्ष्मरूपेण संस्थिताः ॥ १२ ॥&lt;br&gt;&#xA;स स्नातः सर्वतीर्थेषु सर्वक्रतुषु दीक्षितः ॥&lt;br&gt;&#xA;चीर्णसर्वव्रतः सोपि यस्तु गङ्गां निषेवते ॥ १३ ॥&lt;br&gt;&#xA;तपांसि तेन तप्तानि सर्वदानप्रदः स च ॥&lt;br&gt;&#xA;स प्राप्त योगनियमो यस्तु गङ्गां निषेवते ॥१४॥&lt;br&gt;&#xA;सर्ववर्णाश्रमेभ्यश्च वेदविद्भ्यश्च वै तथा ॥&lt;br&gt;&#xA;शास्त्रार्थपारगेभ्यश्च गङ्गास्नायी विशिष्यते ॥ १५ ॥&lt;br&gt;&#xA;मनोवाक्कायजैर्दोषैर्दुष्टो बहुविधैरपि ॥&lt;br&gt;&#xA;वीक्ष्य गङ्गां भवेत्पूतः पुरुषो नात्र संशयः ॥१६॥&lt;br&gt;&#xA;कृते सर्वत्र तीर्थानि त्रेतायां पुष्करं परम् ॥&lt;br&gt;&#xA;द्वापरे तु कुरुक्षेत्रं कलौ गङ्गैव केवलम् ॥ १७ ॥&lt;br&gt;&#xA;पूर्वजन्मान्तराभ्यास वासनावशतो हरे ॥&lt;br&gt;&#xA;गङ्गातीरे निवासः स्यान्मदनुग्रहतः परात् ॥ १८ ॥&lt;br&gt;&#xA;ध्यानं कृते मोक्षहेतुस्त्रेतायां तच्च वै तपः ॥&lt;br&gt;&#xA;द्वापरे तद्द्वयं यज्ञाः कलौ गङ्गैव केवलम् ॥ १९ ॥&lt;br&gt;&#xA;यो देहपतनाद्यावद्गङ्गातीरं न मुञ्चति ॥&lt;br&gt;&#xA;स हि वेदान्तविद्योगी ब्रह्मचर्यव्रती सदा ॥ 4.1.27.२० ॥&lt;br&gt;&#xA;कलौ कलुषचित्तानां परद्रव्यरतात्मनाम् ॥&lt;br&gt;&#xA;विधिहीनक्रियाणां च गतिर्गङ्गा विना नहि ॥ २१ ॥&lt;br&gt;&#xA;अलक्ष्मीः कालकर्णी च दुःस्वप्नो दुर्विचिन्तितम् ॥&lt;br&gt;&#xA;गङ्गागङ्गेति जपनात्तानि नोपविशन्ति हि ॥ २२ ॥&lt;br&gt;&#xA;गङ्गा हि सर्वभूतानामिहामुत्र फलप्रदा ॥&lt;br&gt;&#xA;भावानुरूपतो विष्णो सदा सर्वजगद्धिता ॥ २३ ॥&lt;br&gt;&#xA;यज्ञ दान तपो योग जपाः सनियमा यमाः ॥&lt;br&gt;&#xA;गङ्गासेवासहस्रांशं न लभन्ते कलौ हरे ॥ २४ ॥&lt;br&gt;&#xA;किमष्टाङ्गेन योगेन किं तपोभिः किमध्वरैः ॥&lt;br&gt;&#xA;वास एव हि गङ्गायां ब्रह्मज्ञानस्य कारणम् ॥ २५ ॥&lt;br&gt;&#xA;अपि दूरस्थितस्यापि गङ्गामाहात्म्यवेदिनः ॥&lt;br&gt;&#xA;अयोग्यस्यापि गोविन्दभक्त्या गङ्गा प्रसीदति ॥ २६ ॥&lt;br&gt;&#xA;श्रद्धा धर्मः परः सूक्ष्मः श्रद्धा ज्ञानं परं तपः ॥&lt;br&gt;&#xA;श्रद्धा स्वर्गश्च मोक्षश्च श्रद्धया सा प्रसीदति ॥ २७ ॥&lt;br&gt;&#xA;अज्ञानरागलोभाद्यैः पुंसां सम्मूढचेतसाम् ॥&lt;br&gt;&#xA;श्रद्धा न जायते धर्मे गङ्गायां च विशेषतः ॥ २८ ॥&lt;br&gt;&#xA;बहिः स्थितं जलंयद्वन्नारिकेलान्तरे स्थितम् ॥&lt;br&gt;&#xA;तथा ब्रह्माण्डबाह्यस्थं परब्रह्माम्बु जाह्नवी ॥ २९ ॥&lt;br&gt;&#xA;गङ्गालाभात्परो लाभः क्वचिदन्यो न विद्यते ॥&lt;br&gt;&#xA;तस्माद्गङ्गामुपासीत गङ्गैव परमः पुमान् ॥4.1.27.३०॥&lt;br&gt;&#xA;शक्तस्य पण्डितस्यापि गुणिनो दानशीलिनः ॥&lt;br&gt;&#xA;गङ्गास्नानविहीनस्य हरे जन्म निरर्थकम् ॥ ३१ ॥&lt;br&gt;&#xA;वृथा कुल वृथा विद्या वृथा यज्ञा वृथातपः ॥&lt;br&gt;&#xA;वृथा दानानि तस्येह कलौ गङ्गां न यो भजेत् ॥ ३२ ॥&lt;br&gt;&#xA;गुणवत्पात्रपूजायां न स्याद्वै तादृशं फलम् ॥&lt;br&gt;&#xA;यथा गङ्गाजलस्नान पूजने विधिना फलम् ॥ ३३ ॥&lt;br&gt;&#xA;ममतेजोग्निगर्भेयं ममवीर्यातिसंवृता ॥&lt;br&gt;&#xA;दाहिका सर्वदोषाणां सर्वपापविनाशिनी ॥ ३४ ॥&lt;br&gt;&#xA;स्मरणादेव गङ्गायाः पापसङ्घातपञ्जरम् ॥&lt;br&gt;&#xA;शतधा भेदमायाति गिरिर्वज्रहतो यथा ॥ ३५ ॥&lt;br&gt;&#xA;गङ्गां गच्छति यस्त्वेको यस्तु भक्त्यानुमोदयेत् ॥&lt;br&gt;&#xA;तयोस्तुल्यफलं प्राहुर्भक्तिरेवात्र कारणम्॥ ॥ ३६ ॥&lt;br&gt;&#xA;गच्छंस्तिष्ठञ्जपन्ध्यान्भुञ्जञ्जाग्रत्स्वपन्वदन् ॥&lt;br&gt;&#xA;यः स्मरेत्सततं गङ्गां स हि मुच्येत बन्धनात् ॥ ३७ ॥&lt;br&gt;&#xA;पितॄनुद्दिश्य योभक्त्या पायसं मधुसंयुतम् ॥&lt;br&gt;&#xA;गुडसर्पिस्तिलैःसार्धं गङ्गाम्भसि विनिक्षिपेत् ॥ ३८ ॥&lt;br&gt;&#xA;तृप्ता भवन्ति पितरस्तस्य वर्षशतं हरे ॥&lt;br&gt;&#xA;यच्छन्ति विविधान्कामान्परितुष्टाः पितामहाः ॥ ॥ ३९ ॥&lt;br&gt;&#xA;लिङ्गे सम्पूजिते सर्वमर्चितं स्याज्जगद्यथा ॥&lt;br&gt;&#xA;गङ्गास्नानेन लभते सर्वतीर्थफलं तथा ॥ 4.1.27.४० ॥&lt;br&gt;&#xA;गङ्गायां तु नरः स्नात्वा यो लिङ्गं नित्यमर्चति ॥&lt;br&gt;&#xA;एकेन जन्मना मुक्तिं परां प्राप्नोति स ध्रुवम् ॥ ४१ ॥&lt;br&gt;&#xA;अग्निहोत्रं च यज्ञाश्च व्रतदानतपांसि च ॥&lt;br&gt;&#xA;गङ्गायां लिङ्गपूजायाः कोट्यंशेनापि नो समाः ॥ ४२ ॥&lt;br&gt;&#xA;गङ्गां गन्तुं विनिश्चित्य कृत्वा श्राद्धादिकं गृहे ॥&lt;br&gt;&#xA;स्थितस्य सम्यक्सङ्कल्पात्तस्य नन्दन्ति पूर्वजाः ॥ ४३ ॥&lt;br&gt;&#xA;पापानि च रुदन्त्याशु हा क्व यास्याम इत्यलम् ॥&lt;br&gt;&#xA;लोभमोहादिभिः सार्धं मन्त्रयन्ति पुनःपुनः ॥ ४४ ॥&lt;br&gt;&#xA;यथा न गङ्गां यात्येष तथा विघ्नं प्रकुर्महे ॥&lt;br&gt;&#xA;गङ्गां गतो यथा चैष न उच्छित्तिं विधास्यति ॥ ४५ ॥&lt;br&gt;&#xA;गृहाद्गङ्गावगाहार्थं गच्छतस्तु पदेपदे ॥&lt;br&gt;&#xA;निराशानि व्रजन्त्येव पापान्यस्य शरीरतः ॥ ४६॥&lt;br&gt;&#xA;पूर्वजन्मकृतैः पुण्यैस्त्यक्त्वा लोभादिकं हरे ॥&lt;br&gt;&#xA;व्युदस्य सर्वविघ्नौघान्गङ्गां प्राप्नोति पुण्यवान् ॥ ४७ ॥&lt;br&gt;&#xA;अनुषङ्गेण मौल्येन वाणिज्येनापि सेवया ॥&lt;br&gt;&#xA;कामासक्तोपि वा मर्त्यो गङ्गास्नातो दिवं व्रजेत् ॥ ४८ ॥&lt;br&gt;&#xA;अनिच्छयापि संस्पृष्टो दहनो हि यथा दहेत् ॥&lt;br&gt;&#xA;अनिच्छयापि संस्नाता गङ्गा पापं तथा दहेत् ॥ ४९ ॥&lt;br&gt;&#xA;तावद्धमति संसारे यावद्गङ्गां न सेवते ॥&lt;br&gt;&#xA;संसेव्य गङ्गां नो जन्तुर्भवक्लेशं प्रपश्यति ॥ 4.1.27.५० ॥&lt;br&gt;&#xA;यो गङ्गाम्भसि निस्नातो भक्त्या सन्त्यक्तसंशयः ॥&lt;br&gt;&#xA;मनुष्यचर्मणा नद्धः स देवो नात्र संशयः ॥ ५१ ॥&lt;br&gt;&#xA;गङ्गास्नानार्थमुद्युक्तो मध्येमार्गं मृतो यदि ॥&lt;br&gt;&#xA;गङ्गास्नानफलं सोपि तदाप्नोति न संशयः ॥ ५२ ॥&lt;br&gt;&#xA;माहात्म्यं ये च गङ्गायाः शृण्वन्ति च पठन्ति च ॥&lt;br&gt;&#xA;तेप्यशेषैर्महापापैर्मुच्यन्ते नात्र संशयः ॥ ५३ ॥&lt;br&gt;&#xA;दुर्बुद्धयो दुराचारा हैतुका बहुसंशयाः ॥&lt;br&gt;&#xA;पश्यन्ति मोहिता विष्णो गङ्गामन्य नदीमिव ॥ ५४ ॥&lt;br&gt;&#xA;जन्मान्तरकृतैर्दानैस्तपोभिर्नियमैर्व्रतैः ॥&lt;br&gt;&#xA;इह जन्मनि गङ्गायां नृणां भक्तिः प्रजायते ॥ ५५ ॥&lt;br&gt;&#xA;गङ्गाभक्तिमतामर्थे महेन्द्रादि पुरेषु च ॥&lt;br&gt;&#xA;हर्म्याणि रम्यभोगानि निर्मितानि स्वयम्भुवा ॥ ५६ ॥&lt;br&gt;&#xA;सिद्धयः सिद्धिलिङ्गानि स्पर्शलिङ्गान्यनेकशः ॥&lt;br&gt;&#xA;प्रासादा रत्नरचिताश्चिन्तामणिगणा अपि ॥ ५७ ॥&lt;br&gt;&#xA;गङ्गाजलान्तस्तिष्ठन्ति कलिकल्मषभीतितः ॥&lt;br&gt;&#xA;अतएव हि संसेव्या कलौ गङ्गेष्टसिद्धिदा ॥ ५८ ॥&lt;br&gt;&#xA;सूर्योदये तमांसीव वज्रपातभयान्नगाः ॥&lt;br&gt;&#xA;तार्क्ष्येक्षणाद्यथासर्पा मेघा वाताहता इव ॥ ५९ ॥&lt;br&gt;&#xA;तत्त्वज्ञानाद्यथा मोहः सिंहं दृष्ट्वा यथा मृगाः ॥&lt;br&gt;&#xA;तथा सर्वाणि पापानि यान्ति गङ्गेक्षणात्क्षयम् ॥ 4.1.27.६० ॥&lt;br&gt;&#xA;दिव्यौषधैर्यथा रोगा लोभेन च यथा गुणाः ॥&lt;br&gt;&#xA;यथा ग्रीष्मोष्मसम्पत्तिरगाधह्रद मज्जनात् ॥ ६१ ॥&lt;br&gt;&#xA;तूलशैलः स्फुलिङ्गेन यथा नश्यति तत्क्षणात् ॥&lt;br&gt;&#xA;तथा दोषाः प्रणश्यन्ति गङ्गाम्भः स्पर्शनाद्ध्रुवम् ॥ ६२ ॥&lt;br&gt;&#xA;क्रोधेन च तपो यद्वत्कामेन च यथा मतिः ॥&lt;br&gt;&#xA;अनयेन यथा लक्ष्मीर्विद्या मानेन वै यथा ॥ ६३ ॥&lt;br&gt;&#xA;दम्भ कौटिल्य मायाभिर्यथाधर्मो विनश्यति ॥&lt;br&gt;&#xA;तथा नश्यन्ति पापानि गङ्गाया दर्शनेन तु ॥ ६४ ॥&lt;br&gt;&#xA;मानुष्यं दुर्लभं प्राप्य विद्युत्सम्पातचञ्चलम् ॥&lt;br&gt;&#xA;गङ्गां यः सेवते सोत्र बुद्धेः पारं परं गतः ॥ ६५ ॥&lt;br&gt;&#xA;विधूतपापा ये मर्त्याः परं ज्योतिःस्वरूपिणीम् ॥&lt;br&gt;&#xA;सहस्रसूर्यप्रतिमां गङ्गां पश्यन्ति ते भुवि ॥ ६६ ॥&lt;br&gt;&#xA;साधारणाम्भसा पूर्णां साधारण नदीमिव॥&lt;br&gt;&#xA;पश्यन्ति नास्तिका गङ्गां पापोपहतलोचनाः ॥ ६७ ॥&lt;br&gt;&#xA;संसारमोचकश्चाहं जनानामनुकम्पया ॥&lt;br&gt;&#xA;गङ्गातरङ्गरूपेण सोपानं निर्ममे दिवः ॥ ६८ ॥&lt;br&gt;&#xA;सर्व एव शुभः कालः सर्वो देशस्तथा शुभः ॥&lt;br&gt;&#xA;सर्वो जनो दानपात्रं श्रीमती जाह्नवी तटे ॥ ६९ ॥&lt;br&gt;&#xA;यथाश्वमेधो यज्ञानां नगानां हिमवान्यथा ॥&lt;br&gt;&#xA;व्रतानां च यथा सत्यं दानानामभयं यथा ॥ 4.1.27.७० ॥&lt;br&gt;&#xA;प्राणायामश्च तपसां मन्त्राणां प्रणवो यथा ॥&lt;br&gt;&#xA;धर्माणामप्यहिंसा च काम्यानां श्रीर्यथा वरा ॥ ७१ ॥&lt;br&gt;&#xA;यथात्मविद्या विद्यानां स्त्रीणां गौरी यथोत्तमा ॥&lt;br&gt;&#xA;सर्वर्दवेगणानां च यथा त्वं पुरुषोत्तम ॥। ७२ ॥&lt;br&gt;&#xA;सर्वषामेव पात्राणां शिवभक्तो यथा वरः ॥&lt;br&gt;&#xA;तथा सर्वेषु तीर्थेषु गङ्गातीर्थं विशिष्यते ॥ ७३ ॥&lt;br&gt;&#xA;हरेयश्चावयोर्भेदं न करोति महामतिः ॥&lt;br&gt;&#xA;शिवभक्तः स विज्ञेयो महापाशुपतश्च सः ॥ ७४ ॥&lt;br&gt;&#xA;पापपांसुमहावात्या पापद्रुमकुठारिका ॥&lt;br&gt;&#xA;पापेन्धनदवाग्निश्च गङ्गेयं पुण्यवाहिनी ॥ ७५ ॥&lt;br&gt;&#xA;नानारूपाश्च पितरो गाथा गायन्ति सर्वदा ॥&lt;br&gt;&#xA;अपि कश्चित्कुलेस्माकं गङ्गास्नायी भविष्यति ॥ ७६ ॥&lt;br&gt;&#xA;देवर्षीन्परिसन्तर्प्य दीनानाथांश्च दुःखितान् ॥&lt;br&gt;&#xA;श्रद्धया विधिना स्नात्वा दास्यते सलिलाञ्जलिम् ॥ ७७ ॥&lt;br&gt;&#xA;अपि नः स कुले भूयाच्छिवे विष्णौ च साम्यदृक् ॥&lt;br&gt;&#xA;तदालयकरो भक्त्या तस्य सम्मार्जनादिकृत् ॥ ७८ ॥&lt;br&gt;&#xA;अकामो वा सकामो वा तिर्यग्योनिगतोपि वा ॥&lt;br&gt;&#xA;गङ्गायां यो मृतो मर्त्यो नरकं स न पश्यति ॥७९॥&lt;br&gt;&#xA;तीर्थमन्यत्प्रशंसन्ति गङ्गातीरे स्थिताश्च ये ॥&lt;br&gt;&#xA;गङ्गां न बहु मन्यन्ते ते स्युर्निरयगामिनः ॥4.1.27.८०॥&lt;br&gt;&#xA;मां च त्वां चैव यो द्वेष्टि गङ्गां च पुरुषाधमः॥&lt;br&gt;&#xA;स्वकीयैः पुरुषैः सार्धं स घोरं नरकं व्रजेत् ॥ ८१ ॥&lt;br&gt;&#xA;षष्टिर्गणसहस्राणि गङ्गां रक्षन्ति सर्वदा ॥&lt;br&gt;&#xA;अभक्तानां च पापानां वासे विघ्नं प्रकुर्वते ॥ ८२ ॥&lt;br&gt;&#xA;कामक्रोधमहामोहलोभादि निशितैः शरैः ॥&lt;br&gt;&#xA;घ्नन्ति तेषां मनस्तत्र स्थितिं चापनयन्ति च ॥ ८३ ॥&lt;br&gt;&#xA;गङ्गां समाश्रयेद्यस्तु स मुनिः स च पण्डितः ॥&lt;br&gt;&#xA;कृतकृत्यः स विज्ञेयः पुरुषार्थचतुष्टये ॥ ८४ ॥&lt;br&gt;&#xA;गङ्गायां च सकृत्स्नातो हयमेधफलं लभेत् ॥&lt;br&gt;&#xA;तर्पयंश्च पितॄंस्तत्र तारयेन्नरकार्णवात् ॥ ८५ ॥&lt;br&gt;&#xA;नैरन्तर्येण गङ्गायां मासं यः स्नाति पुण्यवान् ॥&lt;br&gt;&#xA;शक्रलोके स वसति यावच्छक्रः सपूर्वजः ॥ ८६ ॥&lt;br&gt;&#xA;अब्दं यः स्नाति गङ्गायां नैरन्तर्येण पुण्यभाक् ॥&lt;br&gt;&#xA;विष्णोर्लोकं समासाद्य स सुखं संवसेन्नरः ॥ ८७ ॥&lt;br&gt;&#xA;गङ्गायां स्नाति यो मर्त्यो यावज्जीवं दिनेदिने ॥&lt;br&gt;&#xA;जीवन्मुक्तः स विज्ञेयो देहान्ते मुक्त एव सः ॥ ॥८८ ॥&lt;br&gt;&#xA;तिथिनक्षत्रपर्वादि नापेक्ष्यं जाह्नवी जले ॥&lt;br&gt;&#xA;स्नानमात्रेण गङ्गायां सञ्चिताघं विनश्यति ॥ ८९ ॥&lt;br&gt;&#xA;पण्डितोपि स मूर्खः स्याच्छक्तियुक्तोप्यशक्तिकः ॥&lt;br&gt;&#xA;यस्तु भागीरथीतीरं सुखसेव्यं न संश्रयेत् ॥ 4.1.27.९० ॥&lt;br&gt;&#xA;किंवायुपाप्यरोगेण विकासिन्याथ किं श्रिया ॥&lt;br&gt;&#xA;किं वा बुद्ध्या विमलया यदि गङ्गां न सेवते ॥ ९१ ॥&lt;br&gt;&#xA;यः कारयेदायतनं गङ्गाप्रतिकृतेर्नरः ॥&lt;br&gt;&#xA;भुक्त्वा स भोगान्प्रेत्यापि याति गङ्गा सलोकताम् ॥ ९२॥&lt;br&gt;&#xA;शृण्वन्ति महिमानं ये गङ्गाया नित्यमादरात् ॥&lt;br&gt;&#xA;गङ्गास्नानफलं तेषां वाचकप्रीणनाद्धनैः ॥९३॥&lt;br&gt;&#xA;पितॄनुद्दिश्य यो लिङ्गं स्नपयेद्गाङ्ग वारिणा ॥&lt;br&gt;&#xA;तृप्ताः स्युस्तस्य पितरो महानिरयगा अपि ॥ ९४ ॥&lt;br&gt;&#xA;अष्टकृत्वो मन्त्रजप्तैर्वस्त्रपूतैः सुगन्धिभिः ॥&lt;br&gt;&#xA;प्रोचुर्गाङ्गजलैः स्नानं घृतस्नानाधिकं बुधाः ॥ ९५ ॥&lt;br&gt;&#xA;अष्टद्रव्यविमिश्रेण गङ्गातोयेन यः सकृत् ॥&lt;br&gt;&#xA;मागधप्रस्थमात्रेण ताम्रपात्रस्थितेन च ॥ ९६ ॥&lt;br&gt;&#xA;भानवेऽर्घं प्रदद्याच्च स्वकीय पितृभिः सह ॥&lt;br&gt;&#xA;सोतितेजो विमानेन सूर्यलोके महीयते ॥ ९७ ॥&lt;br&gt;&#xA;आपः क्षीरं कुशाग्राणि घृतं मधुगवान्दधि ॥&lt;br&gt;&#xA;रक्तानि करवीराणि रक्तचन्दनमित्यपि ॥ ९८ ॥&lt;br&gt;&#xA;अष्टाङ्गार्घो यमुद्दिष्टस्त्वतीव रवितोषणः ॥&lt;br&gt;&#xA;गाङ्गैर्वार्भिः कोटिगुणो ज्ञेयो विष्णोऽन्यवारितः ॥ ९९ ॥&lt;br&gt;&#xA;गङ्गातीरे स्वशक्त्या यः कुर्याद्देवालयं सुधीः ॥&lt;br&gt;&#xA;अन्यतीर्थप्रतिष्ठातो भवेत्कोटिगुणं फलं ॥ 4.1.27.१०० ॥&lt;br&gt;&#xA;अश्वत्थवटचूतादि वृक्षारोपेण यत्फलम् ॥&lt;br&gt;&#xA;कूपवापीतडागादि प्रपा सत्रादिभिस्तथा ॥ १ ॥&lt;br&gt;&#xA;अन्यत्र यद्भवेत्पुण्यं तद्गङ्गादर्शनाद्भवेत् ॥&lt;br&gt;&#xA;पुष्पवाट्यादिभिश्चापि गङ्गास्पर्शं ततोऽधिकम् ॥२॥&lt;br&gt;&#xA;कन्यादानेन यत्पुण्यं यत्पुण्यं गोऽन्नदानतः ॥&lt;br&gt;&#xA;तत्पुण्यं स्याच्छतगुणं गङ्गागण्डूषपानतः ॥ ३ ॥&lt;br&gt;&#xA;चान्द्रायणसहस्रेण यत्पुण्यं स्याज्जनार्दन ॥&lt;br&gt;&#xA;ततोऽधिकफलं गङ्गाऽमृतपानादवाप्नुयात् ॥ ४ ॥&lt;br&gt;&#xA;भक्त्या गङ्गावगाहस्य किमन्यत्फलमुच्यते ॥&lt;br&gt;&#xA;अक्षयः स्वर्गवासोपि निर्वाणमथवा हरे ॥ ५ ॥&lt;br&gt;&#xA;गङ्गायाः पादुकायुग्मं नित्यमर्चति यो नरः ॥&lt;br&gt;&#xA;आयुः पुण्यं धनं पुत्रान्स्वर्गमोक्षौ च विन्दति ॥ ६ ॥&lt;br&gt;&#xA;नास्ति गङ्गासमं तीर्थं कलिकल्मषनाशनम् ॥&lt;br&gt;&#xA;नास्ति मुक्तिप्रदं क्षेत्रमविमुक्तसमं हरे ॥ ७ ॥&lt;br&gt;&#xA;गङ्गास्नानरतं मर्त्यं दृष्ट्वैव यमकिकराः ॥&lt;br&gt;&#xA;दिशो दश पलायन्ते सिंहं दृष्ट्वा यथा मृगाः ॥ ८ ॥&lt;br&gt;&#xA;गङ्गाभजनशीलस्य गङ्गातटनिवासिनः ॥&lt;br&gt;&#xA;अर्चां कृत्वा यथान्यायमश्वमेधफलं लभेत् ॥ ९ ॥&lt;br&gt;&#xA;गोभूहिरण्यदानेन भक्त्या गङ्गातटे शुभे ॥&lt;br&gt;&#xA;नरो न जायते भूयः संसारे दुःखकण्टके ॥4.1.27.११० ॥&lt;br&gt;&#xA;दीर्घायुष्यं च वासोभिर्ज्ञानं पुस्तकदानतः ॥&lt;br&gt;&#xA;अन्नदानेन सम्पत्तिं कीर्तिं कन्याप्रदानतः ॥ ११ ॥&lt;br&gt;&#xA;अन्यत्र यत्कृतं कर्म व्रतं दानं जपस्तपः ॥&lt;br&gt;&#xA;गङ्गातटे तु तत्सर्वं हरे कोटिगुणं भवेत् ॥ १२ ॥&lt;br&gt;&#xA;धेनुं सवत्सा यो दद्याद् गङ्गातीरे विधानतः ॥&lt;br&gt;&#xA;गोरोमसङ्ख्यया विष्णो युगान्सर्वसमृद्धिमान् ॥ १३ ॥&lt;br&gt;&#xA;गोलोके मम लोके वा कामधेनुप्रदानतः ॥&lt;br&gt;&#xA;भुञ्जानः सर्वकामांस्तु दिव्यान्नानाविधान्बहून् ॥ १४ ॥&lt;br&gt;&#xA;देवानामप्यलभ्यांश्च भुक्त्वा तु सह बान्धवैः ॥&lt;br&gt;&#xA;पितृभिश्च सुहृद्भिश्च सर्वरत्नविभूषितः ॥ १५ ॥&lt;br&gt;&#xA;जायते सत्कुले पश्चाद्धनधान्यसमाकुले ॥&lt;br&gt;&#xA;रत्नकाञ्चनसम्पन्ने शीलविद्यासमन्विते ॥ १६ ॥&lt;br&gt;&#xA;भुक्त्वा स विपुलान्भोगान्पुत्रपौत्रसमन्वितः ॥&lt;br&gt;&#xA;पुनर्गङ्गां समासाद्य काश्यामुत्तरवाहिनीम् ॥ १७ ॥&lt;br&gt;&#xA;विश्वेश्वरं समाराध्य प्राग्जनुर्वासनावशात् ॥&lt;br&gt;&#xA;कालाद्देहान्तमासाद्य ब्रह्म सम्पद्यते ततः ॥ १८ ॥&lt;br&gt;&#xA;विवर्तनद्वयमपि भूमेर्भागीरथीतटे ॥&lt;br&gt;&#xA;नरो ददाति यो भक्त्या तस्य पुण्यफलं शृणु ॥ १९ ॥&lt;br&gt;&#xA;तद्भूमित्रसरेणूनां सङ्ख्यया युगमानया ॥&lt;br&gt;&#xA;महेन्द्र चन्द्रलोकेषु भुक्त्वा भोगान्मनःप्रियान् ॥ 4.1.27.१२० ॥&lt;br&gt;&#xA;सप्तद्वीपपतिर्भूत्वा महाधर्मपरायणः ॥&lt;br&gt;&#xA;नरकस्थान्पितॄन्सर्वान्प्रापयेत्त्रिदिवं हरे ॥२१॥&lt;br&gt;&#xA;स्वर्गस्थांश्च पितॄन्सर्वान्मोचयित्वा महाद्युतिः ॥&lt;br&gt;&#xA;अन्ते ज्ञानासिना छित्त्वा ह्यविद्यां पाञ्चभौतिकीम् ॥ २२ ॥&lt;br&gt;&#xA;परवैंराग्यमापन्नो युञ्जानो योगमुत्तमम् ॥&lt;br&gt;&#xA;प्राप्याथवा विमुक्तं च परं ब्रह्माधिगच्छति ॥ ॥ २३ ॥&lt;br&gt;&#xA;सुवर्णमात्रमपि यः सुवर्णं सम्प्रयच्छति ॥&lt;br&gt;&#xA;सुवर्णाय सुवर्णं च हरे भागीरथीतटे ॥ २४ ॥&lt;br&gt;&#xA;स हेमरत्नखचिते विमाने सर्वगे शुभे ॥&lt;br&gt;&#xA;सर्वैश्वर्यसमायुक्तः सर्वलोकेषु पूजितः ॥ २५ ॥&lt;br&gt;&#xA;ब्रह्माण्डान्तरसंस्थेषु भुञ्जन्भोगान्मनोरमान् ॥&lt;br&gt;&#xA;सर्वैः सम्पूजितो विष्णो यावदाभूतसम्प्लवम् ॥ २०५ ॥&lt;br&gt;&#xA;एकराट्च ततो भूत्वा जम्बूद्वीपे प्रतापवान् ॥&lt;br&gt;&#xA;ततोऽविमुक्तमासाद्य पदं निर्वाणमृच्छति ॥ २७ ॥&lt;br&gt;&#xA;जन्मर्क्षे तु कृते स्नाने गङ्गायां भक्तिपूर्वकम् ॥&lt;br&gt;&#xA;जन्मप्रभृतिपापौघात्सञ्चितान्मुच्यते क्षणात् ॥ २८ ॥&lt;br&gt;&#xA;वैशाखे कार्तिके माघे गङ्गास्नानं सुदुर्लभम् ॥&lt;br&gt;&#xA;दर्शे शतगुणं पुण्यं सङ्क्रातौ च सहस्रकम् ॥२९॥&lt;br&gt;&#xA;चन्द्रसूर्यग्रहे लक्षं व्यतीपातेत्वनन्तकम् ॥&lt;br&gt;&#xA;अयुतं विषुवे चैव नियुतं त्वयनद्वये ॥ 4.1.27.१३० ॥&lt;br&gt;&#xA;सोमग्रहः सोमदिने रविवाररवग्रहः ॥&lt;br&gt;&#xA;तच्चूडामणिपर्वाख्यं तत्रस्नानमसङ्ख्यकम् ॥ ३१ ॥&lt;br&gt;&#xA;स्नानं दानं जपो होमो यद्यच्चूडामणौ कृतम् ॥&lt;br&gt;&#xA;तदक्षयं सर्वमिह विष्णो भागीरथीतटे ॥ ३२ ॥&lt;br&gt;&#xA;श्रद्धया भक्तियुक्तस्तु गङ्गां स्नात्वा विधानतः ॥&lt;br&gt;&#xA;ब्रह्महापि विशुद्ध्येत किम्पुनस्त्वन्य पातकी ॥ ३३ ॥&lt;br&gt;&#xA;कृमिकीटपतङ्गाद्या ये मृता जाह्नवीतटे ॥&lt;br&gt;&#xA;कूलात्पतन्ति ये वृक्षास्तेपि यान्ति परां गतिम् ॥ ३४ ॥&lt;br&gt;&#xA;ज्येष्ठे मासि सिते पक्षे दशम्यां हस्तसंयुते ॥&lt;br&gt;&#xA;गङ्गातीरे तु पुरुषो नारी वा भक्तिभावतः ॥. ३५ ॥&lt;br&gt;&#xA;निशायां जागरं कुयाद्गङ्गां दशविधैर्हरे ॥&lt;br&gt;&#xA;पुष्पैः सुगन्धैर्नैवेद्यैः फलैर्दशदशोन्मितैः ॥३६॥&lt;br&gt;&#xA;प्रदीपैर्दशभिर्धूपैर्दशाङ्गैर्गरुडध्वज ॥&lt;br&gt;&#xA;पूजयेच्छ्रद्धया धीमान्दशकृत्वो विधानतः ॥ ३७ ॥&lt;br&gt;&#xA;साज्यांस्तिलान्क्षिपेत्तोये गङ्गायाः प्रसृतीर्दश ॥&lt;br&gt;&#xA;गुडसक्तुमयान्पिण्डान्दद्याच्च दशमन्त्रतः ॥ ३८ ॥&lt;br&gt;&#xA;नमः शिवायै प्रथमं नारायण्यै पदं ततः ॥&lt;br&gt;&#xA;दशहरायै पदमिति गङ्गायै मन्त्र एष वै ॥ ३९ ॥&lt;br&gt;&#xA;स्वाहान्तः प्रणावादिश्च भवेद्विंशाक्षरो मनुः ॥&lt;br&gt;&#xA;पूजादानं जपो होमो ऽनेनैव मनुना स्मृतः ॥ 4.1.27.१४० ॥&lt;br&gt;&#xA;हेम्ना रूप्येण वा शक्त्या गङ्गामूर्तिं विधाय च ॥&lt;br&gt;&#xA;वस्त्राच्छादितवक्त्रस्य पूर्णकुम्भस्य चोपरि ॥ ४१ ॥&lt;br&gt;&#xA;प्रतिष्ठाप्यार्चयेद्देवीं पञ्चामृतविशोधिताम् ॥&lt;br&gt;&#xA;चतुर्भुजां त्रिनेत्रां च नदीनदनिषेविताम् ॥ ४२ ॥&lt;br&gt;&#xA;लावण्यामृतनिष्पन्द संशीलद्गात्रयष्टिकाम् ॥&lt;br&gt;&#xA;पूर्णकुम्भसिताम्भोज वरदाभयसत्कराम् ॥ ४३ ॥&lt;br&gt;&#xA;ततो ध्यायेत्सुसौम्या च चन्द्रायुतसमप्रभाम् ॥&lt;br&gt;&#xA;चामरैर्वीज्यमानां च श्वेतच्छत्रोपशोभिताम ॥ ४४ ॥&lt;br&gt;&#xA;सुधाप्लावितभूपृष्ठां दिव्यगन्धानुलेपनाम् ॥&lt;br&gt;&#xA;त्रैलौक्यपूजितपदां देवर्षिभिरभिष्टुताम् ॥ ४५ ॥&lt;br&gt;&#xA;ध्यात्वा समर्च्य मन्त्रेण धूपदीपोपहारतः ॥&lt;br&gt;&#xA;मां च त्वां च विधिं ब्रध्नं हिमवन्तं भगीरथम् ॥ ४६ ॥&lt;br&gt;&#xA;प्रतिमाग्रे समभ्यर्च्य चन्दनाक्षतनिर्मितान् ॥&lt;br&gt;&#xA;दशप्रस्थतिलान्दद्याद्दशविप्रेभ्य आदरात् ॥ ४७ ॥&lt;br&gt;&#xA;पलं च कुडवः प्रस्थ आढको द्रोण एव च ॥&lt;br&gt;&#xA;धान्यमानेन बोद्धव्याः क्रमशोमी चतुर्गुणाः ॥ ४८ ॥&lt;br&gt;&#xA;मत्स्य कच्छप मण्डूक मकरादि जलेचरान् ॥&lt;br&gt;&#xA;हंसकारण्डव बक चक्रटिट्टिभसारसान् ॥ ४९ ॥&lt;br&gt;&#xA;यथाशक्ति स्वर्णरूप्य ताम्रपृष्ठविनिर्मितान् ॥&lt;br&gt;&#xA;अभ्यर्च्य गन्धकुसुमैर्गङ्गायां प्रक्षिपेद्व्रती ॥ 4.1.27.१५० ॥&lt;br&gt;&#xA;एवं कृत्वा विधानेन वित्तशाठ्यं विवर्जितः ॥&lt;br&gt;&#xA;उपवासी वक्ष्यमाणैर्दशपापैः प्रमुच्यते ॥ ५१ ॥&lt;br&gt;&#xA;अदत्तानामुपादानं हिंसाचैवाविधानतः ॥&lt;br&gt;&#xA;परदारोपसेवा च कायिकं त्रिविधं स्मृतम् ॥ ५२ ॥&lt;br&gt;&#xA;पारुष्यमनृतं चैव पैशुन्यं चैव सर्वशः ॥&lt;br&gt;&#xA;असम्बद्ध प्रलापश्च वाङ्मयंस्याच्चतुर्विधम् ॥ ५३ ॥&lt;br&gt;&#xA;परद्रव्येष्वभिध्यानं मनसानिष्टचिन्तनम् ॥&lt;br&gt;&#xA;वितथाभिनिवेशश्च मानसं त्रिविधं स्मृतम् ॥ ॥ ५४ ॥&lt;br&gt;&#xA;एतैर्दशविधैः पापैर्दशजन्मसमुद्भवैः ॥&lt;br&gt;&#xA;मुच्यते नात्र सन्देहः सत्यं सत्यं गदाधर ॥ ५५ ॥&lt;br&gt;&#xA;उत्तरेन्नरकात्पूर्वान्दशघोराद्दशावरान् ॥&lt;br&gt;&#xA;वक्ष्यमाणमिदं स्तोत्रं गङ्गाग्रे श्रद्धया जपेत् ॥ ५६ ॥&lt;br&gt;&#xA;ॐ नमः शिवायै गङ्गायै शिवदायै नमोनमः ॥&lt;br&gt;&#xA;नमस्ते विष्णुरूपिण्यै ब्रह्ममूर्त्त्यै नमोस्तु ते ॥ ५७ ॥&lt;br&gt;&#xA;नमस्ते रुद्ररूपिण्यै शाङ्कर्यै ते नमोनमः ॥&lt;br&gt;&#xA;सर्वदेवस्वरूपिण्यै नमो भेषजमूर्त्तये ॥ ५८ ॥&lt;br&gt;&#xA;सर्वस्यसर्वव्याधीनां भिषक्श्रेष्ठ्यै नमोस्तु ते ॥&lt;br&gt;&#xA;स्थास्नुजङ्गमसम्भूत विषहन्त्र्यै नमोस्तु ते ॥ ५९ ॥&lt;br&gt;&#xA;संसारविषनाशिन्यै जीवनायै नमोस्तु ते ॥&lt;br&gt;&#xA;तापत्रितय संहन्त्र्यै प्राणेश्यै ते नमोनमः ॥ 4.1.27.१६० ॥&lt;br&gt;&#xA;शान्ति सन्तानकारिण्यै नमस्ते शुद्धमूर्तये ॥&lt;br&gt;&#xA;सर्वसंशुद्धिकारिण्यै नमः पापारिमूर्तये ॥६१॥&lt;br&gt;&#xA;भुक्तिमुक्तिप्रदायिन्यै भद्रदायै नमोनमः ॥&lt;br&gt;&#xA;भोगोपभोगदायिन्यै भोगवत्यै नमोस्तु ते ॥ ६२ ॥&lt;br&gt;&#xA;मन्दाकिन्यै नमस्तेस्तु स्वर्गदायै नमोनमः ॥&lt;br&gt;&#xA;नमस्त्रैलोक्यभूषायै त्रिपथायै नमोनमः ॥ ६३ ॥&lt;br&gt;&#xA;नमस्त्रिशुक्लसंस्थायै क्षमावत्यै नमोनमः ॥&lt;br&gt;&#xA;त्रिहुताशनसंस्थायै तेजोवत्यै नमोनमः ॥ ६४ ॥&lt;br&gt;&#xA;नन्दायै लिङ्गधारिण्यै सुधाधारात्मने नमः ॥&lt;br&gt;&#xA;नमस्ते विश्वमुख्यायै रेवत्यै ते नमोनमः ॥ ६५ ॥&lt;br&gt;&#xA;बृहत्यै ते नमस्तेस्तु लोकधात्र्यै नमोस्तु ते ॥&lt;br&gt;&#xA;नमस्ते विश्वमित्रायै नन्दिन्यै ते नमोनमः ॥ ६६ ॥&lt;br&gt;&#xA;पृथ्व्यै शिवामृतायै च सुवृषायै नमोनमः ॥&lt;br&gt;&#xA;परापरशताढ्यायै तारायै ते नमोनमः ॥ ६७ ॥&lt;br&gt;&#xA;पाशजालनिकृन्तिन्यै अभिन्नायै नमोस्तु ते ॥&lt;br&gt;&#xA;शान्तायै च वरिष्ठायै वरदायै नमोनमः ॥६८॥&lt;br&gt;&#xA;उग्रायै सुखजग्ध्यै च सञ्जीविन्यै नमोस्तु ते ॥&lt;br&gt;&#xA;ब्रह्मिष्ठायै ब्रह्मदायै दुरितघ्न्यै नमोनमः ॥ ६९ ॥&lt;br&gt;&#xA;प्रणतार्ति प्रभञ्जिन्यै जगन्मात्रे नमोस्तुते ॥&lt;br&gt;&#xA;सर्वापत्प्रतिपक्षायै मङ्गलायै नमोनमः ॥ 4.1.27.१७० ॥&lt;br&gt;&#xA;शरणागतदीनार्त परित्राणपरायणे ॥&lt;br&gt;&#xA;सर्वस्यार्ति हरे देवि नारायणि नमोस्तु ते ॥ ७१ ॥&lt;br&gt;&#xA;निर्लेपायै दुर्गहन्त्र्यै दक्षायै ते नमोनमः ॥&lt;br&gt;&#xA;परापरपरायै च गङ्गे निर्वाणदायिनि ॥ ७२ ॥&lt;br&gt;&#xA;गङ्गे ममाग्रतो भूया गङ्गे मे तिष्ठ पृष्ठतः ॥&lt;br&gt;&#xA;गङ्गे मे पार्श्वयोरेधि गङ्गे त्वय्यस्तु मे स्थितिः ॥ ७३ ॥&lt;br&gt;&#xA;आदौ त्वमन्ते मध्ये च सर्वं त्वं गां गते शिवे ॥&lt;br&gt;&#xA;त्वमेव मूलप्रकृतिस्त्वं पुमान्पर एव हि ॥&lt;br&gt;&#xA;गङ्गे त्वं परमात्मा च शिवस्वतुभ्यं नमः शिवे ॥ ७४ ॥&lt;br&gt;&#xA;य इदं पठते स्तोत्रं शृणुयाच्छ्रद्धयापि यः ॥&lt;br&gt;&#xA;दशधा मुच्यते पापैः कायवाक्चित्तसम्भवैः ॥ ॥ ७५ ॥&lt;br&gt;&#xA;रोगस्थो रोगतो मुच्येद्विपद्भ्यश्च विपद्युतः ॥&lt;br&gt;&#xA;मुच्यते बन्धनाद्बद्धो भीतो भीतः प्रमुच्यते ॥ ७६ ॥&lt;br&gt;&#xA;सर्वान्कामानवाप्नोति प्रेत्य च त्रिदिवं व्रजेत् ॥&lt;br&gt;&#xA;दिव्यं विमानमारुह्य दिव्यस्त्रीपरिवीजितः ॥ ७७ ॥&lt;br&gt;&#xA;गृहेपि लिखितं यस्य सदा तिष्ठति धारितम ॥&lt;br&gt;&#xA;नाग्निचोरभयं तस्य न सर्पादि भयं क्वचित ॥ ७८ ॥&lt;br&gt;&#xA;ज्येष्ठे मासे सिते पक्षे दशमी हस्तसंयुता ॥&lt;br&gt;&#xA;संहरेत्त्रिविधं पापं बुधवारेण संयुता ॥ ७९ ॥&lt;br&gt;&#xA;तस्यां दशम्यामेतच्च स्तोत्रं गङ्गाजले स्थितः ॥&lt;br&gt;&#xA;यः पठेद्दशकृत्वस्तु दरिद्रो वापि चाक्षमः ॥ 4.1.27.१८० ॥&lt;br&gt;&#xA;सोपि तत्फलमाप्नोति गङ्गां सम्पूज्य यत्नतः ॥&lt;br&gt;&#xA;पूर्वोक्तेन विधानेन यत्फलं सम्प्रकीर्तितम ॥ ८१ ॥&lt;br&gt;&#xA;यथा गौरी तथा गङ्गा तस्माद्गौर्यास्तु पूजने ॥&lt;br&gt;&#xA;यो विधिर्विहितः सम्यक्सोपि गङ्गाप्रपूजने ॥ ८२ ॥&lt;br&gt;&#xA;यथाऽहं त्वं तथा विष्णो यथा त्वं तु तथाह्युमा ॥&lt;br&gt;&#xA;उमा यथा तथा गङ्गा चतूरूपं न भिद्यते ॥ ८३ ॥&lt;br&gt;&#xA;विष्णुरुद्रां तरं चैव श्रीगौर्योरन्तरं तथा ॥&lt;br&gt;&#xA;गङ्गागौर्यन्तरं चैव यो ब्रूते मूढधीस्तु सः ॥ ८४ ॥&lt;br&gt;&#xA;इति श्रीस्कान्दे महापुराणे एकाशीतिसाहस्र्यां संहितायां चतुर्थे काशीखण्डे पूर्वार्द्धे गङ्गामहिमवर्णनपूर्वक दशहरा स्तोत्रकथनन्नाम सप्तविंशतितमोऽध्यायः ॥ २७ ॥&lt;/p&gt;</description>
    </item>
    <item>
      <title>०२८</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/028/</guid>
      <description>&lt;p&gt;उमोवाच ॥ ॥&lt;br&gt;&#xA;किञ्चित्प्रष्टुमना नाथ स्वसन्देहापनुत्तये ॥&lt;br&gt;&#xA;वद खेदो यदि न ते त्रिकालज्ञानकोविद ॥ १ ॥&lt;br&gt;&#xA;तदा भगीरथो राजा क्व क्व भागीरथी तदा ॥&lt;br&gt;&#xA;यदा विष्णुस्तपस्तेपे चक्रपुष्करिणी तटे ॥ २ ॥&lt;br&gt;&#xA;॥ शिव उवाच ॥ ॥&lt;br&gt;&#xA;सन्देहोऽत्र न कर्तव्यो विशालाक्षि सदामले ॥&lt;br&gt;&#xA;श्रुतौ स्मृतौ पुराणेषु कालत्रयमुदीर्यते ॥ ॥ ३ ॥&lt;br&gt;&#xA;भूतं भावि भवच्चापि संशयं मा वृथा कृथाः ॥&lt;br&gt;&#xA;इत्युक्त्वा पुनराहेशो गङ्गामाहात्म्यमुत्तमम् ॥४॥&lt;br&gt;&#xA;॥ अगस्त्य उवाच ॥&lt;br&gt;&#xA;पार्वतीनन्दन पुनर्द्युनद्याः परितो वद ॥&lt;br&gt;&#xA;महिमोक्तो हरौ यद्वद्देवदेवेन वै तदा ॥ ५ ॥&lt;br&gt;&#xA;स्कन्द उवाच ॥&lt;br&gt;&#xA;मुनऽत्र मैत्रावरुणे यथा देवेन भाषितम् ॥&lt;br&gt;&#xA;शुणु त्रिपथगामिन्या माहात्म्यं पातकापहम् ॥६॥&lt;br&gt;&#xA;त्रिस्रोतसं समासाद्य सकृत्पिण्डान्ददाति यः ॥&lt;br&gt;&#xA;उद्धृताः पितरस्तेन भवाम्भोधेस्तिलोदकैः ॥ ७ ॥&lt;br&gt;&#xA;यावन्तश्च तिला मर्त्यैर्गृहीता पितृकर्मणि॥&lt;br&gt;&#xA;तावद्वर्षसहस्राणि पितरः स्वर्गवासिनः ॥ ८ ॥&lt;br&gt;&#xA;देवाः सपितरो यस्माद्गङ्गायां सर्वदा स्थिताः ॥&lt;br&gt;&#xA;आवाहनं विसर्गं च तेषां तत्र ततो नहि ॥ ९ ॥&lt;br&gt;&#xA;पितृवंशे मृता ये च मातृवंशे तथैव च ॥&lt;br&gt;&#xA;गुरु श्वशुर बन्धूनां ये चान्ये बान्धवा मृताः ॥ 4.1.28.१० ॥&lt;br&gt;&#xA;अजातदन्ता ये केचिद्ये च गर्भे प्रपीडिताः ॥&lt;br&gt;&#xA;अग्निविद्युच्चोरहता व्याघ्रदंष्ट्रिभिरेव च ॥११ ॥&lt;br&gt;&#xA;उद्बन्धन मृता ये च पतिता आत्मघातकाः ॥&lt;br&gt;&#xA;आत्मविक्रयिणश्चोरा ये तथाऽयाज्ययाजकाः ॥ १२ ॥&lt;br&gt;&#xA;रसविक्रयिणो ये च ये चान्ये पापरोगिणः ॥&lt;br&gt;&#xA;अग्निदा गरदाश्चैव गोघ्नाश्चैव स्ववंशजाः ॥ १३ ॥&lt;br&gt;&#xA;असिपत्रवने ये च कुम्भीपाके च ये गताः ॥&lt;br&gt;&#xA;रौरवेप्यन्धतामिस्रे कालसूत्रे च ये गताः ॥१४॥&lt;br&gt;&#xA;जात्यन्तरसहस्रेषु भ्राम्यन्ते ये स्वकर्मभिः ॥&lt;br&gt;&#xA;ये तु पक्षिमृगादीनां कीटवृक्षादि वीरुधाम् ॥ १५ ॥&lt;br&gt;&#xA;योनिं गतास्त्वसङ्ख्याताः सङ्ख्यातानामशोभनाः ॥&lt;br&gt;&#xA;प्रापिता यमलोकं तु सुघोरैर्यमकिङ्करैः ॥ १६ ॥&lt;br&gt;&#xA;येऽबान्धवा बान्धवा वा येऽन्यजन्मनि बान्धवाः ॥&lt;br&gt;&#xA;येपि चाज्ञातनामानो ये चापुत्राः स्वगोत्रजाः ॥ १७ ॥&lt;br&gt;&#xA;विषेण च मृता वै ये ये वै शृङ्गिभिराहताः ॥&lt;br&gt;&#xA;कृतघ्नाश्च गुरुघ्नाश्च ये च मित्रद्रुहस्तथा ॥ १८ ॥&lt;br&gt;&#xA;स्त्री बालघातका ये च ये च विश्वासघातकाः ॥&lt;br&gt;&#xA;असत्यहिंसानिरता सदा पापरताश्च ये ॥ १९ ॥&lt;br&gt;&#xA;अश्वविक्रयिणो ये च परद्रव्यहराश्च ये ॥&lt;br&gt;&#xA;अनाथाः कृपणा दीना मानुष्यं प्राप्तुमक्षमाः ॥ 4.1.28.२० ॥&lt;br&gt;&#xA;तर्पिता जाह्नवीतोयैर्नरेण विधिना सकृत् ॥&lt;br&gt;&#xA;प्रयान्ति स्वर्गतिं तेपि स्वर्गिणो मुक्तिमाप्नुयुः ॥२१॥&lt;br&gt;&#xA;एतान्मन्त्रान्समुच्चार्य यः कुर्यात्पितृतर्पणम् ॥&lt;br&gt;&#xA;श्राद्धं पिण्डप्रदानं च स विधिज्ञ इहोच्यते ॥ २२॥&lt;br&gt;&#xA;कामप्रदानि तीर्थानि त्रैलोक्ये यानि कानिचित् ॥&lt;br&gt;&#xA;तानि सर्वाणि सेवन्ते काश्यामुत्तरवाहिनीम् ॥ २३ ॥&lt;br&gt;&#xA;स्वःसिन्धुः सर्वतः पुण्या ब्रह्महत्यापहारिणी ॥&lt;br&gt;&#xA;काश्यां विशेषतो विष्णो यत्र चोत्तरवाहिनी ॥ २४ ॥&lt;br&gt;&#xA;गायन्ति गाथामेतां वै दैवर्षिपितरोगणाः ॥&lt;br&gt;&#xA;अपि दृग्गोचरा नः स्यात्काश्यामुत्तरवाहिनी ॥२५॥&lt;br&gt;&#xA;यत्रत्यामृतसन्तृप्तास्तापत्रितयवर्जिताः ॥&lt;br&gt;&#xA;स्याम त्वमृतमेवाद्धा विश्वनाथप्रसादतः ॥ २६ ॥&lt;br&gt;&#xA;गङ्गैव केवला मुक्त्यै निर्णीता परितो हरे ॥&lt;br&gt;&#xA;अविमुक्ते विशेषेण ममाधिष्ठानगौरवात् ॥ २७ ॥&lt;br&gt;&#xA;ज्ञात्वा कलियुगं घोरं गङ्गाभक्तिः सुगोपिता ॥&lt;br&gt;&#xA;न विन्दतिं जना गङ्गां मुक्तिमागैर्कदायिकाम् ॥ २८ ॥&lt;br&gt;&#xA;अनेकजन्मनियुतं भ्राम्यमाणस्तु योनिषु ॥&lt;br&gt;&#xA;निर्वृतिं प्राप्नुयात्कोत्र जाह्नवीभजनं विना ॥ २९ ॥&lt;br&gt;&#xA;नराणामल्पबुद्धीनामेनो विक्षिप्तचेतसाम् ॥&lt;br&gt;&#xA;गङ्गेव परमं विष्णो भेषजं भवरोगिणाम् ॥ 4.1.28.३० ॥&lt;br&gt;&#xA;खण्डस्फुटितसंस्कारं गङ्गातीरे करोति यः ॥&lt;br&gt;&#xA;मम लोके चिरं कालं तस्याक्षय सुखं हरे॥ ३१॥&lt;br&gt;&#xA;गन्तुमुद्दिश्य यो गङ्गां परार्थस्वार्थमेव वा ॥&lt;br&gt;&#xA;न गच्छति परं मोहात्स पतेत्पितृभिः सह ॥ ३२ ॥&lt;br&gt;&#xA;सर्वाणि येषां गाङ्गेयैस्तोयैः कृत्यानि देहिनाम् ॥&lt;br&gt;&#xA;भूमिस्था अपि ते मर्त्या अमर्त्या एव वै हरे ॥ ३३ ॥&lt;br&gt;&#xA;चरमेपि वयोभागे स्वःसिन्धुं यो निषेवते ॥&lt;br&gt;&#xA;कृत्वाप्येनांसि बहुशः सोपि यायाच्छुभां गतिम् ॥३४॥&lt;br&gt;&#xA;यावदस्थि मनुष्याणां गङ्गातोयेषु तिष्ठति ॥&lt;br&gt;&#xA;तावदब्दसहस्राणि स्वर्गलोके महीयते॥३५॥&lt;br&gt;&#xA;विष्णुरुवाच ॥ ॥&lt;br&gt;&#xA;देवदेवजगन्नाथ जगतां हितकृत्प्रभो ॥&lt;br&gt;&#xA;कीकसं चेत्पतेद्दैवाद्दुर्वृत्तस्य दुरात्मनः ॥३६॥&lt;br&gt;&#xA;जले द्युनद्या निष्पापे कथं तस्य परा गतिः ॥&lt;br&gt;&#xA;अपमृत्यु विपन्नस्य तदीश विनिवेद्यताम् ॥ ३७ ॥&lt;br&gt;&#xA;॥ महेश्वर उवाच ॥ ॥&lt;br&gt;&#xA;अत्रार्थे कथयिष्यामि पुरावृत्तमधोक्षज ॥&lt;br&gt;&#xA;शृणुष्वैकमना विष्णो वाहीकस्य द्विजन्मनः ॥ ३८ ॥&lt;br&gt;&#xA;पुरा कलिङ्गविषये द्विजो लवणविक्रयी ॥&lt;br&gt;&#xA;सन्ध्यास्नानविहीनश्च वेदाक्षरविवर्जितः ॥ ३९ ॥&lt;br&gt;&#xA;वाहीको नामतो यज्ञसूत्रमात्रपरिग्रहः ॥&lt;br&gt;&#xA;परिग्रहश्च तस्यासीत्कौविन्दी विधवा नवा ॥ 4.1.28.४० ॥&lt;br&gt;&#xA;दुर्भिक्षपीडितेनाथ वृषलीपतिना विना ॥&lt;br&gt;&#xA;प्राणाधारं तदा तेन देशाद्देशान्तरं ययौ ॥ ४१ ॥&lt;br&gt;&#xA;मध्येऽथ दण्डकारण्यं क्षुत्क्षामः सङ्गवर्जितः ॥&lt;br&gt;&#xA;व्याघ्रेण घातितस्तत्र नरमांसप्रियेण सः ॥ ४२ ॥&lt;br&gt;&#xA;तस्य वामपदं गृध्रो गृहीत्वोदपतत्ततः ॥&lt;br&gt;&#xA;मांसाशिनाऽन्य गृध्रेण तस्य युद्धमभूद्दिवि ॥ ४३ ॥&lt;br&gt;&#xA;गृध्रयोरामिषं गृध्न्वोः परस्परजयैषिणोः ॥&lt;br&gt;&#xA;अवापतत्पादगुल्फं कङ्कचञ्चुपुटात्तदा ॥ ४४ ॥&lt;br&gt;&#xA;तस्य वाहीक विप्रस्य व्याघ्रव्यापादितस्य ह ॥&lt;br&gt;&#xA;मध्ये गङ्गं दैवयोगादपतद्द्वन्द्वकारिणोः ॥ ४५ ॥&lt;br&gt;&#xA;यदैव हतवान्द्वीपी तं वाहीकमरण्यगम् ॥&lt;br&gt;&#xA;तस्मिन्नेव क्षणे बद्धः स पाशैः क्रूरकिङ्करैः ॥ ४६ ॥&lt;br&gt;&#xA;कशाभिर्घातितोत्यन्तमाराभिः परितोदितः ॥&lt;br&gt;&#xA;वमन्रुधिरमास्येन नीतस्तैः स यमाग्रतः ॥ ४७॥&lt;br&gt;&#xA;आपृच्छि धर्मराजेन चित्रगुप्तोथ मापते ॥&lt;br&gt;&#xA;धर्माधर्मं विचार्यास्य कथयाशु द्विजन्मनः ॥ ४८ ॥&lt;br&gt;&#xA;वैवस्वतेन पृष्टोथ चित्रगुप्तो विचित्रधीः ॥&lt;br&gt;&#xA;सर्वदा सर्वजन्तूनां वेदिता सर्वकर्मणाम् ॥ ४९ ॥&lt;br&gt;&#xA;जगाद यमुनाबन्धुं वाहीकस्य द्विजन्मनः ॥&lt;br&gt;&#xA;जन्मकर्मदिनारभ्य दुर्वृत्तस्य शुभेतरम् ॥ 4.1.28.५० ॥&lt;br&gt;&#xA;चित्रगुप्त उवाच ॥ ॥&lt;br&gt;&#xA;गर्भाधानादिकं कर्म प्राक्कृतं नास्य केनचित् ॥&lt;br&gt;&#xA;जातकर्मकृतं नास्य पित्राऽज्ञानवता हरे ॥ ५१ ॥&lt;br&gt;&#xA;गर्भैनः शमने हेतुः समस्तायुः सुखप्रदम् ॥&lt;br&gt;&#xA;एकादशेह्नि नामास्य न कृतं विधिपूर्वकम् ॥५२॥&lt;br&gt;&#xA;ख्यातः स्याद्येन विधिना सर्वत्र विधिपावनम् ॥&lt;br&gt;&#xA;नाकार्षीन्निर्गमं चास्य चतुर्थे मासि मन्दधीः ॥५३॥&lt;br&gt;&#xA;जनकः शुभतिथ्यादौ विदेशगमनापहम् ॥&lt;br&gt;&#xA;षष्ठेऽन्नप्राशनम्मासि न कृतं विधिपूर्वकम् ॥ ५४ ॥&lt;br&gt;&#xA;सर्वदा मिष्टमश्नाति कर्मणा येन भास्करे ॥&lt;br&gt;&#xA;न चूडाकरणं चास्य कृतमब्दे यथाकुलम् ॥ ५५ ॥&lt;br&gt;&#xA;कर्मणा येन केशाः स्युः स्निग्धाः कुसुमवर्षिणः ॥&lt;br&gt;&#xA;नाकारि कर्णवेधोस्य जनित्रा समये शुभे ॥ ५६ ॥&lt;br&gt;&#xA;सुवर्णग्राहिणौ येन कर्णौ स्यातां च सुश्रुती ॥&lt;br&gt;&#xA;मौञ्जीबन्धोप्यभूदस्य व्यतीतेब्देऽष्टमे हरे ॥&lt;br&gt;&#xA;ब्रह्मचर्याभिवृद्ध्यै यो ब्रह्मग्रहणहेतुकः ॥ ५७ ॥&lt;br&gt;&#xA;मौञ्जीमोक्षणवार्तापि कृता नास्य जनुःकृता ॥&lt;br&gt;&#xA;गार्हस्थ्यं प्राप्यते यस्मात्कर्मणोऽनन्तरं वरम् ॥ ५८ ॥&lt;br&gt;&#xA;यथाकथञ्चिदूढाऽथ पत्नी त्यक्तकुलाध्वगा ॥&lt;br&gt;&#xA;वृषलीपतिना तेन परदारापहारिणा ॥५९॥&lt;br&gt;&#xA;आरभ्य पञ्चमाद्वर्षात्परस्वस्यापहारकः ॥&lt;br&gt;&#xA;अभूदेष दुराचारो दुरोदरपरायणः ॥ 4.1.28.६० ॥&lt;br&gt;&#xA;रुमायाम्1 वसताऽनेन हतागौरेकवार्षिकी ॥ 1.लवणाकरे भूप्रदेशे&lt;br&gt;&#xA;एकदा दृढदण्डेन लिहन्ती लवणं मृता ॥ ६१ ॥&lt;br&gt;&#xA;जननीं पादपातेन बहुशोऽसावताडयत् ॥&lt;br&gt;&#xA;कदाचिदपि नो वाक्यं पितुः कृतमनेन वै ॥ ६२ ॥&lt;br&gt;&#xA;विषं भक्षितवानेष बहुशः कलहप्रियः ॥&lt;br&gt;&#xA;जनोपतापशीलोसौ कृतोदरविदारणः ॥ ५३ ॥&lt;br&gt;&#xA;धत्तूरकरवीरादि बहुधोपविषाणि च ॥&lt;br&gt;&#xA;क्रीडाकलहमात्रेण भक्षयच्चैष दुर्मतिः ॥ ६४ ॥&lt;br&gt;&#xA;दग्धोसावग्निना सौरे श्वभिश्च कवलीकृतः ॥&lt;br&gt;&#xA;शृङ्गिभिः परितः प्रोतो विषाणाग्रैरसौ बहु ॥ ६५ ॥&lt;br&gt;&#xA;दन्दशूकैर्भृशं दष्टो दुष्टः शिष्टैर्विगर्हितः ॥&lt;br&gt;&#xA;काष्ठेष्टलोष्टैः पापिष्ठः कृतानिष्टः सदात्मनः ॥ ६६ ॥&lt;br&gt;&#xA;आस्फालितं शिरोनेनासकृच्चापि दुरात्मना ॥&lt;br&gt;&#xA;यदर्च्यते सदा सद्भिरुत्तमाङ्गमनेकधा ॥ ६७ ॥&lt;br&gt;&#xA;असौ हि ब्राह्मणो मन्दो गायत्रीमपिवेदन ॥&lt;br&gt;&#xA;कामतो मत्स्यमांसानि जग्धान्येतेन दुर्धिया ॥ ६८ ॥&lt;br&gt;&#xA;आत्मार्थं पायसमसौ पर्यपाक्षीदनेकधा ॥&lt;br&gt;&#xA;लाक्षालवणमांसानां सपयोदधिसर्पिषाम् ॥६९॥&lt;br&gt;&#xA;विषलोहायुधानां च दासीगोवाजिनामपि ॥&lt;br&gt;&#xA;विक्रेताऽसौ सदा मूढस्तथा वै केशचर्मणाम् ॥ 4.1.28.७० ॥&lt;br&gt;&#xA;शूद्रान्न परिपुष्टाङ्गः पर्वण्यहनि मैथुनी ॥&lt;br&gt;&#xA;पराङ्मुखो दैवपित्र्यकर्मण्येष दुरात्मवान् ॥ ७१ ॥&lt;br&gt;&#xA;पक्षिणो घातितानेन मृगाश्चापि परः शतम् ॥&lt;br&gt;&#xA;अकारण द्रुमच्छेदी सदा निर्दयमानसः ॥ ७२ ॥&lt;br&gt;&#xA;उद्वेगजनको नित्यं निजबन्धुजनेष्वपि ॥&lt;br&gt;&#xA;असत्यवादी सततं सदा हिंसापरायणः ॥ ७२ ॥&lt;br&gt;&#xA;अदत्तदानः पिशुनः शिश्नोदरपरायणः ॥&lt;br&gt;&#xA;किं बहूक्तेन रविज साक्षात्पातक मूर्तिमान् ॥ ७४ ॥&lt;br&gt;&#xA;रौरवेप्यन्धतामिस्रे कुम्भीपाकेऽतिरौरवे ॥&lt;br&gt;&#xA;कालसूत्रे कृमिभुजि पूयशोणितकर्दमे ॥ ७५ ॥&lt;br&gt;&#xA;असिपत्रवने घोरे यन्त्रपीडे सुदंष्ट्रके ॥&lt;br&gt;&#xA;अधोमुखे पूतिगन्धे विष्ठागर्त्तेष्वभोजने ॥७६॥&lt;br&gt;&#xA;सूचीभेद्येऽथ सन्दंशे लालापे क्षुरधारके ॥&lt;br&gt;&#xA;प्रत्येकं नरके त्वेष पात्यतां कल्पसङ्ख्यया ॥ ७७ ॥&lt;br&gt;&#xA;धर्मराजः समाकर्ण्य चित्रगुप्तमुखादिति ॥&lt;br&gt;&#xA;निर्भर्त्स्य तं दुराचारं किङ्करानादिदेश ह ॥ ७८ ॥&lt;br&gt;&#xA;भ्रू सञ्ज्ञया हृतैर्नीतः स बद्ध्वा निरयालयम् ॥&lt;br&gt;&#xA;आक्रन्दरावो यत्रोच्चैः पापिनां रोमहर्षणः ॥ ७९ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;यातनास्वतितीव्रासु वाहीके संस्थिते तदा ॥&lt;br&gt;&#xA;तत्कालपुण्यफलदे गाङ्गेयाम्भसि निर्मले ॥ 4.1.28.८० ॥&lt;br&gt;&#xA;पतितं तद्धि गृध्रास्याद्वाहीकस्य द्विजन्मनः ॥&lt;br&gt;&#xA;हरे विमानं तत्कालमापन्नं सुरसद्मतः ॥ ८१ ॥&lt;br&gt;&#xA;घण्टावलम्बितं दिव्यं दिव्यस्त्रीशतसङ्कुलम् ॥&lt;br&gt;&#xA;आरुह्य देवयानं स दिव्यवेषधरो द्विजः ॥ ८२ ॥&lt;br&gt;&#xA;वीज्यमानोऽप्सरोवृन्दैर्दिव्यगन्धानुलेपनः ॥&lt;br&gt;&#xA;जगाम स्वर्गभुवनं गङ्गास्थिपतनाद्धरे ॥ ८३ ॥&lt;br&gt;&#xA;स्कन्द उवाच ॥ ॥&lt;br&gt;&#xA;वस्तुशक्तिविचारोयमद्भुतः कोपि कुम्भज ॥&lt;br&gt;&#xA;द्रवरूपेण काप्येषा शक्तिः सादाशिवी परा ॥ ८४ ॥&lt;br&gt;&#xA;करुणामृतपूर्णेन देवदेवेन शम्भुना ॥&lt;br&gt;&#xA;एषा प्रवर्तिता गङ्गा जगदुद्धरणाय वै ॥ ८५ ॥&lt;br&gt;&#xA;यथान्याः सरितो लोके वारिपूर्णाः सहस्रशः ॥&lt;br&gt;&#xA;तथैषानानुमन्तव्या सद्भिस्त्रिपथगामिनी॥८६॥&lt;br&gt;&#xA;श्रुत्यक्षराणि निश्चित्य कारुण्याच्छम्भुना मुने ॥&lt;br&gt;&#xA;निर्मिता तद्द्रवैरेषा गङ्गा गङ्गाधरेण वै ॥ ८७ ॥&lt;br&gt;&#xA;योगोपनिषदामेतं सारमाकृष्य शङ्करः ॥&lt;br&gt;&#xA;कृपया सर्वजन्तूनां चकार सरितां वराम् ॥ ८८ ॥&lt;br&gt;&#xA;अकलानिधयो रात्र्यो विपुष्पाश्चैव पादपाः ॥&lt;br&gt;&#xA;यथा तथैव ते देशा यत्र नास्त्यमरापगा ॥ ८९ ॥&lt;br&gt;&#xA;अनयाः सम्पदो यद्वन्मखा यद्वददक्षिणाः ॥&lt;br&gt;&#xA;तद्वद्देशा दिशः सर्वा हीना गङ्गाम्भसा हरे ॥ 4.1.28.९० ॥&lt;br&gt;&#xA;व्योमाङ्गणमनर्कं च नक्तेऽदीपं यथा गृहम ॥&lt;br&gt;&#xA;अवेदा ब्राह्मणा यद्वद्गङ्गाहीनास्तथा दिशः ॥ ९१ ॥&lt;br&gt;&#xA;चान्द्रायणसहस्रं तु यः कुर्याद्देहशोधनम् ॥&lt;br&gt;&#xA;गङ्गामृतं पिबेद्यस्तु तयोर्गङ्गाबुपोऽधिकः ॥ ९२ ॥&lt;br&gt;&#xA;पादेनैकेन यस्तिष्ठेत्सहस्रं शरदां शतम् ॥&lt;br&gt;&#xA;अब्दं गङ्गाम्बुपो यस्तु तयोर्गङ्गाम्बुपोऽधिकः ॥ ९३ ॥&lt;br&gt;&#xA;अवाक्छिराः प्रलम्बेद्यः शतसंवत्सरान्नरः ॥&lt;br&gt;&#xA;भीष्मसूवालुकातल्पशयस्तस्माद्वरो हरे ॥ ९४ ॥&lt;br&gt;&#xA;पापतापाभितप्तानां भूतानामिह जाह्ववी ॥&lt;br&gt;&#xA;पापतापहरा यद्वद्गङ्गा नान्यत्तथा कलौ ॥ ९५ ॥&lt;br&gt;&#xA;तार्क्ष्यवीक्षणमात्रेण फणिनौ निर्विषा यथा ॥&lt;br&gt;&#xA;निष्प्रभाणि तथेनांसि भागीरथ्यवलोकनात् ॥ ९६ ॥&lt;br&gt;&#xA;गङ्गातटोद्भवां मृत्स्नां यो मौलौ बिभृयान्नरः ॥&lt;br&gt;&#xA;बिभर्ति सोऽर्कबिम्बं वै तमोनाशाय निश्चितम् ॥ ९७ ॥&lt;br&gt;&#xA;व्यसनैरभिभूतस्य धनहीनस्य पापिनः ॥&lt;br&gt;&#xA;गङ्गैव केवलं तस्य गतिरुक्ता न चान्यथा ॥ ९८ ॥&lt;br&gt;&#xA;श्रुताभिलषिता दृष्टा स्पृष्टा पीताऽवगाहिता ॥&lt;br&gt;&#xA;पुंसां वंशद्वयं गङ्गा तारयेन्नात्र संशयः ॥ ९९ ॥&lt;br&gt;&#xA;कीर्तनाद्दर्शनात्स्पर्शाद्गङ्गापानावगाहनात् ॥&lt;br&gt;&#xA;दशोत्तरगुणा ज्ञेया पुण्यापुण्यर्द्धिनाशयोः ॥ 4.1.28.१०० ॥&lt;br&gt;&#xA;न सुतैर्न च वा वित्तैर्नान्येनापि सुकर्मणा ॥&lt;br&gt;&#xA;तत्फलं प्राप्यते मर्त्ये गङ्गामाप्य यदाप्यते ॥ १ ॥&lt;br&gt;&#xA;जात्यन्धाः पङ्गवस्ते वै जीवन्तोप्यथ ते मृताः ॥&lt;br&gt;&#xA;समर्था अपि ये गङ्गां न स्नायुर्मोक्षगर्भिणीम् ॥ २ ॥&lt;br&gt;&#xA;श्रुतिं निशामय हरे गङ्गामाहात्म्यभाषिणीम् ॥&lt;br&gt;&#xA;विनिश्चितार्थां यां श्रुत्वा श्रयेद्गङ्गां नरोत्तमः ॥ ३ ॥&lt;br&gt;&#xA;इरावतीं मधुमतीं पयस्विनीममृतरूपामूर्जस्वतीम् ॥&lt;br&gt;&#xA;त्रिदिवप्रसूतां गङ्गां श्रितासस्त्रिदिवं व्रजन्ति ॥ ४ ॥&lt;br&gt;&#xA;ऋषिजुष्टां विष्णुपदीं पुराणां सुपुण्यधारां मनसा हि लोके ॥&lt;br&gt;&#xA;सर्वात्मना जाह्नवीं ये प्रपन्नास्ते ब्रह्मणः सदनं सम्प्रयान्ति ॥५॥&lt;br&gt;&#xA;लोकानिमान्नयति या जननीव पुत्रान्स्वर्गं सदा सर्वगुणोपपन्ना ॥&lt;br&gt;&#xA;स्थानमिष्टं ब्राह्ममभीप्समानैर्गङ्गा सदैवात्मवशैरुपास्या ॥६॥&lt;br&gt;&#xA;उस्रैर्जुष्टामिषतीं विश्वरूपामिरावतीं जनयित्रीं गुहस्य ॥&lt;br&gt;&#xA;शिष्टैः सेव्याममृतां ब्रह्मकान्तां गङ्गां श्रयेदात्मविशुद्धिकामः ॥ ७ ॥&lt;br&gt;&#xA;गङ्गायां तु नरः स्नात्वा ब्रह्मचारी समाहितः ॥&lt;br&gt;&#xA;विधूतपापो भवति वाजपेयं च विन्दति ॥ ८ ॥&lt;br&gt;&#xA;अशुभैः कर्मभिर्ग्रस्तान्मज्जमानान्महार्णवे ॥&lt;br&gt;&#xA;पततो निरये गङ्गा संश्रितानुद्धरेत्सदा ॥ ९ ॥&lt;br&gt;&#xA;ब्रह्मलोकस्तु लोकानां सर्वेषामुत्तमो यथा ॥&lt;br&gt;&#xA;सरितां सरसां वापि वरिष्ठा जाह्नवी तथा ॥ 4.1.28.११० ॥&lt;br&gt;&#xA;अन्यत्र सम्यक्सङ्कल्प्य तपः कृत्वा समा त्रयम् ॥&lt;br&gt;&#xA;यत्फलं तद्भवेद्भक्त्या गङ्गायां घटिकाऽर्धतः ॥ ११ ॥&lt;br&gt;&#xA;स्वर्गस्थस्य न सा प्रीतिर्भुञ्जतः सुखमक्षयम् ॥&lt;br&gt;&#xA;या स्याद्गङ्गातटे पुंसां रात्रौ चन्द्रोदये सति ॥ १२ ॥&lt;br&gt;&#xA;जरारोगाभिपन्नं तु कुणपं जाह्नवी जले॥&lt;br&gt;&#xA;धैर्येण तृणवत्त्यक्त्वा प्रविशेदमरावतीम्॥ १३॥&lt;br&gt;&#xA;वार्योघैः सततं यस्याः प्लाव्यते शशिमण्डलम्॥&lt;br&gt;&#xA;भूयोधिकतरां शोभां बिभर्ति तदहः क्षये॥ १४ ॥&lt;br&gt;&#xA;आहुतस्य जले यस्याः सद्यो नश्यन्ति पातकम् ॥&lt;br&gt;&#xA;महतः श्रेयसः प्राप्तिस्तत्क्षणादेव जायते ॥१५॥&lt;br&gt;&#xA;पितृभ्यः श्रद्धया यत्र दत्तास्त्वापः स्ववंशजैः॥&lt;br&gt;&#xA;प्रयच्छन्ति परां तृप्तिं शरदां त्रयमच्युत॥ १६॥&lt;br&gt;&#xA;तारयेत्क्षितियान्मर्त्यानधःस्थांश्च सरीसृपान्॥&lt;br&gt;&#xA;स्वर्गे स्वर्गसदो विष्णोर्गं(?)गा त्रिपथगा ततः॥ १७॥&lt;br&gt;&#xA;तीर्थानामुत्तमं तीर्थं सरितामुत्तमा सरित् ॥&lt;br&gt;&#xA;स्वर्गदा सर्वजन्तूनां महापातकिनामपि ॥ १८ ॥&lt;br&gt;&#xA;अध्युष्टाः कोटयो विष्णो सन्ति तीर्थानि सर्वतः ॥&lt;br&gt;&#xA;दिवि भुव्यन्तरिक्षे च जाह्नव्यां तानि कृत्स्नशः ॥ १९ ॥&lt;br&gt;&#xA;ज्ञात्वाज्ञात्वा च गङ्गायां यः पञ्चत्वमवाप्नुयात् ॥&lt;br&gt;&#xA;अनात्मघाती स्वर्गी स्यान्नरकान्स न पश्यति ॥ 4.1.28.१२० ॥&lt;br&gt;&#xA;गङ्गैव सर्वतीर्थानि गङ्गैव च तपोवनम् ॥&lt;br&gt;&#xA;गङ्गैव सिद्धिक्षेत्रं हि नात्र कार्या विचारणा ॥ २१ ॥&lt;br&gt;&#xA;यत्र कामफला वृक्षा मही यत्र हिरण्मयी ॥&lt;br&gt;&#xA;जाह्नवी स्नायिनस्तत्र निवसन्ति घटोद्भव ॥ २२ ॥&lt;br&gt;&#xA;धेनुं भागीरथी तीरे सुशीलां च पयस्विनीम् ॥&lt;br&gt;&#xA;वासोरत्नैरलङ्कृत्वा ब्राह्मणाय ददाति यः ॥ २३ ॥&lt;br&gt;&#xA;यावन्ति तस्या लोमानि मुने तत्सन्ततेरपि ॥&lt;br&gt;&#xA;तावद्वर्षसहस्राणि स स्वर्गसुखभुग्भवेत् ॥ १२४ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे गङ्गामहिमानामाष्टाविंशतितमोऽध्याय ॥२८॥&lt;/p&gt;</description>
    </item>
    <item>
      <title>०२९ गङ्गासहस्रनामकथनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/029_gangAsahasranAmakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/029_gangAsahasranAmakathanam/</guid>
      <description>&lt;p&gt;॥। अगस्त्य उवाच ॥ ॥&lt;br&gt;&#xA;विना स्नानेन गङ्गाया नृणां जन्मनिरथर्कम् ॥&lt;br&gt;&#xA;उपायान्तरमस्त्यन्यद्येन स्नानफलं लभेत् ॥१॥&lt;br&gt;&#xA;अशक्तानां च पङ्गूनामालस्योपहतात्मनाम् ॥&lt;br&gt;&#xA;दूरदेशान्तरस्थानां गङ्गास्नानं कथं भवेत् ॥ २ ॥&lt;br&gt;&#xA;दानं वाऽथ व्रतंवाऽथ मन्त्रःस्तोत्रजपोऽथवा ॥&lt;br&gt;&#xA;तीर्थान्तराभिषेको वा देवतोपासनं तु वा ॥ ३ ॥&lt;br&gt;&#xA;यद्यस्तिकिञ्चित्षड्वक्त्र गङ्गास्नानफलप्रदम् ॥&lt;br&gt;&#xA;विधानान्तरमात्रेण तद्वद प्रणताय मे ॥ ४ ॥&lt;br&gt;&#xA;त्वत्तो न वेदस्कन्दान्यो गङ्गागर्भ समुद्भव ॥&lt;br&gt;&#xA;परं स्वर्गतरङ्गिण्या महिमानं महामते ॥ ५ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सन्ति पुण्यजलानीह सरांसि सरितो मुने ॥&lt;br&gt;&#xA;स्थाने स्थाने च तीर्थानि जितात्माध्युषितानि च ॥६॥&lt;br&gt;&#xA;दृष्टप्रत्ययकारीणि महामहिम भाञ्ज्यपि ॥&lt;br&gt;&#xA;परं स्वर्गतरङ्गिण्याः कोट्यंशोपि न तत्र वै ॥७ ॥&lt;br&gt;&#xA;अनेनैवानुमानेन बुद्ध्यस्व कलशोद्भव ॥&lt;br&gt;&#xA;दध्रे गङ्गोत्तमाङ्गेन देवदेवेन शम्भुना॥८॥&lt;br&gt;&#xA;स्नानकालेऽन्य तीर्थेषु जप्यते जाह्नवी जनैः ॥&lt;br&gt;&#xA;विना विष्णुपदीं क्वान्यत्समर्थमघमोचने॥९॥&lt;br&gt;&#xA;गङ्गास्नानफलं ब्रह्मन्गङ्गायामेव लभ्यते॥&lt;br&gt;&#xA;यथा द्राक्षाफलस्वादो द्राक्षायामेव नान्यतः ॥4.1.29.१०॥&lt;br&gt;&#xA;अस्त्युपाय इह त्वेकः स्याद्येनाविकलं फलम्॥&lt;br&gt;&#xA;स्नानस्य देवसरितो महागुह्यतमो मुने॥ ११॥&lt;br&gt;&#xA;शिवभक्ताय शान्ताय विष्णुभक्तिपराय च ॥&lt;br&gt;&#xA;श्रद्धालवे त्वास्तिकाय गर्भवासमुपुक्षवे ॥ १२ ॥&lt;br&gt;&#xA;कथनीयं न चान्यस्य कस्यचित्केनचित्क्वचित् ॥&lt;br&gt;&#xA;इदं रहस्यं परमं महापातकनाशनम् ॥ १३ ॥&lt;br&gt;&#xA;महाश्रेयस्करं पुण्यं मनोरथकरं परम् ॥&lt;br&gt;&#xA;द्युनदीप्रीतिजनकं शिवसन्तोषसन्तति ॥ १४ ॥&lt;br&gt;&#xA;नाम्नां सहस्रगङ्गायाः स्तवराजेषुशो भनम् ॥&lt;br&gt;&#xA;जप्यानां परमं जप्यं वेदोपनिषदासमम् ॥ १५ ॥&lt;br&gt;&#xA;जपनीयं प्रयन्नेन मौनिना वाचकं विना ॥&lt;br&gt;&#xA;शुचिस्थानेषु शुचिना सुस्पष्टाक्षरमेव च ॥ १६ ॥&lt;br&gt;&#xA;स्कन्द उवाच ॥ ॥&lt;br&gt;&#xA;ॐनमो गङ्गादेव्यै ॥&lt;br&gt;&#xA;ॐकाररूपिण्यजराऽतुलाऽनमताऽमृतस्रवा ॥&lt;br&gt;&#xA;अत्युदाराऽभयाऽशोकाऽलकनन्दाऽमृताऽमला ॥ १७ ॥&lt;br&gt;&#xA;अनाथवत्सलाऽमोघाऽपांयोनिरमृतप्रदा ॥&lt;br&gt;&#xA;अव्यक्तलक्षणाऽक्षोभ्या ऽनवच्छिन्नाऽपराजिता ॥ १८ ॥&lt;br&gt;&#xA;अनाथनाथाऽभीष्टार्थसिद्धिदाऽनङ्गवर्धिनी ॥&lt;br&gt;&#xA;अणिमादिगुणाऽधाराग्रगण्याऽलीकहारिणी ॥ १९ ॥&lt;br&gt;&#xA;अचिन्त्यशक्तिरनघाऽद्भुतरूपाऽघहारिणी ॥&lt;br&gt;&#xA;अद्रिराजसुताऽष्टाङ्गयोगसिद्धिप्रदाऽच्युता ॥ 4.1.29.२० ॥&lt;br&gt;&#xA;अक्षुण्णशक्तिरसुदाऽनन्ततीर्थाऽमृतोदका ॥&lt;br&gt;&#xA;अनन्तमहिमाऽपाराऽनन्तसौख्यप्रदाऽन्नदा ॥ २१ ॥&lt;br&gt;&#xA;अशेषदेवतामूर्तिरघोराऽमृतरूपिणी ॥&lt;br&gt;&#xA;अविद्याजालशमनी ह्यप्रतर्क्यगतिप्रदा ॥ २२ ॥&lt;br&gt;&#xA;अशेषविघ्नसंहर्त्री त्वशेषगुणगुम्फिता ॥&lt;br&gt;&#xA;अज्ञानतिमिरज्योतिरनुग्रहपरायणा ॥ २३ ॥&lt;br&gt;&#xA;अभिरामाऽनवद्याङ्ग्यनन्तसाराऽकलङ्किनी ॥&lt;br&gt;&#xA;आरोग्यदाऽऽनन्दवल्ली त्वापन्नार्तिविनाशिनी ॥ २४ ॥&lt;br&gt;&#xA;आश्चर्यमूर्तिरायुष्या ह्याढ्याऽऽद्याऽऽप्राऽऽर्यसेविता ॥&lt;br&gt;&#xA;आप्यायिन्याप्तविद्याऽऽख्यात्वानन्दाऽऽश्वासदायिनी ॥ २५ ॥&lt;br&gt;&#xA;आलस्यघ्न्यापदां हन्त्री ह्यानन्दामृतवर्षिणी ॥&lt;br&gt;&#xA;इरावतीष्टदात्रीष्टा त्विष्टापूर्तफलप्रदा ॥ २६ ॥&lt;br&gt;&#xA;इतिहासश्रुतीड्यार्था त्विहामुत्रशुभप्रदा॥ ॥&lt;br&gt;&#xA;इज्याशीलसमिज्येष्ठा त्विन्द्रादिपरिवन्दिता ॥ २७॥&lt;br&gt;&#xA;इलालङ्कारमालेद्धा त्विन्दिरारम्यमन्दिरा ॥&lt;br&gt;&#xA;इदिन्दिरादिसंसेव्या त्वीश्वरीश्वरवल्लभा ॥ २८ ॥&lt;br&gt;&#xA;ईतिभीतिहरेड्या च त्वीडनीय चरित्रभृत् ॥&lt;br&gt;&#xA;उत्कृष्टशक्तिरुत्कृष्टोडुपमण्डलचारिणी ॥२९॥&lt;br&gt;&#xA;उदिताम्बरमार्गोस्रोरगलोकविहारिणी ॥&lt;br&gt;&#xA;उक्षोर्वरोत्पलोत्कुम्भा उपेन्द्रचरणद्रवा ॥4.1.29.३०॥&lt;br&gt;&#xA;उदन्वत्पूर्तिहेतुश्चोदारोत्साहप्रवर्धिनी ॥&lt;br&gt;&#xA;उद्वेगघ्न्युष्णशमनी उष्णरश्मिसुता प्रिया ॥३१॥&lt;br&gt;&#xA;उत्पत्ति स्थिति संहारकारिण्युपरिचारिणी ॥&lt;br&gt;&#xA;ऊर्जं वहन्त्यूर्जधरोर्जावती चोर्मिमालिनी ॥ ३२ ॥&lt;br&gt;&#xA;ऊर्ध्वरेतःप्रियोर्ध्वाध्वा ह्यूर्मिलोर्ध्वगतिप्रदा ॥&lt;br&gt;&#xA;ऋषिवृन्दस्तुतर्द्धिश्च ऋणत्रयविनाशिनी ॥ ३३ ॥&lt;br&gt;&#xA;ऋतम्भरर्द्धिदात्री च ऋक्स्वरूपा ऋजुप्रिया ॥&lt;br&gt;&#xA;ऋक्षमार्गवहर्क्षार्चिर्ऋजुमार्गप्रदर्शिनी ॥ ३४ ॥&lt;br&gt;&#xA;एधिताऽखिलधर्मार्थात्वेकैकामृतदायिनी ॥&lt;br&gt;&#xA;एधनीयस्वभावैज्या त्वेजिता शेषपातका ॥ ३५ ॥&lt;br&gt;&#xA;ऐश्वर्यदैश्वर्यरूपा ह्यैतिह्यं ह्यैन्दवी द्युतिः ॥&lt;br&gt;&#xA;ओजस्विन्योषधीक्षेत्रमोजोदौदनदायिनी ॥ ३६ ॥&lt;br&gt;&#xA;ओष्ठामृतौन्नत्यदात्री त्वौषधं भवरोगिणाम् ॥&lt;br&gt;&#xA;औदार्यचञ्चुरौपेन्द्री त्वौग्रीह्यौमेयरूपिणी ॥ ३७ ॥&lt;br&gt;&#xA;अम्बराध्ववहांऽवष्ठां वरमालाम्बुजेक्षणा ॥&lt;br&gt;&#xA;अम्बिकाम्बुमहायोनिरन्धोदान्धकहारिणी ॥ ३८ ॥&lt;br&gt;&#xA;अंशुमालाह्यंशुमती त्वङ्गीकृतषडानना ॥&lt;br&gt;&#xA;अन्धतामिस्रहन्त्र्यन्धुरं जनाह्यञ्जनावती ॥ ३९ ॥&lt;br&gt;&#xA;कल्याणकारिणी काम्या कमलोत्पलगन्धिनी ॥&lt;br&gt;&#xA;कुमुद्वती कमलिनी कान्तिः कल्पितदायिनी ॥ 4.1.29.४० ॥&lt;br&gt;&#xA;काञ्चनाक्षी कामधेनुः कीर्तिकृत्क्लेशनाशिनी ॥&lt;br&gt;&#xA;क्रतुश्रेष्ठा क्रतुफला कर्मबन्धविभेदिनी ॥ ४१ ॥&lt;br&gt;&#xA;कमलाक्षी क्लमहरा कृशानुतपनद्युतिः ॥&lt;br&gt;&#xA;करुणार्द्रा च कल्याणी कलिकल्मषनाशिनी ॥ ४२ ।&lt;br&gt;&#xA;कामरूपाक्रियाशक्तिः कमलोत्पलमालिनी ॥&lt;br&gt;&#xA;कूटस्था करुणाकान्ता कर्मयाना कलावती ॥ ४३ ॥&lt;br&gt;&#xA;कमलाकल्पलतिका कालीकलुषवैरिणी ॥&lt;br&gt;&#xA;कमनीयजलाकम्रा कपर्दिसुकपर्दगा ॥ ४४ ॥&lt;br&gt;&#xA;कालकृटप्रशमनी कदम्बकुसुमप्रिया ॥&lt;br&gt;&#xA;कालिन्दी केलिललिता कलकल्लोलमालिका ॥ ४५ ॥&lt;br&gt;&#xA;क्रान्तलोकत्रयाकण्डूः कण्डूतनयवत्सला ॥&lt;br&gt;&#xA;खड्गिनी खड्गधाराभा खगा खण्डेन्दुधारिणी ॥ ४६ ॥&lt;br&gt;&#xA;खेखेलगामिनी खस्था खण्डेन्दुतिलकप्रिया॥&lt;br&gt;&#xA;खेचरीखेचरीवन्द्या ख्यातिः ख्यातिप्रदायिनी ॥४७॥&lt;br&gt;&#xA;खण्डितप्रणताघौघा खलबुद्धिविनाशिनी ॥&lt;br&gt;&#xA;खातैनः कन्दसन्दोहा खड्गखट्वाङ्ग(?) खेटिनी॥ ॥ ४८ ॥&lt;br&gt;&#xA;खरसन्तापशमनी खनिः पीयूषपाथसाम् ॥&lt;br&gt;&#xA;गङ्गा गन्धवती गौरी गन्धर्वनगरप्रिया ॥ ४९ ॥&lt;br&gt;&#xA;गम्भीराङ्गी गुणमयी गतातङ्का गतिप्रिया ॥&lt;br&gt;&#xA;गणनाथाम्बिका गीता गद्यपद्यपरिष्टुता ॥ 4.1.29.५० ॥&lt;br&gt;&#xA;गान्धारी गर्भशमनी गतिभ्रष्टगतिप्रदा ॥&lt;br&gt;&#xA;गोमती गुह्यविद्यागौर्गोप्त्री गगनगामिनी ॥ ५१ ॥&lt;br&gt;&#xA;गोत्रप्रवर्धिनी गुण्या गुणातीता गुणाग्रणीः ॥&lt;br&gt;&#xA;गुहाम्बिका गिरिसुता गोविन्दाङ्घ्रिसमुद्भवा ॥ ५२ ॥&lt;br&gt;&#xA;गुणनीयचरित्रा च गायत्री गिरिशप्रिया ॥&lt;br&gt;&#xA;गूढरूपा गुणवती गुर्वी गौरववर्धिनी ॥ ५३ ॥&lt;br&gt;&#xA;ग्रहपीडाहरा गुन्द्रा गरघ्नी गानवत्सला ॥&lt;br&gt;&#xA;घर्महन्त्री घृतवती घृततुष्टिप्रदायिनी ॥ ५४ ॥&lt;br&gt;&#xA;घण्टारवप्रिया घोराऽघौघविध्वंसकारिणी ॥&lt;br&gt;&#xA;घ्राणतुष्टिकरी घोषा घनानन्दा घनप्रिया ॥५५॥&lt;br&gt;&#xA;घातुका घृर्णितजला घृष्टपातकसन्ततिः ॥&lt;br&gt;&#xA;घटकोटिप्रपीतापा घटिताशेषमङ्गला ॥ ५६ ॥&lt;br&gt;&#xA;घृणावती घृणनिधिर्घस्मरा घूकनादिनी ॥&lt;br&gt;&#xA;घुसृणा पिञ्जरतनुर्घर्घरा घर्घरस्वना ॥५७॥&lt;br&gt;&#xA;चन्द्रिका चन्द्रकान्ताम्बुश्चञ्चदापा चलद्युतिः॥&lt;br&gt;&#xA;चिन्मयी चितिरूपा च चन्द्रायुतशनानना ॥ ५८ ॥&lt;br&gt;&#xA;चाम्पेयलोचना चारुश्चार्वङ्गी चारुगामिनी ॥&lt;br&gt;&#xA;चार्या चारित्रनिलया चित्रकृच्चित्ररूपिणी ॥ ५९ ॥&lt;br&gt;&#xA;चम्पश्चन्दनशुच्यम्बुश्चर्चनीया चिरस्थिरा ॥&lt;br&gt;&#xA;चारुचम्पकमालाढ्या चमिताशेष दुष्कुता ॥ 4.1.29.६० ॥&lt;br&gt;&#xA;चिदाकाशवहाचिन्त्या चञ्चच्चामरवीजिता ॥&lt;br&gt;&#xA;चोरिताशेषवृजिना चरिताशेषमण्डला ॥ ६१ ॥&lt;br&gt;&#xA;छेदिताखिलपापौघा छद्मघ्नी छलहारिणी ॥&lt;br&gt;&#xA;छन्नत्रिविष्टप तला छोटिताशेषबन्धना ॥ ६२ ॥&lt;br&gt;&#xA;छुरितामृतधारौघा छिन्नैनाश्छन्दगामिनी ॥&lt;br&gt;&#xA;छत्रीकृतमरालौघा छटीकृतनिजामृता ॥६३॥&lt;br&gt;&#xA;जाह्नवी ज्या जगन्माता जप्या जङ्घालवीचिका ॥&lt;br&gt;&#xA;जया जनार्दनप्रीता जुषणीया जगद्धिता ॥६४॥&lt;br&gt;&#xA;जीवनं जीवनप्राणा जगज्ज्येष्ठा जगन्मयी ॥&lt;br&gt;&#xA;जीवजीवातुलतिका जन्मिजन्मनिबर्हिणी ॥ ॥ ६५ ॥&lt;br&gt;&#xA;जाड्यविध्वंसनकरी जगद्योनिर्जलाविला ॥&lt;br&gt;&#xA;जगदानन्दजननी जलजा जलजेक्षणा ॥ ६६ ॥&lt;br&gt;&#xA;जनलोचनपीयूषा जटातटविहारिणी ॥&lt;br&gt;&#xA;जयन्ती जञ्जपूकघ्नी जनितज्ञानविग्रहा ॥ ६७ ॥&lt;br&gt;&#xA;झल्लरी वाद्यकुशला झलज्झालजलावृता ॥&lt;br&gt;&#xA;झिण्टीशवन्द्या झाङ्कारकारिणी झर्झरावती ॥ ६८ ॥&lt;br&gt;&#xA;टीकिताशेषपाताला टङ्किकैनोद्रिपाटने ॥&lt;br&gt;&#xA;टङ्कारनृत्यत्कल्लोला टीकनीयमहातटा ॥६९॥&lt;br&gt;&#xA;डम्बरप्रवहाडीन राजहंसकुलाकुला॥&lt;br&gt;&#xA;डमड्डमरुहस्ता च डामरोक्त महाण्डका ॥4.1.29.७०॥&lt;br&gt;&#xA;ढौकिताशेषनिर्वाणा ढक्कानादचलज्जला ॥&lt;br&gt;&#xA;ढुण्ढिविघ्नेशजननी ढणड्ढुणितपातका ॥७१॥&lt;br&gt;&#xA;तर्पणीतीर्थतीर्था च त्रिपथा त्रिदशेश्वरी ॥&lt;br&gt;&#xA;त्रिलोकगोप्त्री तोयेशी त्रैलोक्यपरिवन्दिता॥ ७२॥&lt;br&gt;&#xA;तापत्रितयसंहर्त्री तेजोबलविवर्धिनी ॥&lt;br&gt;&#xA;त्रिलक्ष्या तारणी तारा तारापतिकरार्चिता ॥ ७३ ॥&lt;br&gt;&#xA;त्रैलोक्यपावनी पुण्या तुष्टिदा तुष्टिरूपिणी ॥&lt;br&gt;&#xA;तृष्णाछेत्त्री तीर्थमाता त्त्रिविक्रमपदोद्भवा॥ ७४ ॥&lt;br&gt;&#xA;तपोमयी तपोरूपा तपःस्तोम फलप्रदा ॥&lt;br&gt;&#xA;त्रैलोक्यव्यापिनी तृप्तिस्तृप्तिकृत्तत्त्वरूपिणी ॥ ७५ ॥&lt;br&gt;&#xA;त्रैलोक्यसुन्दरी तुर्या तुर्यातीतपदप्रदा ॥&lt;br&gt;&#xA;त्रैलोक्यलक्ष्मीस्त्रिपदी तथ्यातिमिरचन्द्रिका ॥ ७६ ॥&lt;br&gt;&#xA;तेजोगर्भा तपःसारा त्रिपुरारि शिरोगृहा ॥&lt;br&gt;&#xA;त्रयीस्वरूपिणी तन्वी तपनाङ्गजभीतिनुत् ॥७७॥&lt;br&gt;&#xA;तरिस्तरणिजामित्रं तर्पिताशेषपूर्वजा ॥&lt;br&gt;&#xA;तुलाविरहिता तीव्रपापतूलतनूनपात् ॥ ॥ ७८ ॥&lt;br&gt;&#xA;दारिद्र्यदमनी दक्षा दुष्प्रेक्षा दिव्यमण्डना ॥&lt;br&gt;&#xA;दीक्षावतीदुरावाप्या द्राक्षामधुरवारिभृत् ॥ ७९ ॥&lt;br&gt;&#xA;दर्शितानेककुतुका दुष्टदुर्जयदुःखहृत् ॥&lt;br&gt;&#xA;दैन्यहृद्दुरितघ्नी च दानवारि पदाब्जजा ॥ 4.1.29.८० ॥&lt;br&gt;&#xA;दन्दशूकविषघ्री च दारिताघौघसन्ततिः ॥&lt;br&gt;&#xA;द्रुतादेव द्रुमच्छन्ना दुर्वाराघविघातिनी ॥ ८१ ॥&lt;br&gt;&#xA;दमग्राह्या देवमाता देवलोकप्रदर्शिनी ॥&lt;br&gt;&#xA;देवदेवप्रियादेवी दिक्पालपददायिनी ॥ ८२ ॥&lt;br&gt;&#xA;दीर्घायुःकारिणी दीर्घा दोग्ध्री दूषणवर्जिता ॥&lt;br&gt;&#xA;दुग्धाम्बुवाहिनी दोह्या दिव्या दिव्यगतिप्रदा ॥ ८३ ॥&lt;br&gt;&#xA;द्युनदी दीनशरणं देहिदेहनिवारिणी ॥&lt;br&gt;&#xA;द्राघीयसी दाघहन्त्री दितपातकसन्ततिः ॥ ८४ ॥&lt;br&gt;&#xA;दूरदेशान्तरचरी दुर्गमा देववल्लभा॥&lt;br&gt;&#xA;दुर्वृत्तघ्नी दुर्विगाह्या दयाधारा दयावती ॥ ८५ ॥&lt;br&gt;&#xA;दुरासदा दानशीला द्राविणी द्रुहिणस्तुता ॥&lt;br&gt;&#xA;दैत्यदानवसंशुद्धिकर्त्री दुर्बुद्धिहारिणी ॥८६॥&lt;br&gt;&#xA;दानसारा दयासारा द्यावाभूमिविगाहिनी॥&lt;br&gt;&#xA;दृष्टादृष्टफलप्राप्तिर्देवतावृन्दवन्दिता॥॥ ८७ ॥&lt;br&gt;&#xA;दीर्घव्रता दीर्घदृष्टिर्दीप्ततोया दुरालभा ॥&lt;br&gt;&#xA;दण्डयित्री दण्डनीतिर्दुष्टदण्डधरार्चिता ॥ ८८ ॥&lt;br&gt;&#xA;दुरोदरघ्नी दावार्चिर्द्रवद्रव्यैकशेवधिः ॥&lt;br&gt;&#xA;दीनसन्तापशमनी दात्री दवथुवैरिणी ॥ ८९ ॥&lt;br&gt;&#xA;दरीविदारणपरा दान्ता दान्तजनप्रिया ॥&lt;br&gt;&#xA;दारिताद्रितटा दुर्गा दुर्गारण्यप्रचारिणी ॥ 4.1.29.९० ॥&lt;br&gt;&#xA;धर्मद्रवा धर्मधुरा धेनुर्धीरा धृतिर्ध्रुवा ॥&lt;br&gt;&#xA;धेनुदानफलस्पर्शा धर्मकामार्थमोक्षदा ॥ ९१ ॥&lt;br&gt;&#xA;धर्मोर्मिवाहिनी धुर्या धात्री धात्रीविभूषणम् ॥&lt;br&gt;&#xA;धर्मिणी धर्मशीला च धन्विकोटिकृतावना ॥ ९२ ॥&lt;br&gt;&#xA;ध्यातृपापहरा ध्येया धावनी धूतकल्मषा ॥&lt;br&gt;&#xA;धर्मधारा धर्मसारा धनदा धनवर्धिनी ॥ ९३ ॥&lt;br&gt;&#xA;धर्माधर्मगुणच्छेत्त्री धत्तूरकुसुमप्रिया ॥&lt;br&gt;&#xA;धर्मेशी धर्मशास्त्रज्ञा धनधान्यसमृद्धिकृत् ॥ ९४ ॥&lt;br&gt;&#xA;धर्मलभ्या धर्मजला धर्मप्रसवधर्मिणी ॥&lt;br&gt;&#xA;ध्यानगम्यस्वरूपा च धरणी धातृपूजिता ॥ ९५ ॥ ?&lt;br&gt;&#xA;धूर्धूर्जटिजटासंस्था धन्या धीर्धारणावती॥&lt;br&gt;&#xA;नन्दा निर्वाणजननी नन्दिनी नुन्नपातका ॥ ॥ ९६ ॥&lt;br&gt;&#xA;निषिद्धविघ्ननिचया निजानन्दप्रकाशिनी ॥&lt;br&gt;&#xA;नभोङ्गणचरी नूतिर्नम्या नारायणीनुता ॥ ९७ ॥&lt;br&gt;&#xA;निर्मला निर्मलाख्याना नाशिनीतापसम्पदाम् ॥&lt;br&gt;&#xA;नियता नित्यसुखदा नानाश्चर्यमहानिधिः ॥ ९८ ॥&lt;br&gt;&#xA;नदीनदसरोमाता नायिका नाकदीर्घिका ॥&lt;br&gt;&#xA;नष्टोद्धरणधीरा च नन्दनानन्ददायिनी ॥ ९९ ॥&lt;br&gt;&#xA;निर्णिक्ताशेषभुवना निःसङ्गा निरुपद्रवा ॥&lt;br&gt;&#xA;निरालम्बा निष्प्रपञ्चा निर्णाशितमहामला ॥ 4.1.29.१०० ॥&lt;br&gt;&#xA;निर्मलज्ञानजननी निःशेषप्राणितापहृत् ॥&lt;br&gt;&#xA;नित्योत्सवा नित्यतृप्ता नमस्कार्या निरञ्जना ॥ १ ॥&lt;br&gt;&#xA;निष्ठावती निरातङ्का निर्लेपा निश्चलात्मिका ॥&lt;br&gt;&#xA;निरवद्या निरीहा च नीललोहितमूर्धगा ॥ २ ॥&lt;br&gt;&#xA;नन्दिभृङ्गिगणस्तुत्या नागानन्दा नगात्मजा ॥&lt;br&gt;&#xA;निष्प्रत्यूहा नाकनदी निरयार्णवदीर्घनौः ॥ ३ ॥&lt;br&gt;&#xA;पुण्यप्रदा पुण्यगर्भा पुण्या पुण्यतरङ्गिणी ॥&lt;br&gt;&#xA;पृथुः पृथुफला पूर्णा प्रणतार्तिप्रभञ्जिनी ॥ ४ ॥&lt;br&gt;&#xA;प्राणदा प्राणिजननी प्राणेशी प्राणरूपिणी ॥&lt;br&gt;&#xA;पद्मालया पराशक्तिः पुरजित्परमप्रिया ॥ ५ ॥&lt;br&gt;&#xA;परापरफलप्राप्तिः पावनी च पयस्विनी ॥&lt;br&gt;&#xA;परानन्दा प्रकृष्टार्था प्रतिष्ठापालनी परा ॥ ६ ॥&lt;br&gt;&#xA;पुराणपठिता प्रीता प्रणवाक्षररूपिणी ॥&lt;br&gt;&#xA;पार्वतीप्रेमसम्पन्ना पशुपाशविमोचनी ॥ ७ ॥&lt;br&gt;&#xA;परमात्मस्वरूपा च परब्रह्मप्रकाशिनी ॥&lt;br&gt;&#xA;परमानन्दनिष्पन्दा प्रायश्चित्तस्वरूपिणी ॥ ८ ॥&lt;br&gt;&#xA;पानीयरूपनिर्वाणा परित्राणपरायणा ॥&lt;br&gt;&#xA;पापेन्धनदवज्वाला पापारिः पापनामनुत् ॥ ९ ॥&lt;br&gt;&#xA;परमैश्वर्यजननी प्रज्ञा प्राज्ञा परापरा ॥&lt;br&gt;&#xA;प्रत्यक्षलक्ष्मीः पद्माक्षी परव्योमामृतस्रवा ॥ 4.1.29.११० ॥&lt;br&gt;&#xA;प्रसन्नरूपा प्रणिधिः पूता प्रत्यक्षदेवता ॥&lt;br&gt;&#xA;पिनाकिपरमप्रीता पग्मेष्ठिकमण्डलुः ॥ ११ ॥&lt;br&gt;&#xA;पद्मनाभपदार्घ्येण प्रसूता पद्ममालिनी ॥&lt;br&gt;&#xA;परर्द्धिदा पुष्टिकरी पथ्या पूर्तिः प्रभावती ॥ १२ ॥&lt;br&gt;&#xA;पुनाना पीतगर्भघ्नी पापपर्वतनाशिनी ॥&lt;br&gt;&#xA;फलिनी फलहस्ता च फुल्लाम्बुजविलोचना ॥ १३ ॥&lt;br&gt;&#xA;फालितैनोमहाक्षेत्रा फणिलोकविभूषणम् ॥&lt;br&gt;&#xA;फेनच्छलप्रणुन्नैनाः फुल्लकैरवगन्धिनी ॥ १४ ॥&lt;br&gt;&#xA;फेनिलाच्छाम्बुधाराभा फुडुच्चाटितपातका ॥&lt;br&gt;&#xA;फाणितस्वादुसलिला फाण्टपथ्यजलाविला ॥ १५ ॥&lt;br&gt;&#xA;विश्वमाता च विश्वेशी विश्वा विश्वेश्वरप्रिया ॥&lt;br&gt;&#xA;ब्रह्मण्या ब्रह्मकृद्ब्राह्मी ब्रह्मिष्ठा विमलोदका ॥ १६ ॥&lt;br&gt;&#xA;विभावरी च विरजा विक्रान्तानेकविष्टपा ॥&lt;br&gt;&#xA;विश्वमित्रं विष्णुपदी वैष्णवी वैष्णवप्रिया ॥ १७ ॥&lt;br&gt;&#xA;विरूपाक्षप्रियकरी विभूतिर्विश्वतोमुखी ॥&lt;br&gt;&#xA;विपाशा वैबुधी वेद्या वेदाक्षररसस्रवा ॥ १८ ॥&lt;br&gt;&#xA;विद्यावेगवती वन्द्या बृंहणी ब्रह्मवादिनी ॥&lt;br&gt;&#xA;वरदा विप्रकृष्टा च वरिष्ठा च विशोधनी ॥ १९ ॥&lt;br&gt;&#xA;विद्याधरी विशोका च वयोवृन्दनिषेविता ॥&lt;br&gt;&#xA;बहूदका बलवती व्योमस्था विबुधप्रिया ॥ 4.1.29.१२० ॥&lt;br&gt;&#xA;वाणी वेदवती वित्ता ब्रह्मविद्यातरङ्गिणी ॥&lt;br&gt;&#xA;ब्रह्माण्डकोटिव्याप्ताम्बुर्ब्रह्महत्यापहारिणी ॥ २१ ॥&lt;br&gt;&#xA;ब्रह्मेशविष्णुरूपा च बुद्धिर्विभववर्धिनी ॥&lt;br&gt;&#xA;विलासिसुखदा वैश्या व्यापिनी च वृषारणिः ॥ २२ ॥&lt;br&gt;&#xA;वृषाङ्कमौलिनिलया विपन्नार्तिप्रभञ्जिनी ॥&lt;br&gt;&#xA;विनीता विनता ब्रध्नतनया विनयान्विता ॥ २३ ॥&lt;br&gt;&#xA;विपञ्चीवाद्यकुशला वेणुश्रुतिविचक्षणा ॥&lt;br&gt;&#xA;वर्चस्करी बलकरी वलोन्मूलितकल्मषा ॥ २४ ॥&lt;br&gt;&#xA;विपाप्मा विगतातङ्का विकल्पपरिवर्जिता ॥&lt;br&gt;&#xA;वृष्टिकर्त्री वृष्टिजला विधिर्विच्छिन्नबन्धना ॥ २५ ॥&lt;br&gt;&#xA;व्रतरूपा वित्तरूपा बहुविघ्नविनाशकृत् ॥&lt;br&gt;&#xA;वसुधारा वसुमती विचित्राङ्गी विभावसुः ॥ २६ ॥&lt;br&gt;&#xA;विजया विश्वबीजं च वामदेवी वरप्रदा ॥&lt;br&gt;&#xA;वृषाश्रिता विषघ्नी च विज्ञानोर्म्यंशुमालिनी ॥२७ ॥&lt;br&gt;&#xA;भव्या भोगवती भद्रा भवानी भूतभाविनी ॥&lt;br&gt;&#xA;भूतधात्री भयहरा भक्तदारिद्र्यघातिनी ॥ २८ ॥&lt;br&gt;&#xA;भुक्तिमुक्तिप्रदाभेशी भक्तस्वर्गापवर्गदा ॥&lt;br&gt;&#xA;भागीरथी भानुमती भाग्यभोगवती भृतिः ॥ २९ ॥&lt;br&gt;&#xA;भवप्रिया भवद्वेष्टी भूतिदा भूतिभूषणा ॥&lt;br&gt;&#xA;भाललोचनभावज्ञा भूतभव्यभवत्प्रभुः ॥ 4.1.29.१३० ॥&lt;br&gt;&#xA;भ्रान्तिज्ञानप्रशमनी भिन्नब्रह्माण्डमण्डपा ॥&lt;br&gt;&#xA;भूरिदा भक्तिसुलभा भाग्यवद्दृष्टिगोचरी ॥ ३१ ॥&lt;br&gt;&#xA;भञ्जितोपप्लवकुला भक्ष्यभोज्यसुखप्रदा ॥&lt;br&gt;&#xA;भिक्षणीया भिक्षुमाता भावाभावस्वरूपिणी ॥ ॥ ३२ ॥&lt;br&gt;&#xA;मन्दाकिनी महानन्दा माता मुक्तितंरगिणी ॥&lt;br&gt;&#xA;महोदया मधुमती महापुण्या मुदाकरी ॥ ३३ ॥&lt;br&gt;&#xA;मुनिस्तुता मोहहन्त्री महातीर्था मधुस्रवा ॥&lt;br&gt;&#xA;माधवी मानिनी मान्या मनोरथपथातिगा ॥ ३४ ॥&lt;br&gt;&#xA;मोक्षदा मतिदा मुख्या महाभाग्यजनाश्रिता ॥&lt;br&gt;&#xA;महावेगवतीमेध्या महामहिमभूषणा ॥ ३५ ॥&lt;br&gt;&#xA;महाप्रभावा महती मीनचञ्चललोचना ॥&lt;br&gt;&#xA;महाकारुण्यसम्पूर्णा महर्द्धिश्च महोत्पला ॥ ३६ ॥&lt;br&gt;&#xA;मूर्तिमन्मुक्तिरमणी मणिमाणिक्यभूषणा ॥&lt;br&gt;&#xA;मुक्ताकलापनेपथ्या मनोनयननन्दिनी ॥ ३७ ॥&lt;br&gt;&#xA;महापातकराशिघ्नी महादेवार्धहारिणी ॥&lt;br&gt;&#xA;महोर्मिमालिनी मुक्ता महादेवी मनोन्मनी ॥ ३८॥&lt;br&gt;&#xA;महापुण्योदयप्राप्या मायातिमिरचन्द्रिका॥&lt;br&gt;&#xA;महाविद्या महामाया महामेधा महौषधम् ॥ ३९ ॥&lt;br&gt;&#xA;मालाधरी महोपाया महोरगविभूषणा ॥&lt;br&gt;&#xA;महामोहप्रशमनी महामङ्गलमङ्गलम्॥ 4.1.29.१४०॥&lt;br&gt;&#xA;मार्तण्डमण्डलचरी महालक्ष्मीर्मदोज्झिता ॥&lt;br&gt;&#xA;यशस्विनी यशोदा च योग्या युक्तात्मसेविता ॥ ४१ ॥&lt;br&gt;&#xA;योगसिद्धिप्रदा याज्या यज्ञेशपरिपूरिता ॥&lt;br&gt;&#xA;यज्ञेशी यज्ञफलदा यजनीया यशस्करी ॥४२॥&lt;br&gt;&#xA;यमिसेव्या योगयोनिर्योगिनी युक्तबुद्धिदा ॥&lt;br&gt;&#xA;योगज्ञानप्रदा युक्ता यमाद्यष्टाङ्गयोगयुक् ॥४३॥&lt;br&gt;&#xA;यन्त्रिताघौघसञ्चारा यमलोकनिवारिणी॥&lt;br&gt;&#xA;यातायातप्रशमनी यातनानामकृन्तनी ॥४४॥&lt;br&gt;&#xA;यामिनीशहिमाच्छोदा युगधर्मविवर्जिता ॥&lt;br&gt;&#xA;रेवतीरतिकृद्रम्या रत्नगर्भा रमा रतिः ॥४५॥&lt;br&gt;&#xA;रत्नाकरप्रेमपात्रं रसज्ञा रसरूपिणी॥&lt;br&gt;&#xA;रत्नप्रासादगर्भा च रमणीयतरङ्गिणी॥४६॥&lt;br&gt;&#xA;रत्नार्ची रुद्ररमणी रागद्वेषविनाशिनी॥&lt;br&gt;&#xA;रमा रामा रम्यरूपा रोगिजीवातुरूपिणी॥४७॥&lt;br&gt;&#xA;रुचिकृद्रोचनी रम्या रुचिरा रोगहारिणी ॥&lt;br&gt;&#xA;राजहंसा रत्नवती राजत्कल्लोलराजिका ॥४८॥&lt;br&gt;&#xA;रामणीयकरेखा च रुजारी रोगरोषिणी॥&lt;br&gt;&#xA;राकारङ्कार्तिशमनी रम्या रोलम्बराविणी ॥ ४९ ॥&lt;br&gt;&#xA;रागिणीरञ्जितशिवा रूपलावण्यशेवधिः ॥&lt;br&gt;&#xA;लोकप्रसूर्लोकवन्द्या लोलत्कल्लोलमालिनी ॥ 4.1.29.१५० ॥&lt;br&gt;&#xA;लीलावती लोकभूमिर्लोकलोचनचन्द्रिका ॥&lt;br&gt;&#xA;लेखस्रवन्ती लटभा लघुवेगा लघुत्वहृत् ॥ ५१ ॥&lt;br&gt;&#xA;लास्यत्तरङ्गहस्ता च ललिता लयभङ्गिगा ॥&lt;br&gt;&#xA;लोकबन्धुर्लोकधात्री लोकोत्तरगुणोर्जिता ॥ ५२ ॥.&lt;br&gt;&#xA;लोकत्रयहिता लोका लक्ष्मीर्लक्षणलक्षिता ॥&lt;br&gt;&#xA;लीलालक्षितनिर्वाणा लावण्यामृतवर्षिणी ॥ ५३ ॥&lt;br&gt;&#xA;वैश्वानरी वासवेड्या वन्ध्यत्वपरिहारिणी ॥&lt;br&gt;&#xA;वासुदेवाङ्घ्रिरेणुघ्नी वज्रिवज्रनिवारिणी ॥ ५४ ॥&lt;br&gt;&#xA;शुभावती शुभफला शान्तिः शान्तनुवल्लभा ॥&lt;br&gt;&#xA;शूलिनी शैशववयाः शीतलाऽमृतवाहिनी ॥ ५५ ॥&lt;br&gt;&#xA;शोभावती शीलवती शोषिताशेषकिल्बिषा ॥&lt;br&gt;&#xA;शरण्या शिवदा शिष्टा शरजन्मप्रसूः शिवा ॥ ५६ ॥&lt;br&gt;&#xA;शक्तिः शशाङ्कविमला शमनस्वसृसम्मता ॥&lt;br&gt;&#xA;शमा शमनमार्गघ्नी शितिकण्ठमहाप्रिया ॥५७॥&lt;br&gt;&#xA;शुचिः शुचिकरी शेषा शेषशायिपदोद्भवा ॥&lt;br&gt;&#xA;श्रीनिवास श्रुतिः श्रद्धा श्रीमती श्रीः शुभव्रता ॥ ॥ ५८ ॥&lt;br&gt;&#xA;शुद्धविद्या शुभावर्ता श्रुतानन्दा श्रुतिस्तुतिः ॥&lt;br&gt;&#xA;शिवेतरघ्नी शबरी शाम्बरीरूपधारिणी ॥ ५९ ॥&lt;br&gt;&#xA;श्मशानशोधनी शान्ता शश्वच्छतधृतिष्टुता ॥&lt;br&gt;&#xA;शालिनी शालिशोभाढ्या शिखिवाहनगर्भभृत् ॥ 4.1.29.१६० ॥&lt;br&gt;&#xA;शंसनीयचरित्रा च शातिताशेषपातका ॥&lt;br&gt;&#xA;षड्गुणैश्वर्यसम्पन्ना षडङ्गश्रुतिरूपिणी ॥ ६१ ॥&lt;br&gt;&#xA;षण्ढताहारि सलिलाष्ट्यायन्नदनदीशता ॥&lt;br&gt;&#xA;सरिद्वरा च सुरसा सुप्रभा सुरदीर्घिका ॥ ६२ ॥&lt;br&gt;&#xA;स्वःसिन्धुः सर्वदुःखघ्नी सर्वव्याधिमहौषधम् ॥&lt;br&gt;&#xA;सेव्यासिद्धिः सती सूक्तिः स्कन्दसूश्च सरस्वती ॥६३॥&lt;br&gt;&#xA;सम्पत्तरङ्गिणी स्तुत्या स्थाणुमौलिकृतालया ॥&lt;br&gt;&#xA;स्थैर्यदा सुभगा सौख्या स्त्रीषु सौभाग्यदायिनी ॥ ६४ ॥&lt;br&gt;&#xA;स्वर्गनिःश्रेणिका सूक्ष्मा स्वधा स्वाहा सुधाजला ॥&lt;br&gt;&#xA;समुद्ररूपिणी स्वर्ग्या सर्वपातकवैरिणी ॥ ६५ ॥&lt;br&gt;&#xA;स्मृताघहारिणी सीता संसाराब्धितरण्डिका ॥&lt;br&gt;&#xA;सौभाग्यसुन्दरी सन्ध्या सर्वसारसमन्विता ॥ ६६ ॥&lt;br&gt;&#xA;हरप्रिया हृपीकेशी हंसरूपा हिरण्मयी ॥&lt;br&gt;&#xA;हृताघसङ्घा हितकृद्धेला हेलाघगर्वहृत् ॥६७॥&lt;br&gt;&#xA;क्षेमदा क्षालिताघौघा क्षुद्रविद्राविणी क्षमा ॥&lt;br&gt;&#xA;इति नामसहस्रं हि गङ्गायाः कलशोद्भव ॥&lt;br&gt;&#xA;कीर्तयित्वा नरः सम्यग्गङ्गास्नानफलं लभेत् ॥६८॥&lt;br&gt;&#xA;सर्वपापप्रशमनं सर्वविघ्न विनाशनम् ॥&lt;br&gt;&#xA;सर्वस्तोत्रजपाच्छ्रेष्ठं सर्वपावनपावनम् ॥६९॥&lt;br&gt;&#xA;श्रद्धयाभीष्टफलदं चतुर्वर्गसमृद्धिकृत् ॥&lt;br&gt;&#xA;सकृज्जपादवाप्नोति ह्येकक्रतुफलम्मुने ॥4.1.29.१७०॥&lt;br&gt;&#xA;सर्वतीर्थेषु यः स्नातः सर्वयज्ञेषु दीक्षितः ॥&lt;br&gt;&#xA;तस्य यत्फलमुद्दिष्टं त्रिकालपठनाच्च तत् ॥७१॥&lt;br&gt;&#xA;सर्वव्रतेषु यत्पुण्यं सम्यक्चीर्णेषु वाडव ॥&lt;br&gt;&#xA;तत्फलं समवाप्नोति त्रिसन्ध्यं नियतः पठन् ॥ ७२ ॥&lt;br&gt;&#xA;स्नानकाले पठेद्यस्तु यत्रकुत्र जलाशये ॥&lt;br&gt;&#xA;तत्र सन्निहिता नूनं गङ्गा त्रिपथगा मुने ॥ ७३ ॥&lt;br&gt;&#xA;श्रेयोर्थी लभते श्रेयो धनार्थी लभते धनम् ॥&lt;br&gt;&#xA;कामी कामानवाप्नोति मोक्षार्थी मोक्षमाप्नुयात् ॥७४॥&lt;br&gt;&#xA;वर्षं त्रिकालपठनाच्छ्रद्धया शुचिमानसः ॥&lt;br&gt;&#xA;ऋतुकालाभिगमनादपुत्रः पुत्रवान्भवेत् ॥ ७५ ॥&lt;br&gt;&#xA;नाकालमरणं तस्य नाग्निचोराहि साध्वसम् ॥&lt;br&gt;&#xA;नाम्नां सहस्रं गङ्गाया यो जपेच्छ्रद्धया मुने ॥ ७६ ॥&lt;br&gt;&#xA;गङ्गा नाम सहस्रं तु जप्त्वा ग्रामान्तरं व्रजेत् ॥&lt;br&gt;&#xA;कार्यसिद्धिमवाप्नोति निर्विघ्नो गेहमाविशेत् ॥७७॥&lt;br&gt;&#xA;तिथिवारर्क्षयोगानां न दोषः प्रभवेत्तदा ॥&lt;br&gt;&#xA;यदा जप्त्वा व्रजेदेतत्स्तोत्रं ग्रामान्तरं नरः ॥ ७८॥&lt;br&gt;&#xA;आयुरारोग्यजननं सर्वोपद्रवनाशनम्॥&lt;br&gt;&#xA;सर्वसिद्धिकरं पुंसां गङ्गानामसहस्रकम् ॥ ७९ ॥&lt;br&gt;&#xA;जन्मान्तर सहस्रेषु यत्पापं सम्यगर्जितम् ॥&lt;br&gt;&#xA;गङ्गानामसहस्रस्य जपनात्तत्क्षयं व्रजेत् ॥ 4.1.29.१८० ॥&lt;br&gt;&#xA;ब्रह्मघ्नो मद्यपः स्वर्णस्तेयी च गुरुतल्पगः ॥&lt;br&gt;&#xA;तत्संयोगी भ्रूणहन्ता मातृहा पितृहा मुने ॥ ८१ ॥&lt;br&gt;&#xA;विश्वासघाती गरदः कृतघ्नो मित्रघातकः ॥&lt;br&gt;&#xA;अग्निदो गोवधकरो गुरुद्रव्यापहारकः ॥ ८२ ॥&lt;br&gt;&#xA;महापातकयुक्तोपि संयुक्तोप्युपपातकैः ॥&lt;br&gt;&#xA;मुच्यते श्रद्धया जप्त्वा गङ्गा नाम सहस्रकम् ॥ ८३ ॥&lt;br&gt;&#xA;आधिव्याधिपरिक्षिप्तो घोर ताप परिप्लुतः ॥&lt;br&gt;&#xA;मुच्यते सर्वदुःखेभ्यः स्तवस्यास्यानुकीर्तनात् ॥ ८४ ॥&lt;br&gt;&#xA;संवत्सरेण युक्तात्मा पठन्भक्तिपरायणः ॥&lt;br&gt;&#xA;अभीप्सितां लभेत्सिद्धिं सर्वैः पापैः प्रमुच्यते ॥ ८५ ॥&lt;br&gt;&#xA;संशयाविष्टचित्तस्य धर्मविद्वेषिणोपि च ॥&lt;br&gt;&#xA;दाम्भिकस्यापि हिंस्रस्य चेतो धर्मपरं भवेत् ॥८६॥&lt;br&gt;&#xA;वर्णाश्रमपथीनस्तु कामक्रोधविवर्जितः ॥&lt;br&gt;&#xA;यत्फलं लभते ज्ञानी तदाप्नोत्यस्य कीर्तनात् ॥ ८७ ॥&lt;br&gt;&#xA;गायत्र्ययुतजप्येन यत्फलं समुपार्जितम् ॥&lt;br&gt;&#xA;सकृत्पठनतः सम्यक्तदशेषमवाप्नुयात् ॥८८॥&lt;br&gt;&#xA;गां दत्त्वा वेदविदुषे यत्फलं लभते कृती ॥&lt;br&gt;&#xA;तत्पुण्यं सम्यगाख्यातं स्तवराजसकृज्जपात् ॥८९॥&lt;br&gt;&#xA;गुरुशुश्रूषणं कुर्वन्यावज्जीवं नरोत्तमः॥&lt;br&gt;&#xA;यत्पुण्यमर्जयेत्तद्भाग्वर्षं त्रिषवणं जपन् ॥4.1.29.१९०॥&lt;br&gt;&#xA;वेदपारायणात्पुण्यं यदत्र परिपठ्यते ॥&lt;br&gt;&#xA;तत्षण्मासेन लभते त्रिसन्ध्यं परिकीर्तनात् ॥ ९१ ॥&lt;br&gt;&#xA;गङ्गायाः स्तवराजस्य प्रत्यहं परिशीलनात् ॥&lt;br&gt;&#xA;शिवभक्तिमवाप्नोति विष्णुभक्तोऽथवा भवेत् ॥ ९२ ॥&lt;br&gt;&#xA;यः कीर्तयेदनुदिनं गङ्गानामसहस्रकम् ॥&lt;br&gt;&#xA;तत्समीपे सहचरी गङ्गादेवी सदा भवेत् ॥ ९३ ॥&lt;br&gt;&#xA;सर्वत्र पूज्यो भवति सर्वत्र विजयी भवेत् ॥&lt;br&gt;&#xA;सर्वत्र सुखमाप्नोति जाह्नवीस्तोत्रपाठतः ॥ ९४ ॥&lt;br&gt;&#xA;सदाचारी स विज्ञेयः सशुचिस्तु सदैव हि ॥&lt;br&gt;&#xA;कृतसर्वसुरार्चः स कीर्तयेद्य इमां स्तुतिम् ॥९५॥&lt;br&gt;&#xA;तस्मिंस्तृप्ते भवेत्तृप्ता जाह्नवी नात्र संशयः ॥&lt;br&gt;&#xA;तस्मात्सर्वप्रयत्नेन गङ्गाभक्तं समर्चयेत् ॥ ९६ ॥&lt;br&gt;&#xA;स्तवराजमिमं गाङ्गं शृणुयाद्यश्च वै पठेत् ॥&lt;br&gt;&#xA;श्रावयेदथ तद्भक्तान्दम्भलोभ विवर्जितः ॥९७॥&lt;br&gt;&#xA;मुच्यते त्रिविधैः पापैर्मनोवाक्काय सम्भवैः ॥&lt;br&gt;&#xA;क्षणान्निष्पापतामेति पितॄणां च प्रियो भवेत् ॥९८॥&lt;br&gt;&#xA;सर्वदेवप्रियश्चापि सर्वर्षिगणसम्मतः ॥&lt;br&gt;&#xA;अन्ते विमानमारुह्य दिव्यस्त्रीशतसंवृतः ॥ ९९ ॥&lt;br&gt;&#xA;दिव्याभरणसम्पन्नो दिव्यभोगसमन्वितः ॥&lt;br&gt;&#xA;नन्दनादिवने स्वैरं देववत्स प्रमोदते ॥ 4.1.29.२०० ॥&lt;br&gt;&#xA;भुज्यमानेषु विप्रेषु श्राद्धकाले विशेषतः ॥&lt;br&gt;&#xA;जपन्निदं महास्तोत्रं पितॄणां तृप्तिकारकम् ॥ १ ॥&lt;br&gt;&#xA;यावन्ति तत्र सिक्थानि यावन्तोंऽबुकणाः स्थिताः ॥&lt;br&gt;&#xA;तावन्त्येव हि वर्षाणि मोदन्ते स्वः पितामहाः ॥ २ ॥&lt;br&gt;&#xA;यथा प्रीणन्ति पितरो गङ्गायां पिण्डदानतः ॥&lt;br&gt;&#xA;तथैव तृप्नुयुः श्राद्धे स्तवस्यास्यानुसंश्रवात् ॥ ३ ॥&lt;br&gt;&#xA;एतत्स्तोत्रं गृहे यस्य लिखितं परिपूज्यते ॥&lt;br&gt;&#xA;तत्र पापभयं नास्ति शुचि तद्भवनं सदा ॥ ४ ॥&lt;br&gt;&#xA;अगस्ते किम्बहूक्तेन शृणु मे निश्चितं वचः ॥&lt;br&gt;&#xA;संशयो नात्र कर्तव्यः सन्दिग्धे(?)रफलं नहि॥५॥ (सन्देग्धरि)&lt;br&gt;&#xA;यावन्ति मर्त्ये स्तोत्राणि मन्त्रजालान्यनेकशः ॥&lt;br&gt;&#xA;तावन्ति स्तवराजस्य गाङ्गेयस्य समानि न॥६॥&lt;br&gt;&#xA;यावज्जन्म जपेद्यस्तु नाम्नामेतत्सहस्रकम्॥&lt;br&gt;&#xA;स कीकटेष्वपि मृतो न पुनर्गर्भमाविशेत् ॥७॥&lt;br&gt;&#xA;नित्यं नियमवानेतद्यो जपेत्स्तोत्रमुत्तमम् ॥&lt;br&gt;&#xA;अन्यत्रापि विपन्नः स गङ्गातीरे मृतो भवेत् ॥ ८ ॥&lt;br&gt;&#xA;एतत्स्तोत्रवरं रम्यं पुरा प्रोक्तं पिनाकिना ॥&lt;br&gt;&#xA;विष्णवे निजभक्ताय मुक्तिबीजाक्षरास्पदम्॥ ९ ॥&lt;br&gt;&#xA;गङ्गास्नानप्रतिनिधिः स्तोत्रमेतन्मयेरितम्॥&lt;br&gt;&#xA;सिस्नासुर्जाह्नवीं तस्मादेतत्स्तोत्रं जपेत्सुधीः ॥ २१० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे गङ्गासहस्रनामकथनन्नामैकोनत्रिंशत्तमोऽध्यायः ॥ २९ ॥&lt;/p&gt;</description>
    </item>
    <item>
      <title>०३० वाराणसीमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/030_vArANasImahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/030_vArANasImahimavarNanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;शृण्वगस्त्यमहाभाग स च राजा भगीरथः ॥&lt;br&gt;&#xA;आराध्य श्रीमहादेवमुद्दिधीर्षुः पितामहान् ॥१॥&lt;br&gt;&#xA;ब्रह्मशाप विनिर्दग्धान्सर्वान्राजर्षिसत्तमः ॥&lt;br&gt;&#xA;महता तपसा भूमिमानिनाय त्रिवर्त्मगाम् ॥ २ ॥&lt;br&gt;&#xA;त्रयाणामपि लोकानां हिताय महते नृपः ॥&lt;br&gt;&#xA;समानैषीत्ततो गङ्गां यत्रासीन्मणिकर्णिका ॥ ३ ॥&lt;br&gt;&#xA;आनन्दकाननं शम्भोश्चक्रपुष्करिणी हरेः ॥&lt;br&gt;&#xA;परब्रह्मैकसुक्षेत्रं लीलामोक्षसमर्पकम् ॥ ४ ॥&lt;br&gt;&#xA;प्रापयामास तां गङ्गां दैलीपिः पुरतश्चरन् ॥&lt;br&gt;&#xA;निर्वाणकाशनाद्यत्र काशीति प्रथिता पुरी ॥ ५ ॥&lt;br&gt;&#xA;अविमुक्तं महाक्षेत्रं न मुक्तं शम्भुना क्वचित ॥&lt;br&gt;&#xA;प्रागेव हि मुनेऽनर्घ्यं जात्यं जाम्बूनदं स्वयम् ॥ ६ ॥&lt;br&gt;&#xA;पुनर्वारितरेणापि हीरेणयदि सङ्गतम् ॥&lt;br&gt;&#xA;चक्रपुष्करणीतीर्थं प्रागेव श्रेयसाम्पदम् ॥७॥&lt;br&gt;&#xA;ततः श्रेष्ठतरं शम्भोर्मणिश्रवणभूषणात् ॥&lt;br&gt;&#xA;आनन्दकानने तस्मिन्नविमुक्ते शिवालये॥ ॥ ८ ॥&lt;br&gt;&#xA;प्रागेव मुक्तिः संसिद्धा गङ्गासङ्गात्ततोधिका ॥&lt;br&gt;&#xA;यदा प्रभृति सा गङ्गा मणिकर्ण्यां समागता ॥ ९ ॥&lt;br&gt;&#xA;तदाप्रभृति तत्क्षेत्रं दुष्प्रापं त्रिदशैरपि ॥&lt;br&gt;&#xA;कृत्वा कर्माण्यनेकानि कल्याणानीतराणि वा ॥ 4.1.30.१० ॥&lt;br&gt;&#xA;तानि क्षणात्समुत्क्षिप्य काशीसंस्थोऽमृतोभवेत् ॥&lt;br&gt;&#xA;तस्यां वेदान्तवेद्यस्य निदिध्यासनतो विना ॥ ११ ॥&lt;br&gt;&#xA;विना साङ्ख्येन योगेन काश्यां संस्थोऽमृतो भवेत् ॥&lt;br&gt;&#xA;कर्मनिर्मूलनवता विना ज्ञानेन कुम्भज ॥ १२ ॥&lt;br&gt;&#xA;शशिमौलिप्रसादेन काशीसंस्थोऽमृतो भवेत् ॥&lt;br&gt;&#xA;यत्नतोऽयत्नतो वापि कालात्त्यक्त्वा कलेवरम् ॥ १३ ॥&lt;br&gt;&#xA;तारकस्योपदेशेन काशीसंस्थोऽमृतो भवेत् ॥&lt;br&gt;&#xA;अनेकजन्मसंसिद्धैर्बद्धोऽपि प्राकृतैर्गुणैः ॥ १४ ॥&lt;br&gt;&#xA;असिसम्भेद योगेन काशीसंस्थोऽमृतो भवेत् ॥&lt;br&gt;&#xA;देहत्यागोऽत्र वै दानं देहत्यागोत्र वै तपः ॥ १५८ ॥&lt;br&gt;&#xA;देहत्यागोऽत्र वै योगः काश्यां निर्वाणसौख्यकृत् ॥&lt;br&gt;&#xA;प्राप्योत्तरवहां काश्यामतिदुष्कृतवानपि ॥ १६ ॥&lt;br&gt;&#xA;यायात्स्वं हेलया त्यक्त्वा तद्विष्णोः परमं पदम् ॥&lt;br&gt;&#xA;यमेन्द्राग्निमुखा देवा दृष्ट्वा मुक्तिपथोन्मुखान् ॥ १७ ॥&lt;br&gt;&#xA;सर्वान्सर्वे समालोक्य रक्षां चक्रुः पुरापुरः ॥&lt;br&gt;&#xA;असिं महासिरूपां च पाप्यसन्मतिखण्डनीम् ॥ १८ ॥&lt;br&gt;&#xA;दुष्टप्रवेशं धुन्वानां धुनीं देवा विनिर्ममुः ॥&lt;br&gt;&#xA;वरणां च व्यधुस्तत्र क्षेत्रविघ्ननिवारिणीम् ॥ १९ ॥&lt;br&gt;&#xA;दुर्वृत्तसुप्रवृत्तेश्च निवृत्तिकरणीं सुराः ॥&lt;br&gt;&#xA;दक्षिणोत्तरदिग्भागे कृत्वाऽसिं वरणां सुराः ॥ 4.1.30.२० ॥&lt;br&gt;&#xA;क्षेत्रस्य मोक्षनिक्षेप रक्षां निर्वृतिमाप्नुयुः ॥&lt;br&gt;&#xA;क्षेत्रस्य पश्चाद्दिग्भागे तं देहलिविनायकम् ॥ २१ ॥&lt;br&gt;&#xA;स्वयं व्यापारयामास रक्षार्थं शशिशेखरः ॥&lt;br&gt;&#xA;अनुज्ञातप्रवेशानां विश्वेशेन कृपावता ॥ २२ ॥&lt;br&gt;&#xA;ते प्रवेशं प्रयच्छन्ति नान्येषां हि कदाचन ॥&lt;br&gt;&#xA;इत्यर्थे कथयिष्येऽहमितिहासं पुरातनम् ॥&lt;br&gt;&#xA;आश्चर्यकारिपरमं काशीभक्तिप्रवर्धनम् ॥ २३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;दक्षिणाब्धितटे कश्चित्सेतुबन्धसमीपतः ॥&lt;br&gt;&#xA;वणिग्धनञ्जयो नाम मातृभक्तिसमन्वितः ॥ २४ ॥&lt;br&gt;&#xA;पुण्यमार्गार्जित धनो धनतोषितमार्गणः ॥&lt;br&gt;&#xA;मार्गणस्फारितयशा यशोदातनयार्चकः ॥ २५ ॥&lt;br&gt;&#xA;समुन्नतोपि सम्पत्त्या विनयानतकन्धरः ॥&lt;br&gt;&#xA;आकरोपि गुणानां हि गुणिष्वाकारगोपकः ॥ २६ ॥&lt;br&gt;&#xA;रूपसम्पदुदारोपि परदारपराङ्मुखः ॥&lt;br&gt;&#xA;ससम्पूर्णकलोप्यासीन्निष्कलङ्कोदयः सदा ॥ २७ ॥&lt;br&gt;&#xA;ससत्यानृतवृत्तिश्च प्रायः सत्यप्रियो मुने ॥&lt;br&gt;&#xA;वर्णेतरोप्यभूल्लोके सुवर्णकृतवर्णनः ॥ २८ ॥&lt;br&gt;&#xA;सदाचरणगोप्येष सुखयानचरः कृती ॥&lt;br&gt;&#xA;अदरिद्रोपि मेधावी सोभूत्पापदरिद्रधीः ॥ २९ ॥&lt;br&gt;&#xA;तस्यैवं वर्तमानस्य कदाचित्कालपर्ययात् ॥&lt;br&gt;&#xA;जननी निधनं प्राप्ता व्याधिताऽतिजरातुरा ॥4.1.30.३० ॥&lt;br&gt;&#xA;तया च यौवनं प्राप्य मेघच्छायातिचञ्चलम् ॥&lt;br&gt;&#xA;प्रावृण्नदीपूरसमं स्वपतिः परिवञ्चितः ॥ ३१ ॥&lt;br&gt;&#xA;दिन त्रिचतुरस्थायि या नारी प्राप्य यौवनम्॥&lt;br&gt;&#xA;भर्तारं वञ्चयेन्मोहात्साऽक्षयं नरकं व्रजेत् ॥ ३२ ॥&lt;br&gt;&#xA;शीलभङ्गेन नारीणां भर्ताधर्मपरोपि हि ॥&lt;br&gt;&#xA;पतेद्दुःखार्जितात्स्वर्गाच्छीलं रक्ष्यं ततः स्त्रिया ॥ ३३ ॥&lt;br&gt;&#xA;विष्ठागर्ते च निरये स्वयं पतति दुर्मतिः ॥&lt;br&gt;&#xA;आभूतसम्प्लवं यावत्ततः स्याद्ग्रामसूकरी ॥३४॥&lt;br&gt;&#xA;स्वविष्ठापायिनी चाथ वल्गुली वृक्षलम्बिनी॥&lt;br&gt;&#xA;उलूकी वा दिवान्धा स्याद्वृक्षकोटरवासिनी ॥ ॥ ३५ ॥&lt;br&gt;&#xA;रक्षणीयं महायत्नादिदं सुकृतभाजनम् ॥&lt;br&gt;&#xA;वपुः परस्य दुःस्पर्शात्सुखाभासात्मकात्स्त्रिया ॥ ३६ ॥&lt;br&gt;&#xA;अनेनैव शरीरेण भर्तृसाद्विहितेन हि ॥&lt;br&gt;&#xA;किं सती न च तस्तम्भ भानुमुद्यन्तमाज्ञया ॥ ३७ ॥&lt;br&gt;&#xA;अत्रिपत्न्यनसूया किं भर्तृभक्तिप्रभावतः ॥&lt;br&gt;&#xA;दधार न त्रयीं गर्भे पतिव्रत परायणा ॥ ३८ ॥&lt;br&gt;&#xA;इह कीर्तिश्च विपुला स्वर्गेवासस्तथाऽक्षयः ॥&lt;br&gt;&#xA;पातिव्रत्यात्स्त्रिया लभ्यं सखित्वं च श्रिया सह ॥ ३९ ॥&lt;br&gt;&#xA;सादुर्वृत्त्या परित्यज्य पतिधर्मं सनातनम् ॥&lt;br&gt;&#xA;स्वच्छन्दचारिणी भूत्वामृतानिरयमुद्ययौ ॥ 4.1.30.४० ॥&lt;br&gt;&#xA;धनञ्जयोपि च मुने केनचिच्छिवयोगिना ॥&lt;br&gt;&#xA;सार्धं तपोदयादित्थं सोऽभवद्धर्मतत्परः ॥४१॥&lt;br&gt;&#xA;धनञ्जयोपि धर्मात्मा मातृभक्तिपरायणः ॥&lt;br&gt;&#xA;आदायास्थीन्यथो मातुर्गङ्गा मार्गस्थितोऽभवत् ॥४२॥&lt;br&gt;&#xA;पञ्चगव्येन संस्नाप्य ततः पञ्चामृतेन वै ॥&lt;br&gt;&#xA;यक्षकर्दमलेपेन लिप्त्वा पुष्पैः प्रपूज्य च ॥ ४३ ॥&lt;br&gt;&#xA;आवेष्ट्य नेत्रवस्त्रेण ततः पट्टाम्बरेण वै ॥&lt;br&gt;&#xA;ततः सुरसवस्त्रेण ततो माञ्जिष्ठवाससा ॥४४॥&lt;br&gt;&#xA;नेपालकम्बलेनाथ मृदाचाऽथ विशुद्धया ॥&lt;br&gt;&#xA;ताम्रसम्पुटके कृत्वा मातुरङ्गान्यहो वणिक् ॥ ४५ ॥&lt;br&gt;&#xA;अस्पृष्टहीनजातिः स शुचिष्मान्स्थण्डिलेशयः ॥&lt;br&gt;&#xA;आनयञ्ज्वरितोप्यासीन्मध्ये मार्गं धनञ्जयः ॥४६॥&lt;br&gt;&#xA;भारवाहः कृतस्तेन कश्चिद्दत्त्वोचितां भृतिम् ॥&lt;br&gt;&#xA;किं बहूक्तेन घटज काशी प्राप्ताऽथ तेन वै ॥ ४७ ॥&lt;br&gt;&#xA;धृत्वा सम्भृतिरक्षार्थं भारवाहं धनञ्जयः ॥&lt;br&gt;&#xA;जगामापणमानेतुं किञ्चिद्वस्त्वशनादिकम् ॥ ४८ ॥&lt;br&gt;&#xA;भारवाह्यन्तरं प्राप्य तस्य सम्भृतिमध्यतः ॥&lt;br&gt;&#xA;ताम्रसम्पुटमादाय धनं ज्ञात्वा गृहं ययौ ॥ ४९ ॥&lt;br&gt;&#xA;वासस्थानमथागत्य तमदृष्ट्वा धनञ्जयः ॥&lt;br&gt;&#xA;त्वरावान्सम्भृतिं वीक्ष्य ताम्रसम्पुटवर्जिताम् ॥ 4.1.30.५० ॥&lt;br&gt;&#xA;हाहेत्याताड्य हृदयं चक्रन्द बहुशो भृशम् ॥&lt;br&gt;&#xA;इतस्ततस्तमालोक्य गतस्तदनुसारतः ॥ ५१ ॥&lt;br&gt;&#xA;अकृत्वा जाह्नवीस्नानमनवेक्ष्य जगत्पतिम् ॥&lt;br&gt;&#xA;तस्य संवसथं प्राप्तो भारवोढुर्धनञ्जयः ॥ ५२ ॥&lt;br&gt;&#xA;भारवाडप्यरण्यान्यां ताम्रसम्पुटमध्यतः॥&lt;br&gt;&#xA;दृष्ट्वास्थीनि विनिःश्वस्य तानि त्यक्त्वा गृहं ययौ। ॥५३॥&lt;br&gt;&#xA;वणिक्च तद्गृहं प्राप्य शुष्ककण्ठोष्ठतालुकः ॥&lt;br&gt;&#xA;दृष्ट्वाऽथ चैलशकलं तृणकुट्यन्तरे तदा ॥५४॥&lt;br&gt;&#xA;आशया किञ्चिदाश्वस्य तत्पत्नीं परिपृष्टवान् ॥&lt;br&gt;&#xA;सत्यं ब्रूहि न भेतव्यं दास्याम्यन्यदपि ध्रुवम् ॥ ५५ ॥&lt;br&gt;&#xA;वसु क्व ते गतो भर्ता मातुरस्थीनिमेऽर्पय ॥&lt;br&gt;&#xA;वयं कार्पटिका भद्रे भवामो न च दुःखदाः ॥ ५६ ॥&lt;br&gt;&#xA;अज्ञात्वा लोभवशतस्तेन नीतोऽस्थिसम्पुटः ॥&lt;br&gt;&#xA;तस्यैष दोषो नो भद्रे मातुर्मे कर्म तादृशम् ॥५७॥&lt;br&gt;&#xA;अथवा न प्रसू दोषो मन्दभाग्योऽस्मि तत्सुतः ॥&lt;br&gt;&#xA;सुतेनकृत्यं यत्कृत्यं तत्प्राप्तिर्नास्ति भिल्लि मे ॥५८॥&lt;br&gt;&#xA;उद्यमं कृतवानस्मि न सिद्ध्येन्मन्दभाग्यतः ॥&lt;br&gt;&#xA;आयातु सत्यवाक्यान्मे मा बिभेतु वनेचरः ॥ ॥ ५९ ॥&lt;br&gt;&#xA;अस्थीनि दर्शयत्वाशु धनं दास्येऽधिकं ततः ॥&lt;br&gt;&#xA;इत्युक्ता तेन सा भिल्ली व्याजहार निजं पतिम् ॥ 4.1.30.६० ॥&lt;br&gt;&#xA;लज्जानम्रशिराःसोऽथ वृत्तान्तं विनिवेद्य च ॥&lt;br&gt;&#xA;निनाय तामरण्यानीं शबरस्तं धनञ्जयम् ॥६१॥&lt;br&gt;&#xA;वनेचरोऽथ तत्स्थानं दैवाद्विस्मृतवान्मुने ॥&lt;br&gt;&#xA;दिग्भ्रान्तिं समवाप्याथ परिबभ्राम कानने ॥६२॥&lt;br&gt;&#xA;इतोरण्यात्ततो याति ततोरण्यादितो व्रजेत् ॥&lt;br&gt;&#xA;वनाद्वनान्तरं भ्रान्त्वा खिन्नः सोपि वनेचरः ॥ ६३ ॥&lt;br&gt;&#xA;विहाय मध्येऽरण्यानि तं ययौ च स्वपक्कणम् ॥&lt;br&gt;&#xA;द्वित्राण्यहानि सम्भ्रम्य स कार्पटिकसत्तमः ॥ ६४ ॥&lt;br&gt;&#xA;क्षुत्क्षामः शुष्ककण्ठोष्ठो हाहेति परिदेवयन् ॥&lt;br&gt;&#xA;पुनः काशीपुरीं प्राप्तः परिम्लानमुखो वणिक् ॥८६५ ॥&lt;br&gt;&#xA;तन्मन्दभाग्यतां श्रुत्वा लोकात्कार्पटिको मुने ॥&lt;br&gt;&#xA;कृत्वा गयां प्रयागं च ततः स्वविषयं ययौ ॥ ६६ ॥&lt;br&gt;&#xA;काश्यां प्रवेशं प्राप्यापि तदस्थीनि घटोद्भव ॥&lt;br&gt;&#xA;विना वैश्वेश्वरीमाज्ञां बहिर्यातानि तत्क्षणात् ॥ ॥ ६७ ॥&lt;br&gt;&#xA;एवं काश्यां प्रविश्यापि पापी धर्मानुषङ्गतः ॥&lt;br&gt;&#xA;न क्षेत्रफलमाप्नोति बहिर्भवति तत्क्षणात् ॥ ६८ ॥&lt;br&gt;&#xA;तस्माद्विश्वेश्वराज्ञैव काशीवासेऽत्र कारणम् ॥&lt;br&gt;&#xA;असिश्च वरणा यत्र क्षेत्ररक्षाकृतौ कृते ॥ ६९ ॥&lt;br&gt;&#xA;वाराणसीति विख्याता तदारभ्य महामुने ॥&lt;br&gt;&#xA;असेश्च वरणायाश्च सङ्गमं प्राप्य काशिका ॥ 4.1.30.७० ॥&lt;br&gt;&#xA;वाराणसीह करुणामयदिव्यमूर्तिरुत्सृज्य यत्र तु तनुं तनुभृत्सुखेन ॥&lt;br&gt;&#xA;विश्वेशदृङ्महसि यत्सहसा प्रविश्य रूपेण तां वितनुतां पदवीं दधाति ॥ ७१ ॥&lt;br&gt;&#xA;जातो मृतो बहुषु तीर्थवरेषु रे त्वं जन्तो न जातु तव शान्तिरभून्निमज्य ॥&lt;br&gt;&#xA;वाराणसी निगदतीह मृतोऽमृतत्वं प्राप्याधुना मम बलात्स्मरशासनः स्याः ॥ ७२ ॥&lt;br&gt;&#xA;अन्यत्र तीर्थ सलिले पतितोद्विजन्मा देवादिभावमयते न तथा तु काश्याम् ॥&lt;br&gt;&#xA;चित्रं यदत्र पतितः पुनरुत्थितिं न प्राप्नोति पुल्कसजनोपि किमग्र जन्मा ॥ ७३ ॥&lt;br&gt;&#xA;नैषा पुरी संसृतिरूपपारावारस्य पारं पुरहा पुरारिः ॥&lt;br&gt;&#xA;यस्यां परं पौरुषमर्थमिच्छन्सिद्धिं नयेत्पौरपरम्परांसः ॥ ७४ ॥&lt;br&gt;&#xA;तीर्थान्तराणि मनुजः परितोऽवगाह्य हित्वा तनुं कलुषितां दिवि दैवतं स्यात् ॥&lt;br&gt;&#xA;वाराणसीपरिसरे तु विसृज्य देहं सन्देहभाग्भवति देहदशाप्तयेपि ॥ ७५ ॥&lt;br&gt;&#xA;वाराणसी समरसीकरणादृतेपि योगादयोगिजनतां जनतापहन्त्री ॥&lt;br&gt;&#xA;तत्तारकं श्रवणगोचरतां नयन्ती तद्बह्मदर्शयति येन पुनर्भवो न ॥ ७६ ॥&lt;br&gt;&#xA;वाराणसी परिसरे तनुमिष्टदात्रीं धर्मार्थकामनिलयामहहाविसृज्य ॥&lt;br&gt;&#xA;इष्टं पदं किमपि हृष्टतरोभिलष्य लाभोस्तुमूलमपि नो यदवाप शून्यम् ॥ ७७ ॥&lt;br&gt;&#xA;आःकाशिवासिजनता ननु वञ्चिताभूद्भाले विलोचनवतावनितार्धभाजा ॥&lt;br&gt;&#xA;आदाय यत्सन्ध्यकृतभाजनमिष्टदेहं निर्वाणमात्रमपवर्जयतापुनर्भु ॥ ७८ ॥&lt;br&gt;&#xA;वाराणसी स्फुरदसीमगुणैकभूमिर्यत्र स्थितास्तनुभृतःशशिभृत्प्रभावात् ॥&lt;br&gt;&#xA;सर्वे गले गरलिनोऽक्षियुजो ललाटे वामार्धवामतनवोऽतनवस्ततोंऽते ॥ ७९ ॥&lt;br&gt;&#xA;आनन्दकाननमिदं सुखदं पुरैव तत्त्रापि चक्रसरसी मणिकर्णिकाऽथ॥&lt;br&gt;&#xA;स्वः सिन्धुसङ्गतिरथो परमास्पदं च विश्वेशितुः किमिह तन्न विमुक्तये यत्॥ 4.1.30.८०॥&lt;br&gt;&#xA;वाराणसीह वरणासि सरिद्वरिष्ठा सम्भेदखेदजननी द्युनदी लसच्छ्रीः ॥&lt;br&gt;&#xA;विश्रामभूमिरचलाऽमलमोक्षलक्ष्म्याहैनां विहाय किमुसीदति मूढजन्तुः ॥ ८१ ॥&lt;br&gt;&#xA;किं विस्मृतं त्वहहगर्भजमामनस्यं कार्तान्तदूतकृतबन्धन ताडनं च ॥&lt;br&gt;&#xA;शम्भोरनुग्रह परिग्रह लभ्य काशीं मूढो विहाय किमु याति करस्थ मुक्तिम् ॥ ८२ ॥&lt;br&gt;&#xA;तीर्थान्तराणि कलुषाणि हरति सद्यः श्रेयो ददत्यपि बहु त्रिदिवं नयन्ति ॥&lt;br&gt;&#xA;पानावगाहनविधानतनुप्रहाणैर्वाराणसी तु कुरुते बत मूलनाशम्॥८३ ॥&lt;br&gt;&#xA;काशीपुरी परिसरे मणिकर्णिकायां त्यक्त्वा तनुं तनुभृतस्तनुमाप्नुवन्ति ॥&lt;br&gt;&#xA;भाले विलोचनवतीं गलनीललक्ष्मीं वामार्धबन्धुरवधूं विधुरावरोधाः ॥ ८४ ॥&lt;br&gt;&#xA;ज्ञात्वा प्रभावमतुलं मणिकर्णिकायां यः पुद्गलं त्यजति चाशुचिपूयगन्धि ॥&lt;br&gt;&#xA;स्वात्मावबोधमहसा सहसा मिलित्वा कल्पान्तरेष्वपि स नैव पृथक्त्वमेति ॥ ८५ ॥&lt;br&gt;&#xA;रागादिदोषपरिपूर मनो हृषीकाः काशीपुरीमतुलदिव्यमहाप्रभावाम् ॥&lt;br&gt;&#xA;ये कल्पयन्त्यपरतीर्थसमां समन्तात्ते पापिनो न सह तैः परिभाषणीयम् ॥ ८६ ॥&lt;br&gt;&#xA;वाराणसीं स्मरहरप्रियराजधानीं त्यक्त्वा कुतो व्रजसि मूढ दिगन्तरेषु ॥&lt;br&gt;&#xA;प्राप्याप्यजाद्यसुलभांस्थिरमोक्षलक्ष्मीं लक्ष्मीं स्वभावचपलां किमु कामयेथाः ॥ ८७ ॥&lt;br&gt;&#xA;विद्या धनानि सदनानि गजाश्वभृत्याः स्रक्चन्दनानि वनिताश्च नितान्त रम्याः ॥&lt;br&gt;&#xA;स्वर्गोप्यगम्य इह नोद्यमभाजिपुंसि वाराणसीत्वसुलभा शलभादिमुक्तिः।&lt;br&gt;&#xA;धात्रा धृतानि तुलया तुलनामवैतुं वैकुण्ठमुख्यभुवनानि च काशिका च ॥&lt;br&gt;&#xA;तान्युद्ययुर्लघुतयान्यगियं गुरुत्वात्तस्थौ पुरीह पुरुषार्थचतुष्टयस्य ॥ ८९ ॥&lt;br&gt;&#xA;काशी पुरीमधिवसन्द्रिनरोनरोपिह्मारोप्यमाणइहमान्यहवैकरुद्रः ॥&lt;br&gt;&#xA;नानोपसर्गजनिसर्गजदुःखभारैःकर्मापनुद्यसविशेत्परमेशधाम्नि ॥ 4.1.30.९० ॥&lt;br&gt;&#xA;स्थिरापायं कायं जननमरणक्लेशनिलयं विहायास्यां काश्यामहहपरिगृह्णीत न कुतः ॥&lt;br&gt;&#xA;वपुस्तेजोरूपं स्थिरतरपरानन्दसदनं विमूढोऽसौ जन्तुः स्फुटितमिवकाम्म्यं विनिमयन् ॥ ९१ ॥&lt;br&gt;&#xA;अहो लोकः शोकं किमिह सहते हन्तहतधीर्विपद्भारैः सारैर्नियतनिधनैर्ध्वसित धनैः ॥&lt;br&gt;&#xA;क्षितौ सत्यां काश्यां कथयति शिवो यत्र निधने श्रुतौ किञ्चिद्भूयः प्रविशति न येनोदरदरीम् ॥ ९२ ॥&lt;br&gt;&#xA;काशिवासिनिजने वनेचरेद्वित्रिभुज्यपि समीरभोजने ॥&lt;br&gt;&#xA;स्वैरचारिणि जितेन्द्रियेप्यहो काशिवासिनि जने विशिष्टता ॥ ९३ ॥&lt;br&gt;&#xA;नास्तीह दुष्कृतकृतां सुकृतात्मनां वा काचिद्विशेषगतिरन्तकृतां हि काश्याम् ॥&lt;br&gt;&#xA;बीजानि कर्मजनितानि यदूषरायां नाङ्कूरंयति हरदृग्ज्वलितानितेषाम् ॥ ९४ ॥&lt;br&gt;&#xA;शशका मशका बकाः शुकाः कलविङ्काश्च वृकाः सजम्बुकाः ॥&lt;br&gt;&#xA;तुरगोरग वानरानरा गिरिजे काशिमृताः परामृतम् ॥ ९५ ॥&lt;br&gt;&#xA;अरुद्ररुद्राक्षफणीन्द्रभूषणास्त्रिपुण्ड्रचन्द्रार्धधराधरागताः ॥&lt;br&gt;&#xA;निरन्तरं काशिनिवासिनोजना गिरीन्द्रजे पारिषदा मता मम ॥ ९६ ॥&lt;br&gt;&#xA;यावन्त एव निवसन्ति च जन्तवोऽत्र काश्यां जलस्थलचरा झषजम्बुकाद्याः ॥&lt;br&gt;&#xA;तावन्त एव मदनुग्रह रुद्रदेहा देहावसानमधिगम्य मयि प्रविष्टाः ॥ ९७ ॥&lt;br&gt;&#xA;ये तु वर्षेषवोरुद्रा दिवि देवि प्रकीर्तिताः ॥&lt;br&gt;&#xA;वातेषवोंऽतरिक्षे ये ये भुव्यन्नेषवः प्रिये ॥ ९८ ॥&lt;br&gt;&#xA;रुद्रा दश दश प्राच्यवाची प्रत्यगुदक्स्थिताः ॥&lt;br&gt;&#xA;ऊर्ध्वदिक्स्थाश्च ये रुद्राः पठ्यन्ते वेदवादिभिः ॥ ९९ ॥&lt;br&gt;&#xA;असङ्ख्याताः सहस्राणि ये रुद्रा अधिभूतले ॥&lt;br&gt;&#xA;तत्सर्वेभ्योऽधिका काश्यां जन्तवो रुद्ररूपिणः ॥4.1.30.१००॥&lt;br&gt;&#xA;रुद्रावासस्ततः प्रोक्तमविमुक्तं घटोद्भव ॥&lt;br&gt;&#xA;तस्मात्समर्च्य काशिस्थान्वर्णान्वर्णेतराश्रमान्॥ १ ॥&lt;br&gt;&#xA;श्रद्धयेश्वरबुद्ध्या च रुद्रार्चा फलभाङ्नरः ॥ २ ॥&lt;br&gt;&#xA;श्म शब्देन शवः प्रोक्तः शानं शयनमुच्यते॥&lt;br&gt;&#xA;निर्वचन्ति श्मशानार्थं मुने शब्दार्थकोविदाः ॥ ३ ॥&lt;br&gt;&#xA;महान्त्यपि च भूतानि प्रलये समुपस्थिते ॥&lt;br&gt;&#xA;शेरतेऽत्र शवा भूत्वा श्मशानं तु ततो महत् ॥ ४ ॥&lt;br&gt;&#xA;अप्सु भूरिह लये लयं व्रजेदाप और्ववदनोग्रकन्दरे ॥&lt;br&gt;&#xA;मातरिश्वनि महातनूनपाद्व्योम्नि सङ्क्षयति वै सदागतिः ॥ ५ ॥&lt;br&gt;&#xA;व्योम चापि लयमेत्यहङ्कृतौ सापि षोडशविकारसंयुता ॥&lt;br&gt;&#xA;लीयते महति बुद्धिसञ्ज्ञकेहा महान्प्रकृतिमध्यगो भवेत् ॥ ६॥&lt;br&gt;&#xA;सा गुणत्रयमयी च निर्गुणं तं पुमांसमवगुह्य तिष्ठति ॥&lt;br&gt;&#xA;पञ्चविंशतितमः परः पुमान्देहगेहपतिरेष जीवकः ॥ ७ ॥&lt;br&gt;&#xA;प्राकृतः प्रलय एष उच्यते हंसयान हरि रुद्रवर्जितः ॥&lt;br&gt;&#xA;कालमूर्तिरथ तं च पूरुषं हेलया कलयतीश्वरः परः ॥ ८ ॥&lt;br&gt;&#xA;स वै महाविष्णुरितीर्यते बुधैस्तं वै महादेवमुदाहरन्ति ॥&lt;br&gt;&#xA;सोंऽतादिमध्यैः परिवर्जितः शिवः स श्रीपतिः सोपि हि पार्वतीपतिः ॥ ९ ॥&lt;br&gt;&#xA;दैनन्दिनेऽथ प्रलये त्रिशूलकोटौ समुत्क्षिप्य पुरीं हरः स्वाम् ॥&lt;br&gt;&#xA;बिभर्ति संवर्त महास्थिभूषणस्ततो हि काशी कलिकालवर्जिता ॥ 4.1.30.११० ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;वाराणसीति काशीति रुद्रावास इति द्विज ॥&lt;br&gt;&#xA;महाश्मशानमित्येवं प्रोक्तमानन्दकाननम् ॥११॥&lt;br&gt;&#xA;इति देवीपुरः प्रोक्तं देवदेवेन शम्भुना ॥&lt;br&gt;&#xA;यथाविष्णोः पुराख्यातं तथैव च मया श्रुतम् ॥&lt;br&gt;&#xA;तच्च त्वदग्रे कथितं रहस्यं काशिजं महत् ॥१२॥&lt;br&gt;&#xA;जप्त्वाध्यायमिमं पुण्यं महापातकनाशनम् ॥&lt;br&gt;&#xA;श्रावयित्वा द्विजान्सम्यक्छिवलोके महीयते ॥ १३ ॥&lt;br&gt;&#xA;अतः परं कलशज किं शुश्रूषसि तद्वद ॥&lt;br&gt;&#xA;काशीकथा कथ्यमाना ममापि परितोषकृत् ॥ ११४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे वाराणसीमहिमवर्णनं नाम त्रिंशत्तमोऽध्यायः ॥ ३० ॥&lt;/p&gt;</description>
    </item>
    <item>
      <title>०३१ भैरवप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/031_bhairavaprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/031_bhairavaprAdurbhAvaH/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;सर्वज्ञ हृदयानन्द स्कन्दस्कन्दित तारक ॥&lt;br&gt;&#xA;न तृप्तिमधिगच्छामि शृण्वन्वाराणसीकथाम् ॥ १ ॥&lt;br&gt;&#xA;अनुग्रहो यदि मयि योग्योस्मि श्रवणे यदि ॥&lt;br&gt;&#xA;तदा कथय मे नाथ काश्यां भैरव सङ्कथाम् ॥ २ ॥&lt;br&gt;&#xA;कोसौ भैरवनामात्र काशिपुर्यां व्यवस्थितः ॥&lt;br&gt;&#xA;किं रूपमस्य किं कर्म कानि नामानि चास्य वै ॥३॥&lt;br&gt;&#xA;कथमाराधितश्चैव सिद्धिदः साधकस्य वै ॥&lt;br&gt;&#xA;आराधितः कुत्र काले क्षिप्रं सिद्ध्यति भैरवः ॥ ४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;वाराणस्यां महाभाग यथा ते प्रेम वर्तते ॥&lt;br&gt;&#xA;तथा न कस्यचिन्मन्ये ततो वक्ष्याम्यशेषतः ॥ ५ ॥&lt;br&gt;&#xA;प्रादुर्भावं भैरवस्य महापातकनाशनम् ॥&lt;br&gt;&#xA;यच्छ्रुत्वा काशिवासस्य फलं निर्विघ्रमाप्नुयात् ॥ ६ ॥&lt;br&gt;&#xA;पाणिभ्यां परितः प्रपीड्य सुदृढं निश्चोत्य निश्चोत्य च ब्रह्माण्डं सकलं पचेलिमरसालोच्चैः फलाभं मुहुः ॥&lt;br&gt;&#xA;पायम्पायमपायतस्त्रिजगतीमुन्मत्तवत्तै रसैर्नृत्यंस्ताण्डवडम्बरेण विधिनापायान्महाभैरवः ॥ ७ ॥&lt;br&gt;&#xA;कुम्भयोने न वेत्त्येव महिमानं महेशितुः ॥&lt;br&gt;&#xA;चतुर्भजोपि वैकुण्ठश्चतुर्वक्त्रोपि विश्वकृत् ॥ ८ ॥&lt;br&gt;&#xA;न चित्रमत्र भूदेव भवमाया दुरत्यया ॥&lt;br&gt;&#xA;तया सम्मोहिताः सर्वे नावयन्त्यपि तं परम् ॥ ९ ॥&lt;br&gt;&#xA;वेदयेद्यदिचात्मानं स एव परमेश्वरः ॥&lt;br&gt;&#xA;तदा विन्दन्ति ब्रह्माद्याः स्वेच्छयैव न तं विदुः ॥ 4.1.31.१० ॥&lt;br&gt;&#xA;स सर्वगोपि नेक्ष्येत स्वात्मारामो महेश्वरः ॥&lt;br&gt;&#xA;देववद्बुध्यते मूढैरतीतो यो मनोगिराम् ॥ ११ ॥&lt;br&gt;&#xA;पुरा पितामहं विप्र मेरुशृङ्गे महर्षयः ॥&lt;br&gt;&#xA;प्रोचुः प्रणम्य लोकेशं किमेकं तत्त्वमव्ययम् ॥ १२ ॥&lt;br&gt;&#xA;समा यया महेशस्य मोहितो लोकसम्भवः ॥&lt;br&gt;&#xA;अविज्ञाय परं भावमात्मानं प्राह वर्पिणम् ॥ १३ ॥&lt;br&gt;&#xA;जगद्योनिरहं धाता स्वयम्भूरेक ईश्वरः ॥&lt;br&gt;&#xA;अनादिमदहं ब्रह्म मामनर्च्य न मु च्यते ॥ १४ ॥&lt;br&gt;&#xA;प्रवर्तको हि जगतामहमेको निवर्तकः ॥&lt;br&gt;&#xA;नान्यो मदधिकः सत्यं कश्चित्कोपि सुरोत्तमाः ॥ १५ ॥&lt;br&gt;&#xA;तस्यैवं ब्रुवतो धातुः क्रतुर्नारायणांशजः ॥&lt;br&gt;&#xA;प्रोवाच प्रहसन्वाक्यं रोषताम्रविलोचनः ॥ १६ ॥&lt;br&gt;&#xA;अविज्ञाय परं तत्त्वं किमेतत्प्रतिपाद्यते ॥&lt;br&gt;&#xA;अज्ञानं योगयुक्तस्य न चैतदुचितं तव ॥ १७ ॥&lt;br&gt;&#xA;अहं कर्ता हि लोकानां यज्ञो नारायणः परः ॥&lt;br&gt;&#xA;न मामनादृत्य विधे जीवनं जगतामज ॥ १८ ॥&lt;br&gt;&#xA;अहमेव परं ज्योतिरहमेव परा गतिः ॥&lt;br&gt;&#xA;मत्प्रेरितेन भवता सृष्टिरेषा विधीयते ॥ ॥ १९ ॥&lt;br&gt;&#xA;एवं विप्र कृतौ मोहात्परस्परजयैषिणौ ॥&lt;br&gt;&#xA;पप्रच्छतुः प्रमाणज्ञानागमांश्चतुरोपि तौ ॥ 4.1.31.२० ॥&lt;br&gt;&#xA;॥ विधिक्रतू ऊचतुः ॥ ॥&lt;br&gt;&#xA;वेदाः प्रमाणं सर्वत्र प्रतिष्ठां परमामिताः ॥&lt;br&gt;&#xA;यूयमेव न सन्देहः किं तत्त्वं प्रतितिष्ठत ॥ २१ ॥&lt;br&gt;&#xA;श्रुतय ऊचुः ॥ ॥&lt;br&gt;&#xA;यदि मान्या वयं देवौ सृष्टिस्थितिकरौ विभू ॥&lt;br&gt;&#xA;तदा प्रमाणं वक्ष्यामो भवत्सन्देहभेदकम् ॥ २२ ॥&lt;br&gt;&#xA;श्रुत्युक्तमिदमाकर्ण्य प्रोचतुस्तौ श्रुतीः प्रति ॥&lt;br&gt;&#xA;युष्मदुक्तं प्रमाणं नौ किं तत्त्वं सम्यगुच्यताम् ॥ २३ ॥&lt;br&gt;&#xA;ऋगुवाच ॥ ॥&lt;br&gt;&#xA;यदन्तःस्थानि भूतानि यतः सर्वं प्रवर्तते ॥&lt;br&gt;&#xA;यदाहुस्तत्परं तत्त्वं स रुद्रस्त्वेक एव हि ॥ २४ ॥&lt;br&gt;&#xA;॥ यजुरुवाच ॥ ॥&lt;br&gt;&#xA;यो यज्ञैरखिलैरीशो योगेन च समिज्यते ॥&lt;br&gt;&#xA;येन प्रमाणं हि वयं स एकः सर्वदृक्छिवः ॥२५॥&lt;br&gt;&#xA;॥ सामोवाच ॥ ॥&lt;br&gt;&#xA;येनेदं भ्रश्यते विश्वं योगिभिर्यो विचिन्त्यते ॥&lt;br&gt;&#xA;यद्भासा भासते विश्वं स एकस्त्र्यम्बकः परः ॥ २६ ॥&lt;br&gt;&#xA;॥ अथर्वोवाच ॥ ॥&lt;br&gt;&#xA;यं प्रपश्यन्ति देवेशं भक्त्यानुग्रहिणो जनाः ॥&lt;br&gt;&#xA;तमाहुरेकं कैवल्यं शङ्करं दुःखतस्करम् ॥ २७ ॥&lt;br&gt;&#xA;श्रुतीरितं निशम्येत्थं तावतीव विमोहितौ ॥&lt;br&gt;&#xA;स्मित्वाहतुः क्रतु विधीमोहाध्येनाङ्कितौ मुने ॥ २८ ॥&lt;br&gt;&#xA;कथं प्रमथनाथोसौ रममाणो निरन्तरम्॥&lt;br&gt;&#xA;दिगम्बरः पितृवने शिवया धूलिधूसरः ॥ २९ ॥&lt;br&gt;&#xA;विटङ्कवेशो जटिलो वृषगोव्यालभूषणः ॥&lt;br&gt;&#xA;परं ब्रह्मत्वमापन्नः क्व च तत्सङ्गवर्जितम्॥ 4.1.31.३० ॥&lt;br&gt;&#xA;तदुदीरितमाकर्ण्य प्रणवात्मा सनातनः ॥&lt;br&gt;&#xA;अमूर्तो मूर्तिमान्भूत्वा हसमान उवाच तौ ॥ ३१ ॥&lt;br&gt;&#xA;प्रणव उवाच ॥&lt;br&gt;&#xA;न ह्येष भगवाञ्छक्त्या स्वात्मनो व्यतिरिक्तया ॥&lt;br&gt;&#xA;कदाचिद्रमते रुद्रो लीलारूपधरो हरः ॥ ३२ ॥&lt;br&gt;&#xA;असौ हि भगवानीशः स्वयञ्ज्योतिः सनातनः ॥&lt;br&gt;&#xA;आनन्दरूपा तस्यैषा शक्तिर्नागन्तुकी शिवा ॥ ३३ ॥&lt;br&gt;&#xA;इत्येवमुक्तेपि तदा मखमूर्तेरजस्य हि ॥&lt;br&gt;&#xA;नाज्ञानमगमन्नाशं श्रीकण्ठस्यैव मायया ॥ ३४ ॥&lt;br&gt;&#xA;प्रादुरासीत्ततो ज्योतिरुभयोरन्तरे महत् ॥&lt;br&gt;&#xA;पूरयन्निजया भासा द्यावाभूम्योर्यदन्तरम्॥ ३५ ॥&lt;br&gt;&#xA;ज्योतिर्मण्डलमध्यस्थो ददृशे पुरुषाकृतिः ॥&lt;br&gt;&#xA;प्रजज्वालाथ कोपेन ब्रह्मणः पञ्चमं शिरः ॥ ३६ ॥&lt;br&gt;&#xA;आवयोरन्तरं कोसौ बिभृयात्पुरुषाकृतिम् ॥&lt;br&gt;&#xA;विधिः सम्भावयेद्यावत्तावत्स हि विलोकितः ॥ ३७ ॥&lt;br&gt;&#xA;स्रष्टा क्षणेन च महान्पुरुषो नीललोहितः ॥&lt;br&gt;&#xA;त्रिशूलपाणिर्भालाक्षो नागोडुपविभूषणः ॥ ३८ ॥&lt;br&gt;&#xA;हिरण्यगर्भस्तं प्राह जाने त्वां चन्द्रशेखरम् ॥&lt;br&gt;&#xA;भालस्थलान्ममपुरा रुद्रः प्रादुरभूद्भवान् ॥ ३९ ॥&lt;br&gt;&#xA;रोदनाद्रुद्रनामापि योजितोसि मया पुरा ॥&lt;br&gt;&#xA;मामेव शरणं याहि पुत्र रक्षां करोमि ते ॥ 4.1.31.४० ॥&lt;br&gt;&#xA;अथेश्वरः पद्मयोनेः श्रुत्वा गर्ववतीं गिरम्॥&lt;br&gt;&#xA;सकोपतः समुत्पाद्य पुरुषं भैरवाकृतिम् ॥ ४१ ॥&lt;br&gt;&#xA;प्राह पङ्कजजन्मासौ शास्यस्ते कालभैरव ॥&lt;br&gt;&#xA;कालवद्राजसे साक्षात्कालराजस्ततो भवान् ॥ ४२ ॥&lt;br&gt;&#xA;विश्वं भर्तुं समर्थोऽसि भरणाद्भैरवः स्मृतः ॥&lt;br&gt;&#xA;त्वत्तो भेष्यति कालोपि ततस्त्वं कालभैरवः ॥ ४३ ॥&lt;br&gt;&#xA;आमर्दयिष्यति भवांस्तुष्टो दुष्टात्मनो यतः ॥&lt;br&gt;&#xA;आमर्दक इति ख्याति ततः सर्वत्र यास्यति ॥ ४४ ॥&lt;br&gt;&#xA;यतः पापानि भक्तानां भक्षयिष्यति तत्क्षणात् ॥&lt;br&gt;&#xA;पापभक्षण इत्येव तव नाम भविष्यति ॥ ४५ ॥&lt;br&gt;&#xA;या मे मुक्तिपुरी काशी सर्वाभ्योपि गरीयसी ॥&lt;br&gt;&#xA;आधिपत्यं च तस्यास्ते कालराज सदैव हि ॥४६॥&lt;br&gt;&#xA;तत्र ये पापकर्तारस्तेषां शास्ता त्वमेव हि ॥&lt;br&gt;&#xA;शुभाशुभं न तत्कर्म चित्रगुप्तो लिखिष्यति ॥ ४७ ॥&lt;br&gt;&#xA;एतान्वरान्प्रगृह्याऽथ तत्क्षणात्कालभैरवः ॥&lt;br&gt;&#xA;वामाङ्गुलिनखाग्रेण चकर्त च शिरो विधेः ॥ ४८ ॥&lt;br&gt;&#xA;यदङ्गमपराध्नोति कार्यं तस्यैव शासनम् ॥&lt;br&gt;&#xA;अतो येन कृता निन्दा तच्छिन्नं पचमं शिरः ॥ ४९ ॥&lt;br&gt;&#xA;यज्ञमूर्तिधरो विष्णुस्ततस्तुष्टाव शङ्करम् ॥&lt;br&gt;&#xA;भीतो हिरण्यगर्भोपि जजाप शतरुद्रियम् ॥ 4.1.31.५० ॥&lt;br&gt;&#xA;आश्वास्य तौ महादेवः प्रीतः प्रणतवत्सलः ॥&lt;br&gt;&#xA;प्राह स्वां मूर्तिमपरां भैरवं तं कपर्दिनम् ॥ ५१ ॥&lt;br&gt;&#xA;मान्योऽध्वरोसौ भवता तथा शतधृतिस्त्वयम् ॥&lt;br&gt;&#xA;कपालं वैधसं चापि नीललोहित धारय ॥ ५२ ॥&lt;br&gt;&#xA;ब्रह्महत्यापनोदाय व्रतं लोकाय दर्शयन्॥&lt;br&gt;&#xA;चर त्वं सततं भिक्षां कापालव्रतमास्थितः ॥&lt;br&gt;&#xA;इत्युक्त्वांऽतर्हितो देवस्तेजोरूपस्तदा शिवः ॥ ५३ ॥&lt;br&gt;&#xA;उत्पाद्य कन्यामेकां तु ब्रह्महत्येति विश्रुताम् ॥&lt;br&gt;&#xA;रक्ताम्बरधरां रक्तां रक्तस्रग्गन्धलेपनाम्॥ ५४ ॥&lt;br&gt;&#xA;दंष्टाकरालवदनां ललज्जिह्वातिभीषणाम् ॥&lt;br&gt;&#xA;अन्तरिक्षैकपादाग्रां पिबन्तीं रुधिरं बहु ॥५५॥&lt;br&gt;&#xA;कर्त्रीं कर्परहस्ताग्रां स्फुरत्पिङ्गोग्रतारकाम् ॥&lt;br&gt;&#xA;गर्जयन्तीं महावेगां भैरवस्यापिभीषणाम् ॥ ५६ ॥&lt;br&gt;&#xA;यावद्वाराणसीं दिव्यां पुरीमेष गमिष्यति ॥&lt;br&gt;&#xA;तावत्त्वं भीषणे कालमनुगच्छोग्ररूपिणि ॥ ५७ ॥&lt;br&gt;&#xA;सर्वत्र ते प्रवेशोस्ति त्यक्त्वा वाराणसीं पुरीम्॥&lt;br&gt;&#xA;नियोज्यतामिति शिवोप्यन्तर्धानं गतस्ततः ॥ ५८ ॥&lt;br&gt;&#xA;तत्सान्निध्याद्भैरवोपि कालोभूत्कालकालतः ॥&lt;br&gt;&#xA;स देवदेववाक्येन बिभ्रत्कापालिकं व्रतम्॥ ५९ ॥&lt;br&gt;&#xA;कपालपाणिर्विश्वात्मा चचार भुवनत्रयम्॥&lt;br&gt;&#xA;नात्याक्षीच्चापि तं देवं ब्रह्महत्या सुदारुणा ॥ 4.1.31.६० ॥&lt;br&gt;&#xA;सत्यलोकेपि वैकुण्ठे महेन्द्रादि पुरीष्वपि ॥&lt;br&gt;&#xA;त्रिजगत्पतिरुग्रोपि व्रती त्रिजगतीश्वरः ॥६१॥&lt;br&gt;&#xA;प्रतितीर्थं भ्रमन्नापि विमुक्तो ब्रह्महत्यया ॥६२॥&lt;br&gt;&#xA;अनेनैवानुमानेन महिमा त्ववगम्यताम् ॥&lt;br&gt;&#xA;ब्रह्महत्यापनोदिन्याः काश्याः कलशसम्भव ॥ ६३ ॥&lt;br&gt;&#xA;सन्ति तीर्थान्यनेकानि बहून्यायतनानि च ॥&lt;br&gt;&#xA;अधि त्रिलोकिनो काश्याः कलामर्हन्ति षोडशीम् ॥ ६४ ॥&lt;br&gt;&#xA;तावद्गर्जन्ति पापानि ब्रहत्यादिकान्यलम् ॥&lt;br&gt;&#xA;यावन्नाम न शृण्वन्ति काश्याः पापाचलाशनेः ॥ ६५ ॥&lt;br&gt;&#xA;प्रमथैः सेव्यमानोऽयं त्रिलोकीं विचरन्हरः ॥&lt;br&gt;&#xA;कापालिको ययौ देवो नारायणनिकेतनम् ॥ ६६ ॥&lt;br&gt;&#xA;अथायान्तं महाकालं त्रिनेत्रं सर्पकुण्डलम् ॥&lt;br&gt;&#xA;महादेवांशसम्भूतं भैरवं भीषणाकृतिम् ॥ ६७ ॥&lt;br&gt;&#xA;पपात दण्डवद्भूमौ दृष्ट्वा तं गरुडध्वजः ॥&lt;br&gt;&#xA;देवाश्च मुनयश्चैव देवनार्यः समन्ततः ॥ ६८ ॥&lt;br&gt;&#xA;निपेतुः प्रणिपत्यैनं प्रणतः कमलापतिः ॥&lt;br&gt;&#xA;शिरस्यञ्जलिमारोप्य स्तुत्वा बहुविधैः स्तवैः ॥६९॥&lt;br&gt;&#xA;क्षीरोदमथनो तां प्राह पद्मालयां हरिः ॥&lt;br&gt;&#xA;प्रिये पश्याऽब्जनयने धन्याऽसि सुभगेनघे ॥ 4.1.31.७० ॥&lt;br&gt;&#xA;धन्योऽहं देवि सुश्रोणि यत्पश्यावो जगत्पतिम् ॥&lt;br&gt;&#xA;अयं धाता विधाता च लोकानां प्रभुरीश्वरः ॥ ७१ ॥&lt;br&gt;&#xA;अनादिः शरणः शान्तः परः षड्विंशसम्मितः ॥&lt;br&gt;&#xA;सर्वज्ञः सर्वयोगीशः सर्वभूतैकनायकः ॥७२॥&lt;br&gt;&#xA;सर्वभूतान्तरात्माऽयं सर्वेषां सर्वदः सदा ॥&lt;br&gt;&#xA;यं विनिद्रा विनिःश्वासाः शान्ता ध्यानपरायणाः ॥ ७३ ॥&lt;br&gt;&#xA;धिया पश्यन्ति हृदये सोयमद्य समीक्ष्यताम्॥&lt;br&gt;&#xA;यं विदुर्वेदतत्त्वज्ञा योगिनो यतमानसाः ॥ ७४ ॥&lt;br&gt;&#xA;अरूपो रूपवान्भूत्वा सोयमायाति सर्वगः ॥&lt;br&gt;&#xA;अहो विचित्रं देवस्य चेष्टितं परमेष्ठिनः ॥७४॥।&lt;br&gt;&#xA;यस्याख्यां ब्रुवतां नित्यं न देहः सोपि देहधृक्॥&lt;br&gt;&#xA;यं दृष्ट्वा न पुनर्जन्म लभ्यते मानवैर्भुवि॥७६॥&lt;br&gt;&#xA;सोयमायाति भगवांस्त्र्यम्बकः शशिभूषणः ॥&lt;br&gt;&#xA;पुण्डरीकदलायामे धन्येमेऽद्य विलोचने ॥ ७७ ॥&lt;br&gt;&#xA;धिग्धिक्पदं तु देवानां परं दृष्ट्वाऽत्र शङ्करम् ॥&lt;br&gt;&#xA;लभ्यते यन्न निर्वाणं सर्वदुःखान्तकृत्तु यत् ॥ ७८ ॥&lt;br&gt;&#xA;देवत्वादशुभं किञ्चिद्देवलोके न विद्यते ॥&lt;br&gt;&#xA;दृष्ट्वापि सर्वदेवेशं यन्मुक्तिं न लभामहे ॥ ७९ ॥&lt;br&gt;&#xA;एवमुक्त्वा हृषीकेशः सम्प्रहृष्टतनूरुहः ॥&lt;br&gt;&#xA;प्रणिपत्य महादेवमिदमाह वृषध्वजम् ॥ 4.1.31.८० ॥&lt;br&gt;&#xA;किमिदं देवदेवेन सर्वज्ञेन त्वया विभो ॥&lt;br&gt;&#xA;क्रियते जगतां धात्रा सर्वपापहराऽव्यय ॥ ८१ ॥&lt;br&gt;&#xA;क्रीडेयं तव देवेश त्रिलोचन महामते ॥&lt;br&gt;&#xA;किं कारणं विरूपाक्ष चेष्टितं ते स्मरार्दन ॥८२ ॥&lt;br&gt;&#xA;किमर्थं भगवत्र्छम्भो भिक्षां चरसि शक्तिप ॥&lt;br&gt;&#xA;संशयो मे जगन्नाथ नतत्रैलोक्यराज्यद ॥ ८३ ॥&lt;br&gt;&#xA;एवमुक्तस्ततः शम्भुर्विष्णुमेतदुदाहरत् ॥&lt;br&gt;&#xA;ब्रह्मणस्तु शिरश्छिन्नमङ्गु्ल्यग्रनखेन ह ॥ ८४ ॥&lt;br&gt;&#xA;तदघप्रतिघं विष्णो चराम्येतद्व्रतं शुभम् ॥&lt;br&gt;&#xA;एवमुक्तो महेशेन पुण्डरीकविलोचनः ॥ ८५ ॥&lt;br&gt;&#xA;स्मित्वा किञ्चिन्नतशिराः पुनरेवं व्यजिज्ञपत् ॥&lt;br&gt;&#xA;यथेच्छसि तथा क्रीड सर्वविष्टपनायक ॥ ८६ ॥&lt;br&gt;&#xA;मायया मां महादेव नच्छादयितुमर्हसि ॥&lt;br&gt;&#xA;नाभीकमलकोशात्तु कोटिशः कमलासनान् ॥ ८७ ॥&lt;br&gt;&#xA;कल्पे कल्पे सृजामीश त्वन्नियोगबलाद्विभो ॥&lt;br&gt;&#xA;त्यज मायामिमां देव दुस्तरामकृतात्मभिः ॥ ८८ ॥&lt;br&gt;&#xA;मदाद्यो महादेव मायया तव मोहिताः ॥&lt;br&gt;&#xA;यथावदवगच्छामि चेष्टितं ते शिवापते ॥ ८९॥&lt;br&gt;&#xA;संहारकाले सम्प्राप्ते सदेवानखिलान्मुनीन् ॥&lt;br&gt;&#xA;लोकान्वर्णाश्रमवतो हरिष्यसि यदा हर ॥ 4.1.31.९० ॥&lt;br&gt;&#xA;तदा क्व ते महादेव पाप ब्रह्मवधादिकम् ॥&lt;br&gt;&#xA;पारतन्त्र्यं न ते शम्भो स्वैरं क्रीडेत्ततो भवान् ॥ ९१ ॥&lt;br&gt;&#xA;अतीतब्रह्मणामस्थ्नां स्रक्कण्ठे तव भासते ॥&lt;br&gt;&#xA;तदातदा क्वानुगता ब्रह्महत्या तवानघ ॥ ९२ ॥&lt;br&gt;&#xA;कृत्वापि सुमहत्पापं त्वां यः स्मरति भावतः ॥&lt;br&gt;&#xA;आधारं जगतामीशं तस्य पापं विलीयते ॥ ९३ ॥&lt;br&gt;&#xA;यथा तमो न तिष्ठेत सन्निधावंशुमालिनः ॥&lt;br&gt;&#xA;तथा न भवभक्तस्य पापं तस्य व्रजेत्क्षयम् ॥ ९४ ॥&lt;br&gt;&#xA;यश्चिन्तयति पुण्यात्मा तव पादाम्बुजद्वयम् ॥&lt;br&gt;&#xA;ब्रह्महत्यादिकमपि पापं तस्य व्रजेत्क्षयम् ॥ ९५ ॥&lt;br&gt;&#xA;तव नामानुरक्ता वाग्यस्य पुंसो जगत्पते ॥&lt;br&gt;&#xA;अप्यद्रिकूटतुलितं नैनस्तमनुबाधते ॥ ९६ ॥&lt;br&gt;&#xA;रजसा तमसा विवर्धितं क्व नु पापं परितापदायकम् ॥&lt;br&gt;&#xA;क्व च ते शिव नाम मङ्गलं जनजीवातु जगद्रुजापहम् ॥ ९७ ॥&lt;br&gt;&#xA;यदि जातुचिदन्धकद्विषस्तवनामौष्ठपुटाद्विनिःसृतम् ॥&lt;br&gt;&#xA;शिवशङ्कर चन्द्रशेखरेत्यसकृत्तस्य न संसृतिः पुनः ॥ ९८ ॥&lt;br&gt;&#xA;परमात्मन्परन्धाम स्वेच्छा विधृत विग्रह ॥&lt;br&gt;&#xA;कुतूहलं तवेशेदं क्व पराधीनतेश्वरे ॥ ९९ ॥&lt;br&gt;&#xA;अद्य धन्योस्मि देवेश यं न पश्यति योगिनः ॥&lt;br&gt;&#xA;पश्यामि तं जगन्मूलं परमेश्वरमक्षयम् ॥ 4.1.31.१०० ॥&lt;br&gt;&#xA;अद्य मे परमो लाभस्त्वद्य मे मङ्गलं परम् ॥&lt;br&gt;&#xA;त्वद्दृष्ट्यमृततृप्तस्य तृणं स्वर्गापवर्गदम् ॥ १ ॥&lt;br&gt;&#xA;इत्थं वदति गोविन्दे विमला पद्मया तया ॥&lt;br&gt;&#xA;मनोरथवती नाम भिक्षापात्रे समर्पिता ॥ २ ॥&lt;br&gt;&#xA;भिक्षाटनाय देवोपि निरगात्परया मुदा ॥&lt;br&gt;&#xA;दृष्ट्वाऽनुयायिनीं तां तु समाहूय जनार्दनः ॥&lt;br&gt;&#xA;सम्प्रार्थयद्ब्रह्महत्यां विमुञ्च त्वं त्रिशूलिनम्॥ ३ ॥&lt;br&gt;&#xA;॥ ब्रह्महत्योवाच ॥ ॥&lt;br&gt;&#xA;अनेनापि मिषेणाऽहं संसेव्यामुं वृषध्वजम् ॥&lt;br&gt;&#xA;आत्मानं पावयिष्यामि क्व पुनर्भवदर्शनम् ॥ ४ ॥&lt;br&gt;&#xA;सा तत्याज न तत्पार्श्वं व्याहृतापि मुरारिणा ॥&lt;br&gt;&#xA;तमूचेऽथ हरिं शम्भुः स्मेरास्यो वचनं शुभम् ॥ ५ ॥&lt;br&gt;&#xA;त्वद्वाक्पीयूषपानेन तृप्तोस्मि बहुमानद ॥&lt;br&gt;&#xA;वरं वृणीष्व गोविन्द वरदोऽस्मि तवानघ ॥ ६ ॥&lt;br&gt;&#xA;न माद्यन्ति यथा भैक्षैर्भिक्षवोप्यतिसंस्कृतैः ॥&lt;br&gt;&#xA;यथामानसुधापानैर्नुन्न भिक्षाटनज्वराः ॥ ७ ॥&lt;br&gt;&#xA;महाविष्णुरुवाच ॥ ॥&lt;br&gt;&#xA;एष एव वरः श्लाघ्यो यदहं देवताधिपम् ॥&lt;br&gt;&#xA;पश्यामि त्वां देवदेवं मनोरथपथातिगम् ॥ ८ ॥&lt;br&gt;&#xA;अनभ्रेयं सुधावृष्टिरनायासो महोत्सवः ॥&lt;br&gt;&#xA;अयत्नो निधिलाभो यद्वीक्षणं हरते सताम् ॥ ९ ॥&lt;br&gt;&#xA;अवियोगोऽस्तु मे देव त्वदङ्घ्रियुगलेन वै ॥&lt;br&gt;&#xA;एष एव वरः शम्भो नान्यं कञ्चिद्वरं वृणे ॥ 4.1.31.११० ॥&lt;br&gt;&#xA;ईश्वर उवाच ॥ ॥&lt;br&gt;&#xA;एवं भवतु तेऽनन्त यत्त्वयोक्तं महामते ॥&lt;br&gt;&#xA;सर्वेषामपि देवानां वरदस्त्वं भविष्यसि ॥ ११ ॥&lt;br&gt;&#xA;अनुगृह्येति दैत्यारिं केन्द्रादि भुवने चरन् ॥&lt;br&gt;&#xA;भेजे विमुक्तिजननीं नाम्ना वाराणसीं पुरीम् ॥ १२ ॥&lt;br&gt;&#xA;यत्र स्थितानां जन्तूनां कलां नार्हन्ति षोडशीम्॥&lt;br&gt;&#xA;अपि ब्रह्मादि देवानां पदानि विपदां पदम् ॥ १३ ॥&lt;br&gt;&#xA;वरं वाराणसी वासी जटी मुण्डी दिगम्बरः ॥&lt;br&gt;&#xA;नान्यत्रच्छत्रसञ्छन्न वसुधामण्डलेश्वरः ॥ १४ ॥&lt;br&gt;&#xA;वरं वाराणसी भिक्षा न लक्षाधिपतान्यतः ॥&lt;br&gt;&#xA;लक्षाधीशो विशेद्गर्भं तद्भिक्षाशी न गर्भभाक् ॥ १५ ॥&lt;br&gt;&#xA;भिक्षापि यत्र भिक्षुभ्यो दत्तामलकसम्मिता ॥&lt;br&gt;&#xA;सुमेरुणापि तुलिता वाराणस्यां गुरुर्भवेत् ॥ १६॥&lt;br&gt;&#xA;वर्षाशनं हि यो दद्यात्काश्यां सीदत्कुटुम्बिने ॥&lt;br&gt;&#xA;यावन्त्यब्दानि तावन्ति युगानि स दिवीज्यते ॥ १७ ॥&lt;br&gt;&#xA;वाराणस्यां वर्षभोज्यं यो दद्यान्निरुपायिने ॥&lt;br&gt;&#xA;स कदाचित्तृट्क्षुधा नो दुःखं भुङ्क्ते नरर्षभः ॥ १८ ॥&lt;br&gt;&#xA;वाराणस्यां निवसतां यत्पुण्यमुपजायते ॥&lt;br&gt;&#xA;तदेव संवासयितुः फलं त्वविकलं भवेत् ॥ १९ ॥&lt;br&gt;&#xA;ब्रह्महत्यादि पापानि यस्या नाम्नोपि कीर्तनात् ॥&lt;br&gt;&#xA;त्यजन्ति पापिनं काशी सा केनेहोपमीयते ॥ 4.1.31.१२० ॥&lt;br&gt;&#xA;क्षेत्रे प्रविष्टमात्रेऽथ भैरवे भीषणाकृतौ ॥&lt;br&gt;&#xA;हाहेत्युक्त्वा ब्रह्महत्या पातालतलमाविशत् ॥ २१ ॥&lt;br&gt;&#xA;कपालब्रह्मणो रुद्रः सर्वेषामेव पश्यताम्॥&lt;br&gt;&#xA;हस्तात्पतितमालोक्य ननर्त परया मुदा ॥ २२ ॥&lt;br&gt;&#xA;विधेः कपालं नामुञ्चत्करमत्यन्तदुःसहम्॥&lt;br&gt;&#xA;हरस्य भ्रमतः क्वापि तत्काश्यां क्षणतोऽपतत् ॥ २३ ॥&lt;br&gt;&#xA;शूलिनो ब्रह्मणो हत्या नापैति स्म च या क्वचित् ॥&lt;br&gt;&#xA;सा काश्यां क्षणतो नष्टा कथं काशी न दुर्लभा ॥२४॥&lt;br&gt;&#xA;अतः प्रदक्षिणीकार्या पूजनीया पुरी त्वियम् ॥ २५ ॥&lt;br&gt;&#xA;वाराणसीति काशीति महामन्त्रमिमं जपम् ॥&lt;br&gt;&#xA;यावज्जीवं त्रिसन्ध्यं तु जन्तुर्जातु न जायते ॥ २६ ॥&lt;br&gt;&#xA;अविमुक्तं महाक्षेत्रं स्मरन्प्राणांस्तु यस्त्वजेत् ॥&lt;br&gt;&#xA;दूरदेशान्तरस्थोपि सोपि जातु न जायते ॥ २७ ॥&lt;br&gt;&#xA;आनन्दकानने यस्य चित्तं संस्मरते सदा ॥&lt;br&gt;&#xA;तत्क्षेत्रनामश्रवणान्न स भूयोऽभिजायते ॥ २८ ॥&lt;br&gt;&#xA;रुद्रावासे वसेन्नित्यं नरो नियतमानसः ॥&lt;br&gt;&#xA;एनसामपि सम्भारं कृत्वा कालाद्विमुच्यते ॥ २९ ॥&lt;br&gt;&#xA;महाश्मशानमासाद्य यदि देवाद्विपद्यते ॥&lt;br&gt;&#xA;पुनः श्मशानशयनं न क्वापि लभते पुमान् ॥ 4.1.31.१३० ॥&lt;br&gt;&#xA;कपालमोचनं काश्यां ये स्मरिष्यन्ति मानवाः ॥&lt;br&gt;&#xA;तेषां विनङ्क्ष्यति क्षिप्रमिहान्यत्रापि पातकम् ॥ ३१ ॥&lt;br&gt;&#xA;आगत्य तीर्थप्रवरे स्नानं कृत्वा विधानतः ॥&lt;br&gt;&#xA;तर्पयित्वा पितॄन्देवान्मुच्यते ब्रह्महत्यया ॥ ३२ ॥&lt;br&gt;&#xA;अशाश्वतमिदं ज्ञात्वा वाराणस्यां वसन्ति ये ॥&lt;br&gt;&#xA;देहान्ते तत्परं ज्ञानं तेषां दास्यति शङ्करः ॥ ३३ ॥&lt;br&gt;&#xA;इयं काशीपुरी विप्र साक्षाद्रुद्रतनुः परा ॥&lt;br&gt;&#xA;अनिर्वाच्या परानन्दा दुष्प्राप्येशविरोधिभिः ॥ ३४ ॥&lt;br&gt;&#xA;अस्यास्तत्त्वमहं जाने शिवभक्तिपरोपि वा ॥&lt;br&gt;&#xA;मुच्यन्ते जन्तवोऽत्रैव यथा योगेन योगिनः ॥ ३५ ॥&lt;br&gt;&#xA;परम्पदमियं काशी परानन्द इयं पुरी ॥&lt;br&gt;&#xA;इयमेव परं ज्ञानं सेव्याऽसौ मोक्षकाङ्क्षिभिः ॥ ३६ ॥&lt;br&gt;&#xA;अत्रोषित्वापीशभक्तान्विरुणद्धि तु यः कुधीः ॥&lt;br&gt;&#xA;पुर्यैद्रुह्यति वा मूढस्तस्यान्यत्रात्र नो गतिः ॥ ३७ ॥&lt;br&gt;&#xA;कपालमोचनं तीर्थं पुरस्कृत्वा तु भैरवः ॥&lt;br&gt;&#xA;तत्रैव तस्थौ भक्तानां भक्षयन्नघसन्ततिम् ॥ ३८ ॥&lt;br&gt;&#xA;पापभक्षणमासाद्य कृत्वापापशतान्यपि ॥&lt;br&gt;&#xA;कुतो बिभेति पापेभ्यः कालभैरवसेवकः ॥ ३९ ॥&lt;br&gt;&#xA;आमर्दयति पापानि दुष्टानां च मनोरथान् ॥&lt;br&gt;&#xA;आमर्दक इति ख्यातस्ततोऽसौ कालभैरवः॥ 4.1.31.४० ॥&lt;br&gt;&#xA;कलिकालं कलयति सदा काशी निवासिनाम्॥&lt;br&gt;&#xA;अतः ख्यातिं परां प्राप्तः कालभैरवसञ्ज्ञिताम् ॥ ४१ ॥&lt;br&gt;&#xA;सदैव यस्य भक्तेभ्यो यमदूताः सुदारुणाः ॥&lt;br&gt;&#xA;परमां भीरुतां प्राप्तास्ततोसौ भैरवः स्मृतः ॥ ४२ ॥&lt;br&gt;&#xA;मार्गशीर्षासिताष्टम्यां कालभैरवसन्निधौ ॥&lt;br&gt;&#xA;उपोष्य जागरं कुर्वन्महापापैः प्रमुच्यते ॥ ४३ ॥&lt;br&gt;&#xA;यत्किञ्चिदशुभं कर्म कृतं मानुषबुद्धितः ॥&lt;br&gt;&#xA;तत्सर्वं विलयं याति कालभैरव दर्शनात् ॥४४॥&lt;br&gt;&#xA;अनेकजन्मनियुतैर्यत्कृतं जन्तुभिस्त्वघम्॥&lt;br&gt;&#xA;तत्सर्वं विलयत्याशु कालभैरव दर्शनात् ॥ ४५॥&lt;br&gt;&#xA;कृत्वा च विविधां पूजां महासम्भारविस्तरैः ॥&lt;br&gt;&#xA;नरो मार्गासिताष्टम्यां वार्षिकं विघ्नमुत्सृजेत् ॥ ४६ ॥&lt;br&gt;&#xA;अष्टम्यां च चतुर्दश्यां रविभूमिजवासरे ॥&lt;br&gt;&#xA;यात्रां च भैरवीं कृत्वा कृतैः पापैः प्रमुच्यते ॥ ४७ ॥&lt;br&gt;&#xA;कालभैरव भक्तानां सदा काशीनिवासिनाम् ॥&lt;br&gt;&#xA;विघ्नं यः कुरुते मूढः स दुर्गतिमवाप्नुयात् ॥ ४८ ॥&lt;br&gt;&#xA;विश्वेश्वरेपि ये भक्ता नो भक्ताः कालभैरवे ॥&lt;br&gt;&#xA;काश्यां ते विघ्नसङ्घातं लभन्ते तु पदे पदे ॥ ४९ ॥&lt;br&gt;&#xA;तीर्थे कालोदके स्नात्वा कृत्वा तर्पणमत्वरः ॥&lt;br&gt;&#xA;विलोक्य कालराजं च निरयादुद्धरेत्पितॄन् ॥ 4.1.31.१५० ॥&lt;br&gt;&#xA;अष्टौ प्रदक्षिणीकृत्य प्रत्यहं पापभक्षणम् ॥&lt;br&gt;&#xA;नरो न पापैर्लिप्येत मनोवाक्कायसम्भवैः ॥५१॥&lt;br&gt;&#xA;तस्मिन्नामर्दके पीठे जप्त्वास्वाभीष्टदेवताम् ॥&lt;br&gt;&#xA;षण्मासं सिद्धिमाप्नोति साधको भैरवाज्ञया ॥ ५२ ॥&lt;br&gt;&#xA;वाराणस्यामुषित्वा यो भैरवं न भजेन्नरः ॥&lt;br&gt;&#xA;तस्य पापानि वर्धन्ते शुक्लपक्षे यथा शशी ॥५३॥&lt;br&gt;&#xA;यं यं सञ्चितयेत्कामं पापभक्षणसेवया ॥&lt;br&gt;&#xA;बलिपूजोपहारैश्च तं तं स समवाप्नुयात् ॥ ५४ ॥&lt;br&gt;&#xA;कालराजं न यः काश्यां प्रतिभूताष्टमीकुजम् ॥&lt;br&gt;&#xA;भजेत्तस्यक्षयेत्पुण्यं कृष्णपक्षे यथा शशी ॥ ५५ ॥&lt;br&gt;&#xA;श्रुत्वाध्यायमिमं पुण्यं ब्रह्महत्यापनोदकम् ॥&lt;br&gt;&#xA;भैरवोत्पत्तिसञ्ज्ञं च सर्वपापैः प्रमुच्यते ॥ ५६ ॥&lt;br&gt;&#xA;बन्धनागारसंस्थोपि प्राप्तोपि विपदं पराम् ॥&lt;br&gt;&#xA;प्रादुर्भावं भैरवस्य श्रुत्वा मुच्येत सङ्कटात् ॥ ५७ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वार्द्धे भैरवप्रादुर्भावोनामेकत्रिंशोध्यायः ॥ ३१ ॥&lt;/p&gt;</description>
    </item>
    <item>
      <title>०३२ दण्डपाणिप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/032_daNDapANiprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/032_daNDapANiprAdurbhAvaH/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;बर्हियान समाचक्ष्व हरिकेशसमुद्भवम् ॥&lt;br&gt;&#xA;कोसौ कस्य सुतः श्रीमान्कीदृगस्य तपो महत् ॥ १ ॥&lt;br&gt;&#xA;कथं च देवदेवस्य प्रियत्वं समुपेयिवान् ॥&lt;br&gt;&#xA;काशीवासिजनीनोभूत्कथं वा दण्डनायकः ॥ २ ॥&lt;br&gt;&#xA;एतदिच्छाम्यहं श्रोतुं प्रसादं कुरु मे विभो ॥&lt;br&gt;&#xA;अन्नदत्वं च सम्प्राप्तः कथमेष महामतिः ॥ ३ ॥&lt;br&gt;&#xA;सम्भ्रमो विभ्रमश्चोभौ कथं तदनुगामिनौ ॥&lt;br&gt;&#xA;विभ्रान्तिकारिणौ क्षेत्रवैरिणां सर्वदा नृणाम् ॥ ४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सम्यगापृच्छि भवता काशीवासिसमाहितम् ॥&lt;br&gt;&#xA;कुम्भसम्भव विप्रर्षे दण्डपाणि कथानकम् ॥ ५ ॥&lt;br&gt;&#xA;यदाकर्ण्य नरः प्राज्ञ काशीवासस्य यत्फलम् ॥&lt;br&gt;&#xA;निष्प्रत्यूहं तदाप्नोति विश्वभर्त्तुरनुग्रहात् ॥ ६ ॥&lt;br&gt;&#xA;रत्नभद्र इति ख्यातः पर्वते गन्धमादने ॥&lt;br&gt;&#xA;यक्षः सुकृतलक्षश्रीः पुरा परम धार्मिकः ॥ ७ ॥&lt;br&gt;&#xA;पूर्णभद्रं सुतं प्राप्य सोऽभूत्पूर्णमनोरथः ॥&lt;br&gt;&#xA;वयश्चरममासाद्य भुक्त्वा भोगाननेकशः ॥ ८ ॥&lt;br&gt;&#xA;शाम्भवेनाथ योगेन देहमुत्सृज्य पार्थिवम् ॥&lt;br&gt;&#xA;आससादाशवं शान्तं शान्तसर्वेन्द्रियार्थकः ॥ ९ ॥&lt;br&gt;&#xA;पितर्युपरतेसोऽथ पूर्णभद्रो महायशाः ॥&lt;br&gt;&#xA;सुकृतोपात्तविभव भवसम्भोगभुक्तिभाक् ॥ 4.1.32.१० ॥&lt;br&gt;&#xA;सर्वान्मनोरथाल्ँलेभे विना स्वर्गैकसाधनम् ॥&lt;br&gt;&#xA;गार्हस्थ्याश्रम नेपथ्यं पथ्यं पैतामहं महत् ॥ ११ ॥&lt;br&gt;&#xA;संसारतापसन्तप्तावयवामृतसीकरम् ॥&lt;br&gt;&#xA;अपत्यं पततां पोतं बहुक्लेशमहार्णवे ॥ १२ ॥&lt;br&gt;&#xA;पूर्णभद्रोऽथ संवीक्ष्य मन्दिरं सर्वसुन्दरम् ॥&lt;br&gt;&#xA;तद्बालकोमलालाप विकलं त्यक्तमङ्गलम्॥ १३ ॥&lt;br&gt;&#xA;शून्यं दरिद्रहृदिव जीर्णारण्यमिवाथवा ॥&lt;br&gt;&#xA;पान्थवत्प्रान्तरमिव खिन्नोऽतीवानपत्यवान् ॥ १४ ॥&lt;br&gt;&#xA;आहूय गृहिणी सोऽथ यक्षः कनककुण्डलाम् ॥&lt;br&gt;&#xA;उवाच यक्षिणीं श्रेष्ठां पूर्णभद्रो घटोद्भव ॥ १५ ॥&lt;br&gt;&#xA;न हर्म्यं सुखदं कान्ते दर्पणोदरसुन्दरम् ॥&lt;br&gt;&#xA;मुक्ता गवाक्षसुभगं चन्द्रकान्तशिलाजिरम् ॥ १६ ॥&lt;br&gt;&#xA;पद्मरागेन्द्रनीलार्चिरर्चिताट्टालकं क्वणत् ॥&lt;br&gt;&#xA;विद्रुमस्तम्भशोभाढ्यं स्फुरत्स्फटिककुड्यवत् ॥ १७ ॥&lt;br&gt;&#xA;प्रेङ्खत्पताकानिकरं मणिमाणिक्यमालितम्॥&lt;br&gt;&#xA;कृष्णागुरुमहाधूप बहुलामोदमोदितम् ॥ १८ ॥&lt;br&gt;&#xA;अनर्घ्यासनसंयुक्तं चारुपर्यङ्कभूषितम् ॥&lt;br&gt;&#xA;रम्यार्गलकपाटाढ्यं दुकूलच्छन्नमण्डपम् ॥ १९ ॥&lt;br&gt;&#xA;सुरम्यरतिशालाढ्यं वाजिराजिविराजितम् ॥&lt;br&gt;&#xA;दासदासीशताकीर्णं किङ्किणीनादनादितम् ॥ 4.1.32.२० ॥&lt;br&gt;&#xA;नूपुरारावसोत्कण्ठ केकिकेकारवाकुलम् ॥&lt;br&gt;&#xA;कूजत्पारावत कुलं गुरुसारीकथावरम् ॥ २१ ॥&lt;br&gt;&#xA;खेलन्मरालयुगलं जीवं जीवककान्तिमत् ॥&lt;br&gt;&#xA;माल्याहूत द्विरेफाणां मञ्जुगुञ्जारवावृतम् ॥ २२ ॥&lt;br&gt;&#xA;कर्पूरैण मदामोद सोदरानिलवीजितम् ॥&lt;br&gt;&#xA;क्रीडामर्कटदंष्ट्राग्री कृतमाणिक्यदाडिमम् ॥ २३ ॥&lt;br&gt;&#xA;दाडिमीबीजसम्भ्रान्तशुकतुण्डात्तमौक्तिकम् ॥&lt;br&gt;&#xA;धनधान्यसमृद्धं च पद्मालयमिवापरम् ॥ २४ ॥&lt;br&gt;&#xA;कमलामोदगर्भं च गर्भरूपं विना प्रिये ॥&lt;br&gt;&#xA;गर्भरूपमुखं प्रेक्ष्ये कथं कनककुडले ॥ २५ ॥&lt;br&gt;&#xA;यद्युपायोऽस्ति तद्ब्रूहि धिगपुत्रस्य जीवितम् ॥&lt;br&gt;&#xA;सर्वशून्यमिवाभाति गृहमेतदनङ्गजम् ॥ २६ ॥&lt;br&gt;&#xA;धिगेतत्सौधसौन्दर्यं धिगेतद्धनसञ्चयम् ॥&lt;br&gt;&#xA;विनापत्यं प्रियतमे जीवितं च धिगावयोः ॥ २१७ ॥&lt;br&gt;&#xA;प्रलपन्तमिव प्रोच्चैः प्रियं कनककुण्डला ॥&lt;br&gt;&#xA;बभाषेंऽतर्विनिःश्वस्य यक्षिणी सा पतिव्रता ॥ २८ ॥&lt;br&gt;&#xA;॥ कनककुण्डलोवाच ॥ ॥&lt;br&gt;&#xA;किमर्थं खिद्यसे कान्त ज्ञानवानसि यद्भवान् ॥&lt;br&gt;&#xA;अत्रोपायोऽस्त्यपत्याप्त्यै विस्रब्धमवधारय ॥ २९ ॥&lt;br&gt;&#xA;किमुद्यमवतां पुंसां दुर्लभं हि चराचरे ॥&lt;br&gt;&#xA;ईश्वरार्पितबुद्धीनां स्फुंरन्त्यग्रे मनोरथाः ॥ 4.1.32.३० ॥&lt;br&gt;&#xA;दैवं हेतुं वदन्त्येवं भृशं कापुरुषाः पते ॥&lt;br&gt;&#xA;स्वयं पुराकृतं कर्म दैवं तच्च न हीतरत् ॥३१॥&lt;br&gt;&#xA;ततः पौरुषमालम्ब्य तत्कर्म परिशान्तये ॥&lt;br&gt;&#xA;ईश्वरं शरणं यायात्सर्वकारणकारणम् ॥ ३२ ॥&lt;br&gt;&#xA;अपत्यं द्रविणं दारा हारा हर्म्य हया गजाः ॥&lt;br&gt;&#xA;सुखानि स्वर्गमोक्षौ च न दूरे शिवभक्तितः ॥ ३३ ॥&lt;br&gt;&#xA;विधातुः शाम्भवीं भक्तिं प्रिय सर्वे मनोरथाः ॥&lt;br&gt;&#xA;सिद्धयोष्टौ गृहद्वारं सेवन्ते नात्र संशयः ॥ ३४ ॥&lt;br&gt;&#xA;नारायणोपि भगवानन्तरात्मा जगत्पतिः ॥&lt;br&gt;&#xA;चराचराणामविता जातः श्रीकण्ठसेवया ॥ ३५ ॥&lt;br&gt;&#xA;ब्रह्मणः सृष्टिकर्त्तृत्वं दत्तं तेनैव शम्भुना ॥&lt;br&gt;&#xA;इन्द्रादयो लोकपाला जाता शम्भोरनुग्रहात् ॥ ३६ ॥&lt;br&gt;&#xA;मृत्युञ्जयं सुतं लेभे शिलादोप्यनपत्यवान् ॥&lt;br&gt;&#xA;श्वेतकेतुरपि प्राप जीवितं कालपाशतः ॥ ३७ ॥&lt;br&gt;&#xA;क्षीरार्णवाधिपतितामुपमन्युरवाप्तवान् ॥&lt;br&gt;&#xA;अन्धकोप्यभवद्भृङ्गी गाणपत्यपदोर्जितः ॥ ३८ ॥&lt;br&gt;&#xA;जिगाय शार्ङ्गिणं सङ्ख्ये दधीचिः शम्भुसेवया ॥&lt;br&gt;&#xA;प्राजापत्यपदं प्राप दक्षः संशील्य शङ्करम्॥ ३९ ॥&lt;br&gt;&#xA;मनोरथपथातीतं यच्च वाचामगोचरम्॥&lt;br&gt;&#xA;गोचरो गोचरीकुर्यात्तत्पदं क्षणतो मृडः ॥ 4.1.32.४० ॥&lt;br&gt;&#xA;अनाराध्य महेशानं सर्वदं सर्वदेहिनाम् ॥&lt;br&gt;&#xA;कोपि क्वापि किमप्यत्र न लभेतेति निश्चितम् ॥ ४१ ॥&lt;br&gt;&#xA;तस्मात्सर्वप्रयत्नेन शङ्करं शरणं व्रज ॥&lt;br&gt;&#xA;यदिच्छसि प्रियं पुत्रं प्रियसर्वजनीनकम् ॥ ४२ ॥&lt;br&gt;&#xA;इति श्रुत्वा वचः पत्न्याः पूर्णभद्रः स यक्षराट् ॥&lt;br&gt;&#xA;आराध्य श्रीमहादेवं गीतज्ञो गीतविद्यया ॥ ४३ ॥&lt;br&gt;&#xA;दिनैः कतिपयैरेव परिपूर्णमनोरथः ॥&lt;br&gt;&#xA;पुत्रकाममवापोच्चैस्तस्यां पत्न्यां दृढव्रतः ॥ ४४ ॥&lt;br&gt;&#xA;नादेश्वरं समभ्यर्च्य कैः कैर्नापि स्वचिन्तितम् ॥&lt;br&gt;&#xA;तस्मात्काश्यां प्रयत्नेन सेव्यो नादेश्वरो नृभिः ॥ ४५ ॥&lt;br&gt;&#xA;अन्तर्वत्न्यथ कालने तत्पत्नी सुषुवे सुतम् ॥&lt;br&gt;&#xA;तस्य नाम पिता चक्रे हरिकेश इति द्विज ॥ ४६ ॥&lt;br&gt;&#xA;प्रीतिदायं ददौ चाथ भूरिपुत्राननेक्षणात् ॥&lt;br&gt;&#xA;पूर्णभद्रस्तथागस्त्य हृष्टा कनककुण्डला ॥ ४७ ॥&lt;br&gt;&#xA;बालोऽपि पूर्णचन्द्राभ वदनो मदनोपमः ॥&lt;br&gt;&#xA;वृद्धिं प्रतिक्षणं प्राप शुक्लपक्ष इवोडुराट् ॥ ४८ ॥&lt;br&gt;&#xA;यदाष्टवर्षदेशीयो हरिकेशोऽभवच्छिशुः ॥&lt;br&gt;&#xA;नित्यं तदाप्रभृत्येवं शिवमेकममन्यत ॥ ४९ ॥&lt;br&gt;&#xA;पांसुक्रीडनसक्तोपि कुर्याल्लिङ्गं रजोमयम् ॥&lt;br&gt;&#xA;शाद्वलैः कोमलतृणैः पूजयेच्च स कौतुकम् ॥ 4.1.32.५० ॥&lt;br&gt;&#xA;आकारयति मित्राणि शिवनाम्नाऽखिलानि सः ॥&lt;br&gt;&#xA;चन्द्रशेखरभूतेश मृत्युञ्जय मृडेश्वरः ॥ ५१ ॥&lt;br&gt;&#xA;धूर्जटे खण्डपरशो मृडानीश त्रिलोचन ॥&lt;br&gt;&#xA;भर्गशम्भोपशुपते पिनाकिन्नुग्रशङ्कर ॥ ५२ ॥&lt;br&gt;&#xA;श्रीकण्ठनीलकण्ठेश स्मरारे पार्वतीपते ॥&lt;br&gt;&#xA;कपालिन्भालनयन शूलपाणे महेश्वर ॥ ५7३ ॥&lt;br&gt;&#xA;अजिनाम्बरदिग्वासः स्वर्धुनी क्लिन्नमौलिज ॥&lt;br&gt;&#xA;विरूपाक्षाहिनेपथ्य गृणन्नामावलीमिमाम् ॥ ५४ ॥&lt;br&gt;&#xA;सवयस्कानिति मुहुः समाह्वयति लालयन् ॥&lt;br&gt;&#xA;शब्दग्रहौ न गृह्णीतस्तस्यान्याख्यां हरादृते ॥ ५५ ॥&lt;br&gt;&#xA;पद्भ्यां न पद्यते चान्यदृते भूतेश्वराजिरात् ॥&lt;br&gt;&#xA;द्रष्टुं रूपान्तरं तस्य वीक्षणेन विचक्षणे ॥ ५६ ॥&lt;br&gt;&#xA;रसयेत्तस्य रसना हरनामाक्षरामृतम्॥&lt;br&gt;&#xA;शिवाङ्घ्रिकमलामोदाद्घ्राणं नैव जिघृक्षति ॥ ५७ ॥&lt;br&gt;&#xA;करौ तत्कौतुककरौ मनो मनति नापरम् ॥&lt;br&gt;&#xA;शिवसात्कृत्यपेयानि पीयते तेन सद्धिया ॥ ५८ ॥&lt;br&gt;&#xA;भक्ष्यते सर्वभक्ष्याणि त्र्यक्षप्रत्यक्षगान्यपि ॥&lt;br&gt;&#xA;सर्वावस्थासु सर्वत्र न स पश्येच्छिवं विना ॥ ५९ ॥&lt;br&gt;&#xA;गच्छन्गायन्स्वपंस्तिष्ठञ्च्छयानोऽदन्पिबन्नपि ॥&lt;br&gt;&#xA;परितस्त्र्यक्षमैक्षिष्ट नान्यं भावं चिकेति सः ॥ 4.1.32.६० ॥&lt;br&gt;&#xA;क्षणदासु प्रसुप्तोपि क्व यासीति वदन्मुहुः ॥&lt;br&gt;&#xA;क्षणं त्र्यक्ष प्रतीक्षस्व बुध्यतीति स बालकः ॥ ६१ ॥&lt;br&gt;&#xA;स्पष्टां चेष्टां विलोक्येति हरिकेशस्य तत्पिता ॥&lt;br&gt;&#xA;अशिक्षयत्सुतं सोऽथ गृहकर्मरतो भव ॥ ६२ ॥&lt;br&gt;&#xA;एते तुरङ्गमा वत्स तवैतेऽश्वकिशो रकाः ॥&lt;br&gt;&#xA;चित्राणीमानि वासांसि सुदुकूलान्यमूनि च ॥ ६३ ॥&lt;br&gt;&#xA;रत्नान्याकरशुद्धानि नानाजातीन्यनेकशः ॥&lt;br&gt;&#xA;कुप्यं बहुविधं चैतद्गोधनानि महान्ति च ॥६४॥&lt;br&gt;&#xA;अमत्राणि महार्हाणि रौप्य कांस्यमयानि च ॥&lt;br&gt;&#xA;पणनीयानि वस्तूनि नानादेशोद्भवान्यपि ॥ ६५ ॥&lt;br&gt;&#xA;चामराणि विचित्राणि गन्धद्रव्याण्यनेकशः ॥&lt;br&gt;&#xA;एतान्यन्यानि बहुशस्त्वनेके धान्यराशयः ॥ ६६ ॥&lt;br&gt;&#xA;एतत्त्वदीयं सकलंवस्तुजातं समन्ततः ॥&lt;br&gt;&#xA;अर्थोपार्जनविद्याश्च सर्वाः शिक्षस्व पुत्रक ॥ ६७ ॥&lt;br&gt;&#xA;चेष्टास्त्यज दरिद्राणां धूलिधूसरिणाममूः ॥&lt;br&gt;&#xA;अभ्यस्यविद्याः सकला भोगान्निर्विश्य चोत्तमान् ॥ ६८ ॥&lt;br&gt;&#xA;तां दशां चरमां प्राप्य भक्तियोगं ततश्चर ॥&lt;br&gt;&#xA;असकृच्छिक्षितः पित्रेत्यवमन्य गुरोर्गिरम्॥ ६९ ॥&lt;br&gt;&#xA;रुष्टदृष्टिं च जनकं कदाचिदवलोक्य सः ॥&lt;br&gt;&#xA;निर्जगाम गृहाद्भीतो हरिकेश उदारधीः ॥ 4.1.32.७० ॥&lt;br&gt;&#xA;ततश्चिन्तामवापोच्चैर्दिग्भ्रान्तिमपि चाप्तवान् ॥&lt;br&gt;&#xA;अहो बालिशबुद्धित्वात्कुतस्त्यक्तं गृहं मया ॥ ७१ ॥&lt;br&gt;&#xA;क्व यामि क्व स्थिते शम्भो मम श्रेयो भविष्यति ॥&lt;br&gt;&#xA;पित्रा निर्वासितश्चाहं न च वेद्म्यथ किञ्चन ॥ ७२ ॥&lt;br&gt;&#xA;इति श्रुतं मया पूर्वं पितुरुत्सङ्गवर्तिना ॥&lt;br&gt;&#xA;गदतस्तातपुरतः कस्यचिद्वचनं स्फुटम् ॥ ७३ ॥&lt;br&gt;&#xA;मात्रा पित्रा परित्यक्ता ये त्यक्ता निजबन्धुभिः ॥&lt;br&gt;&#xA;येषां क्वापि गतिर्नास्ति तेषां वाराणसी गतिः ॥ ७४ ॥&lt;br&gt;&#xA;जरया परिभूता ये ये व्याधिविकलीकृताः ॥&lt;br&gt;&#xA;येषां क्वापि गतिर्नास्ति तेषां वाराणसी गतिः ॥ ७५ ॥&lt;br&gt;&#xA;पदे पदे समाक्रान्ता ये विपद्भिरहर्निशम् ॥&lt;br&gt;&#xA;येषां क्वापि गतिर्नास्ति तेषांवाराणसी गतिः ॥ ७६ ॥&lt;br&gt;&#xA;पापराशिभिराक्रान्ता ये दारिद्र्य पराजिताः ॥&lt;br&gt;&#xA;येषां क्वापि गतिर्नास्ति तेषां वाराणसी गतिः ॥ ७७ ॥&lt;br&gt;&#xA;संसार भयभीताय ये ये बद्धाः कर्मबन्धनैः ॥&lt;br&gt;&#xA;येषां क्वापि गतिर्नास्ति तेषां वाराणसी गतिः ॥ ७८ ॥&lt;br&gt;&#xA;श्रुतिस्मृतिविहीना ये शौचाचारविवर्जिताः ॥&lt;br&gt;&#xA;येषां क्वापि गतिर्नास्ति तेषां वाराणसी गतिः ॥ ७९ ॥&lt;br&gt;&#xA;ये च योगपरिभ्रष्टास्तपो दान विवर्जिताः ॥&lt;br&gt;&#xA;येषां क्वापि गतिर्नास्ति तेषां वाराणसी गतिः ॥ 4.1.32.८० ॥&lt;br&gt;&#xA;मध्ये बन्धुजने येषामपमानं पदे पदे ॥&lt;br&gt;&#xA;तेषामानन्ददं चैकं शम्भोरानन्दकाननम् ॥८१॥&lt;br&gt;&#xA;आनन्दकानने येषां रुचिर्वै वसतां सताम् ॥&lt;br&gt;&#xA;विश्वेशानुगृहीतानां तेषामानन्दजोदयः ॥ ८२ ॥&lt;br&gt;&#xA;भर्ज्यते कर्मबीजानि यत्र विश्वेशवह्निना ॥&lt;br&gt;&#xA;अतो महाश्मशानं तदगतीनां परा गतिः ॥ ८३ ॥&lt;br&gt;&#xA;हरिकेशो विचार्येति यातो वाराणसीं पुरीम् ॥&lt;br&gt;&#xA;यत्राविमुक्ते जन्तूनां त्यजतां पार्थिवीं तनुम् ॥ ८४ ॥&lt;br&gt;&#xA;पुनर्नो तनुसम्बन्धस्तनुद्वेषिप्रसादतः ॥&lt;br&gt;&#xA;आनन्दवनमासाद्य स तपः शरणं गतः ॥ ८५ ॥&lt;br&gt;&#xA;अथ कालान्तरे शम्भुः प्रविश्यानन्दकानमम् ॥&lt;br&gt;&#xA;पार्वत्यै दर्शयामास निजमाक्रीडकाननम् ॥ ८६ ॥&lt;br&gt;&#xA;अमन्दामोदमन्दारं कोविदारपरिष्कृतम् ॥&lt;br&gt;&#xA;चारुचम्पकचूताढ्यं प्रोत्फुल्लनवमल्लिकम् ॥ ८७ ॥&lt;br&gt;&#xA;विकसन्मालतीजालं करवीरविराजितम् ॥&lt;br&gt;&#xA;प्रस्फुटत्केतकिवनं प्रोद्यत्कुरबकोर्जितम् ॥ ८८ ॥&lt;br&gt;&#xA;जृम्भद्विचकिलामोदं लसत्कङ्केलिपल्लवम्॥&lt;br&gt;&#xA;नवमल्लीपरिमलाकृष्टषट्पदनादितम् ॥ ८९ ॥&lt;br&gt;&#xA;पुष्प्यपुन्नागनिकरं बकुलामोदमोदितम् ॥&lt;br&gt;&#xA;मेदस्विपाटलामोद सदामोदित दिङ्मुखम् ॥ 4.1.32.९० ॥&lt;br&gt;&#xA;बहुशोलम्बिरोलम्ब मालामालितभूतलम् ॥&lt;br&gt;&#xA;चलच्चन्दनशाखाग्र रममाणपि काकुलम् ॥ ९१ ॥&lt;br&gt;&#xA;गुरुणाऽगुरुणामत्त भद्रजातिविहङ्गमम् ॥&lt;br&gt;&#xA;नागकेसरशाखास्थ शालभञ्जि विनोदितम् ॥ ९२ ॥&lt;br&gt;&#xA;मेरुतुङ्ग नमेरुस्थच्छायाक्रीडितकिन्नरम् ॥&lt;br&gt;&#xA;किन्नरीमिथुनोद्गीतं गानवच्छुककिंशुकम् ॥ ९३ ॥&lt;br&gt;&#xA;कदम्बानां कदम्बेषु गुञ्जद्रोलम्बयुग्मकम् ॥&lt;br&gt;&#xA;जितसौवर्णवर्णोच्च कर्णिकारविराजितम् ॥ ९४ ॥&lt;br&gt;&#xA;शालतालतमालाली हिन्ताली लकुचावृतम् ॥&lt;br&gt;&#xA;लसत्सप्तच्छदामोदं खर्जूरीराजिराजितम् ॥&lt;br&gt;&#xA;नारिकेल तरुच्छन्न नारङ्गीरागरञ्जितम् ॥ ९५ ॥&lt;br&gt;&#xA;फलिजम्बीरनिकरं मधूकमधुपाकुलम् ॥&lt;br&gt;&#xA;शाल्मली शीतलच्छायं पिचुमन्द महावनम्॥ ९६ ॥&lt;br&gt;&#xA;मधुरामोद दमनच्छन्नं मरुबनोदितम् ॥&lt;br&gt;&#xA;लवलीलोललीलाभृन्मन्दमारुतलोलितम् ॥ ९७ ॥&lt;br&gt;&#xA;भिल्ली हल्लीसकप्रीति झिल्लीरावविराविणम् ॥&lt;br&gt;&#xA;क्वचित्सरः परिसरक्रीडत्क्रोडकदम्बकम् ॥ ९८ ॥&lt;br&gt;&#xA;मरालीगलनालीस्थ बिसासक्तसितच्छदम् ॥&lt;br&gt;&#xA;विशोककोकमिथुनक्रीडाक्रेङ्कारसुन्दरम् ॥ ९९ ॥&lt;br&gt;&#xA;बकशावकसञ्चारं लक्ष्मणासक्त सारसम् ॥&lt;br&gt;&#xA;मत्तबर्हिणसङ्घुष्टं कपिञ्जलकुलाकुलम् ॥ 4.1.32.१०० ॥&lt;br&gt;&#xA;जीवञ्जीवलसज्जीवं क्वणत्कारण्डवोत्कटम् ॥&lt;br&gt;&#xA;दीर्घिकावारिसञ्चारि शीतमारुत वीजितम्॥ १ ॥&lt;br&gt;&#xA;मदान्दोलितकह्लार परागपरिपिङ्गलम् ॥&lt;br&gt;&#xA;उल्लसत्पङ्कजमुखं नीलेन्दीवरलोचनम् ॥ २ ॥&lt;br&gt;&#xA;तमालकबरीभारं विलसद्दाडिमीरदम् ॥&lt;br&gt;&#xA;भ्रमरालीलसद्भ्रूकं शुकनासाविराजितम् ॥ ३ ॥&lt;br&gt;&#xA;महान्धुश्रवणं दूर्वा श्मश्रुभिः परिशोभितम् ॥&lt;br&gt;&#xA;कमलामोदनिःश्वासं बिम्बीफल रदच्छदम् ॥ ४ ॥&lt;br&gt;&#xA;सुपद्मपत्रवसनं कर्णिकारविभूषणम् ॥&lt;br&gt;&#xA;कम्रकम्बु लसत्कण्ठं शङ्करस्कन्ध बन्धुरम् ॥ ५ ॥&lt;br&gt;&#xA;गन्धसारसमासक्ता हीन दोर्दण्डमण्डितम् ॥&lt;br&gt;&#xA;अशोकपल्लवाङ्गुष्ठं केतकीनखरोज्ज्वलम् ॥ ६ ॥&lt;br&gt;&#xA;लसत्कण्ठीरवोरस्कं गण्डशैलपृथूदरम् ॥&lt;br&gt;&#xA;जलावर्तलसन्नाभि तरुजङ्घा युगान्वितम् ॥ ७ ॥&lt;br&gt;&#xA;स्थलभाक्पद्मचरणं मत्तमातङ्गगामिनम् ॥&lt;br&gt;&#xA;लसत्कदलिकेदारदलच्चीनांशुकावृतम् ॥ ८ ॥&lt;br&gt;&#xA;नानासुकुममालाभिर्मालितं च समन्ततः ॥&lt;br&gt;&#xA;अकण्टकितरुच्छन्नं महिष श्वापदावृतम् ॥ ९ ॥&lt;br&gt;&#xA;चन्द्रकान्तशिलासुप्तकृष्णैणहरितोडुपम् ॥&lt;br&gt;&#xA;तरुप्रकीर्णकुसुम जितस्वर्लोकतारकम् ॥&lt;br&gt;&#xA;दर्शयन्नित्थमाक्रीडं देव्यै देवोविशद्वनम् ॥ 4.1.32.११० ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;यथाप्रियतमा देवि मम त्वं सर्वसुन्दरि ॥&lt;br&gt;&#xA;तथा प्रियतरं चैतन्मे सदानन्दकाननम् ॥ ११ ॥&lt;br&gt;&#xA;अत्रानन्दवने देवि मृतानां मदनुग्रहात् ॥&lt;br&gt;&#xA;वपुस्त्वमृततां प्राप्तमपुनर्भविनस्तु ते ॥ १२ ॥&lt;br&gt;&#xA;भविनो ये विपद्यन्ते वाराणस्यां ममाज्ञया ॥&lt;br&gt;&#xA;तेषां बीजानि दग्धानि श्मशानज्वलदग्निना ॥ १३ ॥&lt;br&gt;&#xA;महाश्मशाने ये प्राप्ता दीर्घनिद्रां गिरीन्द्रजे ॥&lt;br&gt;&#xA;न पुनर्गर्भशयने ते स्वपन्ति कदाचन ॥ १४ ॥&lt;br&gt;&#xA;ब्रह्मज्ञानेन मुच्यन्ते नान्यथा जन्तवः क्वचित् ॥&lt;br&gt;&#xA;ब्रह्मज्ञानमये क्षेत्रे प्रयागे वा तनुत्यजः ॥ १५ ॥&lt;br&gt;&#xA;ब्रह्मज्ञानं तदेवाहं काशीसंस्थितिभागिनाम् ॥&lt;br&gt;&#xA;दिशामि तारकं प्रान्ते मुच्यन्ते ते तु तत्क्षणात् ॥ १६ ॥&lt;br&gt;&#xA;गृह्णीयुः पापकर्माणि काशीमृतविनिन्दकाः ॥&lt;br&gt;&#xA;सुकृतानि स्तुतिकृतो मुच्यन्ते तेऽत्र जन्तवः ॥ १७ ॥&lt;br&gt;&#xA;ब्रह्मज्ञानं कुतो देवि कलिनोपहतात्मनाम् ॥&lt;br&gt;&#xA;स्वभावचञ्चलाक्षाणां तद्ब्रह्मेह दिशाम्यहम् ॥ १८ ॥&lt;br&gt;&#xA;योगिनो योगविभ्रष्टाः पतन्त्यैश्वर्यमोहिताः ॥&lt;br&gt;&#xA;काश्यां पतित्वा न पुनः पतन्त्यपि महालये ॥ १९ ॥&lt;br&gt;&#xA;ब्रह्मज्ञानं न विन्दन्ति योगैरेकेन जन्मना ॥&lt;br&gt;&#xA;जन्मनैकेन मुच्यन्ते काश्यामन्तकृतो जनाः ॥ 4.1.32.१२० ॥&lt;br&gt;&#xA;यथेह मुच्यते जन्तुर्गिरिजे मदनुग्रहात् ॥&lt;br&gt;&#xA;अविमुक्ते महाक्षेत्रे न तथान्यत्र कुत्रचित् ॥ २१ ॥&lt;br&gt;&#xA;बहुजन्मसमभ्यासाद्योगी मुच्येत वा न वा ॥&lt;br&gt;&#xA;मृतमात्रो विमुच्येत काश्यामेकेन जन्मना ॥ २२ ॥&lt;br&gt;&#xA;न सिध्यति कलौ योगो न सिध्यति कलौ तपः ॥&lt;br&gt;&#xA;न्यायार्जितधनोत्सर्गः सद्यः सिध्येत्कलौ नरः ॥ २३ ॥&lt;br&gt;&#xA;न व्रतं न तपो नेज्या न जपो न सुरार्चनम् ॥&lt;br&gt;&#xA;दानमेव कलौ मुक्त्यै काशीदानैरवाप्यते ॥ २४ ॥&lt;br&gt;&#xA;कलौ विश्वेश्वरो देवः कलौ वाराणसी पुरी ॥&lt;br&gt;&#xA;कलौ भागीरथी गङ्गा कलौ दानं विशिष्यते ॥ २५ ॥&lt;br&gt;&#xA;गङ्गोत्तरवहाकाश्यां लिङ्गं विश्वेश्वरं मम ॥&lt;br&gt;&#xA;उभे विमुक्तिदे पुंसां प्राप्ये दानबलात्कलौ ॥ २६ ॥&lt;br&gt;&#xA;पुण्यवानितरो वापि मम क्षेत्रस्य सेवया ॥&lt;br&gt;&#xA;मुक्तो भवति देवेशि नात्र कार्या विचारणा ॥ २७ ॥&lt;br&gt;&#xA;अविमुक्तस्य माहात्म्यात्पुण्यपापेन कर्मणा ॥&lt;br&gt;&#xA;देवि प्रभवतः पुंसामपिजन्मशतार्जिते ॥ २८ ॥&lt;br&gt;&#xA;अविमुक्तं न मोक्तव्यं तस्माद्देवि मुमुक्षुणा ॥&lt;br&gt;&#xA;हन्यमानेन बहुधा ह्युपसर्गशतैरपि ॥ २९ ॥&lt;br&gt;&#xA;विधाय क्षेत्रसन्न्यासं ये वसन्तीह मानवाः ॥&lt;br&gt;&#xA;जीवन्मुक्तास्तु ते देवि तेषां विघ्नं हराम्यहम् ॥ 4.1.32.१३० ॥&lt;br&gt;&#xA;न योगिनां हृदाकाशे न कैलासे न मन्दरे ॥&lt;br&gt;&#xA;तथा वासरतिर्मेऽस्ति यथा काश्यां रतिर्मम ॥ ३१ ॥&lt;br&gt;&#xA;काशीवासि जनो देवि मम गर्भे वसेत्सदा ॥&lt;br&gt;&#xA;अतस्तं मोचयाम्यन्ते प्रतिज्ञेयं यतो मम ॥ ३२ ॥&lt;br&gt;&#xA;तामसीं प्रकृतिं प्राप्य कालो भूत्वा चराचरम् ॥&lt;br&gt;&#xA;ग्रसामि लीलया देवि काशीं रक्षामि यत्नतः ॥ ३३ ॥&lt;br&gt;&#xA;प्रेमपात्रद्वयं देवि नितरां नेतरन्मम ॥&lt;br&gt;&#xA;त्वं वा तपोधने गौरि काशी वानन्दभूमिका ॥ ३४ ॥&lt;br&gt;&#xA;विना काशी न मे स्थानं विना काशी न मे रतिः ॥&lt;br&gt;&#xA;विना काशी न निर्वाणं सत्यं सत्यं वदाम्यहम् ॥ ३५ ॥&lt;br&gt;&#xA;ब्रह्माण्डगोलके यद्वन्मुक्तिः काश्यां व्यवस्थिता ॥&lt;br&gt;&#xA;अष्टाङ्गयोगयुक्त्या वा न तथा हेलयाऽन्यतः ॥ ३६ ॥&lt;br&gt;&#xA;इति ब्रुवाणो देवेशो हरिकेशमवैक्षत ॥&lt;br&gt;&#xA;मध्ये वनं तपस्यन्तमशोकतरुमूलगम्॥ ३७ ॥&lt;br&gt;&#xA;शुष्कस्नायुपिनद्धास्थि सञ्चयं निश्चलाकृतिम् ॥&lt;br&gt;&#xA;वल्मीककीटकाकोटिशोषितासृगसृग्धरम् ॥३८॥&lt;br&gt;&#xA;निर्मांसकीकसचयं स्फटिकोपलनिश्चलम् ॥&lt;br&gt;&#xA;शङ्खकुन्देन्दुतुहिन महाशङ्खलसच्छ्रियम्॥ ३९ ॥&lt;br&gt;&#xA;सत्वावलम्बितप्राणमायुःशेषेणरक्षितम् ॥&lt;br&gt;&#xA;निःश्वासोच्छासपवनवृत्तिसूचितजीवितम् ॥ 4.1.32.१४० ॥&lt;br&gt;&#xA;निमेषोन्मेषसञ्चार पिशुनीकृतजन्तुकम् ॥&lt;br&gt;&#xA;पिङ्गतारस्फुरद्रश्मि नेत्रदीपित दिङ्मुखम् ॥ ४१ ॥&lt;br&gt;&#xA;तत्तपोग्निशिखादाव चुम्बितम्लानकाननम्॥&lt;br&gt;&#xA;तत्सौम्यदृक्सुधावर्ष संसिक्ताऽखिलभूरुहम् ॥ ४२ ॥&lt;br&gt;&#xA;साक्षात्तपस्यन्तमिव तपो धृत्वा नराकृतिम् ॥&lt;br&gt;&#xA;निराकृतिं निराकाङ्क्षं कृत्वा भक्तिं च काञ्चन ॥४३॥&lt;br&gt;&#xA;कुरङ्गशावैर्गणशो भ्रमद्भिः परिवारितम् ॥&lt;br&gt;&#xA;नितान्तभीषणास्यैश्च पञ्चास्यैः परिरक्षितम् ॥ ४४ ॥&lt;br&gt;&#xA;तं तथाभूतमालोक्य देवी देवं व्यजिज्ञपत् ॥&lt;br&gt;&#xA;वरेणच्छन्दयेशामुं निजभक्तं तपस्विनम् ॥ ४५ ॥&lt;br&gt;&#xA;त्वदेकचित्तं त्वदधीनजीवितं त्वदेककर्माणममुं त्वदाश्रयम् ॥&lt;br&gt;&#xA;तीव्रैस्तपोभिः परिशुष्कविग्रहं कुरुष्व यक्षस्य वैररनुग्रहम् ॥ ४६ ॥&lt;br&gt;&#xA;देवो वृषेन्द्रादवरुह्य देव्या शैलादिना दत्तकरावलम्बः ॥&lt;br&gt;&#xA;समाधिसङ्कोचितनेत्रपत्रं पस्पर्श हस्तेन दयार्द्रचेताः ॥ ४७ ॥&lt;br&gt;&#xA;ततः स यक्षो विनिमील्य चक्षुषी त्र्यक्षं पुरो वीक्ष्य समक्षमात्मनः ॥&lt;br&gt;&#xA;उद्यत्सहस्रांशु सहस्रतेजसं जगाद हर्षाकुल गद्गदाक्षरम् ॥ ४८ ॥&lt;br&gt;&#xA;जयेश शम्भो गिरिजेश शङ्कर त्रिशूलपाणे शशिखण्डशेखर ॥&lt;br&gt;&#xA;स्पर्शत्कृपालो तव पाणिपङ्कजं प्राप्यामृतीभूततनूलतोऽभवम् ॥ ४९ ॥&lt;br&gt;&#xA;श्रुत्वोदितां तस्य महेश्वरो गिरं मृद्वीकया साम्यमुपेयुषीं मृदु ॥&lt;br&gt;&#xA;भक्तस्य धीरस्य महातपोनिधे ददौ वराणां निकर तदा मुदा ॥ 4.1.32.१५० ॥&lt;br&gt;&#xA;क्षेत्रस्य यक्षास्य मम प्रियस्य मे भवाधुना दण्डधरो वरान्मम ॥&lt;br&gt;&#xA;स्थिरस्त्वमद्यादि दुरात्मदण्डकः सुपालकः पुण्यकृतां च मत्प्रियः ॥ ५१ ॥&lt;br&gt;&#xA;त्वं दण्डपाणिर्भव नामतोऽधुना सर्वान्गणाञ्छाधि ममाज्ञयोत्कटान् ॥&lt;br&gt;&#xA;गणाविमौ त्वामनुयायिनौ सदा नाम्ना यथार्थौ नृषु सम्भ्रमोद्भ्रमौ ॥ ५२ ॥&lt;br&gt;&#xA;त्वमन्त्यभूषां कुरु काशिवासिनां गले सुनीलां भुजगेन्द्र कङ्कणाम् ॥&lt;br&gt;&#xA;भालेसु नेत्रां करिकृत्तिवाससं वामेक्षणालक्षित वामभागाम् ॥ ५३ ॥&lt;br&gt;&#xA;मौलौ लसत्पिङ्गकपर्दभारिणी विभूतिसङ्क्षालित पुण्यविग्रहाम् ॥&lt;br&gt;&#xA;अहोहिमांशोः कलया लसच्छ्रियं वृषेन्द्रलीला गतिमन्दगामिनीम् ॥ ५४ ॥&lt;br&gt;&#xA;त्वमन्नदः काशिनिवासिनां सदा त्वं प्राणदो ज्ञानद एक एव हि ॥&lt;br&gt;&#xA;त्वं मोक्षदो मन्मुखसूपदेशतस्त्वं निश्चलां सद्वसतिं विधास्यसि ॥ ५५ ॥&lt;br&gt;&#xA;त्वं विघ्नपूगैः परिपीड्य पापिनः सम्भ्रातिमुत्पाद्य विनेष्यसे बहिः ॥&lt;br&gt;&#xA;आनीय भक्तान्क्षणतोपिदूरतो मुक्तिं परां दापयितासि पिङ्गल ॥ ५६ ॥&lt;br&gt;&#xA;त्वत्सात्कृते क्षेत्रवरे हि यक्षराट्कस्त्वामनाराध्य विमुक्तिभाजनम् ॥&lt;br&gt;&#xA;सभाजनं पूर्वत एव ते चरेत्ततः समर्चां मम भक्त आचरेत् ॥ ५७ ॥&lt;br&gt;&#xA;त्वं ग्रामवासप्रद एव मे पुरेऽध्यक्षस्त्वमेधीह च दण्डनायकः ॥&lt;br&gt;&#xA;दुष्टान्समुद्घाटय काशिवैरिणः काशीं पुरीं रक्ष सदा मुदान्वितः ॥ ५८ ॥&lt;br&gt;&#xA;पूर्णभद्रसुतदण्डनायक त्र्यक्षयक्षहरिकेश पिङ्गल ॥&lt;br&gt;&#xA;काशिवास वसतां सदान्नदज्ञानमोक्षदगणाग्रणीर्भव ॥ ५९ ॥&lt;br&gt;&#xA;मद्भक्तियुक्तोपि विना त्वदीयां भक्तिं न काशी वसतिं लभेत ॥&lt;br&gt;&#xA;गणेषु देवेषु हि मानवेषु तदग्रमान्यो भव दण्डपाणे ॥ 4.1.32.१६० ॥&lt;br&gt;&#xA;ज्ञानोदतीर्थे विहितोदकक्रियो यस्त्वां समाराधयिता गणेशम् ॥&lt;br&gt;&#xA;स एव लोके कृतकृत्यतामगान्ममातुलानुग्रहतोऽत्र पुण्यवान् ॥ ६१ ॥&lt;br&gt;&#xA;त्वं दक्षिणस्यां दिशि दण्डपाणे सदैव मे नेत्रसमक्षमत्र ॥&lt;br&gt;&#xA;त्वं दण्डयन्प्राणभृतो दुरीहानिहास्वनॄन्स्वानभयं दिशन्वै ॥ ६२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इति दत्त्वा वरान्विप्र गिरीशो दण्डपाणये ॥&lt;br&gt;&#xA;वृषेन्द्रमधिरुह्याथ विवेशानन्दकाननम् ॥ ६३ ॥&lt;br&gt;&#xA;कुम्भोद्भव तदारभ्य यक्षराड्दण्डनायकः ॥&lt;br&gt;&#xA;पुरीं वाराणसीं सम्यगनुशास्ति निदेशतः ॥ ६४ ॥&lt;br&gt;&#xA;अहमप्यत्र वसतिं चक्रे तदनुसूयया ॥&lt;br&gt;&#xA;वसन्नपि मया काश्यां यतः सम्भावितो न सः ॥ ६९ ॥&lt;br&gt;&#xA;मुने क्षेत्रं यदत्याक्षीस्त्वमप्येवंविधो वशी ॥&lt;br&gt;&#xA;शङ्के तत्राहमेवाद्धा कामं तस्यैव विक्रियाम् ॥ ६६ ॥&lt;br&gt;&#xA;मनाग्विरुद्धाचरणं यदि द्विज विलक्षयेत् ॥&lt;br&gt;&#xA;हरिकेशस्तदा काश्यां क्व स्थितिः क्व च निर्वृतिः ॥ ६७ ॥&lt;br&gt;&#xA;दण्डपाणिमनाराध्य कः काश्यां सुखमाप्नुयात् ॥&lt;br&gt;&#xA;प्रविविक्षुरहं काशीं दूरगोपि भजामि तम् ॥ ६८ ॥&lt;br&gt;&#xA;रत्नभद्राङ्गजोद्भूतं पूर्णभद्रसुतो त्तम ॥&lt;br&gt;&#xA;निर्विघ्नं कुरु मे यक्ष काशीवासं शिवाप्तये ॥ ६९ ॥&lt;br&gt;&#xA;धन्यो यक्षः पूर्णभद्रो धन्या काञ्चनकुण्डला ॥&lt;br&gt;&#xA;ययोर्जठरपीठेभूर्दण्डपाणे महामते ॥ 4.1.32.१७० ॥&lt;br&gt;&#xA;जय यक्षपते धीर जय पिङ्गललोचन ॥&lt;br&gt;&#xA;जय र्पिगजटाभार जय दण्ड महायुध ॥ ७१ ॥&lt;br&gt;&#xA;अविमुक्त महाक्षेत्र सूत्रधारोग्रतापस ॥&lt;br&gt;&#xA;दण्डनायक भीमास्य जय विश्वेश्वरप्रिय ॥ ७२ ॥&lt;br&gt;&#xA;सौम्यानां सौम्यवदन भीषणानां भयानक ॥&lt;br&gt;&#xA;क्षेत्रपापधियां काल महाकालमहाप्रिय ॥ ७३ ॥&lt;br&gt;&#xA;जयप्राणद यक्षेन्द्र काशीवासान्नमोक्षद ॥&lt;br&gt;&#xA;महारत्नस्फुरद्रश्मि चयचर्चित विग्रह ॥ ७४ ॥&lt;br&gt;&#xA;महासम्भ्रातिजनक महोद्भ्रान्ति प्रदायक ॥&lt;br&gt;&#xA;अभक्तानां च भक्तानां सम्भ्रात्युद्भ्रान्ति नाशक ॥ ७५ ॥&lt;br&gt;&#xA;प्रान्तनेपथ्यचतुर जयज्ञाननिधिप्रद ॥&lt;br&gt;&#xA;जयगौरीपदाब्जाले मोक्षेक्षणविचक्षण ॥ ७६ ॥&lt;br&gt;&#xA;यक्षराजाष्टकं पुण्यमिदं नित्यं त्रिकालतः ॥&lt;br&gt;&#xA;जपामि मैत्रावरुणे वाराणस्याप्तिकारणम् ॥ ७७ ॥&lt;br&gt;&#xA;दण्डपाण्यष्टकं धीमाञ्जपन्विघ्नैर्न जातुचित् ॥&lt;br&gt;&#xA;श्रद्धया परिभूयेत काशीवासफलं लभेत ॥ ७८ ॥&lt;br&gt;&#xA;प्रादुर्भावं दण्डपाणेः शृण्वन्तोत्रमिदं गृणन् ॥&lt;br&gt;&#xA;विपत्तिमन्यतः प्राप्य काशीं जन्मान्तरे लभेत् ॥ ७९ ॥&lt;br&gt;&#xA;श्रुत्वाध्यायमिमं पुण्यं दण्डपाणिसमुद्भवम् ॥&lt;br&gt;&#xA;पठित्वा पाठयित्वापि न र्विघ्रैरभिभूयतै ॥ 4.1.32.८० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे दण्डपाणिप्रादुर्भावो नाम द्वात्रिंशोऽध्यायः ॥ ३२ ॥&lt;/p&gt;</description>
    </item>
    <item>
      <title>०३३ ज्ञानवापीवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/033_jnAnavApIvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/033_jnAnavApIvarNanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;स्कन्दज्ञानोदतीर्थस्य माहात्म्यं वद साम्प्रतम् ॥&lt;br&gt;&#xA;ज्ञानवापीं प्रशंसन्ति यतः स्वर्गौकसोप्यलम् ॥१॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;घटोद्भव महाप्राज्ञ शृणु पापप्रणोदिनीम् ॥&lt;br&gt;&#xA;ज्ञानवाप्याः समुत्पत्तिं कथ्यमानां मयाधुना ॥२॥&lt;br&gt;&#xA;अनादिसिद्धे संसारे पुरा देवयुगे मुने ॥&lt;br&gt;&#xA;प्राप्तः कुतश्चिदीशानश्चरन्स्वैरमितस्ततः ॥ ३ ॥&lt;br&gt;&#xA;न वर्षन्ति यदाभ्राणि न प्रावर्तन्त निम्रगाः ॥&lt;br&gt;&#xA;जलाभिलाषो न यदा स्नानपानादि कर्मणि ॥ ४ ॥&lt;br&gt;&#xA;क्षारस्वादूदयोरेव यदासीज्जलदर्शनम् ॥&lt;br&gt;&#xA;प्रथिव्यां नरसञ्चारे वतर्माने क्वचित्क्वचित् ॥ ५ ॥&lt;br&gt;&#xA;निर्वाणकमलाक्षेत्रं श्रीमदानन्दकाननम् ॥&lt;br&gt;&#xA;महाश्मशानं सर्वेषां बीजानां परमूषरम् ॥ ६ ॥&lt;br&gt;&#xA;महाशयनसुप्तानां जन्तूनां प्रतिबोधकम् ॥&lt;br&gt;&#xA;संसारसागरावर्त पतज्जन्तुतरण्डकम् ॥ ७ ॥&lt;br&gt;&#xA;यातायातातिसङ्खिन्न जन्तुविश्राममण्डपम ॥&lt;br&gt;&#xA;अनेकजन्मगुणित कर्मसूत्रच्छिदाक्षुरम् ॥ ८॥&lt;br&gt;&#xA;सच्चिदानन्दनिलयं परब्रह्मरसायनम् ॥&lt;br&gt;&#xA;सुखसन्तानजनकं मोक्षसाधनसिद्धिदम् ॥ ९ ॥&lt;br&gt;&#xA;प्रविश्य क्षेत्रमेतत्स ईशानो जटिलस्तदा ॥&lt;br&gt;&#xA;लसत्त्रिशूलविमलरश्मिजालसमाकुलः ॥ 4.1.33.१० ॥&lt;br&gt;&#xA;आलुलोके महालिङ्गं वैकुण्ठपरमेष्ठिनोः ॥&lt;br&gt;&#xA;महाहमहमिकायां प्रादुरास यदादितः ॥ ११ ॥&lt;br&gt;&#xA;ज्योतिर्मयीभिर्मालाभिः परितः परिवेष्टितम् ॥&lt;br&gt;&#xA;वृन्दैर्वृन्दारकर्षीणां गणानां च निरन्तरम् ॥ १२ ॥&lt;br&gt;&#xA;सिद्धानां योगिनां स्तोमैरर्च्यमानं निरन्तरम् ॥&lt;br&gt;&#xA;गीयमानं च गन्धर्वैः स्तूयमानं च चारणैः ॥ १३ ॥&lt;br&gt;&#xA;अङ्गहारैरप्सरोभिः सेव्यमानमनेकधा ॥&lt;br&gt;&#xA;नीराज्यमानं सततं नागीभिर्मणिदीपकैः ॥ १४ ॥&lt;br&gt;&#xA;विद्याधरीकिन्नरीभिस्त्रिकालं कृतमण्डनम् ॥&lt;br&gt;&#xA;अमरीचमरीराजि वीज्यमानमितस्ततः ॥ १५ ॥&lt;br&gt;&#xA;अस्येशानस्य तल्लिङ्गं दृष्ट्वेच्छेत्यभवत्तदा ॥&lt;br&gt;&#xA;स्नपयामि महल्लिङ्गं कलशैः शीतलैर्जलैः ॥ १६ ॥&lt;br&gt;&#xA;चखान च त्रिशूलेन दक्षिणाशोपकण्ठतः ॥&lt;br&gt;&#xA;कुण्डं प्रचण्डवेगेन रुद्रोरुद्रवपुर्धरः ॥ १७ ॥&lt;br&gt;&#xA;पृथिव्यावरणाम्भांसि निष्क्रान्तानि तदा मुने ॥&lt;br&gt;&#xA;भूप्रमाणाद्दशगुणैर्यैरियं वसुधावृता ॥ १८ ॥&lt;br&gt;&#xA;तैर्जलैः स्नापयाञ्चक्रे त्वत्स्पृष्टैरन्यदेहिभिः&lt;br&gt;&#xA;तुषारैर्जाड्यविधुरैर्जञ्जपूकौघहारिभिः ॥ १९ ॥&lt;br&gt;&#xA;सन्मनोभिरिवात्यच्छैरनच्छैर्व्योमवर्त्मवत् ॥&lt;br&gt;&#xA;ज्योत्स्नावदुज्ज्वलच्छायैः पावनैः शम्भुनामवत् ॥ 4.1.33.२० ॥&lt;br&gt;&#xA;पीयूषवत्स्वादुतरैः सुखस्पर्शैर्गवाङ्गवत् ॥&lt;br&gt;&#xA;निष्पापधीवद्गम्भीरैस्तरलैः पापिशर्मवत् ॥ २१ ॥&lt;br&gt;&#xA;विजिताब्जमहागन्धैः पाटलामोदमोदिभिः ॥&lt;br&gt;&#xA;अदृष्टपूर्वलोकानां मनोनयनहारिभिः ॥ २२ ॥&lt;br&gt;&#xA;अज्ञानतापसन्तप्त प्राणिप्राणैकरक्षिभिः ॥&lt;br&gt;&#xA;पञ्चामृतानां कलशैः स्नपनातिफलप्रदैः ॥ २३ ॥&lt;br&gt;&#xA;श्रद्धोपस्पर्शि दृदयलिङ्ग त्रितयहेतुभिः ॥&lt;br&gt;&#xA;अज्ञानतिमिरार्काभैर्ज्ञानदान निदायकैः॥२४॥&lt;br&gt;&#xA;विश्वभर्तुरुमास्पर्शसुखातिसुखकारिभिः ॥&lt;br&gt;&#xA;महावभृथसुस्नान महाशुद्धिविधायिभिः ॥ २५ ॥&lt;br&gt;&#xA;सहस्रधारैः कलशैः स ईशानो घटोद्भव ॥&lt;br&gt;&#xA;सहस्रकृत्वः स्नपयामास संहृष्टमानसः ॥ २६॥&lt;br&gt;&#xA;ततः प्रसन्नो भगवान्विश्वात्मा विश्वलोचनः ॥&lt;br&gt;&#xA;तमुवाच तदेशानं रुद्रं रुद्रवपुर्धरम् ॥ २७ ॥&lt;br&gt;&#xA;तव प्रसन्नोस्मीशान कर्मणानेन सुव्रत ॥&lt;br&gt;&#xA;गुरुणानन्यपूर्वेण ममातिप्रीतिकारिणा ॥ २८ ॥&lt;br&gt;&#xA;ततस्त्वं जटिलेशान वरं ब्रूहि तपोधन ॥&lt;br&gt;&#xA;अदेयं न तवास्त्यद्य महोद्यमपरायण ॥ २९ ॥&lt;br&gt;&#xA;॥ ईशान उवाच ॥ ॥&lt;br&gt;&#xA;यदि प्रसन्नो देवेश वरयोग्योस्म्यहं यदि ॥&lt;br&gt;&#xA;तदेतदतुलं तीर्थं तव नाम्नास्तु शङ्कर ॥ 4.1.33.३० ॥&lt;br&gt;&#xA;॥विश्वेश्वर उवाच ॥&lt;br&gt;&#xA;त्रिलोक्यां यानि तीर्थानि भूर्भुवःस्वः स्थितान्यपि ॥&lt;br&gt;&#xA;तेभ्योखिलेभ्यस्तीर्थेभ्यः शिवतीर्थमिदं परम् ॥ ३१ ॥&lt;br&gt;&#xA;शिवज्ञानमिति ब्रूयुः शिवशब्दार्थचिन्तकाः ॥&lt;br&gt;&#xA;तच्च ज्ञानं द्रवीभूतमिह मे महिमोदयात् ॥ ३२ ॥&lt;br&gt;&#xA;अतो ज्ञानोद नामैतत्तीर्थं त्रैलोक्यविश्रुतम् ॥&lt;br&gt;&#xA;अस्य दर्शनमात्रेण सर्वपापैः प्रमुच्यते। ॥ ३३ ॥&lt;br&gt;&#xA;ज्ञानोदतीर्थसंस्पर्शादश्वमेधफलं लभेत् ॥&lt;br&gt;&#xA;स्पर्शनाचमनाभ्यां च राजसूयाश्वमेधयोः ॥ ३४ ॥&lt;br&gt;&#xA;फल्गुतीर्थे नरः स्नात्वा सन्तर्प्य च पितामहान् ॥&lt;br&gt;&#xA;यत्फलं समवाप्नोति तदत्र श्राद्धकर्मणा ॥ ३५ ॥&lt;br&gt;&#xA;गुरुपुष्यासिताष्टम्यां व्यतीपातो यदा भवेत् ॥&lt;br&gt;&#xA;तदात्र श्राद्धकरणाद्गयाकोटिगुणं भवेत् ॥ ३६ ॥&lt;br&gt;&#xA;यत्फलं समवाप्नोति पितॄन्सन्तर्प्य पुष्करे ॥&lt;br&gt;&#xA;तत्फलं कोटिगुणितं ज्ञानतीर्थे तिलोदकैः ॥ ३७ ॥&lt;br&gt;&#xA;सन्निहत्यां कुरुक्षेत्रे तमोग्रस्ते विवस्वति ॥&lt;br&gt;&#xA;यत्फलं पिण्डदानेन तज्ज्ञानोदे दिने दिने॥३८॥&lt;br&gt;&#xA;पिण्डनिर्वपणं येषां ज्ञानतीर्थे सुतैः कृतम्॥&lt;br&gt;&#xA;मोदन्ते शिवलोके ते यावदाभूतसम्प्लवम् ॥ ३९ ॥&lt;br&gt;&#xA;अष्टम्यां च चतुर्दश्यामुपवासी नरोत्तमः ॥&lt;br&gt;&#xA;प्रातः स्नात्वाथ पीताम्भस्त्वन्तर्लिङ्गमयो भवेत् ॥ 4.1.33.४० ॥&lt;br&gt;&#xA;एकादश्यामुपोष्यात्र प्राश्नाति चुलुकत्रयम् ॥&lt;br&gt;&#xA;हृदये तस्य जायन्ते त्रीणि लिङ्गान्यसंशयम् ॥४१॥&lt;br&gt;&#xA;ईशानतीर्थे यः स्नात्वा विशेषात्सोमवासरे ॥।&lt;br&gt;&#xA;सन्तर्प्य देवर्षि पितॄन्दत्त्वा दानम स्वशक्तितः ॥ ४२ ॥&lt;br&gt;&#xA;ततः समर्च्य श्रीलिङ्गं महासम्भारविस्तरैः ॥&lt;br&gt;&#xA;अत्रापि दत्त्वा नानार्थान्कृतकृत्योभवेन्नरः ॥ ४३ ॥&lt;br&gt;&#xA;उपास्य सन्ध्यां ज्ञानोदे यत्पापं काललोपजम् ।&lt;br&gt;&#xA;क्षणेन तदपाकृत्य ज्ञानवाञ्जायते द्विजः ॥ ४४ ॥&lt;br&gt;&#xA;शिवतीर्थमिदं प्रोक्तं ज्ञानतीर्थमिदं शुभम् ॥&lt;br&gt;&#xA;तारकाख्यमिदं तीर्थं मोक्षतीर्थमिदं धुवम् ॥ ४५ ॥&lt;br&gt;&#xA;स्मरणादपि पापौघो ज्ञानोदस्य क्षयेद्ध्रुवम् ॥&lt;br&gt;&#xA;दर्शनात्स्पर्शनात्स्नानात्पानाद्धर्मादिसम्भवः ॥ ४६ ॥&lt;br&gt;&#xA;डाकिनीशाकिनी भूतप्रेतवेतालराक्षसाः ॥&lt;br&gt;&#xA;ग्रहाः कूष्माण्डझोटिङ्गाः कालकर्णी शिशुग्रहाः ॥ ४७ ॥&lt;br&gt;&#xA;ज्वरापस्मारविस्फोटद्वितीयकचतुर्थकाः ॥&lt;br&gt;&#xA;सर्वे प्रशममायान्ति शिवर्तार्थजलेक्षणात्॥ ॥ ४८ ॥&lt;br&gt;&#xA;ज्ञानोदतीर्थपानीयैर्लिङ्गं यः स्नापयेत्सुधीः ॥&lt;br&gt;&#xA;सर्वतीर्थोदकैस्तेन ध्रुवं संस्नापितं भवेत् ॥ ४९ ॥&lt;br&gt;&#xA;ज्ञानरूपोह मेवात्र द्रवमूर्तिं विधाय च ॥&lt;br&gt;&#xA;जाड्यविध्वंसनं कुर्यां कुर्यां ज्ञानोपदेशनम् ॥ 4.1.33.५० ॥&lt;br&gt;&#xA;इति दत्त्वा वराञ्छम्भुस्तत्रैवान्तरधीयत ॥&lt;br&gt;&#xA;कृतकृत्यमिवात्मानं सोप्यमंस्तत्रिशूलभृत् ॥ ५१ ॥&lt;br&gt;&#xA;ईशानो जटिलो रुद्रस्तत्प्राश्य परमोदकम्॥&lt;br&gt;&#xA;अवाप्तवान्परं ज्ञानं येन निर्वृतिमाप्तवान्॥ ५२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कलशोद्भव चित्रार्थमितिहासं पुरातनम् ॥&lt;br&gt;&#xA;ज्ञानवाप्यां हि यद्वृत्तं तदाख्यामि निशामय ॥ ५३ ॥&lt;br&gt;&#xA;हरिस्वामीति विख्यातः काश्यामासीद्विजः पुरा ॥&lt;br&gt;&#xA;तस्यैका तनया जाता रूपेणाऽप्रतिमा भुवि ॥ ५४ ॥&lt;br&gt;&#xA;न समा शीलसम्पत्त्या तस्या काचन भूतले ॥&lt;br&gt;&#xA;कलाकलापकुशला स्वरेणजितकोकिला ॥ ५५ ॥&lt;br&gt;&#xA;न नारी तादृगस्तीह ना भरी किन्नरी न च [॥&lt;br&gt;&#xA;विद्याधरी न नो नागी गन्धर्वी नासुरी न च ॥ ५६ ॥&lt;br&gt;&#xA;सर्वसौन्दर्यनिलया सर्वलक्षणसत्खनिः ॥&lt;br&gt;&#xA;अधिशेते ध्रुवं ध्वान्तं तन्मौलिं ब्रध्न साध्वसात् ॥९७॥&lt;br&gt;&#xA;तदास्य शरणं यातो मन्ये दर्शभयाच्छशी ॥&lt;br&gt;&#xA;दिवापि न त्यजेत्तां तु त्रस्तश्चण्डमरीचितः ॥ ५८ ॥&lt;br&gt;&#xA;तद्भ्रूर्भ्रमरराजीव गण्डपत्रलतान्तरे ॥&lt;br&gt;&#xA;उदञ्चन्न्यञ्चदुड्डीन गतेरभ्यासभाजिनी ॥ ५९ ॥&lt;br&gt;&#xA;तच्चारुलोचनक्षेत्रे विचरन्तौ च खञ्जनौ ॥&lt;br&gt;&#xA;सदैव शारदीं प्रीतिं निर्विशेते निजेच्छया ॥ 4.1.33.६० ॥&lt;br&gt;&#xA;सुदत्या रदनश्रेणी छेदेषु विषमेषुणा ॥&lt;br&gt;&#xA;विहिता काञ्चनी रेखा क्वेन्दावेतावती कला ॥ ६१ ॥&lt;br&gt;&#xA;प्रायो मदन भूपाल हर्म्य रत्नान्तरे शुभे ॥&lt;br&gt;&#xA;जितप्रवालसुच्छाये तस्या रदनवाससी ॥६२॥&lt;br&gt;&#xA;स्वर्गे मर्त्ये च पाताले नैषा रेखा क्वचित्स्त्रियाम्॥&lt;br&gt;&#xA;तत्कण्ठरेखात्रितय व्याजेन शपते स्मरः ॥ ६३ ॥&lt;br&gt;&#xA;शङ्के चित्त भुवो राज्ञो लसत्पटकुटीद्वयम् ॥&lt;br&gt;&#xA;अनर्घ्यरत्नकोशाढ्यं तम्या वक्षोरुहद्वयम् ॥ ६४ ॥&lt;br&gt;&#xA;अनङ्गभू नियमतोऽदृश्ये मध्ये नतभ्रुवः ॥&lt;br&gt;&#xA;रोमालीलक्षिकामूर्ध्वामिव यष्टिं विधिर्व्यधात् ॥ ६५ ॥&lt;br&gt;&#xA;तस्या नाभीदरीं प्राप्य कन्दर्पोऽनङ्गता गतः ॥&lt;br&gt;&#xA;पुनः प्राप्तुमिवाङ्गानि तप्यते परमं तपः ॥ ६६ ॥&lt;br&gt;&#xA;गुरुणैतन्नितम्बेन महामन्मथ दीक्षया ॥&lt;br&gt;&#xA;भुवि के के युवानो न स्वाधीना प्रापितादृशाम् ॥ ६७ ॥&lt;br&gt;&#xA;ऊरुस्तम्भेन चैतस्याः स्तम्भवत्कस्यनो मनः ॥&lt;br&gt;&#xA;तस्तम्भेन मुने वापि सुवृत्तेन सुवर्तनम् ॥ ६८ ॥&lt;br&gt;&#xA;पादाङ्गुष्ठनखज्योतिः प्रभया कस्य न प्रभा ॥&lt;br&gt;&#xA;विवेकजनिताऽध्वंसि मुने तस्या मृगीदृशः ॥ ॥ ६९ ॥&lt;br&gt;&#xA;सा प्रत्यहं ज्ञानवाप्यां स्नायं स्नायं शिवालये ॥&lt;br&gt;&#xA;सम्मार्जनादि कर्माणि कुरुतेऽनन्यमानसा ॥ 4.1.33.७० ॥&lt;br&gt;&#xA;तत्पादप्रतिबिम्बेषु रेखा शष्पाङ्कुरं चरन् ॥&lt;br&gt;&#xA;नान्यद्वनान्तरं याति काश्यां यूनां मनोमृगः ॥ ७१ ॥&lt;br&gt;&#xA;तदास्य पङ्कजं हित्वा यूनां नेत्रालिमालया ॥&lt;br&gt;&#xA;न लतान्तरमासेवि अप्यामोदप्रसूनयुक् ॥ ७२ ॥&lt;br&gt;&#xA;सुलोचनापि सा कन्या प्रेक्षेतास्यं न कस्यचित् ॥&lt;br&gt;&#xA;सुश्रवा अपि सा बाला नादत्ते कस्यचिद्वचः ॥ ७३ ॥&lt;br&gt;&#xA;सुशीला शीलसम्पन्ना रहस्तद्विरहातुरैः ॥&lt;br&gt;&#xA;प्रार्थितापि सुरूपाढ्यैर्नाभिलाषं बबन्ध सा ॥ ७४ ॥&lt;br&gt;&#xA;धनैस्तस्याजनेतापि युवभिः प्रार्थितो बहु ॥&lt;br&gt;&#xA;नाशकत्तां सुलीलां सदातुं शीलोर्जितश्रियम् ॥ ७५ ॥&lt;br&gt;&#xA;ज्ञानोदतीर्थभजनात्सा सुशीला कुमाग्किा ॥&lt;br&gt;&#xA;बहिरन्तस्तदाऽद्राक्षीत्सर्वलिङ्गमयं जगत ॥ ७६ ॥&lt;br&gt;&#xA;कदाचिदेकदा तां तु प्रसुप्तां सदनाङ्गणे ॥&lt;br&gt;&#xA;मोहितो रूपसम्पत्त्या कश्चिद्विद्याधरोऽहरत् ॥ ७७ ॥&lt;br&gt;&#xA;व्योमवर्त्मनितां रात्रौ यावन्मलयपर्वतम् ॥&lt;br&gt;&#xA;स निनीषति तावच्च विद्युन्माली समागतः ॥ ७८ ॥&lt;br&gt;&#xA;राक्षसो भीषणवपुः कपालकृतकुण्डलः ॥&lt;br&gt;&#xA;वसारुधिरलिप्ताङ्गः श्मश्रुलः पिङ्गलोचनः ॥ ७९ ॥&lt;br&gt;&#xA;राक्षस उवाच ॥ ॥&lt;br&gt;&#xA;ममदृग्गोचरं यातो विद्याधरकुमारक ॥&lt;br&gt;&#xA;अद्य त्वामेतया सार्धं प्रेषयामि यमालयम्॥4.1.33.८०॥&lt;br&gt;&#xA;इति श्रुत्वाथ सा वाक्यं व्याघ्राघ्राता मृगी यथा ॥&lt;br&gt;&#xA;चकम्पेऽतीव सम्भीता कदलीदलवन्मुहुः ॥ ८१ ॥&lt;br&gt;&#xA;निजघान त्रिशूलेन रक्षो विद्याधरं च तम् ॥&lt;br&gt;&#xA;विद्याधरकुमारोपि नितरां मधुराकृतिः ॥ ८२ ॥&lt;br&gt;&#xA;तद्भीषणत्रिशूलेन भिन्नोस्को महाबलः ॥&lt;br&gt;&#xA;जघान मुष्टिघातेन वज्रपातोपमेन तम् ॥ ८३ ॥&lt;br&gt;&#xA;नरमांसवसामत्तं विद्युन्मालिनमाहवे ॥&lt;br&gt;&#xA;चूर्णितो मुष्टिपातेन सोऽपतद्वसुधातले ॥ ८४ ॥&lt;br&gt;&#xA;राक्षसो मृत्युवशगो वज्रेणेव महीधरः ॥&lt;br&gt;&#xA;विद्याधरोपि तच्छूलघातेन विकलीकृतः ॥ ८५ ॥&lt;br&gt;&#xA;उवाच गद्गदं वाक्यं विघूर्णित विलोचनः ॥&lt;br&gt;&#xA;प्रिये मुधा समानीता सुशित्यर्धोक्तिमुच्चरन् ॥ ८६ ॥&lt;br&gt;&#xA;जहौ प्राणान्रणे वीरस्तां प्रियां परितः स्मरन् ॥ ८७ ॥&lt;br&gt;&#xA;अनन्यपूर्वसंस्पर्श सुखं समनुभूय सा ॥&lt;br&gt;&#xA;तमेव च पतिं मत्वा चक्रे शोकाग्निसात्तनुम् ॥ ८८ ॥&lt;br&gt;&#xA;लिङ्गत्रयशरीरिण्यास्तस्याः सान्निध्यतः स हि ॥&lt;br&gt;&#xA;दिव्यं वपुः समासाद्य राक्षसस्त्रिदिवं ययौ ॥ ८९ ॥&lt;br&gt;&#xA;रणे पणीकृतप्राणो विद्याधरसुतोपि सः ॥&lt;br&gt;&#xA;अन्ते प्रियां स्मरन्प्राप जनुर्मलयकेतुतः ॥ 4.1.33.९० ॥&lt;br&gt;&#xA;ध्यायन्ती सापि तं बाला विद्याधरकुमारकम्॥&lt;br&gt;&#xA;विरहाग्नौ विसृष्टासुः कर्णाटे जन्मभागभूत् ॥९१॥&lt;br&gt;&#xA;सुतो मलयकेतोस्तां कालेन परिणीतवान् ॥&lt;br&gt;&#xA;माल्यकेतुरनङ्गश्रीः पित्रा दत्तां कलावतीम् ॥ ९२ ॥&lt;br&gt;&#xA;सापि प्राग्वासनायोगाल्लिङ्गार्चनरता सती ॥&lt;br&gt;&#xA;हित्वा मलयजक्षोदं विभूतिं बह्वमंस्त वै॥ ॥ ९३ ॥&lt;br&gt;&#xA;मुक्ता वैदूर्य माणिक्य पुष्परागेभ्य एव सा ॥&lt;br&gt;&#xA;मेने रुद्राक्षनेपध्यमनर्घ्यं गर्भसुन्दरी ॥ ९४ ॥&lt;br&gt;&#xA;कलावती माल्यकेतुं पतिं प्राप्य पतिव्रता ॥&lt;br&gt;&#xA;अपत्यत्रितयं लेभे दिव्यभोगसमृद्धिभाक् ॥ ९५ ॥&lt;br&gt;&#xA;एकदा कश्चिदौदीच्यो माल्यकेतुं नरेश्वरम् ॥&lt;br&gt;&#xA;चित्रकृच्चित्रपटिकां चित्रां दर्शितवानथ ॥ ९६ ॥&lt;br&gt;&#xA;तां तु चित्रपटीं राजा कलावत्यै समर्पयत् ॥&lt;br&gt;&#xA;साथ चित्रपटीं रम्यां सम्प्रहृष्टतनूरुहा ॥ ९७ ॥&lt;br&gt;&#xA;मुहुर्मुहुः प्रपश्यन्ती रहसि प्राणदेवताम् ॥&lt;br&gt;&#xA;विसस्मार स्वमपि च समाधिस्थेव योगिनी ॥ ९८ ॥&lt;br&gt;&#xA;क्षणमुन्मील्य नयने कृत्वा नेत्रातिथिं पटीम् ॥&lt;br&gt;&#xA;तर्जन्यग्रमथोत्क्षिप्य स्वात्मानं समबोधयत् ॥९९॥&lt;br&gt;&#xA;सम्भेदोयमसे रम्य उपलोलार्कमग्रतः ॥&lt;br&gt;&#xA;उपश्रीकेशवपदं वरणैषा सरिद्वरा ॥4.1.33.१००॥&lt;br&gt;&#xA;स्वगें प्रार्थितसंस्पर्शा सैषा स्वर्गतरङ्गिणी ॥&lt;br&gt;&#xA;उदग्वहाभिलष्यन्ति यां दिवोद्युसदः सदा ॥१॥&lt;br&gt;&#xA;अलक्ष्यामोक्षलक्ष्मी र्या वेदान्ते परिपठ्यते ॥&lt;br&gt;&#xA;विमुक्तये सतां सैषा श्रीमती मणिकर्णिका ॥ २ ॥&lt;br&gt;&#xA;मरणं मङ्गलं यत्र सफलं यत्र जीवितम् ॥&lt;br&gt;&#xA;स्वर्गस्तृणायते यत्र सैषा श्रीमणिकर्णिका॥ ॥ ३ ॥&lt;br&gt;&#xA;यत्र सम्पत्तिसम्भारान्विश्राण्य निधनेच्छया ॥&lt;br&gt;&#xA;यतिव्रतं समालम्ब्य तिष्ठते मूलकन्दभुक् ॥ ४ ॥&lt;br&gt;&#xA;यत्र त्रिमार्गं गाङ्गं गां मार्गमाणोमृतान्हरः ॥&lt;br&gt;&#xA;स्वमौलिबालचन्द्रेण मुक्तिमार्गं प्रदर्शयन् ॥ ५ ॥&lt;br&gt;&#xA;संसारं यत्र दुर्वारं प्रतारयति शङ्करः ॥&lt;br&gt;&#xA;मृता अप्यमृतायन्ते कर्णधाराद्यतो नराः ॥ ६ ॥&lt;br&gt;&#xA;संसारासारपदवी यत्र स्याददवीयसी ॥&lt;br&gt;&#xA;कर्णे जपान्महेशानात्करुणा वरुणालयात् ॥ ७ ॥&lt;br&gt;&#xA;अनेक भवसम्भूत प्रभूत सुकृतैर्नराः ॥&lt;br&gt;&#xA;कर्णे जपं भवं यत्र लभन्ते ते भवापहम् ॥ ८ ॥&lt;br&gt;&#xA;स्वीकृत्य क्षेत्रसन्न्यासं यद्बलेन महाधियः ॥&lt;br&gt;&#xA;तृणं कृतातं मन्यन्ते सेयं श्रीमणिकर्णिका ॥ ९ ॥&lt;br&gt;&#xA;तृणीकृत्य निजं देहं यत्र राजर्षिसत्तमः ॥&lt;br&gt;&#xA;हरिश्चन्द्रः सपत्नीको व्यक्रीणाद्भूरयं हि सा ॥ 4.1.33.११० ॥&lt;br&gt;&#xA;अभिलष्यन्ति यत्रत्यमपि वैकुण्ठवासिनः ॥&lt;br&gt;&#xA;सैकतं मृदुलं तल्पं सैषा श्रीमणिकर्णिका ॥ ॥ ११ ॥&lt;br&gt;&#xA;अनेक जन्म जनित कर्मसूत्रनियन्त्रणम् ॥&lt;br&gt;&#xA;उन्मुच्य यत्र मुक्ताः स्युः सैषा श्रीमणिकर्णिका ॥ १२ ॥&lt;br&gt;&#xA;सत्यलोकेऽपि ये लोकास्तेऽर्थयन्ति निरन्तरम् ॥&lt;br&gt;&#xA;यामहो दीर्घनिद्रायै सेयं श्रीमणिकर्णिका ॥ १३ ॥&lt;br&gt;&#xA;अयं हि स कुलस्तम्भो यत्र श्रीकालभैरवः ॥&lt;br&gt;&#xA;क्षेत्रपापकृतः शास्ति दर्शयंस्तीव्रयातनाम् ॥ १४ ॥&lt;br&gt;&#xA;अन्यत्र विहितं पापं नश्येत्काशीनिरीक्षणात् ॥&lt;br&gt;&#xA;काश्यां कृतानां पापानां दारुणेयं तु यातना ॥१५॥&lt;br&gt;&#xA;कपालमोचनं तीर्थमेतत्तदपि पावनम् ॥&lt;br&gt;&#xA;कपालं पतितं यत्र विधेर्भैरवपाणितः ॥ १६ ॥&lt;br&gt;&#xA;ऋणत्रयाद्विमुच्यन्ते यत्र स्नाता नरोतमाः ॥&lt;br&gt;&#xA;तीर्थं विशुद्धिजनकं तदेतदृणमोचनम् ॥ १७ ॥&lt;br&gt;&#xA;प्रणवाख्यं परम्ब्रह्म यत्र नित्यं प्रकाशते ॥&lt;br&gt;&#xA;सपञ्चायतनोपेत ॐकारेशोयमद्भुतः ॥ १८ ॥&lt;br&gt;&#xA;अश्च उश्च मकारश्च नादोबिन्दुश्च पञ्चमः ॥&lt;br&gt;&#xA;पञ्चात्मकं परम्ब्रह्म यत्र नित्यं प्रकाशते ॥१९॥&lt;br&gt;&#xA;एषा मत्स्योदरी रम्या यत्स्नातो मानवोत्तमः ॥&lt;br&gt;&#xA;मातुर्जातूदरदरीं न विशेदेष निश्चयः ॥4.1.33.१२०॥&lt;br&gt;&#xA;त्रिलोचनोयं भगवान्कुर्यादेव त्रिलोचनम्॥&lt;br&gt;&#xA;निजभक्तं कृपायुक्तस्त्वपि देशातम्र स्थितम् ॥ २१ ॥&lt;br&gt;&#xA;असौ कामेश्वरो देवो यः कामान्पूरयेत्सताम् ॥&lt;br&gt;&#xA;दुर्वासा अपि यत्राप निजकाममहोदयम् ॥ २२ ॥&lt;br&gt;&#xA;स्वयं लीनो महेशोत्र भक्तकामसमृद्धये ॥&lt;br&gt;&#xA;तस्मात्स्वर्लीनसञ्ज्ञास्य देवदेवस्य शूलिनः ॥ २३ ॥&lt;br&gt;&#xA;वाराणस्यां महादेवो यः पुराणेषु पठ्यते ॥&lt;br&gt;&#xA;क्षेत्राभिमानी भगवांस्तत्प्रासादोयमद्भुतः ॥ २४ ॥&lt;br&gt;&#xA;असौ स्कन्देश्वरो देवः श्रद्धया यद्विलोकनात् ॥&lt;br&gt;&#xA;आजन्मब्रह्मचर्यस्य फलमाप्नोति मानवः ॥ २५ ॥&lt;br&gt;&#xA;विनायकेश्वरश्चायं सर्वसिद्धि प्रदायकः ॥&lt;br&gt;&#xA;यत्सेवया प्रणश्यन्ति नृणां सर्वे विनायकाः ॥२६॥&lt;br&gt;&#xA;इयं वाराणसी देवी साक्षान्मूर्त्तिमयी शुभा ॥&lt;br&gt;&#xA;यस्या विलोकनात्पुंसां भूयो नो गर्भसम्भवः॥ ॥२७॥&lt;br&gt;&#xA;पार्वतीश्वरलिङ्गस्य महदायतनं त्विदम् ॥&lt;br&gt;&#xA;यत्र नित्यं महेशानो गौर्या सह विमुक्तिदः ॥२८॥&lt;br&gt;&#xA;एष भृङ्गीश्वरः श्रीमान्महापातकनाशनः ॥&lt;br&gt;&#xA;जीवन्मुक्तोऽभवद्भृङ्गी यस्य लिङ्गस्य सेवया ॥ २९ ॥&lt;br&gt;&#xA;चतुर्वेदेश्वरश्चैष चतुर्वेदधरो विधिः ॥&lt;br&gt;&#xA;लभेद्यद्वीक्षणाद्विप्रो वेदाध्ययनजं फलम् ॥ 4.1.33.१३० ॥&lt;br&gt;&#xA;यज्ञैः संस्थापितं चैतल्लिङ्गं यज्ञेश्वराभिधम् ॥&lt;br&gt;&#xA;यदर्चनाल्लभेन्मर्त्यः सर्वयागफलं महत् ॥ ३१ ॥&lt;br&gt;&#xA;पुराणेश्वर नामैतल्लिङ्गमष्टादशाङ्गुलम् ॥&lt;br&gt;&#xA;अष्टादशानां विद्यानां स्यादाधारो यदीक्षणात् ॥ ३२ ॥&lt;br&gt;&#xA;धर्मशास्त्रेश्वरश्चायं स्मृतिभिश्च प्रतिष्ठितः ॥&lt;br&gt;&#xA;स्मृत्यध्ययनजं पुण्यं यद्विलोकनतो भवेत् ॥ ३३ ॥&lt;br&gt;&#xA;सारस्वतमिदं लिङ्गं सर्वजाड्यविनाशकृत् ॥&lt;br&gt;&#xA;सर्वतीर्थेश्वरं लिङ्गमेतत्सद्यो विशुद्धिदम् ॥३४॥&lt;br&gt;&#xA;शैलेश्वरस्य लिङ्गस्य मण्डपोयं महाद्भुतः ॥&lt;br&gt;&#xA;सर्वेषां रत्नजातानां यो बिभर्ति परां श्रियम् ॥ ३५ ॥&lt;br&gt;&#xA;सप्तसागरसञ्ज्ञं वै लिङ्गमेतन्मनोहरम् ॥&lt;br&gt;&#xA;यद्वीक्षणाल्लभेन्मर्त्यः सप्ताब्धिस्नानजं फलम् ॥ ३६ ॥&lt;br&gt;&#xA;असौ मन्त्रेश्वरः श्रीमान्मन्त्रजाप्यफलप्रदः ॥&lt;br&gt;&#xA;सप्तकोटिमहामन्त्रैः स्थापितो यः पुरा युगे ॥३७॥&lt;br&gt;&#xA;त्रिपुरेशस्य लिङ्गस्य पुरः कुण्डमिदं महत् ॥&lt;br&gt;&#xA;त्रिपुरैः खानितं पूर्वं त्रिपुरारिप्रियं परम् ॥३८॥&lt;br&gt;&#xA;इदं वाणेश्वरं लिङ्गं सहस्रभुजपूजितम् ॥&lt;br&gt;&#xA;द्विभुजस्यापि बाणस्य सहस्रभुजहेतुकम् ॥ ३९ ॥&lt;br&gt;&#xA;वैरोचनेश्वरश्चैष पुरः प्रह्लादकेशवात् ॥&lt;br&gt;&#xA;बलिकेशवनामासावेष नारदकेशवः ॥ 4.1.33.१४० ॥&lt;br&gt;&#xA;आदिकेशव पूर्वेण त्वयमादित्यकेशवः ॥&lt;br&gt;&#xA;भीष्मकेशवनामासौ दत्तात्रेयेश्वरस्त्वयम् ॥ ४१ ॥&lt;br&gt;&#xA;दत्तात्रेयेश्वरात्पूर्वमेष आदि गदाधरः ॥&lt;br&gt;&#xA;भृगुकेशवनामासावेष वामनकेशवः ॥ ४२ ॥&lt;br&gt;&#xA;नरनारायणावेतौ यज्ञवाराहकेशवः ॥&lt;br&gt;&#xA;विदारनारसिंहोयं गोपीगोविन्द एष ह ॥ ४३ ॥&lt;br&gt;&#xA;एष लक्ष्मीनृसिंहस्य प्रासादो रत्नकेतनः ॥&lt;br&gt;&#xA;यस्य प्रसादात्प्रह्लादः पदमैन्द्रमवाप्तवान् ॥ ४४ ॥&lt;br&gt;&#xA;अखर्वसिद्धिदः पुंसामेष खर्वविनायकः ॥&lt;br&gt;&#xA;शेषमाधवनामासौ शेषेण स्थापितः पुरा ॥४५॥&lt;br&gt;&#xA;यस्य भक्ता न दह्यन्ते त्वपि संवर्तवह्निना ॥&lt;br&gt;&#xA;शङ्खमाधवनामासौ शङ्खं हत्वात्र संस्थितः ॥४६॥&lt;br&gt;&#xA;इदं सारस्वतं स्रोतः परं ब्रह्मरसायनम् ॥&lt;br&gt;&#xA;सरस्वत्या महानद्याः सङ्गमो यत्र गङ्गया ॥ ४७ ॥&lt;br&gt;&#xA;यत्राप्लुता नरा भूयः सम्भवन्ति न भूतले ॥&lt;br&gt;&#xA;श्रीबिन्दुमाधवस्त्वेष साक्षाल्लक्ष्मीपतिः परः ॥ ४८ ॥&lt;br&gt;&#xA;श्रद्धया यं नमन्मर्त्यो न वसेद्गर्भवेश्मनि ॥&lt;br&gt;&#xA;न दारिद्र्यमवाप्नोति व्याधिभिर्नाभिभूयते ॥ ४९ ॥&lt;br&gt;&#xA;बिन्दुमाधवभक्तो यस्तं यमोपि नमस्यति ॥&lt;br&gt;&#xA;प्रणवात्मा य एकोऽस्ति नादबिन्दु स्वरूपधृक् ॥4.1.33.१५०॥&lt;br&gt;&#xA;अमूर्तं यत्परं ब्रह्म बिन्दुमाधव एव सः ॥&lt;br&gt;&#xA;एतत्पञ्चनदं तीर्थं पञ्चब्रह्मात्मसञ्ज्ञकम् ॥५१॥&lt;br&gt;&#xA;यत्र स्नातो न गृह्णीयाच्छरीरं पाञ्चभौतिकम् ॥&lt;br&gt;&#xA;एषा सा मङ्गलागौरी काश्यां परममङ्गलम् ॥ ५२ ॥&lt;br&gt;&#xA;यत्प्रसादादवाप्नोति नरोऽत्र च परत्र च ॥&lt;br&gt;&#xA;मयूखादित्यसञ्ज्ञोयं रश्मिमाली तमोपहः ॥ ५३ ॥&lt;br&gt;&#xA;गभस्तीशो महालिङ्गमेतद्दिव्यमहःप्रदम् ॥&lt;br&gt;&#xA;मृकण्डुसूनुनाप्यत्र तपस्तप्तं पुरा महत् ॥ ५४ ॥&lt;br&gt;&#xA;लिङ्गं संस्थाप्य परमं स्वनाम्नायुःप्रदं परम् ॥&lt;br&gt;&#xA;किरणेश्वरनामैतल्लिङ्गं त्रैलोक्यविश्रुतम् ॥ ५५ ॥&lt;br&gt;&#xA;सकृन्न तमिदं लोकं नयेत्किरणमालिनः ॥&lt;br&gt;&#xA;धौतपापेश्वरं लिङ्गमेतत्पातकधावनम् ॥ ५६ ॥&lt;br&gt;&#xA;निर्वाणनरसिंहोयं भक्तनिर्वाणकारणम् ॥&lt;br&gt;&#xA;मणिप्रदीपनागोयं महामणिविभूषणः ॥ ५७ ॥&lt;br&gt;&#xA;यदर्चनान्नरो जातु न नागैः परिभूयते ॥&lt;br&gt;&#xA;कपिलेशमिदं लिङ्गं कपिलेन प्रतिष्ठितम्॥ ॥ ५८ ॥&lt;br&gt;&#xA;मुच्यन्ते कपयोप्यस्य दर्शनात्किमु मानवाः ॥&lt;br&gt;&#xA;प्रियव्रतेश्वरं लिङ्गं महदेतत्प्रकाशते ॥५९ ॥&lt;br&gt;&#xA;यस्यार्चनाल्लभेज्जन्तुः प्रियत्वं सर्वजन्तुषु ॥&lt;br&gt;&#xA;इदमायतनं श्रेष्ठं मणिमाणिक्यनिर्मितम् ॥ 4.1.33.१६० ॥&lt;br&gt;&#xA;श्रीमतः कालराजस्य कलिकालार्तिहारिणः ॥&lt;br&gt;&#xA;निजभक्तं जनं पाति यः पापात्पापभक्षणः ॥ ६१ ॥&lt;br&gt;&#xA;क्षेत्रविघ्नकरान्पापान्यातयन्यातना शतैः ॥&lt;br&gt;&#xA;इयं मन्दाकिनी रम्या तपस्तप्तुमिहागता ॥ ६२ ॥&lt;br&gt;&#xA;काशीवाससुखं प्राप्य नाद्यापि दिवमीहते ॥&lt;br&gt;&#xA;स्नात्वात्र सन्तर्प्य पितॄञ्छ्राद्धं कृत्वा विधानतः ॥ ६३ ॥&lt;br&gt;&#xA;नरो न नरकं पश्येदपि दुष्कृतकर्मकृत् ॥&lt;br&gt;&#xA;यानि कानि च लिङ्गानि काश्यां सन्ति सहस्रशः ॥ ६४ ॥&lt;br&gt;&#xA;रत्नभूतमिदं तेषु लिङ्गं रत्नेश्वराभिधम् ॥&lt;br&gt;&#xA;रत्नेश्वरप्रसादेन भुक्त्वा रत्नान्यनेकशः ॥ ६५ ॥&lt;br&gt;&#xA;पुरुषार्थमहारत्नं निर्वाणं को न लब्धवान् ॥&lt;br&gt;&#xA;कृत्तिवासेश्वरस्यैषा महाप्रासादनिर्मितिः ॥ ॥ ६६ ॥&lt;br&gt;&#xA;यां दृष्ट्वापि नरो दूरात्कृत्तिवासः पदं लभेत् ॥&lt;br&gt;&#xA;सर्वेषामपि लिङ्गानां मौलित्वं कृत्तिवाससः ॥ ६७ ॥&lt;br&gt;&#xA;ॐकारेशः शिखा ज्ञेया लोचनानि त्रिलोचनः ॥&lt;br&gt;&#xA;गोकर्णभारभूतेशौ तत्कर्णौ परिकीर्तितौ ॥६८॥&lt;br&gt;&#xA;विश्वेश्वराविमुक्तौ च द्वावेतौ दक्षिणौ करौ ॥&lt;br&gt;&#xA;धर्मेशमणिकर्णेशौ द्वौ करौ दक्षिणेतरौ ॥ ६९ ॥&lt;br&gt;&#xA;कालेश्वरकपर्दीशौ चरणावतिनिर्मलौ ॥&lt;br&gt;&#xA;ज्येष्ठेश्वरो नितम्बश्च नाभिर्वै मध्यमेश्वरः ॥ 4.1.33.१७० ॥&lt;br&gt;&#xA;कपर्दोस्य महादेवः शिरोभूषा श्रुतीश्वरः ॥&lt;br&gt;&#xA;चन्द्रेशो हृदयं तस्य आत्मा वीरेश्वरः परः ॥ ७१ ॥&lt;br&gt;&#xA;लिङ्गं तस्य तु केदारः शुक्रं शुक्रेश्वरं विदुः ॥&lt;br&gt;&#xA;अन्यानि यानि लिङ्गानि परः कोटि शतानि च ॥ ७२ ॥&lt;br&gt;&#xA;ज्ञेयानि नखलोमानि वपुषो भूषणान्यपि ॥&lt;br&gt;&#xA;यावेतौ दक्षिणौ हस्तौ नित्यनिर्वाणदौ हि तौ ॥ ७३ ॥&lt;br&gt;&#xA;जन्तूनामभयं दत्त्वा पततां मोहसागरे ॥&lt;br&gt;&#xA;इयं दुर्गा भगवती पितृलिङ्गमिदं परम् ॥ ७४ ॥&lt;br&gt;&#xA;इयं हि चित्रघण्टेशी घण्टाकर्ण ह्रदस्त्वयम् ॥&lt;br&gt;&#xA;इयं सा ललिता गौरी विशालाक्षीयमद्भुता ॥ ७५ ॥&lt;br&gt;&#xA;आशाविनायकस्त्वेष धर्मकूपोयमद्भुतः ॥&lt;br&gt;&#xA;यत्र पिण्डान्नरो दत्त्वा पितॄन्ब्रह्मपदं नयेत् ॥ ७६ ॥&lt;br&gt;&#xA;एषा विश्वभुजा देवी विश्वैकजननी परा ॥&lt;br&gt;&#xA;असौ बन्दी महादेवी नित्यं त्रैलोक्यवन्दिता ॥ ७७ ॥&lt;br&gt;&#xA;निगडस्थानपि जनान्पाशान्मोचयति स्मृता॥&lt;br&gt;&#xA;दशाश्वमेधिकं तीर्थमेतत्त्रैलोक्यवन्दितम् ॥ ७८ ॥&lt;br&gt;&#xA;यत्राहुतित्रयेणापि अग्निहोत्रफलं लभेत् ॥&lt;br&gt;&#xA;प्रयागाख्यमिदं स्रोतः सर्वतीर्थोत्तमोत्तमम्॥७९॥&lt;br&gt;&#xA;अशोकाख्यमिदं तीर्थं गङ्गाकेशव एष वै॥&lt;br&gt;&#xA;मोक्षद्वारमिदं श्रेष्ठं स्वर्ग द्वारमिदं विदुः ॥ 4.1.33.१८० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे ज्ञानवापीवर्णनं नाम त्रयस्त्रिंशत्तमोऽध्यायः ॥३३॥&lt;/p&gt;</description>
    </item>
    <item>
      <title>०३४ ज्ञानवापीप्रशंसनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/034_jnAnavApIprashaMsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/034_jnAnavApIprashaMsanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;पुनर्ददर्श तन्वङ्गी चित्रपट्यां घटोद्भव ॥&lt;br&gt;&#xA;स्वर्गद्वारात्पुरोभागे श्रीमतीं मणिकर्णिकाम् ॥ १ ॥&lt;br&gt;&#xA;संसारसर्पदष्टानां जन्तूनां यत्र शङ्करः ॥&lt;br&gt;&#xA;अपसव्येन हस्तेन ब्रूते ब्रह्मस्पृशञ्छ्रुतिम् ॥ २ ॥&lt;br&gt;&#xA;न कापिलेन योगेन न साङ्ख्येन न च व्रतैः ॥&lt;br&gt;&#xA;या गतिः प्राप्यते पुम्भिस्तां दद्यान्मोक्षभूरियम् ॥ ३ ॥&lt;br&gt;&#xA;वैकुण्ठे विष्णुभवने विष्णुभक्तिपरायणाः ॥&lt;br&gt;&#xA;जपेयुः सततं मुक्त्यै श्रीमतीं मणिकर्णिकाम् ॥४॥&lt;br&gt;&#xA;हुत्वाग्निहोत्रमपि च यावज्जीवं द्विजोत्तमाः ॥&lt;br&gt;&#xA;अन्ते श्रयन्ते मुक्त्यै यां सेयं श्रीमणिकर्णिका ॥ ५ ॥&lt;br&gt;&#xA;वेदान्पठित्वा विधिवद्ब्रह्मयज्ञरता भुवि ॥&lt;br&gt;&#xA;यां श्रयन्ति द्विजा मुक्त्यै सेयं श्रीमणिकर्णिका ॥ ६ ॥&lt;br&gt;&#xA;इष्ट्वा क्रतूनपि नृपा बहून्पर्याप्तदक्षिणान् ॥&lt;br&gt;&#xA;श्रयन्ते श्रेयसे धन्याः प्रान्तेऽधिमणिकर्णिकम् ॥ ७ ॥&lt;br&gt;&#xA;सीमन्तिन्योपि सततं पतिव्रतपरायणाः ॥&lt;br&gt;&#xA;मुक्त्यै पतिमनुव्रज्य श्रयन्ति मणिकर्णिकाम् ॥ ८ ॥&lt;br&gt;&#xA;वैश्या अपि च सेवन्ते न्यायोपार्जितसम्पदः ॥&lt;br&gt;&#xA;धनानि साधुसात्कृत्वा प्रान्ते श्रीमणिकर्णिकाम्॥ ९ ॥&lt;br&gt;&#xA;त्यक्त्वा पुत्रकलत्रादि सच्छूद्रा न्यायमार्गगाः ॥&lt;br&gt;&#xA;निर्वाणप्राप्तये चैनां भजेयुर्मणिकर्णिकाम् ॥ 4.1.34.१० ॥&lt;br&gt;&#xA;यावज्जीवं चरन्तोपि ब्रह्मचर्य जितेन्द्रियाः ॥&lt;br&gt;&#xA;निःश्रेयसे श्रयन्त्येनां श्रीमतीं मणिकार्णकाम् ॥ ११ ॥&lt;br&gt;&#xA;अतिथीनपि सन्तर्प्य पञ्चयज्ञरता अपि ॥&lt;br&gt;&#xA;गृहस्थाश्रमिणो नेमां त्यजेयुर्मणिकर्णिकाम् ॥१२॥&lt;br&gt;&#xA;वानप्रस्थाश्रमयुजो ज्ञात्वा निर्वाणसाधनम् ॥&lt;br&gt;&#xA;सन्नियम्येन्द्रियग्रामं मणिकर्णीमुपासते ॥ १३ ॥&lt;br&gt;&#xA;अनन्यसाधनां मुक्तिं ज्ञात्वा शास्त्रैरनेकधा ॥&lt;br&gt;&#xA;मुमुक्षुभिस्त्वेकदण्डैः सेव्यते मणिकर्णिका ॥ १४ ॥&lt;br&gt;&#xA;दण्डयित्वा मनोवाचं कायं नित्यं त्रिदण्डिनः ॥&lt;br&gt;&#xA;नैःश्रेयसीं श्रियं प्राप्तुं श्रयन्ते मणिकर्णिकाम् ॥ १५ ॥&lt;br&gt;&#xA;सन्न्यस्ताखिलकर्माणो दण्डयित्वा चलं मनः ॥&lt;br&gt;&#xA;एकदण्डव्रता मुक्त्यै भजेयुर्मणिकर्णिकाम् ॥ १५ ॥&lt;br&gt;&#xA;शिखी मुण्डी जटी वापि कौपीनी वा दिगम्बरः ॥&lt;br&gt;&#xA;मुमुक्षुः को न सेवेत मुक्तिदां मणिकर्णिकाम् ॥१७॥ ।&lt;br&gt;&#xA;तपःकर्तुं न शक्ता ये दानं वा दातुमक्षमाः ॥&lt;br&gt;&#xA;योगाभ्यास विहीना ये तेषामेषा विमुक्तिदा ॥ १- ॥&lt;br&gt;&#xA;सन्त्युपायाः सहस्रं तु मुक्तये न तथा मुने ॥&lt;br&gt;&#xA;हेलयैषा यथा दद्यान्निर्वाणं मणिकर्णिका ॥ १९ ॥&lt;br&gt;&#xA;अनशनव्रतभृते त्रिकालाभ्यवहारिणे ॥&lt;br&gt;&#xA;प्रान्ते दद्यात्समां मुक्तिमुभाभ्यां मणिकर्णिका ॥ 4.1.34.२० ॥&lt;br&gt;&#xA;यथोक्तमाचरेदेको निष्ठा पाशुपतंव्रतम् ॥&lt;br&gt;&#xA;निरन्तरं स्मरेदेको हृद्येनां मणिकर्णिकाम् ॥ २१ ॥&lt;br&gt;&#xA;दृष्टात्र वपुषः पाते द्वयोश्च सदृशी गतिः ॥&lt;br&gt;&#xA;तस्मात्सर्वविहायाशु सेव्यैषा मणिकर्णिका ॥ ॥ २२ ॥&lt;br&gt;&#xA;स्वर्गद्वारे विशेयुर्ये विगाह्य मणिकर्णिकाम् ॥&lt;br&gt;&#xA;तेषां विधूतपापानां कापि स्वर्गो न दूरतः ॥ २३ ॥&lt;br&gt;&#xA;स्वर्गद्वाः स्वर्गभूरेषा मोक्षभूर्मणिकर्णिका ॥&lt;br&gt;&#xA;स्वर्गापवर्गावत्रैव नोपरिष्टान्न चाप्यधः ॥२४॥&lt;br&gt;&#xA;दत्त्वा दानान्यनेकानि विगाह्य मणिकर्णिकाम् ॥&lt;br&gt;&#xA;स्वर्गद्वारं प्रविष्टा ये न ते निरयगामिनः ॥२५॥&lt;br&gt;&#xA;स्वर्गापवर्गयोरर्थः कोविदैश्च निरूपितः ॥&lt;br&gt;&#xA;स्वर्गः सुखं समुद्दिष्टमपवर्गो महासुखम् ॥ २६ ॥&lt;br&gt;&#xA;मणिकर्ण्युपविष्टस्य यत्सुखं जायते सतः ॥&lt;br&gt;&#xA;सिंहासनोपविष्टस्य तत्सुखं क्व शतक्रतोः ॥ २७ ॥&lt;br&gt;&#xA;महासुखं यदुद्दिष्टं समाधौ विस्मृतात्मनाम् ॥&lt;br&gt;&#xA;श्रीमत्यां मणिकर्ण्यां तत्सहजेनैव जायते ॥ २८ ॥&lt;br&gt;&#xA;स्वर्गद्वारात्पुरोभागे देवनद्याश्च पश्चिमे ॥&lt;br&gt;&#xA;सौभाग्यभाग्यैकनिधिः काचिदेका महास्थली ॥ २९ ॥&lt;br&gt;&#xA;यावन्तो भास्वतः स्पर्शाद्भासन्ते सैकताः कणाः ॥&lt;br&gt;&#xA;तावन्तो द्रुहिणा जग्मुर्नैत्येषा मणिकर्णिका ॥ 4.1.34.३० ॥&lt;br&gt;&#xA;सन्ति तीर्थानि तावन्ति परितो मणिकर्णिकाम् ॥&lt;br&gt;&#xA;यावद्भिस्तिलमात्रापि न भूमिर्विरलीकृता ॥ ३१ ॥&lt;br&gt;&#xA;यदन्वये कोपि मुक्तः सम्प्राप्य मणिकर्णिकाम् ॥&lt;br&gt;&#xA;तद्वंश्यास्तत्प्रभावेण मान्याः स्वर्गौकसामपि ॥ ३२॥&lt;br&gt;&#xA;तर्पिताः पितरो येन सम्प्राप्य मणिकर्णिकाम्॥&lt;br&gt;&#xA;सप्तसप्त तथा सप्त पूर्वजास्तेन तारिताः ॥ ३३ ॥&lt;br&gt;&#xA;आमध्याद्देवसरित आ हरिश्चन्द्रमडपात् ॥&lt;br&gt;&#xA;आ गङ्गा केशवादा च स्वर्द्वारान्मणिकर्णिका ॥ ॥ ३४ ॥&lt;br&gt;&#xA;एतद्रजःकणतुलां त्रिलोक्यपि न गच्छति ॥&lt;br&gt;&#xA;एतत्प्राप्त्यै प्रयतते त्रिलोकस्थोऽखिलो भवी ॥३५॥&lt;br&gt;&#xA;कलावती चित्रपटीं पश्यन्तीत्थं मुहुर्मुहुः ॥&lt;br&gt;&#xA;ज्ञानवापीं ददर्शाथ श्रीविश्वेश्वरदक्षिणे ॥ ३६ ॥&lt;br&gt;&#xA;यदम्बुसततं रक्षेद्दुर्वृत्ताद्दण्डनायकः ॥&lt;br&gt;&#xA;सम्भ्रमो विभ्रमश्चासौ दत्त्वा भ्रातिं गरीयसीम् ॥ ३७ ॥&lt;br&gt;&#xA;योष्टमूर्तिर्महादेवः पुराणे परिपठ्यते ॥&lt;br&gt;&#xA;तस्यैषाम्बुमयी मूर्तिर्ज्ञानदा ज्ञानवापिका॥ ३८ ॥&lt;br&gt;&#xA;नेत्रयोरतिथीकृत्य ज्ञानवापी कलावती ॥&lt;br&gt;&#xA;कदम्बकुसुमाकारां बभार क्षणतस्तनुम् ॥ ॥ ३९ ॥&lt;br&gt;&#xA;अङ्गानि वेपथुं प्रापुः स्विन्ना भालस्थली भृशम् ॥&lt;br&gt;&#xA;हर्षवाष्पाम्बुकलिले जाते तस्या विलोचने ॥ 4.1.34.४० ॥&lt;br&gt;&#xA;तस्तम्भ गात्रलतिका मुखवैवर्ण्यमाप च ॥&lt;br&gt;&#xA;स्वरोथ गद्गदो जातो व्यभ्रंशत्तत्करात्पटी ॥ ४१ ॥&lt;br&gt;&#xA;साक्षणं स्वं विसस्मार काहं क्वाहं न वेत्ति च ॥&lt;br&gt;&#xA;सौषुप्तायां दशायां च परमात्मेव निश्चला ॥ ४२ ॥&lt;br&gt;&#xA;अथ तत्परिचारिण्यस्त्वरमाणा इतस्ततः ॥&lt;br&gt;&#xA;किं किं किमेतदेतत्किं पृच्छन्ति स्म परस्परम् ॥ ४३ ॥&lt;br&gt;&#xA;तदवस्थां समालोक्य तां ताश्चतुरचेतसः ॥&lt;br&gt;&#xA;विज्ञाय सात्त्विकैर्भावैरिदमूचूः परस्परम् ॥ ४४ ॥&lt;br&gt;&#xA;भवान्तरे प्रेमपात्रमेतयैक्षितु किञ्चन ॥&lt;br&gt;&#xA;चिरात्तेन च सङ्गत्य सुखमूर्च्छामवाप ह ॥ ४५ ॥&lt;br&gt;&#xA;अथनेत्थं कथमियमकाण्डात्पर्यमूमुहत् ॥&lt;br&gt;&#xA;प्रेक्षमाणा रहश्चित्रपटीमति पटीयसीम्॥४६॥&lt;br&gt;&#xA;तन्मोहस्य निदानं ताःसम्यगेव विचार्य च ॥&lt;br&gt;&#xA;उपचेरुर्महाशान्तैरुपचारैरनाकुलम् ॥ ४७ ॥&lt;br&gt;&#xA;काचित्तां वीजयाञ्चक्रे कदलीतालवृन्तकैः ॥&lt;br&gt;&#xA;बिसिनीवलयैरन्या धन्यां तां पर्यभूषयत् ॥ ४८ ॥&lt;br&gt;&#xA;अमन्दैश्चन्दनरसैरभ्यषिञ्चदमुं परा ॥&lt;br&gt;&#xA;अशोकपल्लवैरस्याः काचिच्छोकमनीनशत् ॥ ४९ ॥&lt;br&gt;&#xA;धारामण्डपधाराम्बुसीकरैस्तत्तनूलताम् ॥&lt;br&gt;&#xA;इष्टार्थविरहग्लानां सिञ्चयामास काचन ॥ 4.1.34.५० ॥&lt;br&gt;&#xA;जलार्द्रवाससा काचिदेतस्यास्तनुमावृणोत् ॥&lt;br&gt;&#xA;कर्पूरक्षोदजालेपैरन्यास्तामन्वलेपयन् ॥ ५१ ॥&lt;br&gt;&#xA;पद्मिनीदलशय्या च काचित्यरचयन्मृदुम् ॥&lt;br&gt;&#xA;काचित्कुलिशनेपथ्यं दूरीकृत्य तदङ्गतः ॥ ५२ ॥&lt;br&gt;&#xA;मुक्ताकलापं रचयाञ्चक्रे वक्षोजमण्डले ॥&lt;br&gt;&#xA;काचिच्छशिमुखी तां तु चन्द्रकान्तशिलातले ॥ ५३ ॥&lt;br&gt;&#xA;स्वापयामास तन्वङ्गीं स्रवच्छीताम्बुशीतले ॥&lt;br&gt;&#xA;दृष्ट्वोपचार्यमाणां तामित्थं बुद्धिशरीरिणी ॥ ५४ ॥&lt;br&gt;&#xA;अतितापपरीताङ्गी ताः सखीः प्रत्यभाषत ॥&lt;br&gt;&#xA;एतस्यास्तापशान्त्यर्थं जानेहं परमौषधम् ॥ ५५ ॥&lt;br&gt;&#xA;उपचारानिमान्सवार्न्दूरी कुरुत मा चिरम् ॥&lt;br&gt;&#xA;अपतापां करोम्येनां सद्यः पश्यत कौतुकम् ॥५६॥&lt;br&gt;&#xA;दृष्ट्वा चित्रपटीमेषा सद्यो विह्वलतामगात् ॥&lt;br&gt;&#xA;अत्रैव काचिदेतस्याः प्रेमभूरस्ति निश्चितम् ॥५७॥&lt;br&gt;&#xA;अतश्चित्रपटीस्पर्शात्परितापं विहास्यति ॥&lt;br&gt;&#xA;वाक्याद्बुद्धिशरीरिण्यास्ततस्तत्परिचारिकाः ॥ ५८ ॥&lt;br&gt;&#xA;निधाय तत्पुरः प्रोचुः पटीं पश्य कलावति ॥&lt;br&gt;&#xA;तवानन्दकरी यत्र काचिदस्तीष्टदेवता ॥ ॥ ५९ ॥&lt;br&gt;&#xA;सापीष्टदेवतानाम्ना तत्पटीदर्शनेन च ॥&lt;br&gt;&#xA;सुधासेकमिव प्राप्य मूर्छां हित्वोत्थिता द्रुतम् ॥ 4.1.34.६० ॥&lt;br&gt;&#xA;अवग्रहपरिम्लाना वर्षासारैरिवौषधीः ॥&lt;br&gt;&#xA;पुनरालोकयाञ्चक्रे ज्ञानदां ज्ञानवापिकाम् ॥ ६१ ॥&lt;br&gt;&#xA;स्पृष्ट्वा कलावती तां तु वापीं चित्रगतामपि ॥&lt;br&gt;&#xA;लेभे भवान्तरज्ञानं यथासीत्पूर्वर्जन्मनि ॥ ६२ ॥&lt;br&gt;&#xA;पुनर्विचारयाञ्चक्रे वापी माहात्म्यमुत्तमम्॥&lt;br&gt;&#xA;अहो चित्रगतापीयं संस्पृष्टा ज्ञानवापिका ॥ ६३ ॥&lt;br&gt;&#xA;ज्ञानं मे जनयामास भवान्तर समुद्भवम् ॥&lt;br&gt;&#xA;अथ तासां पुरो हृष्टा कथयामास सुन्दरी ॥६४॥&lt;br&gt;&#xA;निजं प्राग्भव वृत्तान्तं ज्ञानवापीप्रभावजम् ॥&lt;br&gt;&#xA;॥ कलावत्युवाच ॥ ॥&lt;br&gt;&#xA;एतस्माज्जन्मनः पूर्वमहं ब्राह्मणकन्यका ॥ ६५ ॥&lt;br&gt;&#xA;उपविश्वेश्वरं काश्यां ज्ञानवाप्यां रमे मुदा ॥&lt;br&gt;&#xA;जनको मे हरिस्वामी जनयित्री प्रियंवदा ॥ ६६ ॥&lt;br&gt;&#xA;आख्या मम सुशीलेति मां च विद्याधरोऽहरत् ॥&lt;br&gt;&#xA;मध्येमार्गं निशीथेथ तदोप मलयाचलम् ॥ ६७ ॥&lt;br&gt;&#xA;रक्षसा सहतो वीरो राक्षसं स जघानह ॥&lt;br&gt;&#xA;रक्षोपि मुक्तं शापात्तु दिव्यवपुरवाप ह ॥ ६८ ॥&lt;br&gt;&#xA;अवाप जन्मगन्धर्वस्त्वसौ मलयकेतुतः ॥&lt;br&gt;&#xA;कर्णाटनृपतेः कन्या बभूवाहं कलावती ॥ ६९ ॥&lt;br&gt;&#xA;इति ज्ञानं ममोद्भूतं ज्ञानवापीक्षणात्क्षणात् ॥&lt;br&gt;&#xA;इति तस्या वचः श्रुत्वा सापि बुद्धिशरीरिणी ॥ 4.1.34.७० ॥&lt;br&gt;&#xA;ताश्च तत्परिचारिण्यः प्रहृष्टास्यास्तदाऽभवन् ॥&lt;br&gt;&#xA;प्रोचुस्तां प्रणिपत्याथ पुण्यशीलां कलावतीम् ॥ ७१ ॥&lt;br&gt;&#xA;अहो कथं हि सा लभ्या यत्प्रभावोयमीदृशः ॥&lt;br&gt;&#xA;धिग्जन्म तेषां मर्त्येऽस्मिन्यैर्नैक्षि ज्ञानवापिका ॥ ७२ ॥&lt;br&gt;&#xA;कलावति नमस्तुभ्यं कुरुनोपि समीहितम् ॥&lt;br&gt;&#xA;जनिं सफलयास्माकं नय नः प्रार्थ्य भूपतिम् ॥ ७३ ॥&lt;br&gt;&#xA;अयं च नियमोस्माकमद्यारभ्य कलावति ॥&lt;br&gt;&#xA;निर्वेक्ष्यामो महाभोगान्दृष्ट्वा तां ज्ञानवापिकाम् ॥ ७४ ॥&lt;br&gt;&#xA;अवश्यं ज्ञानवापी सा नाम्ना भवितुमर्हति ॥&lt;br&gt;&#xA;चित्रं चित्रगतापीह या तव ज्ञानदायिनी ॥ ७५ ॥&lt;br&gt;&#xA;ॐकृत्य तासां वाक्यं सा स्वाकारं परिगोप्य च ॥&lt;br&gt;&#xA;प्रियाणि कृत्वा भूभर्तुः प्रस्तावज्ञा व्यजिज्ञपत् ॥ ७६ ॥&lt;br&gt;&#xA;कलावत्युवाच ॥&lt;br&gt;&#xA;जीवितेश न मे त्वत्तः किञ्चित्प्रियतरं क्वचित् ॥&lt;br&gt;&#xA;त्वामासाद्य पतिं राजन्प्राप्ताः सर्वे मनोरथाः ॥ ७७ ॥&lt;br&gt;&#xA;एको मनोरथः प्रार्थ्यो ममास्त्यत्रार्यपुत्रक ॥&lt;br&gt;&#xA;विचारपथमापन्नस्तवापि स महाहितः ॥ ७८ ॥&lt;br&gt;&#xA;मम तु त्वदधीनायाः सुदुष्प्रापतरो महान् ॥&lt;br&gt;&#xA;तव स्वाधीनवृत्तेस्तु सिद्धप्रायो मनोरथः ॥ ७९ ॥&lt;br&gt;&#xA;प्राणेश किं बहूक्तेन यदि प्राणैः प्रयोजनम् ॥&lt;br&gt;&#xA;तदाभिलषितं देहि प्राणा यास्यन्त्यथान्यथा ॥ 4.1.34.८० ॥&lt;br&gt;&#xA;प्राणेभ्योपि गरीयस्यास्तस्या वाक्यं निशम्य सः ॥&lt;br&gt;&#xA;उवाच वचनं राजा तस्याः स्वस्यापि च प्रियम् ॥ ८१ ॥&lt;br&gt;&#xA;राजोवाच ॥ ॥&lt;br&gt;&#xA;नाहं प्रिये तवादेयमिह पश्यामि भामिनि ॥&lt;br&gt;&#xA;प्राणा अपि मम क्रीतास्त्वया शीलकलागुणैः ॥ ८२ ॥&lt;br&gt;&#xA;अविलम्बितमाचक्ष्व कृतं विद्धि कलावति ॥&lt;br&gt;&#xA;भवद्विधानां साध्वीनामन्येऽप्राप्यं न किञ्चन॥ ८३ ॥&lt;br&gt;&#xA;कः प्रार्थ्यः प्रार्थनीयं किं को वा प्रार्थयिता प्रिये॥&lt;br&gt;&#xA;न पृथग्जनवत्किञ्चिद्वर्तनं नौ कलावति ॥ ८४ ॥&lt;br&gt;&#xA;देशः कोशो बलं दुर्गं यदन्यदपि भामिनि ॥&lt;br&gt;&#xA;तत्त्वदीयं न मे किञ्चित्स्वाम्यमात्रमिहास्ति मे ॥ ८५ ॥&lt;br&gt;&#xA;तच्च स्वाम्यं ममान्यत्र त्वदृते जीवितेश्वरि ॥&lt;br&gt;&#xA;राज्यं त्यजेयं त्वद्वाक्यात्तृणीकृत्यापि मानिनि ॥ ८६ ॥&lt;br&gt;&#xA;माल्पकेतोर्महीजानेरिति वाक्यं निशम्य सा ॥&lt;br&gt;&#xA;प्राह गम्भीरया वाचा वचश्चारु कलावती ॥ ८७ ॥&lt;br&gt;&#xA;कलावत्युवाच ॥&lt;br&gt;&#xA;नाथ प्रजासृजापूर्वं सृष्टा नानाविधाः प्रजाः ॥&lt;br&gt;&#xA;प्रजाहिताय संसृष्टं पुरुषार्थचतुष्टयम् ॥ ८८ ॥&lt;br&gt;&#xA;तद्विहीनाजनिरपि जल बुद्बुदवन्मुधा ॥&lt;br&gt;&#xA;तस्मादेकोपि संसाध्यः परत्रेह च शर्मणे ॥ ८९ ॥&lt;br&gt;&#xA;यत्रानुकूल्यं दम्पत्योस्त्रिवर्गस्तत्र वर्धते ॥&lt;br&gt;&#xA;यदुच्यते पुराविद्भिरिति तत्तथ्यमीक्षितम् ॥4.1.34.९०॥&lt;br&gt;&#xA;मद्विधाना तु दासीनां शतं तेऽस्तीह मन्दिरे ॥&lt;br&gt;&#xA;तथापि नितरां प्रेम स्वामिनो मयि दृश्यते ॥ ९१ ॥&lt;br&gt;&#xA;तव दास्यपि भोगाढ्या किमुताङ्कस्थलीचरी ॥&lt;br&gt;&#xA;तत्राप्यनन्यसम्पत्तिस्तत्र स्वाधीनभर्तृता ॥ ९२ ॥&lt;br&gt;&#xA;विपश्चित्सञ्चयेदर्थानिष्टापूर्ताय कर्मणे ॥&lt;br&gt;&#xA;तपोर्थमायुर्निर्विघ्नं दारांश्चापत्यलब्धये ॥ ९३ ॥&lt;br&gt;&#xA;तवैतत्सर्वमस्तीह विश्वेशानुग्रहात्प्रिय ॥&lt;br&gt;&#xA;पूरणीयोऽभिलाषो मे यदि तद्वचम्यहं शृणु ॥ ९४ ॥&lt;br&gt;&#xA;तूर्णं प्रहिणु मां नाथ विश्वनाथपुरीं प्रति ॥&lt;br&gt;&#xA;प्राणाः प्रयाता प्रागेव वपुः शेषास्मि केवलम् ॥ ९५ ॥&lt;br&gt;&#xA;माल्यकेतुः कलावत्या इत्याकर्ण्य वचः स्फुटम् ॥&lt;br&gt;&#xA;क्षणं विचार्य स्वहृदि राजा प्रोवाच तां प्रियाम् ॥ ९६ ॥&lt;br&gt;&#xA;प्रिये कलावति यदि तव गन्तव्यमेव हि ॥&lt;br&gt;&#xA;राज्यलक्ष्म्यानया किं मे चलया त्वद्विहीनया ॥ ९७ ॥&lt;br&gt;&#xA;न राज्यं राज्यमित्याहू राज्यश्रीः प्रेयसी ध्रुवम् ॥&lt;br&gt;&#xA;सप्ताङ्गमपि तद्राज्यं तया हीनं तृणायते ॥ ९८ ॥&lt;br&gt;&#xA;निःसपत्नं कृतं राज्यं भुक्त्वा भोगान्निरन्तरम् ॥&lt;br&gt;&#xA;हृषीकार्थाः कृतार्थाश्च विधृता आधृतिः प्रिये ॥ ९९ ॥&lt;br&gt;&#xA;अपत्यान्यपि जातानि किं कर्तव्यमिहास्ति मे ॥&lt;br&gt;&#xA;अवश्यमेव गन्तव्याऽऽवाभ्यां वाराणसी पुरी ॥ 4.1.34.१०० ॥&lt;br&gt;&#xA;माल्यकेतुः प्रियामित्थमाश्वास्य कृतनिश्चयः ॥&lt;br&gt;&#xA;समाहूय च देवज्ञान्प्रकृतीः परिपूज्य च ॥ १ ॥&lt;br&gt;&#xA;पुत्रे राज्यं निधायाथ राजा काशीं प्रतस्थिवान् ॥&lt;br&gt;&#xA;रत्नजातं कियदपि पुत्रादर्थं प्रगृह्य च ॥ २ ॥&lt;br&gt;&#xA;दृष्ट्वा विश्वेश्वरपुरीं हृष्टरोमा नरेश्वरः ॥&lt;br&gt;&#xA;मेने कृतार्थमात्मानं संसाराम्बुधिपारगम् ॥ ३ ।&lt;br&gt;&#xA;प्राग्जन्मवासनायोगात्सापि राज्ञी कलावती ॥&lt;br&gt;&#xA;ग्रामान्तरादागतेव पुरीमार्गानवैत्स्वयम ॥ ४ ॥&lt;br&gt;&#xA;मणिकर्ण्यामथस्नात्वा भूरि दत्त्वा ततो वसु ॥&lt;br&gt;&#xA;विश्वेशमर्चयित्वाथ रत्नजातैरनेकशः ॥ ५ ॥&lt;br&gt;&#xA;दत्त्वा तत्रापि रत्नानि गजानश्वान्गवां व्रजम् ॥&lt;br&gt;&#xA;दुकूलानि विचित्राणि पूजोपकरणानि च ॥ ५ ॥&lt;br&gt;&#xA;सुवर्णरूप्यकलशान्दीपी दर्पण चामरान् ॥&lt;br&gt;&#xA;ध्वजस्तम्भ पताकाश्च विचित्रोल्लोचकानि च ॥ ७ ॥&lt;br&gt;&#xA;अथ प्रदक्षिणीकृत्य मुक्तिमण्डपमाविशत् ॥&lt;br&gt;&#xA;तत्र धर्मकथां श्रुत्वा दत्त्वा तत्रापि सद्धनम् ॥ ८ ॥&lt;br&gt;&#xA;सायन्तनीं महापूजां पुनः कृत्वा क्षितीश्वरः ॥&lt;br&gt;&#xA;तत्र जागरणं कृत्वा तौर्यत्रिक महोत्सवैः ॥९॥&lt;br&gt;&#xA;अथ प्रातः समुत्थाय कृत्वा शौचाचमक्रियाम् ॥&lt;br&gt;&#xA;राज्ञ्या विनिर्दिष्टपथा ज्ञानवापीं नृपो ययौ ॥4.1.34.११०॥&lt;br&gt;&#xA;नृपः सार्धं कलावत्या तत्र सस्नौ प्रहृष्टवत् ॥&lt;br&gt;&#xA;अथ पिण्डान्सनिर्वाप्य सन्तर्प्य श्रद्धया पितॄन् ॥ ११ ॥&lt;br&gt;&#xA;तत्र रूप्य सुवर्णादि पात्रेभ्यः प्रतिपाद्य च ॥&lt;br&gt;&#xA;दीनान्ध कृपणानाथान्महार्है रत्नजातकैः ॥ १२ ॥&lt;br&gt;&#xA;प्रीणयित्वा नरपतिः पारणां कृतवांस्ततः ॥&lt;br&gt;&#xA;संस्कार्य रत्नसोपानैर्ज्ञानवापी कलावती ॥ १३ ॥&lt;br&gt;&#xA;आबबन्ध रतिं तत्र सह भर्त्रा तपस्विनी ॥&lt;br&gt;&#xA;एकान्तरोपवासैश्च कदाचिच्च त्र्यहोव्रतैः ॥ १४ ॥&lt;br&gt;&#xA;षडहोभोजनैश्चापि पक्षार्धनियमैरथ ॥&lt;br&gt;&#xA;पक्षान्तरोपवासैश्च मासोपवसनादिभिः ॥ १५ ॥&lt;br&gt;&#xA;चान्द्रायणव्रतैः कृच्छ्रैर्भर्तुः शुश्रूषणैरपि ॥&lt;br&gt;&#xA;निनाय क्षणवत्कालमायुःशेषस्य सानघा ॥ १६ ॥&lt;br&gt;&#xA;एकदा ज्ञानवाप्यां तु प्रातः स्नात्वोपविष्टयोः ॥&lt;br&gt;&#xA;आगत्य जटिलः कश्चिद्विभूतिं दत्तवान्करे ॥ १७ ॥&lt;br&gt;&#xA;उवाच च प्रसन्नास्य आशीर्भिरभिनद्य च ॥&lt;br&gt;&#xA;उत्तिष्ठतं प्रकुरुतं महानेपथ्यमद्य वै ॥ १८ ॥&lt;br&gt;&#xA;तारकोदय सम्प्राप्तिर्भवित्री वां क्षणादिह ॥&lt;br&gt;&#xA;यावदित्थं समाचष्ट जटिलोऽग्रे तयोर्वचः ॥ १९ ॥&lt;br&gt;&#xA;तावद्विमानमापन्नं सक्वणत्किङ्किणीगणम् ॥&lt;br&gt;&#xA;पश्यतां सर्वलोकानां चन्द्रमौलिरथोरथात् ॥ 4.1.34.१२० ॥&lt;br&gt;&#xA;उत्तीर्य तच्छ्रुतिपुटे किमपि स्वयमादिशत् ॥&lt;br&gt;&#xA;अनाख्यं यत्परञ्ज्योतिरुच्चक्राम च तत्क्षणात् ॥ २१ ॥&lt;br&gt;&#xA;उद्योतयन्नभोवर्त्म देवोपि स्वालयं ययौ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;तदा प्रभृति लोकेऽत्र ज्ञानवापी विशिष्यते ॥ २२ ॥&lt;br&gt;&#xA;सर्वेभ्यस्तीर्थर्मुख्येभ्यः प्रत्यक्ष ज्ञानदा मुने ॥&lt;br&gt;&#xA;सर्वज्ञानमयी चैषा सर्वलिङ्गमयी शुभा ॥ २३ ॥&lt;br&gt;&#xA;साक्षाच्छिवमयी मूर्तिर्ज्ञानकृज्ज्ञानवापिका ॥&lt;br&gt;&#xA;सन्ति तीर्थान्यनेकानि सद्यः शुचिकराण्यपि ॥ २४ ॥&lt;br&gt;&#xA;परन्तु ज्ञानवाप्या हि कलां नार्हन्ति षोडशीम् ॥&lt;br&gt;&#xA;ज्ञानवाप्याः समुत्पत्तिं यः श्रोष्यति समाहितः ॥&lt;br&gt;&#xA;न तस्य ज्ञानविभ्रंशो मरणे जायते क्वचित् ॥ २५ ॥&lt;br&gt;&#xA;महाख्यानमिदं पुण्यं महापातकनाशनम्॥&lt;br&gt;&#xA;महादेवस्य गौर्याश्च महाप्रीतिविवर्धनम् ॥ २६ ॥&lt;br&gt;&#xA;पठित्वा पाठयित्वा वा श्रुत्वा वा श्रद्धयान्वितः ॥&lt;br&gt;&#xA;ज्ञानवाप्याः शुभाख्यानं शिवलोके महीयते ॥ १२७ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे ज्ञानवापीप्रशंसनं नाम चतुस्त्रिंशत्तमोऽध्यायः ॥ ३४ ॥&lt;/p&gt;</description>
    </item>
    <item>
      <title>०३५ सदाचारः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/035_sadAchAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/035_sadAchAraH/</guid>
      <description>&lt;p&gt;॥ कुम्भयोनिरुवाच ॥ ॥&lt;br&gt;&#xA;अविमुक्तं महाक्षेत्रं परनिर्वाणकारणम् ॥&lt;br&gt;&#xA;क्षेत्राणां परमं क्षेत्रं मङ्गलानां च मङ्गलम् ॥ १ ॥&lt;br&gt;&#xA;श्मशानानां च सर्वेषां श्मशानं परमं महत् ॥&lt;br&gt;&#xA;पीठानां परमं पीठमूषराणां महोषरम् ॥ २ ॥&lt;br&gt;&#xA;धर्माभिलाषिबुद्धीनां धर्मराशिकरं परम् ॥&lt;br&gt;&#xA;अर्थार्थिनां शिखिरथ परमार्थ प्रकाशकम् ॥ ३ ॥&lt;br&gt;&#xA;कामिनां कामजननं मुमुक्षूणां च मोक्षदम् ॥&lt;br&gt;&#xA;श्रूयते यत्र यत्रैतत्तत्र तत्र परामृतम् ॥ ४ ॥&lt;br&gt;&#xA;क्षेत्रैकदेशवर्तिन्या ज्ञानवाप्याः कथां पराम् ॥&lt;br&gt;&#xA;श्रुत्वेमामिति मन्येहं गौरीहृदयनन्दन ॥ ५ ॥&lt;br&gt;&#xA;अणुप्रमाणमपि या मध्ये काशिविकासिनी ॥&lt;br&gt;&#xA;मही महीयसी ज्ञेया सा सिद्ध्यै न मुधा क्वचित् ॥ ६ ॥&lt;br&gt;&#xA;कियन्ति सन्ति तीर्थानि नेह क्षोणीतलेऽखिले ॥&lt;br&gt;&#xA;परं काशीरजोमात्र तुलासाम्यं क्व तेष्वपि ॥ ७ ॥&lt;br&gt;&#xA;कियन्त्यो न स्रवन्त्योत्र रत्नाकर मुदावहाः ॥&lt;br&gt;&#xA;परं स्वर्गतरङ्गिण्याः काश्यां का साम्यमुद्वहेत् ॥ ८ ॥&lt;br&gt;&#xA;कियन्ति सन्ति नो भूम्यां मोक्षक्षेत्राणि षण्मुख ॥&lt;br&gt;&#xA;परं मन्येऽविमुक्तस्य कोट्यंशोपि न तेष्वहो ॥ ९ ॥&lt;br&gt;&#xA;गङ्गा विश्वेश्वरः काशी जागर्ति त्रितयं यतः ॥&lt;br&gt;&#xA;तत्र नैःश्रेयसी लक्ष्मीर्लभ्यते चित्रमत्र किम् ॥ 4.1.35.१० ॥&lt;br&gt;&#xA;कथमेषा त्रयी स्कन्द प्राप्यते नियतं नरैः ॥&lt;br&gt;&#xA;तिष्ये युगे विशेषेण नितरां चञ्चलेन्द्रियैः ॥ ११ ॥&lt;br&gt;&#xA;तपस्तादृक्क्व वा तिष्ये तिष्ये योगः क्व तादृशः ॥&lt;br&gt;&#xA;क्व वा व्रतं क्व वा दानं तिष्ये मोक्षस्त्वतः कुतः ॥ १२॥&lt;br&gt;&#xA;विनापि तपसा स्कन्द विनायोगेन षण्मुख ॥&lt;br&gt;&#xA;विना व्रतैर्विना दानैः काश्यां मोक्षस्त्वयेरितः ॥ १३ ॥&lt;br&gt;&#xA;किं किमाचरता स्कन्द काशी प्राप्येत तद्वद ॥&lt;br&gt;&#xA;मन्ये विना सदाचारं न सिद्ध्येयुर्मनोरथाः ॥ १४ ॥&lt;br&gt;&#xA;आचारः परमो धर्म आचारः परमं तपः ॥&lt;br&gt;&#xA;आचाराद्वर्धते ह्यायुराचारात्पापसङ्क्षयः ॥ १५ ॥&lt;br&gt;&#xA;आचारमेव प्रथमं तस्मादाचक्ष्व षण्मुख ॥&lt;br&gt;&#xA;देवदेवो यथा प्राह तवाग्रे त्वं तथा वद ॥ १६ ॥&lt;br&gt;&#xA;॥ स्कन्द उवाच॥ ॥&lt;br&gt;&#xA;मित्रावरुणजाख्यामि सदाचारं सतां हितम् ॥&lt;br&gt;&#xA;यदाचरन्नरो नित्यं सर्वान्कामानवाप्नुयात् ॥१७॥&lt;br&gt;&#xA;स्थावराः कृमयोऽब्जाश्च पक्षिणः पशवो नराः ॥&lt;br&gt;&#xA;क्रमेण धार्मिकास्त्वेते ह्येतेभ्यो धार्मिकाः सुराः ॥ १८ ॥&lt;br&gt;&#xA;सहस्रभागः प्रथमा द्वितीयोनुक्रमात्तथा ॥&lt;br&gt;&#xA;सर्व एते महाभागा यावन्मुक्ति समाश्रयाः ॥ १९ ॥&lt;br&gt;&#xA;चतुर्णामपि भूतानां प्राणिनोऽतीव चोत्तमाः ॥&lt;br&gt;&#xA;प्राणिभ्यामपि मुने श्रेष्ठाः सर्वे बुद्ध्युपजीविनः ॥ 4.1.35.२० ॥&lt;br&gt;&#xA;मतिमद्भ्यो नराः श्रेष्ठास्तेभ्यः श्रेष्ठास्तु वाडवाः ॥&lt;br&gt;&#xA;विप्रेभ्योपि च विद्वांसो विद्वद्भ्यः कृतबुद्धयः ॥ २१ ॥&lt;br&gt;&#xA;कृतधीभ्योपि कर्तारः कर्तृभ्यो ब्रह्मतत्पराः ॥&lt;br&gt;&#xA;न तेषामर्चनीयोऽन्यस्त्रिषु लोकेषु कुम्भज ॥ २२ ॥&lt;br&gt;&#xA;अन्योन्यमर्चकास्ते वै तपोविद्याऽविशेषतः ॥&lt;br&gt;&#xA;ब्राह्मणो ब्रह्मणा सृष्टः सर्वभूतेश्वरो यतः ॥ २३ ॥&lt;br&gt;&#xA;अतो जगत्स्थितं सर्वं ब्राह्मणोऽर्हति नापरः ॥&lt;br&gt;&#xA;सदाचारो हि सर्वार्हो नाचाराद्विच्युतः पुनः ॥&lt;br&gt;&#xA;तस्माद्विप्रेण सततं भाव्यमाचारशीलिना ॥ २४ ॥&lt;br&gt;&#xA;विद्वेष रागरहिता अनुतिष्ठन्ति यं मुने ॥&lt;br&gt;&#xA;विद्वांसस्तं सदाचारं धर्ममूलं विदुर्बुधाः ॥२५॥&lt;br&gt;&#xA;लक्षणैः परिहीनोपि सम्यगाचारतत्परः ॥&lt;br&gt;&#xA;श्रद्धालुरनसूयुश्च नरो जीवेत्समाः शतम ॥ २६ ॥&lt;br&gt;&#xA;श्रुतिस्मृतिभ्यामुदितं स्वेषु स्वेषु च कर्मसु ॥&lt;br&gt;&#xA;सदाचारं निषेवेत धर्ममूलमतन्द्रितः ॥ २७ ॥&lt;br&gt;&#xA;दुराचाररतो लोके गर्हणीयः पुमान्भवेत् ॥&lt;br&gt;&#xA;व्याधिभिश्चाभिभूयेत सदाल्पायुः सुदुःखभाक् ॥ २८ ॥&lt;br&gt;&#xA;त्याज्यं कर्म पराधीनं कायमात्मवशं सदा ॥&lt;br&gt;&#xA;दुःखी यतः पराधीनः सदैवात्मवशः सुखी ॥ २९ ॥&lt;br&gt;&#xA;यस्मिन्कर्मण्यन्तरात्मा क्रियमाणे प्रसीदति ॥&lt;br&gt;&#xA;तदेव कर्म कर्तव्यं विपरीतं न च क्वचित् ॥ 4.1.35.३० ॥&lt;br&gt;&#xA;प्रथमं धर्मसर्वस्वं प्रोक्ता यन्नियमा यमाः ॥&lt;br&gt;&#xA;अतस्तेष्वेव वै यत्नः कर्तव्यो धर्ममिच्छता ॥ ३१ ॥&lt;br&gt;&#xA;सत्यं क्षमार्जवं ध्यानमानृशंस्यमहिंसनम् ॥&lt;br&gt;&#xA;दमः प्रसादो माधुर्यं मृदुतेति यमा दश ॥ ३२ ॥&lt;br&gt;&#xA;शौचं स्नानं तपो दानं मौनेज्याध्ययनं व्रतम् ॥&lt;br&gt;&#xA;उपोषणोपस्थ दण्डौ दशैते नियमाः स्मृताः ॥ ३३ ॥&lt;br&gt;&#xA;कामं क्रोधं मदं मोहं मात्सर्यं लोभमेव च ॥&lt;br&gt;&#xA;अमून्षड्वै(?)रिणो जित्वा सर्वत्र विजयी भवेत् ॥ ३४ ॥&lt;br&gt;&#xA;शनैः शनैः स चिनुयाद्धर्मं वल्मीक शृङ्गवत् ॥&lt;br&gt;&#xA;परपीडामकुर्वाणः परलोकसहायिनम् ॥ ३५ ॥&lt;br&gt;&#xA;धर्म एव सहायी स्यादमुत्र न परिच्छदः ॥&lt;br&gt;&#xA;पितृ मातृ सुत भ्रातृ योषिद्बन्धुजनादिकः ॥ ३६ ॥&lt;br&gt;&#xA;जायते चैकलः प्राणी प्रम्रियेत तथैकलः ॥&lt;br&gt;&#xA;एकलः सुकृतं भुङ्क्ते भुङ्क्ते दुष्कृतमेकलः ॥ ३७ ॥&lt;br&gt;&#xA;देहं पञ्चत्वमापन्नं त्यक्त्वा कौ काष्ठलोष्ठवत् ॥&lt;br&gt;&#xA;बान्धवा विमुखा यान्ति धर्मो यान्तमनुव्रजेत् ॥३८॥&lt;br&gt;&#xA;कृती सञ्चिनुयाद्धर्मं ततोऽमुत्र सहायिनम् ॥&lt;br&gt;&#xA;धर्मं सहायिनं लब्द्ध्वा सन्तरेद्दुस्तरं तमः ॥ ३९ ॥&lt;br&gt;&#xA;सम्बन्धानाचरेन्नित्यमुत्तमैरुत्तमैः सुधीः ॥&lt;br&gt;&#xA;अधमानधमांस्त्यक्त्वा कुलमुत्कर्षतां नयेत्॥ 4.1.35.४० ॥&lt;br&gt;&#xA;उत्तमानुत्तमानेव गच्छन्हीनांश्च वर्जयन् ॥&lt;br&gt;&#xA;ब्राह्मणः श्रेष्ठतामेति प्रत्यवाये न शूद्रताम् ॥ ४१ ॥&lt;br&gt;&#xA;अनध्ययनशीलं च सदाचारविलङ्घिनम्॥&lt;br&gt;&#xA;सालसं च दुरन्नादं ब्राह्मणं बाधतेंऽतकः ॥ ४२ ॥&lt;br&gt;&#xA;ततोऽभ्यसेत्प्रयत्नेन सदाचारं सदा द्विजः ॥&lt;br&gt;&#xA;तीर्थान्यप्यभिलष्यन्ति सदाचारिसमागमम्॥ ४३ ॥&lt;br&gt;&#xA;रजनीप्रान्तयामार्धं बाह्मः समय उच्यते ॥&lt;br&gt;&#xA;स्वहितं चिन्तयेत्प्राज्ञस्तस्मिंश्चोत्थाय सवर्दा ॥ ४४ ॥&lt;br&gt;&#xA;गजास्यं संस्मरेदादौ तत ईशं सहाम्बया॥&lt;br&gt;&#xA;श्रीरङ्गं श्रीसमेतं तु ब्रह्माण्या कमलोद्भवम्॥ ४५ ॥&lt;br&gt;&#xA;इन्द्रादीन्सकलान्देवान्वसिष्ठादीन्मुनीनपि ॥&lt;br&gt;&#xA;गङ्गाद्याः सरितः सर्वाः श्रीशैलाद्यखिलान्गिरीन् ॥ ४६ ॥&lt;br&gt;&#xA;क्षीरोदादीन्समुद्रांश्च मानसादि सरांसि च ॥&lt;br&gt;&#xA;वनानि नन्दनादीनि धेनूः कामदुघादिकाः ॥ ४७ ॥&lt;br&gt;&#xA;कल्पवृक्षादि वृक्षांश्च धातून्काञ्चनमुख्यतः ॥&lt;br&gt;&#xA;दिव्यस्त्रीरुर्वशीमुख्या गरुडादीन्पतत्त्रिणः ॥ ४८ ॥&lt;br&gt;&#xA;नागाश्च शेषप्रमुखान्गजानैरावतादिकान्॥&lt;br&gt;&#xA;अश्वानुच्चैःश्रवो मुख्यान्कौस्तुभादीन्मणीञ्छुभान् ॥ ४९ ॥&lt;br&gt;&#xA;स्मरेदरुन्धतीमुख्याः पतिव्रतवतीर्वधूः ॥&lt;br&gt;&#xA;नैमिषादीन्यरण्यानि पुरीः काशीपुरीमुखाः ॥ 4.1.35.५० ॥&lt;br&gt;&#xA;विश्वेशादीनि लिङ्गानि वेदानृक्प्रमुखानपि ॥&lt;br&gt;&#xA;गायत्रीप्रमुखान्मन्त्रान्योगिनः सनकादिकान् ॥ ५१ ॥&lt;br&gt;&#xA;प्रणवादिमहाबीजं नारदादींश्च वैष्णवान् ॥&lt;br&gt;&#xA;शिवभक्तांश्च बाणादीन्प्रह्लादादीन्दृढव्रतान् ॥ ५२ ॥&lt;br&gt;&#xA;वदान्यांश्च दधीच्यादीन्हरिश्चन्द्रादि भूपतीन् ॥&lt;br&gt;&#xA;जननी चरणौ स्मृत्वा सर्वतीर्थोत्तमोत्तमौ ॥ ५३ ॥&lt;br&gt;&#xA;पितरं च गुरूंश्चापि हृदि ध्यात्वा प्रसन्नधीः ॥&lt;br&gt;&#xA;ततश्चावश्यकं कर्तुं नैर्ऋतीं दिशमाश्रयेत् ॥ ५४ ॥&lt;br&gt;&#xA;ग्रामाद्धनुःशतं गच्छेन्नगराच्च चतुर्गुणम् ॥&lt;br&gt;&#xA;तृणैराच्छाद्य वसुधां शिरः प्रावृत्य वाससा ॥५५ ॥&lt;br&gt;&#xA;कर्णोपवीत्युदग्वक्त्रो दिवसे सन्ध्ययोरपि ॥&lt;br&gt;&#xA;विण्मूत्रे विसृजेन्मौनी निशायां दक्षिणामुखः ॥ ५६ ॥&lt;br&gt;&#xA;न तिष्ठन्नाप्सु नो विप्र गो वह्न्यनिल सम्मुखः ॥&lt;br&gt;&#xA;न फालकृष्टे भूभागे न रथ्यासेव्यभूतले ॥ ५७ ॥&lt;br&gt;&#xA;नालोकयेद्दिशोभागाञ्ज्योतिश्चक्रं नभोमलम् ॥&lt;br&gt;&#xA;वामेन पाणिना शिश्नं धृत्वोत्तिष्ठेत्प्रयत्नवान् ॥ ५८ ॥&lt;br&gt;&#xA;अथो मृदं समादाय जन्तुकर्करवर्जिताम् ॥&lt;br&gt;&#xA;विहाय मूषकोत्खातां शौचोच्छिष्टां च नाकुलाम् ॥ ५९ ॥&lt;br&gt;&#xA;गुह्ये दद्यान्मृदं चैकां पायौ पञ्चाम्बुसां तराः ॥&lt;br&gt;&#xA;दश वामकरे चापि सप्त पाणिद्वये मृदः ॥ 4.1.35.६० ॥&lt;br&gt;&#xA;एकैकां पादयोर्दद्यात्तिस्रः पाण्योर्मृदस्तथा ॥&lt;br&gt;&#xA;इत्थं शौचं गृही कुर्याद्गन्धलेपक्षयावधि ॥ ६१ ॥&lt;br&gt;&#xA;क्रमाद्द्वैगुण्यमेतस्माद्ब्रह्मचर्यादिषु त्रिषु ॥&lt;br&gt;&#xA;दिवाविहित शौचस्य रात्रावर्धं समाचरेत् ॥ ६२ ॥&lt;br&gt;&#xA;रुज्यर्धं च तदर्धं च पथि चौरादि बाधिते ॥&lt;br&gt;&#xA;तदर्धं योषितां चापि सुस्थे न्यूनं न कारयेत् ॥६३॥&lt;br&gt;&#xA;अपि सर्वनदीतोयैर्मृत्कूटैश्चापि गोमयैः ॥&lt;br&gt;&#xA;आपादमाचरच्छौचं भावदुष्टो न शुद्धिभाक् ॥६४॥&lt;br&gt;&#xA;आर्द्रधात्रीफलोन्माना मृदः शौचे प्रकीर्तिताः॥&lt;br&gt;&#xA;सर्वाश्चाहुतयोप्येवं ग्रासाश्चान्द्रायणेपि च ॥&lt;br&gt;&#xA;प्रागास्य उदगास्योवा सूपविष्टः शुचौ भुवि॥&lt;br&gt;&#xA;उपस्पृशेद्विहीनायां तुषाङ्गारास्थिभस्मभिः ॥ ६६॥&lt;br&gt;&#xA;अनुष्णाभिरफेनाभिरद्भिर्हृद्गाभिरत्वरः ॥&lt;br&gt;&#xA;ब्राह्मणो ब्राह्मतीर्थेन दृष्टिपूताभिराचमेत् ॥ ६७॥&lt;br&gt;&#xA;कण्ठगाभिर्नृपः शुद्ध्येत्तालुगाभिस्तथोरुजः ॥&lt;br&gt;&#xA;स्त्रीशूद्रावास्य संस्पर्शमात्रेणापि विशुद्ध्यतः ॥ ६८ ॥&lt;br&gt;&#xA;शिरः प्रावृत्य कण्ठं वा जले मुक्तशिखोऽपि च ॥&lt;br&gt;&#xA;अक्षालितपदद्वन्द्व आचान्तोप्यशुचिर्मतः ॥ ६९ ॥&lt;br&gt;&#xA;त्रिः पीत्वाम्बु विशुद्ध्यर्थं ततः खानि विशोधयेत् ॥&lt;br&gt;&#xA;अङ्गुष्ठमूलदेशेन द्विर्द्विरोष्ठाधरौ स्पृशेत् ॥ 4.1.35.७० ॥&lt;br&gt;&#xA;अङ्गुलीभिस्त्रिभिः पश्चात्पुनरास्यं स्पृशेत्सुधीः ॥&lt;br&gt;&#xA;तर्जन्यङ्गुष्ठकोट्या च घ्राणरन्ध्रे पुनः पुनः ॥ ७१ ॥&lt;br&gt;&#xA;अङ्गुष्ठानामिकाग्राभ्यां चक्षुः श्रोत्रे पुनः पुनः ॥&lt;br&gt;&#xA;कनिष्ठाङ्गुष्ठयोगेन नाभिरन्ध्रमुपस्पृशेत् ॥ ७२ ॥&lt;br&gt;&#xA;स्पृष्ट्वा तलेन हृदयं समस्ताभिः शिरः स्पृशेत् ॥&lt;br&gt;&#xA;अङ्गुल्यग्रैस्तथा स्कन्धौ साम्बु सर्वत्र संस्पृशेत् ॥ ७३ ॥&lt;br&gt;&#xA;आचान्तः पुनराचामेत्कृते रथ्योपसर्पणे ॥&lt;br&gt;&#xA;स्नात्वा भुक्त्वा पयः पीत्वा प्रारम्भे शुभकर्मणाम् ॥ ७४ ॥&lt;br&gt;&#xA;सुप्त्वा वासः परीधाय तथा दृष्ट्वाप्यमङ्गलम् ॥&lt;br&gt;&#xA;प्रमादादशुचिं स्पृष्ट्वा द्विराचान्तः शुचिर्भवेत् ॥ ७५ ॥&lt;br&gt;&#xA;अथो मुखविशुद्ध्यर्थं गृह्णीयाद्दन्तधावनम् ॥&lt;br&gt;&#xA;आचान्तोप्यशुचिर्यस्मादकृत्वा दन्तधावनम्॥ ७६ ॥&lt;br&gt;&#xA;प्रतिपद्दर्शषष्ठीषु नवम्यां रविवासरे ॥&lt;br&gt;&#xA;दन्तानां काष्ठसंयोगो दहेदासप्तमं कुलम् ॥ ७७॥&lt;br&gt;&#xA;अलाभे दन्तकाष्ठानां निषिद्धे वाथ वासरे ॥&lt;br&gt;&#xA;गण्डूषा द्वादश ग्राह्या मुखस्य परिशुद्धये ॥ ७८ ॥&lt;br&gt;&#xA;कनिष्ठाग्र परीमाणं सत्वचं निर्व्रणं ऋजुम् ॥&lt;br&gt;&#xA;द्वादशाङ्गुलमानं च सार्धं स्याद्दन्तधावनम् ॥ ७९ ॥&lt;br&gt;&#xA;एकैकाङ्गुलह्रासेन वर्णेष्वन्येषु कीर्तितम् ॥&lt;br&gt;&#xA;आम्राम्रातक धात्रीणां कङ्कोल खदिरोद्भवम् ॥ 4.1.35.८० ॥&lt;br&gt;&#xA;शम्यपामार्गखर्जूरीशेलुश्रीपर्णिपीलुजम्॥&lt;br&gt;&#xA;राजादनं च नारङ्गं कषायकटुकण्टकम्॥८१॥&lt;br&gt;&#xA;क्षीरवृक्षोद्भवं वापि प्रशस्तं दन्तधावनम्॥&lt;br&gt;&#xA;जिह्वोल्लेखनिकां चापि कुर्याच्चापाकृतिं शुभाम्॥ ८२॥&lt;br&gt;&#xA;अन्नाद्याय व्यूहध्वं सोमोराजाय मा गमत् ॥&lt;br&gt;&#xA;समे मुखं प्रमार्क्ष्यते यशसा च भगेन च ॥ ८३ ॥&lt;br&gt;&#xA;आयुर्बलं यशो वर्चः प्रजाः पशु वसूनि च ॥&lt;br&gt;&#xA;ब्रह्म प्रज्ञां च मेधां च त्वन्नो देहि वनस्पते ॥ ८४ ॥&lt;br&gt;&#xA;मन्त्रावेतौ समुच्चार्य यः कुर्याद्दन्तधावनम् ॥&lt;br&gt;&#xA;वनस्पतिगतः सोमस्तस्य नित्यं प्रसीदति ॥ ८५ ॥&lt;br&gt;&#xA;मुखे पर्युषिते यस्माद्भवेदशुचिभाग्नरः ॥&lt;br&gt;&#xA;ततः कुर्यात्प्रयत्नेन शुद्ध्यर्थं दन्तधावनम् ॥ ८६ ॥&lt;br&gt;&#xA;उपवासेपि नो दुष्येद्दन्तधावनमञ्जनम् ॥&lt;br&gt;&#xA;गन्धालङ्कारसद्वस्त्रपुष्पमालानुलेपनम् ॥ ८७ ॥&lt;br&gt;&#xA;प्रातःसन्ध्यां ततः कुर्याद्दन्तधावनपूर्विकाम् ॥&lt;br&gt;&#xA;प्रातःस्नानं चरित्वा च शुद्धे तीर्थे विशेषतः ॥ ८८ ॥&lt;br&gt;&#xA;प्रातःस्नानाद्यतःशुद्ध्येत्कायोयं मलिनः सदा ॥&lt;br&gt;&#xA;छिद्रितो नवभिश्छिद्रैः स्रवत्येव दिवानिशम् ॥ ८९ ॥&lt;br&gt;&#xA;उत्साह मेधा सौभाग्य रूप सम्पत्प्रवर्तकम् ॥&lt;br&gt;&#xA;मनः प्रसन्नताहेतुः प्रातःस्नानं प्रशस्यते ॥ 4.1.35.९० ॥&lt;br&gt;&#xA;प्रस्वेद लालाद्याक्लिन्नो निद्राधीनो यतो नरः ॥&lt;br&gt;&#xA;प्रातःस्नानात्ततोर्हः स्यान्मन्त्रस्तोत्रजपादिषु॥९१॥&lt;br&gt;&#xA;प्रातःप्रातस्तु यत्स्नानं सञ्जाते चारुणोदये ॥&lt;br&gt;&#xA;प्राजापत्यसमं प्राहुस्तन्महाघविघातकृत् ॥ ९२ ॥&lt;br&gt;&#xA;प्रातःस्नानं हरेत्पापमलक्ष्मीं ग्लानिमेव च ॥&lt;br&gt;&#xA;अशुचित्वं च दुःस्वप्नं तुष्टिं पुष्टिं प्रयच्छति ॥ ९३ ॥&lt;br&gt;&#xA;नोपसर्पन्ति वै दुष्टाः प्रातःस्नायिजन क्वचित् ॥&lt;br&gt;&#xA;दृष्टादृष्टफलं यस्मात्प्रातःस्नानं समाचरेत् ॥ ९४ ॥&lt;br&gt;&#xA;प्रसङ्गतः स्नानविधिं वक्ष्यामि कलशोद्भव ॥&lt;br&gt;&#xA;विधिस्नानं यतः प्राहुः स्नानाच्छतगुणोत्तरम् ॥ ९५ ॥&lt;br&gt;&#xA;विशुद्धां मृदमादाय बर्हींषि तिल गोमयम् ॥&lt;br&gt;&#xA;शुचौ देशे परिस्थाप्य त्वाचम्य स्नानमाचरेत् ॥ ९६ ॥&lt;br&gt;&#xA;उपग्रही बद्धशिखो जलमध्ये समाविशेत् ॥&lt;br&gt;&#xA;उरुँ हीति मन्त्रेण तोयमावर्त्य सृष्टितः ॥ ९७ ॥&lt;br&gt;&#xA;ये ते शतं ततो जप्त्वा तोयस्यामन्त्रणाय च ॥&lt;br&gt;&#xA;सुमित्रिया नो मन्त्रेण पूर्वं कृत्वा जलाञ्जलिम् ॥&lt;br&gt;&#xA;क्षिपेद्द्वेष्यं समुद्दिश्य जपन्दुर्मित्रिया इति ॥ ९८ ॥&lt;br&gt;&#xA;इदं विष्णुरिमं जप्त्वा लिम्पेदङ्गानि मृत्स्नया ॥&lt;br&gt;&#xA;मृदैकया शिरः क्षाल्य द्वाभ्यां नाभेस्तथोपरि ॥ ९९ ॥&lt;br&gt;&#xA;नाभेरधस्तु तिसृभिः पादौ षड्भिर्विशोधयेत् ॥ ॥&lt;br&gt;&#xA;मज्जेत्प्रवाहाभिमुख आपो अस्मानिमं जपन् ॥4.1.35.१००॥&lt;br&gt;&#xA;उदिदाभ्यः शुचिरिति मन्त्र उन्मज्जने मतः ॥&lt;br&gt;&#xA;मानस्तोक इमं जप्त्वा लिम्पेद्गात्राणि गोमयैः ॥ १ ॥&lt;br&gt;&#xA;इमं मे वरुणेत्यादि मन्त्रः स्वात्माभिषेचनम् ॥&lt;br&gt;&#xA;तत्त्वायामि तथात्वन्नः सत्वं नश्चाप्युदुत्तमम् ॥ २ ॥&lt;br&gt;&#xA;धाम्नोधाम्नस्तथा मापो मौषधीरिति सञ्जपेत् ॥&lt;br&gt;&#xA;यदाहुरघ्न्या मुञ्चन्तु मेति चावभृथेति च ॥ ३ ॥&lt;br&gt;&#xA;अब्दैवता इमे मन्त्राः प्रोक्ताः स्वात्माभिषेचने ॥&lt;br&gt;&#xA;प्रणवेन ततो विप्रो महाव्याहृतिभिस्ततः ॥ ४ ॥&lt;br&gt;&#xA;आत्मानं पावयेद्विद्वान्गायत्र्या च ततः कृती ॥&lt;br&gt;&#xA;आपो हिष्ठेति तिसृभिः प्रत्यृचं पावनं स्मृतम् ॥ ५ ॥&lt;br&gt;&#xA;एतेपि पावना मन्त्रा इदमापो हविष्मतीः ॥&lt;br&gt;&#xA;देवीराप अपो देवा द्रुपदादिव सञ्ज्ञकाः ॥ ६ ॥&lt;br&gt;&#xA;शन्नो देवीरपोदेवीस्तथापाँरसमित्यपि ॥&lt;br&gt;&#xA;पुनन्तु मेति च नव पावमान्यः प्रकीर्तिताः ॥ ७ ॥&lt;br&gt;&#xA;ततोऽघमर्षणं जप्त्वा द्रुपदां च ततो जपेत् ॥&lt;br&gt;&#xA;प्राणायामं च विधिवदथवान्तर्जले जपेत् ॥ ८ ॥&lt;br&gt;&#xA;प्रणवं त्रिर्जपेद्वापि विष्णुं वा संस्मरेत्सुधीः॥&lt;br&gt;&#xA;स्नात्वेत्थं वस्त्रमापीड्य गृह्णीयाद्धौतवाससी ॥&lt;br&gt;&#xA;आचम्य च ततः कुर्यात्प्रातःसन्ध्यां कुशान्विताम्॥&lt;br&gt;&#xA;यो न सन्ध्यामुपासीत ब्राह्मणो हि विशेषतः ॥ 4.1.35.११० ॥&lt;br&gt;&#xA;स जीवन्नेव शूद्रस्तु मृतः श्वा जायते ध्रुवम् ॥&lt;br&gt;&#xA;सन्ध्याहीनोऽशुचिर्नित्यमनर्हः सर्वकर्मसु ॥ ११ ॥&lt;br&gt;&#xA;यदन्यत्कुरुते कर्म न तस्य फलभाग्भवेत् ॥&lt;br&gt;&#xA;प्रणवं प्राग्दिशि स्मृत्वा ततो दत्त्वा कुशासनम् ॥ १२ ॥&lt;br&gt;&#xA;चतुःस्रक्तिरिमं मन्त्रं पठित्वा नान्यदृङ्मनाः ॥ १३ ॥&lt;br&gt;&#xA;प्राङ्मुखो बद्धचूडो वाप्युपविष्ट उदङ्मुखः ॥&lt;br&gt;&#xA;प्रदक्षिणं स्वमभ्युक्ष्य प्राणायामं समाचरेत् ॥ १४ ॥&lt;br&gt;&#xA;गायत्रीं शिरसा सार्धम्ं सप्तव्याहृतिपूर्विकाम् ॥&lt;br&gt;&#xA;त्रिर्जपेत्सदशोङ्कारः प्राणायामोयमुच्यते ॥१५॥&lt;br&gt;&#xA;प्राणायामांश्चरन्विप्रो नियतेन्द्रिय मानसः ॥&lt;br&gt;&#xA;अहोरात्रकृतैः पापैर्मुक्तो भवति तत्क्षणात् ॥१६॥&lt;br&gt;&#xA;दशद्वादश सङ्ख्या वा प्राणायामाः कृता यदि ॥&lt;br&gt;&#xA;नियम्य मानसं तेन तदा तप्तं महत्तपः ॥ १७ ॥&lt;br&gt;&#xA;सव्याहृति प्रणवकाः प्राणायामास्तु षोडश ॥&lt;br&gt;&#xA;अपि भ्रूणहनं मासात्पुनन्त्यहरहः कृताः ॥ १८ ॥&lt;br&gt;&#xA;यथा पार्थिवधातूनां दह्यन्ते धमनान्मलाः ॥&lt;br&gt;&#xA;तथेन्द्रियैः कृता दोषा ज्वाल्यन्ते प्राणसंयमात् ॥ १९ ॥&lt;br&gt;&#xA;एकं सम्भोज्य विधिवद्ब्राह्मणं यत्फलं लभेत् ॥&lt;br&gt;&#xA;प्राणायामैर्द्वादशभिस्तत्फलं श्रद्धयाप्यते ॥ 4.1.35.१२० ॥&lt;br&gt;&#xA;वेदादि वाङ्मयं सर्वं प्रणवे यत्प्रतिष्ठितम्॥&lt;br&gt;&#xA;ततः प्रणवमभ्यस्येद्वेदादिं वेदजापकः ॥ २१ ॥&lt;br&gt;&#xA;प्रणवे नित्ययुक्तस्य सप्तसु व्याहृतिष्वपि ॥&lt;br&gt;&#xA;त्रिपदायां तु गायत्र्यां न भयं जायते क्वचित् ॥२२॥&lt;br&gt;&#xA;एकाक्षरं परं ब्रह्म प्राणायामः परं तपः ॥&lt;br&gt;&#xA;गायत्र्यास्तु परं नास्ति पावनं कलशोद्भव ॥ २३ ॥&lt;br&gt;&#xA;कर्मणा मनसा वाचा यद्रात्रौ कुरुतेत्वघम् ॥&lt;br&gt;&#xA;उत्तिष्ठन्पूर्वसन्ध्यायां प्राणायामैर्विशोधयेत्॥ २४॥&lt;br&gt;&#xA;यदह्ना कुरुते पापं मनोवाक्कायकर्मभिः ॥&lt;br&gt;&#xA;आसीनः पश्चिमां सन्ध्यां तत्प्राणायामतो हरेत् ॥ २५ ॥&lt;br&gt;&#xA;पूर्वां सन्ध्यां जपंस्तिष्ठेत्सावित्रीमार्कदर्शनात् ॥&lt;br&gt;&#xA;पश्चिमां तु समासीनः सम्यगृक्षविभावनात् ॥ २६ ॥&lt;br&gt;&#xA;पूर्वां सन्ध्यां जपंस्तिष्ठन्नैशमेनो व्यपोहति ॥&lt;br&gt;&#xA;पश्चिमां तु समासीनो मलं हन्ति दिवाकृतम् ॥ २७ ॥&lt;br&gt;&#xA;नोपतिष्ठेत्तु यः पूर्वां नोपास्ते यस्तु पश्चिमाम् ॥&lt;br&gt;&#xA;स शूद्रवद्बहिष्कार्यः सर्वस्माद्द्विजकर्मणः ॥ २८ ॥&lt;br&gt;&#xA;अपां समीपमासाद्य नित्यकर्म समाचरेत् ॥&lt;br&gt;&#xA;गायत्रीमप्यधीयीत गत्वारण्यं समाहितः ॥ २९ ॥&lt;br&gt;&#xA;गृहाद्बहुगुणा यस्मात्सन्ध्या बहिरुपासिता ॥&lt;br&gt;&#xA;गायत्र्यभ्यासमात्रोपि वरं विप्रो जितेन्द्रियः ॥ 4.1.35.१३० ॥&lt;br&gt;&#xA;त्रिवेद्यपि च नो मान्यः सर्वभुक्सर्वविक्रयी ॥&lt;br&gt;&#xA;सविता देवता यस्या मुखमग्निस्त्रिपाच्च या ॥ ३१ ॥&lt;br&gt;&#xA;विश्वामित्रे ऋषिश्छन्दो गायत्री सा विशिष्यते ॥&lt;br&gt;&#xA;गायत्रीमुषसि ध्यायेल्लोहितां ब्रह्मदैवताम् ॥ ३२ ॥&lt;br&gt;&#xA;हंसारूढामष्टवर्षां रक्तस्रगनुलेपनाम् ॥&lt;br&gt;&#xA;ऋक्स्वरूपामभयदामक्षमालावलम्बिनीम् ॥ ३३ ॥&lt;br&gt;&#xA;व्यासर्षिणा स्तूयमानां छन्दसानुष्टुभायुताम् ॥&lt;br&gt;&#xA;एतद्ध्यानादुषर्देव्या नैशमेनो व्यपोहति ॥ ३४ ॥&lt;br&gt;&#xA;सूर्यश्चेति च मन्त्रेण स्यादाचमनमुत्तमम् ॥&lt;br&gt;&#xA;आपोहिष्ठेति तिसृभिर्मार्जनं तु ततश्चरेत् ॥ ३५ ॥&lt;br&gt;&#xA;भूमौ शिरसि चाकाश आकाशे भुवि मस्तके ॥&lt;br&gt;&#xA;मस्तके च तथाकाशे भूमौ च नवधा क्षिपेत् ॥ ३६ ॥&lt;br&gt;&#xA;भूमिशब्देन चरणावाकाशं हृदयं स्मृतम् ॥&lt;br&gt;&#xA;शिरस्येव शिरः शब्दो मार्जनज्ञैरुदाहृतः ॥ ३७ ॥&lt;br&gt;&#xA;वारुणादपि चाग्नेयाद्वायव्यादपि चैन्द्रतः ॥&lt;br&gt;&#xA;मन्त्रस्नानादपि परं ब्राह्मं स्नानमिदं परम् ॥ ३८ ॥&lt;br&gt;&#xA;ब्राह्मस्नानेन यः स्नातः स बाह्याभ्यन्तरे शुचिः ॥&lt;br&gt;&#xA;सर्वत्र चार्हतामेति देवपूजादिकर्मणि ॥३९ ॥&lt;br&gt;&#xA;नक्तं दिनं निमज्ज्याप्सु कैवर्ताः किमु पावनाः ॥&lt;br&gt;&#xA;शतशोपि तथा स्नाता न शुद्धा भावदूषिता ॥ 4.1.35.१४० ॥&lt;br&gt;&#xA;अन्तःकरणशुद्धा ये तान्विभूतिः पवित्रयेत् ॥&lt;br&gt;&#xA;किं पावनाः प्रकीर्त्यन्ते रासभा भस्मधूसराः ॥ ४१ ॥&lt;br&gt;&#xA;स स्नातः सर्वतीर्थेषु स सर्वमलवर्जितः ॥&lt;br&gt;&#xA;तेन क्रतुशतैरिष्टं चेतो यस्येह निर्मलम् ॥ ४२ ॥&lt;br&gt;&#xA;तदेव निर्मलं चेतो यथास्यात्तन्मुने शृणु ॥&lt;br&gt;&#xA;विश्वेशश्चेत्प्रसन्नः स्यात्तदा स्यान्नान्यथा क्वचित् ॥ ४३ ॥&lt;br&gt;&#xA;तस्माच्चेतोविशुद्ध्यर्थं काशीनाथं समाश्रयेत् ॥&lt;br&gt;&#xA;तदाश्रयेण नियतं सङ्क्षीयन्ते मनोमलाः ॥ ४४ ॥&lt;br&gt;&#xA;सङ्क्षीणमान स मलो विश्वेशानु ग्रहात्परात् ॥&lt;br&gt;&#xA;इदं शरीरमुत्सृज्य परं ब्रह्माधिगच्छति ॥ ४५ ॥&lt;br&gt;&#xA;विश्वेशानुग्रहे हेतुः सदाचारो मतो नृणाम् ॥&lt;br&gt;&#xA;श्रुतिस्मृतिभ्यामुदितं तस्मात्तमनु संश्रयेत् ॥ ॥ ४६ ॥&lt;br&gt;&#xA;द्रुपदां तु ततो जप्त्वा जलमादाय पाणिना ॥&lt;br&gt;&#xA;कुर्यादृतं च मन्त्रेण विधिज्ञस्त्वघमर्षणम् ॥ ४७ ॥&lt;br&gt;&#xA;निमज्ज्याप्सु च यो विद्वाञ्जपेत्त्रिरघमर्षणम् ॥&lt;br&gt;&#xA;यथाश्वमेधावभृथस्तस्य स्यात्तत्तथा ध्रुवम् ॥ ४८ ॥&lt;br&gt;&#xA;जले वापि स्थले वापि यः कुयार्दघमषर्णम् ॥&lt;br&gt;&#xA;तस्याघौघो विनश्येत यथा सूर्योदये तमः ॥ ४९ ॥&lt;br&gt;&#xA;इमं मन्त्रं ततश्चोक्त्वा कुर्यादाचमनं द्विजः ॥&lt;br&gt;&#xA;आचार्याः केचिदिच्छन्ति शाखाभेदेन चापरे ॥ 4.1.35.१५० ॥&lt;br&gt;&#xA;अन्तश्चरसि भूतेषु गुहायां विश्वतोमुखः ॥&lt;br&gt;&#xA;त्वं यज्ञस्त्वं वषट्कार आपो ज्योतीरसोऽमृतम् ॥ ५१ ॥&lt;br&gt;&#xA;गायत्रीं शिरसा हीनां महाव्याहृतिपूर्विकाम् ॥&lt;br&gt;&#xA;प्रणवाद्यां जपंस्तिष्ठन्क्षिपेदम्भोञ्जलि त्रयम् ॥ ५२ ॥&lt;br&gt;&#xA;तेन वज्रोदकेनाशु मन्देहा नाम राक्षसाः ॥&lt;br&gt;&#xA;सूर्यारयः प्रलीयन्ते शैला वज्रहता इव ॥५३॥&lt;br&gt;&#xA;विवस्वतः सहायार्थं यो द्विजो नाञ्जलित्रयम् ॥&lt;br&gt;&#xA;क्षिपेन्मन्देहनाशाय सोपि मन्देहतां व्रजेत्॥५४॥&lt;br&gt;&#xA;प्रातस्तावज्जपंस्तिष्ठेद्यावत्सूर्यस्य दर्शनम्॥&lt;br&gt;&#xA;उपविष्टो जपेत्सायमृक्षाणामाविलोकनात्॥५५॥&lt;br&gt;&#xA;काललोपो न कर्तव्यो द्विजेन स्वहितेप्सुना॥&lt;br&gt;&#xA;अर्धोदयास्त समये तस्माद्वज्रोदकं क्षिपेत् ॥५६ ॥&lt;br&gt;&#xA;विधिनापि कृता सन्ध्या कालातीताऽफला भवेत् ॥&lt;br&gt;&#xA;अयमेव हि दृष्टान्तो वन्ध्या स्त्री मैथुनं यथा ॥५७॥&lt;br&gt;&#xA;जलं वामकरे कृत्वा यासन्ध्या चरिता द्विजैः ॥&lt;br&gt;&#xA;वृषली सा परिज्ञेया रक्षोगण मुदावहा ॥५८॥&lt;br&gt;&#xA;उद्वयं तमुदुत्यं च चित्रं देवेति तत्परम् ॥&lt;br&gt;&#xA;तच्चक्षुरित्युपस्थानमन्त्रा ब्रध्नस्य सिद्धिदाः ॥५९॥&lt;br&gt;&#xA;सहस्रकृत्वो गायत्र्याः शतकृत्वोथवा पुनः ॥&lt;br&gt;&#xA;दशकृत्वोथ देव्यैव कुर्यात्सौरीमुपस्थितिम् ॥ 4.1.35.१६० ॥&lt;br&gt;&#xA;सहस्रपरमां देवीं शतमध्यां दशावराम् ॥&lt;br&gt;&#xA;गायत्रीं यो जपेद्विप्रो न स पापैः प्रलिप्यते ॥ ६१ ॥&lt;br&gt;&#xA;विभ्राडित्यनुवाकं वा सूक्तं वा पौरुषं जपेत् ॥&lt;br&gt;&#xA;शिवसङ्कल्पमथवा ब्राह्मणं मण्डलं तु वा ॥ ६२ ॥&lt;br&gt;&#xA;एतानि चोपस्थानानि रविप्रीतिकराणि च ॥&lt;br&gt;&#xA;रक्तचन्दनमिश्राद्भिरक्षतैः कुसुमैः कुशैः ॥६३॥&lt;br&gt;&#xA;वेदोक्तैरागमोक्तैर्वा मन्त्रैरर्घं प्रदापयेत् ॥&lt;br&gt;&#xA;अर्चितः सविता येन तेन त्रैलोक्यमर्चितम्॥६४॥&lt;br&gt;&#xA;अर्चितः सविता सूते सुतान्पशु वसूनि च ॥&lt;br&gt;&#xA;व्याधीन्हरेद्ददात्यायुः पूरयेद्वाञ्छितान्यपि ॥ ६५ ॥&lt;br&gt;&#xA;अयं हि रुद्र आदित्यो हरिरेष दिवाकरः ॥&lt;br&gt;&#xA;रविर्हिरण्यगर्भोसौ त्रयीरूपोयमर्यमा ॥ ६६ ॥&lt;br&gt;&#xA;रवेस्तु तोषणात्तुष्टा ब्रह्मविष्णुमहेश्वराः ॥&lt;br&gt;&#xA;इन्द्रादयोखिला देवा मरीच्याद्या महर्षयः ॥ ६७ ॥&lt;br&gt;&#xA;मानवा मनुमुख्याश्च सोमपाद्याः पितामहाः ॥&lt;br&gt;&#xA;रवेरर्चां विधायेत्थं ततस्तर्पणमारभेत् ॥ ६८ ॥&lt;br&gt;&#xA;दर्भानगर्भानादाय नव सप्त च पञ्च वा ॥&lt;br&gt;&#xA;साग्रान्समूलानच्छिन्नान्द्विजो दक्षिणपाणिना ॥ ६९ ॥&lt;br&gt;&#xA;अन्वारब्धेन सव्येन तर्पयेत्षड्विनायकान् ॥&lt;br&gt;&#xA;ब्रह्मादीनखिलान्देवान्मरीच्यादींस्तथा मुनीन् ॥ 4.1.35.१७० ॥&lt;br&gt;&#xA;चन्दनागुरुकस्तूरी गन्धवत्कुसुमैरपि ॥&lt;br&gt;&#xA;तर्पयेच्छुचिभिस्तोयैस्तृप्यन्त्विति समुच्चरन् ॥ ७१ ॥&lt;br&gt;&#xA;सनकादीन्मनुष्याँश्च निवीती तर्पयेद्यवैः ॥&lt;br&gt;&#xA;अङ्गुष्ठद्वयमध्ये तु कृत्वा दर्भानृजून्द्विजः ॥ ७२ ॥&lt;br&gt;&#xA;कव्यवाडनलादींश्च पितॄन्दिव्यान्प्रतर्पयेत् ॥&lt;br&gt;&#xA;प्राचीनावीतिको दर्भैर्द्विगुणैस्तिलमिश्रितैः ॥ ७३ ॥&lt;br&gt;&#xA;रवौ शुक्रे त्रयोदश्यां सप्तम्यां निशि सन्ध्ययोः ॥&lt;br&gt;&#xA;श्रेयोर्थी ब्राह्मणो जातु न कुर्यात्तिलतर्पणम् ॥ ७४ ॥&lt;br&gt;&#xA;यदि कुर्यात्ततः कुर्याच्छुक्लैरेव तिलैः कृती ॥&lt;br&gt;&#xA;चतुर्दश यमान्पश्चात्तर्पयेन्नाम उच्चरन् ॥ ७५ ॥&lt;br&gt;&#xA;ततः स्वगोत्रमुच्चार्य तर्पयेत्स्वपितॄन्मुदा ॥&lt;br&gt;&#xA;सव्यजानुनिपातेन पितृतीर्थेन वाग्यतः ॥ ७६ ॥&lt;br&gt;&#xA;एकैकमञ्जलिं देवा द्वौ द्वौ तु सनकादिकाः ॥&lt;br&gt;&#xA;पितरस्त्रीन्प्रवाञ्छन्ति स्त्रिय एकैकमञ्जलिम् ॥ ७७ ॥&lt;br&gt;&#xA;अङ्गुल्यग्रे भवेद्दैवमार्षमङ्गुलि मूलगम् ॥&lt;br&gt;&#xA;ब्राह्ममङ्गुष्ठमूले तु पाणिमध्ये प्रजापतेः ॥ ७८ ॥&lt;br&gt;&#xA;मध्येङ्गुष्ठप्रदेशिन्योः पित्र्यं तीर्थं प्रचक्षते ॥&lt;br&gt;&#xA;नवर्चमुच्चरन्विद्वान्विदध्यात्पितृतर्पणम् ॥ ७९ ॥&lt;br&gt;&#xA;उदीरतामगिंरस आयन्तुन इतीष्यते ॥&lt;br&gt;&#xA;ऊर्जं वहन्ती पितृभ्यः स्वधायिभ्यस्ततः पठेत् ॥ 4.1.35.१८० ॥&lt;br&gt;&#xA;ये चेह पितरस्तद्वन्मधुवाता इति तृचम् ॥&lt;br&gt;&#xA;नमो वः पितरश्चोक्त्वा पठन्सिञ्चेज्जलं भुवि ॥ ८१ ॥&lt;br&gt;&#xA;आब्रह्मस्तम्बपर्यन्तं देवर्षिपितृमानवाः ॥&lt;br&gt;&#xA;तृप्यन्तु पितरः सर्वे मातृमातामहादयः ॥८२ ॥&lt;br&gt;&#xA;अतीतकुलकोटीनां सप्तद्वीप निवासिनाम् ॥&lt;br&gt;&#xA;आब्रह्मभुवनाल्लोकादिदमस्तु तिलोदकम् ॥ ६३ ॥&lt;br&gt;&#xA;ये चास्माकं कुले जाता अपुत्रा गोत्रिणो मृताः ॥&lt;br&gt;&#xA;सर्वे ते तृप्तिमायान्तु वस्त्रनिष्पीडनोदकैः ॥८४ ॥&lt;br&gt;&#xA;अग्निकार्यं ततः कृत्वा वेदाभ्यासं ततश्चरेत् ॥&lt;br&gt;&#xA;श्रुत्यभ्यासः पञ्चधा स्यात्स्वीकारोर्थविचारणम् ॥ ८५ ॥&lt;br&gt;&#xA;अभ्यासश्च जपश्चापि शिष्येभ्यः प्रतिपादनम् ॥&lt;br&gt;&#xA;लब्धस्य प्रतिपालार्थमलब्धस्य च लब्धये ॥ ८६ ॥&lt;br&gt;&#xA;दातारं समुपेयाद्वै स्वगुरुत्वं च वर्धयेत् ॥&lt;br&gt;&#xA;प्रातःकृत्यमिदं प्रोक्तं द्विजातीनां द्विजोत्तम ॥ ८७ ॥&lt;br&gt;&#xA;अथवा प्रातरुत्थाय कृत्वावश्यकमेव च ॥&lt;br&gt;&#xA;शौचाचमनमादाय भक्षयेद्दन्तधावनम् ॥ ८८ ॥&lt;br&gt;&#xA;विशोध्य सर्वगात्राणि प्रातःसन्ध्यां समाचरेत् ॥&lt;br&gt;&#xA;वेदार्थानधिगच्छेच्च शास्त्राणि विविधान्यपि ॥ ८९ ॥&lt;br&gt;&#xA;अध्यापयेच्छुचीञ्शिष्यान्हितान्मेधासमन्वितान् ॥&lt;br&gt;&#xA;उपेयादीश्वरं चैव योगक्षेमादि सिद्धये ॥ 4.1.35.१९० ॥&lt;br&gt;&#xA;ततो मध्याह्नसिद्ध्यर्थं पूर्वोक्तं स्नानमाचरेत् ॥&lt;br&gt;&#xA;स्नात्वा माध्याह्निका सन्ध्यामुपासीत विचक्षणः ॥ ९१ ॥&lt;br&gt;&#xA;नवयौवनभिन्नाङ्गीं शुद्धस्फटिकनिर्मलाम् ॥&lt;br&gt;&#xA;त्रिष्टुप्छन्दः समायुक्तां सावित्रीं रुद्रदैवताम् ॥ ९२ ॥&lt;br&gt;&#xA;कश्यपर्षिसमायुक्तां यजुर्वेदस्वरूपिणीम् ॥&lt;br&gt;&#xA;त्र्यक्षरां वृषभारूढां भक्ताभयकरां पराम् ॥ ९३ ॥&lt;br&gt;&#xA;देवतां परिपूज्याथ नैत्यिकं विधिमाचरेत् ॥&lt;br&gt;&#xA;पचनाग्निं समुज्ज्वाल्य वैश्वदेवं समाचरेत् ॥ ९४ ॥&lt;br&gt;&#xA;निष्पावान्कोद्रवान्माषान्कलायांश्चणकांस्त्यजेत् ॥&lt;br&gt;&#xA;तैलपक्वं च पक्वान्नं सर्वं लवणयुक्त्यजेत् ॥ ९५ ॥&lt;br&gt;&#xA;आढकीश्च मसूरांश्च वर्तुलान्वरटांस्तथा ॥&lt;br&gt;&#xA;भुक्तशेषं पर्युषितं वैश्वदेवे विवर्जयेत् ॥ ९६ ॥&lt;br&gt;&#xA;दर्भपाणिः समाचम्य प्राणायामं विधाय च ॥&lt;br&gt;&#xA;पृष्ठो दिवीति मन्त्रेण पर्युक्षणमथाचरेत् ॥ ९७ ॥&lt;br&gt;&#xA;प्रदक्षिणं च पर्युक्ष्य त्रिःपरिस्तीर्य वै कुशान् ॥&lt;br&gt;&#xA;एषो ह देव मन्त्रेण कुर्याद्वह्निं सुसम्मुखम् ॥ ९८ ॥&lt;br&gt;&#xA;वैश्वानरं समभ्यर्च्य साज्यपुष्पाक्षतैरथ ॥&lt;br&gt;&#xA;भूराद्याश्चाहुतीस्तिस्रः स्वाहान्ताः प्रणवादिकाः ॥ ९९ ॥&lt;br&gt;&#xA;ॐभूर्भुवःस्वःस्वाहेति विप्रो दद्यात्तथाहुतिम् ॥&lt;br&gt;&#xA;तथा देवकृतस्याद्या जुहुयाच्च षडाहुतीः ॥ 4.1.35.२०० ॥&lt;br&gt;&#xA;यमाय तूष्णीमेकां च तथा स्विष्टकृतीद्वयम् ॥&lt;br&gt;&#xA;विश्वेभ्यश्चापि देवेभ्यो भूमौ दद्यात्ततो बलिम् ॥ १ ॥&lt;br&gt;&#xA;सर्वेभ्यश्चापि भूतेभ्यो नमो दद्यात्तदुत्तरे ॥&lt;br&gt;&#xA;तद्दक्षिणे पितृभ्यश्च प्राचीनावीतिको ददेत् ॥ २ ॥&lt;br&gt;&#xA;निर्णेजनोदकान्नं चैशान्यां वै यक्ष्मणेऽर्पयेत् ॥&lt;br&gt;&#xA;ततो ब्रह्मादि देवेभ्यो नमो दद्यात्तदुत्तरे ॥ ३ ॥&lt;br&gt;&#xA;निवीती सनकादिभ्यः पितृभ्यस्त्वपसव्यवान् ॥&lt;br&gt;&#xA;हन्तः षोडशभिर्ग्रासश्चतुर्भिः पुष्कलं स्मृतम् ॥ ४ ॥&lt;br&gt;&#xA;ग्रासमात्राभवेद्भिक्षा गृहस्थसुकृतप्रदा ॥&lt;br&gt;&#xA;अध्वगः क्षीणवृत्तिश्च विद्यार्थी गुरुपोषकः ॥ ५ ॥&lt;br&gt;&#xA;यतिश्च ब्रह्मचारी च षडेते धर्मभिक्षुकाः ॥&lt;br&gt;&#xA;अतिथिः पथिको ज्ञेयो ऽनूचानः श्रुतिपारगः ॥ ६ ॥&lt;br&gt;&#xA;मान्यावेतौ गृहस्थानां ब्रह्मलोकमभीप्सताम् ॥&lt;br&gt;&#xA;अपि श्वपाके शुनि वा नैवान्नं निष्फलं भवेत् ॥ ७ ॥&lt;br&gt;&#xA;अन्नार्थिनि समायाते पात्रापात्रं न चिन्तयेत् ॥&lt;br&gt;&#xA;शुनां च पतितानां च श्वपचां पापरोगिणाम्॥ ८ ॥&lt;br&gt;&#xA;काकानां च कृमीणां च बहिरन्नं किरेद्भुवि ॥&lt;br&gt;&#xA;ऐन्द्रवारुणवायव्याः सौम्या वै नैर्ऋताश्च ये ॥ ९ ॥&lt;br&gt;&#xA;प्रतिगृह्णन्त्विमं पिण्डं काका भूमौ मयार्पितम् ॥&lt;br&gt;&#xA;द्वौ श्वानौ श्यामशबलौ वैवस्वतकुलोद्भवौ ॥ 4.1.35.२१० ॥&lt;br&gt;&#xA;ताभ्यां पिण्डं प्रदास्यामि स्यातामेतावहिंसकौ ॥&lt;br&gt;&#xA;देवा मनुष्याः पशवो रक्षो यक्षोरगाः खगाः ॥ ११ ॥&lt;br&gt;&#xA;दैत्याः सिद्धाः पिशाचाश्च प्रेता भूताश्च दानवाः ॥&lt;br&gt;&#xA;तृणानि तरवश्चापि मद्दत्तान्नाभिलाषुकाः ॥ १२ ॥&lt;br&gt;&#xA;कृमि कीट पतङ्गाद्याः कर्मबद्धा बुभुक्षिताः ॥&lt;br&gt;&#xA;तृप्त्यर्थमन्नं हि मया दत्तं तेषां मुदेस्तु वै ॥ १३ ॥&lt;br&gt;&#xA;इत्थं भूतबलिं दत्त्वा कालं गोदोहमात्रकम् ॥&lt;br&gt;&#xA;प्रतीक्ष्यातिथिमायान्तं विशेद्भोज्यगृहं ततः ॥ १४ ॥&lt;br&gt;&#xA;अदत्त्वा वायसबलिं नित्यश्राद्धं समाचरेत् ॥&lt;br&gt;&#xA;नित्यश्राद्धे स्वसामर्थ्यात्त्रीन्द्वावेकमथापि वा ॥ १५ ॥&lt;br&gt;&#xA;भोजयेत्पितृयज्ञार्थं दद्यादुद्धृत्य दुर्बलः ॥&lt;br&gt;&#xA;नित्यश्राद्धं दैवहीनं नियमादिविवर्जितम् ॥ १६ ॥&lt;br&gt;&#xA;दक्षिणारहितं त्वेतद्दातृभोक्तृ व्रतोज्झितम् ॥&lt;br&gt;&#xA;पितृयज्ञं विधायेत्थं स्वस्थबुद्धिरनातुरः ॥ १७ ॥&lt;br&gt;&#xA;अदुष्टासनमध्यास्य भुञ्जीत शिशुभिः सह ॥&lt;br&gt;&#xA;सुगन्धिः सुमनाः स्रग्वी शुचिवासो द्वयान्वितः ॥ १८ ॥&lt;br&gt;&#xA;प्रागास्य उदगास्यो वा भुञ्जीत पितृसेवितम् ॥ १९ ॥&lt;br&gt;&#xA;विधायान्नमनग्नं तदुपरिष्टादधस्तथा ॥&lt;br&gt;&#xA;आपोशनविधानेन कृत्वाश्नीयात्सुधीर्द्विजः ॥4.1.35.२२०॥&lt;br&gt;&#xA;प्रदद्याद्भुवःपतये भुवनपतये तथा॥&lt;br&gt;&#xA;भूतानाम्पतये स्वाहेत्युक्त्वा भूमौ बलित्रयम् ॥२१॥&lt;br&gt;&#xA;सकृच्चाप उपस्पृश्य प्राणाद्याहुतिपञ्चकम् ॥&lt;br&gt;&#xA;दद्याज्जठरकुण्डाग्नौ दर्भपाणिः प्रसन्नधीः ॥ २२ ॥&lt;br&gt;&#xA;दर्भपाणिस्तु यो भुङ्क्ते तस्य दोषो न विद्यते ॥&lt;br&gt;&#xA;केशकीटादि सम्भूतस्तदश्नीयात्सदर्भकः ॥ २३ ॥&lt;br&gt;&#xA;यावद्रुच्यन्नमश्नीयान्न ब्रूयात्तद्गुणागुणान् ॥&lt;br&gt;&#xA;भुञ्जते पितरस्तावद्यावन्नोक्ता गुणागुणाः ॥ २४ ॥&lt;br&gt;&#xA;अतो मौनेन यो भुङ्क्ते स भुङ्क्ते केवलामृतम् ॥&lt;br&gt;&#xA;अनुपीय ततः क्षीरं तक्रं पानीयमेव वा ॥ २५ ॥&lt;br&gt;&#xA;अमृतापिधानमसीत्येवं प्राश्योदकं सकृत् ॥&lt;br&gt;&#xA;पीतशेषं क्षिपेद्भूमौ तोयं मन्त्रमिमं पठन्॥ २६ ॥&lt;br&gt;&#xA;अप्रक्षालितहस्तस्य दक्षिणाङ्गुष्ठमूलतः ॥&lt;br&gt;&#xA;रौरवेऽपुण्यनिलये पद्मार्बुदनिवासिनाम् ॥ २७ ॥&lt;br&gt;&#xA;उच्छिष्टोदकमिच्छूनामक्षय्यमुपतिष्ठताम् ॥ ॥ २८ ॥&lt;br&gt;&#xA;पुनराचम्य मेधावी शुचिर्भूत्वा प्रयत्नतः ॥&lt;br&gt;&#xA;हस्तेनोदकमादाय मन्त्रमेतमुदीरयेत्॥२९॥&lt;br&gt;&#xA;अङ्गुष्ठमात्रः पुरुषस्त्वङ्गुष्ठं च समाश्रितः ॥&lt;br&gt;&#xA;ईशः सर्वस्य जगतः प्रभुः प्रीणाति विश्वभुक् ॥ 4.1.35.२३० ॥&lt;br&gt;&#xA;इत्यन्नं परिसङ्कल्प्य प्रक्षाल्य चरणौ करौ ॥&lt;br&gt;&#xA;ततोन्नपरिणामार्थं मन्त्रानेतानुदीरयेत् ॥ ३१ ॥&lt;br&gt;&#xA;अग्निराप्याययन्धातून्पार्थिवान्पवनेरितः ॥&lt;br&gt;&#xA;दत्तावकाशो नभसा जरयत्वस्तु मे सुखम् ॥३२॥&lt;br&gt;&#xA;प्राणापानसमानानामुदानव्यानयोस्तथा॥&lt;br&gt;&#xA;अन्नपुष्टिकरं चास्तु ममास्त्वव्याहतं सुखम् ॥ ३३॥&lt;br&gt;&#xA;समुद्रो वडवाग्निश्च ब्रध्नो ब्रध्नस्यनन्दनः ॥&lt;br&gt;&#xA;मयाभ्यवहृतं यत्तदशेषं जरयन्त्विमे ॥ ३४ ॥&lt;br&gt;&#xA;मुखशुद्धिं ततः कृत्वा पुराणश्रवणादिभिः ॥&lt;br&gt;&#xA;अतिवाह्य दिवाशेषं ततः सन्ध्यां समारभेत् ॥ ३५॥&lt;br&gt;&#xA;गृहे गोष्ठे नदीतीरे सन्ध्या दशगुणा क्रमात् ॥&lt;br&gt;&#xA;सम्भेदे स्याच्छतगुणा ह्यनन्ता शिवसन्निधौ ॥ ३६ ॥&lt;br&gt;&#xA;उपासिता बहिः सन्ध्या दिवामैथुनपातकम् ॥&lt;br&gt;&#xA;शमयेदनृतोक्ताघं मद्यगन्धजमेव च ॥ ३७ ॥&lt;br&gt;&#xA;सामवेदस्वरूपां च वसिष्ठर्षि समायुताम् ॥&lt;br&gt;&#xA;कृष्णाङ्गीं कृष्णवसनां मनाक्स्खलित यौवनाम् ॥ ३८ ॥&lt;br&gt;&#xA;सरस्वतीं तार्क्ष्ययानां विघ्नघ्नीं विष्णुदैवताम् ॥&lt;br&gt;&#xA;जगतीच्छन्दसा युक्तां ध्यायेदेकाक्षरां पराम् ॥ ३९ ॥&lt;br&gt;&#xA;अग्निश्चेति च मन्त्रेण विधायाचमने सुधीः ॥&lt;br&gt;&#xA;पश्चिमास्यो जपेत्तावद्यावन्नक्षत्रदर्शनम् ॥ 4.1.35.२४० ॥&lt;br&gt;&#xA;अतिथिं सायमायान्तमपिवाग्भूतृणोदकैः ॥&lt;br&gt;&#xA;सम्भाव्य परिकल्प्येत्थं निशःप्राक्प्रहरं सुधीः ॥ ४१ ॥&lt;br&gt;&#xA;इत्थं दिवाकर्म कृत्वा श्रुतेः पठनपाठनैः ॥&lt;br&gt;&#xA;एककाष्ठमयीं शय्यां नातितृप्तोथ संविशेत् ॥ ४२ ॥&lt;br&gt;&#xA;उद्देशतः समाख्यातो ह्येष नित्यतमो विधिः ॥&lt;br&gt;&#xA;इत्थं समाचरन्विप्रो नावसीदति कर्हिचित् ॥ २४३ ॥&lt;br&gt;&#xA;इति श्रीस्कान्दे महापुराण एकाशीतिसाहरस्र्यां संहितायां चतुर्थे काशीखण्डे पूर्वार्द्धे सदाचारो नाम पञ्चत्रिंशोऽध्यायः ॥ ३५ ॥ ॥&lt;/p&gt;</description>
    </item>
    <item>
      <title>०३६</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/036/</guid>
      <description>&lt;p&gt;स्कन्द उवाच ॥ ॥&lt;br&gt;&#xA;पुनर्विशेषं वक्ष्यामि सदाचारस्य कुम्भज ॥&lt;br&gt;&#xA;यं श्रुत्वापि नरो धीमान्नाज्ञानतिमिरं विशेत् ॥ १ ॥&lt;br&gt;&#xA;ब्राह्मणाः क्षत्रिया वैश्यास्त्रयो वर्णा द्विजाः स्मृताः ॥&lt;br&gt;&#xA;प्रथमं मातृतो जाता द्वितीयं चोपनायनात् ॥ २ ॥&lt;br&gt;&#xA;एषां क्रियानिषेकादि श्मशानान्ता च वैदिकी॥&lt;br&gt;&#xA;आदधीत सुधीर्गर्भमृतौमूलं मघां त्यजेत् ॥ ३ ॥&lt;br&gt;&#xA;स्पन्दनात्प्राक्पुंसवनं सीमन्तोन्नयनं ततः ॥&lt;br&gt;&#xA;मासि षष्ठेऽष्टमे वापि जातेथो जातकर्म च ॥ ४ ॥&lt;br&gt;&#xA;नामाह्न्येकादशे गेहाच्चतुर्थेमासि निष्क्रमः ॥&lt;br&gt;&#xA;मासेन्नप्राशनं षष्ठे चूडाब्दे वा यथाकुलम् ॥ ५ ॥&lt;br&gt;&#xA;शममेनो व्रजेदेवं बैजं गर्भजमवे च ॥&lt;br&gt;&#xA;स्त्रीणामेताः क्रियास्तूष्णीं पाणिग्राहस्तु मन्त्रवान् ॥ ६ ॥&lt;br&gt;&#xA;सप्तमेथाष्टमेवाब्दे सावित्रीं ब्राह्मणोर्हति ॥&lt;br&gt;&#xA;नृपस्त्वेकादशे वैश्यो द्वादशे वा यथाकुलम् ॥ ७ ॥&lt;br&gt;&#xA;ब्रह्मतेजोभिवृद्ध्यर्थं विप्रोब्देपञ्चमेर्हति ॥&lt;br&gt;&#xA;षष्ठे बलार्थी नृपतिर्मौजीं वैश्योष्टमे ध्रियेत् ॥ ८ ॥&lt;br&gt;&#xA;महाव्याहृतिपूर्वं च वेदमध्यापयेद्गुरुः ॥&lt;br&gt;&#xA;उपनीय च तं शिष्यं शौचाचारे च योजयेत् ॥९॥&lt;br&gt;&#xA;पूर्वोक्तविधिना शौचं कुर्यादाचमनं तथा ॥&lt;br&gt;&#xA;दन्ताञ्जिह्वां विशोध्याथ कृत्वा मलविशोधनम् ॥4.1.36.१०॥&lt;br&gt;&#xA;स्नात्वाम्बुदैवतैर्मन्त्रैः प्राणानायम्य यत्नतः ॥&lt;br&gt;&#xA;उपस्थानं रवेः कृत्वा सन्ध्ययोरुभयोरपि ॥ ११ ॥&lt;br&gt;&#xA;अग्निकार्यं ततः कृत्वा ब्राह्मणानभिवादयेत् ॥&lt;br&gt;&#xA;ब्रुवन्नमुक गोत्रोहमभिवादय इत्यपि ॥ १२ ॥&lt;br&gt;&#xA;अभिवादनशीलस्य वृद्धसेवारतस्य च ॥&lt;br&gt;&#xA;आयुर्यशोबलं बुद्धिर्वर्धतेऽहरहोधिकम् ॥ १३ ॥&lt;br&gt;&#xA;अधीते गुरुणा हूतः प्राप्तं तस्मै निवेदयेत् ॥&lt;br&gt;&#xA;कर्मणा मनसा वाचा हितं तस्याचरेत्सदा ॥ १४ ॥&lt;br&gt;&#xA;अध्याप्याधर्मतोनार्थात्साध्वाप्तज्ञानवित्तदाः ॥&lt;br&gt;&#xA;शक्ताः कृतज्ञाः शुचयोऽद्रोहकाश्चानसूयकाः ॥ १५ ॥&lt;br&gt;&#xA;धारयेन्मेखलादण्डोपवीताजिनमेव च ॥&lt;br&gt;&#xA;अनिन्द्येषु चरेद्भैक्ष्यं ब्राह्मणेष्वात्मवृत्तये ॥ १६ ॥&lt;br&gt;&#xA;ब्राह्मणक्षत्रियविशामादिमध्यावसानतः ॥&lt;br&gt;&#xA;भैक्ष्यचर्या क्रमेण स्याद्भवच्छब्दोपलक्षिता ॥ १७ ॥&lt;br&gt;&#xA;वाग्यतो गुर्वनुज्ञातो भुञ्जीतान्नमकुत्सयन् ॥&lt;br&gt;&#xA;एकान्नं न समश्नीयाच्छ्राद्धेऽश्नीयात्तथापदि ॥ १८ ॥&lt;br&gt;&#xA;अनारोग्यमनायुष्यमस्वर्ग्यञ्चातिभोजनम् ॥&lt;br&gt;&#xA;अपुण्यं लोकविद्विष्टं तस्मात्तत्परिवर्जयेत् ॥ १९ ॥&lt;br&gt;&#xA;न द्विर्भुञ्जीत चैकस्मिन्दिवा क्वापि द्विजोत्तमः ॥&lt;br&gt;&#xA;सायम्प्रातर्द्विजोऽश्नीयादग्निहोत्रविधानवित् ॥ 4.1.36.२० ॥&lt;br&gt;&#xA;मधुमांसं प्राणिहिंसां भास्करालोकनाञ्जने ॥&lt;br&gt;&#xA;स्त्रियं पर्युषितोच्छिष्टम्परिवादं विवजर्येत् ॥ २१ ॥&lt;br&gt;&#xA;औपनायनिकः कालो ब्रह्मक्षत्र विशां परः ॥&lt;br&gt;&#xA;आ षोडशादाद्वाविंशादा चतुर्विंशदब्दतः ॥ २२ ॥&lt;br&gt;&#xA;इतोप्यूर्ध्वं न संस्कार्याः पतिता धर्मवर्जिताः ॥&lt;br&gt;&#xA;व्रात्यस्तोमेन यज्ञेन तत्पातित्यं परिव्रजेत् ॥ २३ ॥&lt;br&gt;&#xA;सावित्रीपतितैः सार्धं सम्बन्धं न समाचरेत् ॥&lt;br&gt;&#xA;ऐणं च रौरवं वास्तं क्रमाच्चर्म द्विजन्मनाम् ॥२४॥&lt;br&gt;&#xA;वसीरन्नानुपूर्व्येण शाण क्षौमाविकानि च॥&lt;br&gt;&#xA;द्विजस्य मेखला मौञ्जी मौर्वी च भुजजन्मनः ॥&lt;br&gt;&#xA;भवेत्त्रिवृत्समाश्लक्ष्णा विशस्तु शणतान्तवी ॥ २५ ॥&lt;br&gt;&#xA;मुञ्जाभावे विधातव्या कुशाश्मन्तकबल्वजैः ॥&lt;br&gt;&#xA;ग्रन्थिनैकेन संयुक्ता त्रिभिः पञ्चभिरेव वा ॥ २६ ॥&lt;br&gt;&#xA;उपवीतक्रमेण स्यात्कार्पासं शाणमाविकम् ॥&lt;br&gt;&#xA;त्रिवृदूर्ध्ववृतं तच्च भवेदायुर्विवृद्धये ॥ २७ ॥&lt;br&gt;&#xA;बिल्वपालाशयोर्दण्डो ब्राह्मणस्य नृपस्य तु ॥&lt;br&gt;&#xA;न्यग्रोधबालदलयोः पीलूदुम्बरयोर्विशः ॥ २८ ॥&lt;br&gt;&#xA;आमौलिं वाऽऽललाटंवाऽऽनासमूर्ध्वप्रमाणतः ॥&lt;br&gt;&#xA;ब्रह्मक्षत्रविशां दण्डस्त्वगाढ्योनाग्निदूषितः ॥ २९ ॥&lt;br&gt;&#xA;प्रदक्षिणं परीत्याग्निमुपस्थाय दिवाकरम् ॥&lt;br&gt;&#xA;दण्डाजिनोपवीताढ्यश्चरेद्भैक्ष्यं यथोदितम् ॥ 4.1.36.३० ॥&lt;br&gt;&#xA;मातृमातृष्वसृस्वसृपितृस्वसृपुरःसराः ॥&lt;br&gt;&#xA;प्रथमं भिक्षणीयाः स्युरेतायाचन नो वदेत्॥ ३१ ॥&lt;br&gt;&#xA;यावद्वेदमधीते च चरन्वेदव्रतानि च ॥&lt;br&gt;&#xA;ब्रह्मचारी भवेत्तावदूर्ध्वं स्नातो गृही भवेत् ॥ ३२ ॥&lt;br&gt;&#xA;प्रोक्तोसावुपकुर्वाणो द्वितीयस्तत्र नैष्ठिकः ॥&lt;br&gt;&#xA;तिष्ठेत्तावद्गुरुकुले यावत्स्यादायुषः क्षयः ॥ ३३ ॥&lt;br&gt;&#xA;गृहाश्रमं समाश्रित्य यः पुनर्ब्रह्मचर्यभाक्॥&lt;br&gt;&#xA;नासौ यतिर्वनस्थो वा स्यात्सर्वाश्रमवर्जितः ॥ ३४ ॥&lt;br&gt;&#xA;अनाश्रमी न तिष्ठेत दिनमेकमपि द्विजः ॥&lt;br&gt;&#xA;आश्रमं तु विना तिष्ठन्प्रायश्चित्ती यतो हि सः ॥३५॥&lt;br&gt;&#xA;जपं होमं व्रतं दानं स्वाध्यायं पितृतर्पणम्॥&lt;br&gt;&#xA;कुर्वाणोथाश्रमभ्रष्टो नासौ तत्फलमाप्नुयात् ॥ ॥ ३६॥&lt;br&gt;&#xA;मेखलाजिनदण्डाश्च लिङ्गं स्याद्ब्रह्मचारिणः ॥&lt;br&gt;&#xA;गृहिणो वेदयज्ञादि नखलोमवनस्थितेः ॥ ३७ ॥&lt;br&gt;&#xA;त्रिदण्डादि यतेरुक्तमुपलक्षणमत्र वै ॥&lt;br&gt;&#xA;एतल्लक्षणहीनस्तु प्रायश्चित्ती दिने दिने ॥ ३८ ॥&lt;br&gt;&#xA;जीर्णं कमण्डलुं दण्डमुपवीताजिने अपि ॥&lt;br&gt;&#xA;अप्स्वेव तानि निक्षिप्य गृह्णीतान्यच्च मन्त्रवत् ॥ ३९ ॥&lt;br&gt;&#xA;विदध्यात्षोडशे वर्षे केशान्तकर्म च क्रमात् ॥&lt;br&gt;&#xA;द्वाविंशे च चतुर्विंशे गार्हस्थ्य प्रतिपत्तये ॥ 4.1.36.४० ॥&lt;br&gt;&#xA;तपो यज्ञ व्रतेभ्यश्च सर्वस्माच्छुभकर्मणः ॥&lt;br&gt;&#xA;द्विजातीनां श्रुतिर्ह्येका हेतुर्निश्रेयस श्रियः ॥ ४१ ॥&lt;br&gt;&#xA;वेदारम्भे विसर्गे च विदध्यात्प्रणवं सदा ॥&lt;br&gt;&#xA;अफलोऽनोङ्कृतो यस्मात्पठितोपि न सिद्धये ॥ ४२ ॥&lt;br&gt;&#xA;वेदस्य वदनं प्रोक्तं गायत्री त्रिपदा परा ॥&lt;br&gt;&#xA;तिसृभिः प्रणवाद्याभिर्महाव्याहृतिभिः सह ॥ ४३ ॥&lt;br&gt;&#xA;सहस्रं साधिकं किञ्चित्त्रिकमैतज्जपन्यमी ॥&lt;br&gt;&#xA;मासं बहिः प्रतिदिनं महाघादपि मुच्यते ॥ ४४ ॥&lt;br&gt;&#xA;अत्यब्दमिति योभ्यस्येत्प्रतिघस्रमनन्यधीः ॥&lt;br&gt;&#xA;स व्योममूर्तिः शुद्धात्मा परं ब्रह्माधिगच्छति ॥ ४५ ॥&lt;br&gt;&#xA;त्रिवर्णमयमोङ्कारं भूर्भुवःस्वरिति त्रयम् ॥&lt;br&gt;&#xA;पादत्रयं च सावित्र्यास्त्रयोवेदा अदूदुहन् ॥ ४६ ॥&lt;br&gt;&#xA;एतदक्षरमेनां च जपेद्व्याहृतिपूर्विकाम् ॥&lt;br&gt;&#xA;सन्ध्ययोर्वेदविद्विप्रो वेदपुण्येन युज्यते ॥ ४७ ॥&lt;br&gt;&#xA;विधिक्रतोर्दशगुणं जपस्यफलमश्नुते ॥&lt;br&gt;&#xA;विधिक्रतोर्दशगुणो जपक्रतुरुदीरितः ॥ ४८ ॥&lt;br&gt;&#xA;उपांशुस्तच्छतगुणः सहस्रो मानसस्ततः ॥ ४९ ॥&lt;br&gt;&#xA;अधीत्यवेदान्वेदौ वा वेदं वा शक्तितो द्विजः ॥&lt;br&gt;&#xA;सुवर्णपूर्ण धरणी दानस्य फलमश्नुते ॥ 4.1.36.५० ॥&lt;br&gt;&#xA;श्रुतिमेव सदाभ्यस्येत्तपस्तप्तुं द्विजोत्तमः ॥&lt;br&gt;&#xA;श्रुत्यभ्यासो हि विप्रस्य परमं तप उच्यते ॥ ५१ ॥&lt;br&gt;&#xA;हित्वा श्रुतेरध्ययनं योन्यत्पठितुमिच्छति ॥&lt;br&gt;&#xA;स दोग्ध्रीं धेनुमुत्सृज्य ग्रामक्रोडीं दुधुक्षति ॥ ५२ ॥&lt;br&gt;&#xA;उपनीय च वै शिष्यं वेदमध्यापयेद्द्विजः ॥&lt;br&gt;&#xA;सकल्पं सरहस्यं च तमाचार्यं विदु्र्बुधाः ॥ ५३ ॥&lt;br&gt;&#xA;योध्यापयेदेकदेशं श्रुतेरङ्गान्यथापि वा ॥&lt;br&gt;&#xA;वृत्त्यर्थं स उपाध्यायो विद्वद्भिः परिगीयते ॥ ५४ ॥&lt;br&gt;&#xA;यथाविधि निषेकादि यः कर्म कुरुते द्विजः ॥&lt;br&gt;&#xA;सम्भावयेत्तथान्नेन गुरुः स इह कीर्त्यते ॥ ५९ ॥&lt;br&gt;&#xA;अग्न्याधेयं पाकयज्ञानग्निष्टोमादिकान्मखान् ॥&lt;br&gt;&#xA;यः करोति वृतो यस्य स तस्यर्त्त्विगिहोच्यते ॥ ५६ ॥&lt;br&gt;&#xA;उपाध्यायाद्दशाचार्य आचार्यात्तु शतं पिता ॥&lt;br&gt;&#xA;सहस्रं तु पितुर्माता गौरवेणातिरिच्यते ॥ ५७ ॥&lt;br&gt;&#xA;विप्राणां ज्ञानतो ज्यैष्ठ्यं बाहुजानां तु वीर्यतः ॥&lt;br&gt;&#xA;वैश्यानां धान्यधनतः पज्जातानां तु जन्मतः ॥ ५८ ॥&lt;br&gt;&#xA;यथा दारुमयो हस्ती यथा कृत्तिमयो मृगः ॥&lt;br&gt;&#xA;तथा विप्रोऽनधीयानस्त्रयोऽमी नामधारिणः ॥ ५९ ॥&lt;br&gt;&#xA;स्वप्ने सिक्त्वा ब्रह्मचारी द्विजः शुक्रमकामतः ॥&lt;br&gt;&#xA;स्नात्वार्कमर्चयित्वा त्रिः पुनर्मामित्यृचं जपेत् ॥ 4.1.36.६० ॥&lt;br&gt;&#xA;स्वधर्मनिरतानां च वेदयज्ञक्रियावताम् ॥&lt;br&gt;&#xA;ब्रह्मचारी चरेद्भैक्ष्यं वेश्मसुप्रयतोऽन्वहम् ॥ ६१ ॥&lt;br&gt;&#xA;अकृत्वा भैक्ष्यचरणमसमिध्य हुताशनम् ॥&lt;br&gt;&#xA;अनातुरः सप्तरात्रमवकीर्णि व्रतं चरेत् ॥ ६२ ॥&lt;br&gt;&#xA;यथेष्टचेष्टो नभवेद्गुरोर्नयनगोचरे ॥&lt;br&gt;&#xA;न नामपरिगृह्णीयात्परोक्षेप्यविशेषणम् ॥ ६३ ॥&lt;br&gt;&#xA;गुरुनिन्दाभवेद्यत्र परिवादस्तु यत्र च ॥&lt;br&gt;&#xA;श्रुती पिधाय वास्थेयं यातव्यं वा ततोन्यतः ॥ ६४ ॥&lt;br&gt;&#xA;खरो गुरोः परीवादाच्छ्वा भवेद्गुरुनिन्दकः ॥&lt;br&gt;&#xA;मत्सरी क्षुद्रकीटःस्यात्परिभोक्ता भवेत्कृमिः ॥ ६५ ॥&lt;br&gt;&#xA;नाभिवाद्या गुरोः पत्नी स्पृष्ट्वाङ्घ्री युवती सती ॥&lt;br&gt;&#xA;क्वापि विंशतिवर्षेण ज्ञातृणा गुणदोषयोः ॥ ६६ ॥&lt;br&gt;&#xA;स्वभावश्चञ्चलः स्त्रीणां दोषः पुंसामतः स्मृतः ॥&lt;br&gt;&#xA;प्रमदासु प्रमाद्यन्ति क्वचिन्नैव विपश्चितः ॥ ६७ ॥&lt;br&gt;&#xA;विद्वांसमप्यविद्वांसं यतस्ताधर्षयन्त्यलम् ॥&lt;br&gt;&#xA;स्ववशं वापि कुर्वन्ति सूत्रबद्धशकुन्तवत् ॥ ६८ ॥&lt;br&gt;&#xA;न मात्रा न दुहित्रा वा न स्वस्रैकान्तशीलता ॥&lt;br&gt;&#xA;बलवन्तीद्रियाण्यत्र मोहयन्त्यपि कोविदान् ॥ ६९ ॥&lt;br&gt;&#xA;प्रयत्नेन खनन्यद्वद्भूमेर्वार्यधिगच्छति ॥&lt;br&gt;&#xA;शुश्रूषया गुरोस्तद्वद्विद्या शिष्योधिगच्छति॥4.1.36.७०॥&lt;br&gt;&#xA;शयानमभ्युदयते ब्रध्नश्चेद्ब्रह्मचारिणम् ॥&lt;br&gt;&#xA;प्रमादादथ निम्लोचेज्जपन्नपवसेद्दिनम् ॥ ७१ ॥&lt;br&gt;&#xA;सुतस्य सम्भवे क्लेशं सहेते पितरौ च यत् ॥&lt;br&gt;&#xA;शक्या वर्षशतेनापि नो कर्तुं तस्य निष्कृतिः ॥ ७२ ॥&lt;br&gt;&#xA;अतस्तयोः प्रियं कुर्याद्गुरोरपि च सर्वदा ॥&lt;br&gt;&#xA;त्रिषु तेषु सुतुष्टेषु तपः सर्वं समाप्यते ॥ ७३ ॥&lt;br&gt;&#xA;तेषां त्रयाणां शुश्रूषा परमं तप उच्यते ॥&lt;br&gt;&#xA;तानतिक्रम्य यः कुर्यात्तन्नसिद्ध्येत्कदाचन ॥ ७४ ॥&lt;br&gt;&#xA;त्रीनेवामून्समाराध्य त्रील्ँलोकान्स जयेत्सुधीः ॥&lt;br&gt;&#xA;देववद्दिवि दीव्येत तेषां तोषं विवर्धयन् ॥ ७५ ॥&lt;br&gt;&#xA;भूर्लोकं जननी भक्त्या भुवर्लोकं तथा पितुः ॥&lt;br&gt;&#xA;गुरोः शुश्रूषणात्तद्वत्स्वर्लोकं च जयेत्कृती ॥ ७६ ॥&lt;br&gt;&#xA;एतदेव नृणां प्रोक्तं पुरुषार्थचतुष्टयम् ॥&lt;br&gt;&#xA;यदेतेषां हि सन्तोष उपधर्मोन्य उच्यते ॥ ७७ ॥&lt;br&gt;&#xA;अधीत्य वेदान्वेदौ वा वेदं वापि क्रमाद्द्विजः ॥&lt;br&gt;&#xA;अप्रस्खलद्ब्रह्मचर्यो गृहाश्रममथाश्रयेत् ॥ ७८ ॥&lt;br&gt;&#xA;अविप्लुत ब्रह्मचर्यो विश्वेशानुग्रहाद्भवेत् ॥&lt;br&gt;&#xA;अनुग्रहश्च वैश्वेशः काशीप्राप्तिकरः परः ॥ ७९ ॥&lt;br&gt;&#xA;काशीप्राप्त्या भवेज्ज्ञानं ज्ञानान्निर्वाणमृच्छति ॥&lt;br&gt;&#xA;निर्वाणार्थं प्रयत्नो हि सदाचारस्य धीमताम् ॥ 4.1.36.८० ॥&lt;br&gt;&#xA;सदाचारो गृहे यद्वन्न तथास्त्याश्रमान्तरे ॥&lt;br&gt;&#xA;विद्याजातं पठित्वान्ते गृहस्थाश्रममाश्रयेत् ॥ ८१ ॥&lt;br&gt;&#xA;गृहाश्रमात्परं नास्ति यदि पत्नीवशंवदा ॥&lt;br&gt;&#xA;आनुकूल्यं हि दम्पत्योस्त्रिवर्गोदय हेतवे ॥ ८२ ॥&lt;br&gt;&#xA;आनुकूल्यं कलत्रं चेत्त्रिदिवेनापि किं ततः ॥&lt;br&gt;&#xA;प्रातिकूल्यं कलत्रं चेन्नरकेणापि किं ततः ॥ ८३ ॥&lt;br&gt;&#xA;गृहाश्रमः सुखार्थाय भार्यामूलं च तत्सुखम् ॥&lt;br&gt;&#xA;सा च भार्या विनीताया त्रिवर्गो विनयो धुवम् ॥ ८४ ॥&lt;br&gt;&#xA;जलौकयोपमीयन्ते प्रमदा मन्दबुद्धिभिः ॥&lt;br&gt;&#xA;मृगीदृशां जलौकानां विचारान्महदतंरम् ॥ ८५ ॥&lt;br&gt;&#xA;जलौका केवलं रक्तमाददाना तपस्विनी ॥&lt;br&gt;&#xA;प्रमदा सर्वदा दत्ते चित्तं वित्तं बलं सुखम् ॥ ८६ ॥&lt;br&gt;&#xA;दक्षा प्रजावती साध्वी प्रियवाक्च वशंवदा ॥&lt;br&gt;&#xA;गुणैरमीभिः संयुक्ता सा श्रीः स्त्रीरूपधारिणी ॥ ८७॥&lt;br&gt;&#xA;गुरोरनुज्ञया स्नात्वा व्रतं वेदं समाप्य च ॥&lt;br&gt;&#xA;उद्वहेत ततो भार्यां सवर्णां साधुलक्षणाम् ॥ ८८ ॥&lt;br&gt;&#xA;जने तु रसगोत्राया मातुर्याप्यसपिण्डका ॥&lt;br&gt;&#xA;दारकर्मणि योग्या सा द्विजानां धर्मवृद्धये ॥८९॥&lt;br&gt;&#xA;स्त्रीसम्बन्धेप्यपस्मारि क्षयि श्वित्रि कुलं त्यजेत् ॥&lt;br&gt;&#xA;अभिशस्तिसमायुक्तं तथा कन्याप्रसूं त्यजेत् ॥4.1.36.९०॥&lt;br&gt;&#xA;रोगहीनां भ्रातृमतीं स्वस्मात्किञ्चिल्लघीयसीम् ॥&lt;br&gt;&#xA;उद्वहेत द्विजो भार्यां सौम्यास्यां मृदुभाषिणीम् ॥९१॥&lt;br&gt;&#xA;न पर्वतर्क्षवृक्षाह्वां न नदीसर्पनामिकाम् ॥&lt;br&gt;&#xA;न पक्ष्यहिप्रेष्यनाम्नीं सौम्याख्यामुद्वहेत्सुधीः ॥९२॥&lt;br&gt;&#xA;न चातिरिक्तहीनाङ्गीं नातिदीर्घां न वा कृशाम् ॥&lt;br&gt;&#xA;नालोमिकां नातिलोमां नास्निग्धस्थूलमौलिजाम् ॥ ९३ ॥&lt;br&gt;&#xA;मोहात्समुपयच्छेत कुलहीनां न कन्यकाम् ॥&lt;br&gt;&#xA;हीनोपयमनाद्याति सन्तानमपि हीनताम् ॥९४॥&lt;br&gt;&#xA;लक्षणानि परीक्ष्यादौ ततः कन्यां समुद्वहेत् ॥&lt;br&gt;&#xA;सुलक्षणा सदाचारा पत्युरायुर्विवर्धयेत् ॥९५॥&lt;br&gt;&#xA;ब्रह्मचारि समाचार इति ते समुदी रितः ॥&lt;br&gt;&#xA;घटोद्भव प्रसङ्गेन स्त्रीलक्षणमथ ब्रुवे॥९६॥&lt;br&gt;&#xA;इति श्री स्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वार्द्धे षट्त्रिंशत्तमोऽध्यायः ॥३६॥&lt;/p&gt;</description>
    </item>
    <item>
      <title>०३७ स्त्रीलक्षणवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/037_strIlaxaNavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/037_strIlaxaNavarNanam/</guid>
      <description>&lt;p&gt;स्कन्द उवाच ॥ ॥&lt;br&gt;&#xA;सदा गृही सुखं भुङ्क्ते स्त्री लक्षणवती यदि ॥&lt;br&gt;&#xA;अतः सुखसमृद्ध्यर्थमादौ लक्षणमीक्षयेत् ॥ १ ॥&lt;br&gt;&#xA;वपुरावर्तगन्धाश्चच्छाया सत्वं स्वरो गतिः ॥&lt;br&gt;&#xA;वर्णश्चेत्यष्टधा प्रोक्ता बुधैर्लक्षणभूमिका ॥ २ ॥&lt;br&gt;&#xA;आपादतलमारभ्य यावन्मौलिरुहं क्रमात् ॥&lt;br&gt;&#xA;शुभाशुभानि वक्ष्यामि लक्षणानि मुने शृणु ॥ ३ ॥&lt;br&gt;&#xA;आदौ पादतलं रेखास्ततोङ्गुष्ठाङ्गुली नखाः ॥&lt;br&gt;&#xA;पृष्ठगुल्फद्वयं पार्ष्णी जङ्घे रोमाणि जानुनी ॥ ४ ॥&lt;br&gt;&#xA;ऊरू कटी नितम्बस्फिग्भगो जघन बस्तिके ॥&lt;br&gt;&#xA;नाभिः कुक्षिद्वयं पार्श्वोदरमध्य वलित्रयम् ॥ ५ ॥&lt;br&gt;&#xA;रोमाली हृदयं वक्षो वक्षोजद्वयचूचुकम् ॥&lt;br&gt;&#xA;जत्रुस्कन्धां सकक्षादोर्मणिबन्ध करद्वयम् । ६ ॥&lt;br&gt;&#xA;पाणिपृष्ठं पाणितलं रेखाङ्गुष्ठाङ्गुली नखाः ॥&lt;br&gt;&#xA;पृष्ठिः कृकाटिका कण्ठे चिबुकं च हनुद्वयम् ॥ ७ ॥&lt;br&gt;&#xA;कपोलौ वक्त्रमधरोत्तरोष्ठौ द्विजजिह्विकाः ॥&lt;br&gt;&#xA;घण्टिका तालुहसितं नासिकाक्षुतमक्षिणी ॥ ८ ॥&lt;br&gt;&#xA;पक्ष्म भ्रूकर्णभालानि मौलि सीमन्तमौलिजाः ॥&lt;br&gt;&#xA;षष्टिः षडुत्तरायोषिदङ्गलक्षणसत्खनिः ॥ ९ ॥&lt;br&gt;&#xA;स्त्रीणां पादतलं स्निग्धं मांसलं मृदुलं समम् ॥&lt;br&gt;&#xA;अस्वेदमुष्णमरुणं बहुभोगोचितं स्मृतम् ॥ 4.1.37.१० ॥&lt;br&gt;&#xA;रूक्षं विवर्णं परुषं खण्डितप्रतिबिम्बकम् ॥&lt;br&gt;&#xA;शूर्पाकारं विशुष्कं च दुःखदौर्भाग्यसूचकम् ॥ ११ ॥&lt;br&gt;&#xA;चक्र स्वस्तिक शङ्खाब्ज ध्वजमीनातपत्रवत् ॥&lt;br&gt;&#xA;यस्याः पादतले रेखा सा भवेत्क्षितिपाङ्गना ॥ १२ ॥&lt;br&gt;&#xA;भवेदखण्डभोगायोर्द्ध्वामध्याङ्गुलिसङ्गता ॥&lt;br&gt;&#xA;रेखाखु सर्पकाकाभा दुःखदारिद्र्यसूचिका ॥ १३ ॥&lt;br&gt;&#xA;उन्नतो मांसलोङ्गुष्ठो वर्तुलोतुलभोगदः ॥&lt;br&gt;&#xA;वक्रो ह्रस्वश्च चिपिटः सुखसौभाग्यभञ्जकः ॥ १४ ॥&lt;br&gt;&#xA;विधवा विपुलेन स्याद्दीर्घाङ्गुष्ठेन दुर्भगा ॥&lt;br&gt;&#xA;मृदवोङ्गुलयः शस्ता घनावृत्ताः समुन्नताः ॥१५॥&lt;br&gt;&#xA;दीर्घाङ्गुलीभिः कुलटा कृशाभिरतिनिर्धना ॥&lt;br&gt;&#xA;ह्रस्वायुष्या च ह्रस्वाभिर्भुग्नाभिर्भुग्नवर्तिनी ॥ १६ ॥&lt;br&gt;&#xA;चिपिटाभिर्भवेद्दासी विरलाभिर्दरिद्रिणी ॥&lt;br&gt;&#xA;परस्परं समारूढाः पादाङ्गुल्यो भवन्ति हि ॥ १७ ॥&lt;br&gt;&#xA;हत्वा बहूनपि पतीन्परप्रेष्या तदा भवेत् ॥&lt;br&gt;&#xA;यस्याः पथि समायान्त्या रजोभूमेः समुच्छलेत् ॥ १८ ॥&lt;br&gt;&#xA;सा पांसुला प्रजायेत कुलत्रयविनाशिनी ॥&lt;br&gt;&#xA;यस्याः कनिष्ठिका भूमिं न गच्छन्त्याः परिस्पृशेत् ॥ १९ ॥&lt;br&gt;&#xA;सा निहत्य पतिं योषा द्वितीयं कुरुते पतिम् ॥&lt;br&gt;&#xA;अनामिका च मध्या च यस्या भूमिं न संस्पृशेत् ॥ 4.1.37.२० ॥&lt;br&gt;&#xA;पतिद्वयं निहन्त्याद्या द्वितीया च पतित्रयम् ॥&lt;br&gt;&#xA;पतिहीनत्वकारिण्यौ हीने ते द्वे इमे यदि ॥ २१ ॥&lt;br&gt;&#xA;प्रदेशिनी भवेद्यस्या अङ्गुष्ठाव्यतिरेकिणी ॥&lt;br&gt;&#xA;कन्यैव कुलटा सा स्यादेष एव विनिश्चयः ॥ २२ ॥&lt;br&gt;&#xA;स्निग्धाः समुन्नतास्ताम्रा वृत्ताः पादनखाः शुभाः ॥ २३ ॥&lt;br&gt;&#xA;राज्ञीत्वसूचकं स्त्रीणां पादपृष्ठं समुन्नतम् ॥&lt;br&gt;&#xA;अस्वेदमशिराढ्यं च मसृणं मृदुमांसलम् ॥ २४ ॥&lt;br&gt;&#xA;दरिद्रा मध्यनम्रेण शिरालेन सदाध्वगा ॥&lt;br&gt;&#xA;रोमाढ्येन भवेद्दासी निर्मांसेन च दुर्भगा ॥ २५ ॥&lt;br&gt;&#xA;गूढौ गुल्फौ शिवायोक्तावशिरालौ सुवर्तुलौ ॥&lt;br&gt;&#xA;स्थपुटौ शिथिलौ दृश्यौ स्यातां दौर्भाग्यसूचकौ ॥ २६ ॥&lt;br&gt;&#xA;समपार्ष्णिः शुभा नारी पृथुपार्ष्णिश्च दुर्भगा ॥&lt;br&gt;&#xA;कुलटोन्नतपार्ष्णि स्याद्दीर्घपार्ष्णिश्च दुःखभाक् ॥ २७ ॥&lt;br&gt;&#xA;रोमहीने समे स्निग्धे यज्जङ्घे क्रमवर्तुले ॥&lt;br&gt;&#xA;सा राजपत्नी भवति विशिरेसुमनोहरे ॥ २८ ॥&lt;br&gt;&#xA;एकरोमा राजपत्नी द्विरोमा च सुखावहा ॥&lt;br&gt;&#xA;त्रिरोमा रोमकूपेषु भवेद्वैधव्यदुःखभाक् ॥ २९ ॥&lt;br&gt;&#xA;वृत्तं पिशितसंलग्नं जानुयुग्मं प्रशस्यते ॥&lt;br&gt;&#xA;निर्मांसं स्वैरचारिण्या दरिद्रा याश्च विश्लथम् ॥ 4.1.37.३० ॥&lt;br&gt;&#xA;विशिरैः करभाकारैरूरुभिर्मसृणैर्घनैः ॥&lt;br&gt;&#xA;सुवृत्तैरोमरहितैर्भवेयुर्भूपवल्लभाः ॥ ३१ ॥&lt;br&gt;&#xA;वैधव्यं रोमशैरुक्तं दौर्भाग्यं चिपिटैरपि ॥&lt;br&gt;&#xA;मध्यच्छिद्रैर्महादुःखं दारिद्र्यं कठिनत्वचैः ॥ ३२ ॥&lt;br&gt;&#xA;चतुर्भिरङ्गुलैः शस्ता कटिर्विंशतिसंयुतैः ॥&lt;br&gt;&#xA;समुन्नतनितम्बाढ्या चतुरस्रा मृगीदृशाम् ॥ ३३ ॥&lt;br&gt;&#xA;विनता चिपिटा दीर्घा निर्मांसासङ्कटाकटिः ॥&lt;br&gt;&#xA;ह्रस्वा रोमयुता नार्या दुःखवैधव्यसूचिका ॥ ३४ ॥&lt;br&gt;&#xA;नितम्बबिम्बो नारीणामुन्नतो मांसलः पृथुः ॥&lt;br&gt;&#xA;महाभोगाय सम्प्रोक्तस्तदन्योऽशर्मणे मतः ॥ ३५ ॥&lt;br&gt;&#xA;कपित्थफलवद्वृत्तौ मृदुलौ मांसलौ घनौ ॥&lt;br&gt;&#xA;स्फिचौ वलिविनिर्मुक्तौ रतिसौख्यविवर्धनौ॥ ३६ ॥&lt;br&gt;&#xA;शुभः कमठपृष्ठाभो गजस्कन्धोपमो भगः ॥&lt;br&gt;&#xA;वामोन्नतस्तु कन्याजः पुत्रजो दक्षिणोन्नतः ॥३७॥&lt;br&gt;&#xA;आखुरोमा गूढमणिः सुश्लिष्टः संहतः पृथुः ॥&lt;br&gt;&#xA;तुङ्गः कमलपर्णाभः शुभोश्वत्थदलाकृतिः ॥ ३८ ॥&lt;br&gt;&#xA;कुरङ्गखुररूपोयश्चुल्लिकोदरसन्निभः ॥&lt;br&gt;&#xA;रोमशो विवृतास्यश्च दृश्यनासोतिदुर्भगः ॥ ३९ ॥&lt;br&gt;&#xA;शङ्खावर्तो भगो यस्याः सा गर्भमिह नेच्छति ॥&lt;br&gt;&#xA;चिपिटः खर्पराकारः किङ्करी पददो भगः ॥4.1.37.४०॥।&lt;br&gt;&#xA;वंशवेतसपत्राभो गजरोमोच्चनासिकः ॥&lt;br&gt;&#xA;विकटः कुटिलाकारो लम्बगल्लस्तथाऽशुभः॥४१॥&lt;br&gt;&#xA;भगस्य भालं जघनं विस्तीर्णं तुङ्गमांसलम् ॥&lt;br&gt;&#xA;मृदुलं मृदुलोमाढ्यं दक्षिणावर्तमीडितम् ॥ ४२ ॥&lt;br&gt;&#xA;वामावर्तं च निर्मांसं भुग्नवैधव्यसूचकम् ॥&lt;br&gt;&#xA;सङ्कटस्थपुटं रूक्षं जघनं दुःखदं सदा ॥ ४३ ॥&lt;br&gt;&#xA;बस्तिः प्रशस्ता विपुला मृद्वीस्तोकसमुन्नता ॥&lt;br&gt;&#xA;रोमशा च शिराला च रेखाङ्का नैव शोभना ॥ ४४ ॥&lt;br&gt;&#xA;गम्भीरा दक्षिणावर्ता नाभी स्यात्सुखसम्पदे ॥&lt;br&gt;&#xA;वामावर्ता समुत्ताना व्यक्तग्रन्थिर्न शोभना ॥ ४५ ॥&lt;br&gt;&#xA;सूते सुतान्बहून्नारी पृथुकुक्षिः सुखास्पदम् ॥&lt;br&gt;&#xA;क्षितीशं जनयेत्पुत्रं मण्डूकाभेन कुक्षिणा ॥ ४६ ॥&lt;br&gt;&#xA;उन्नतेन वलीभाजा सावर्तेनापि कुक्षिणा ॥&lt;br&gt;&#xA;वन्ध्या प्रव्रजिता दासी क्रमाद्योषा भवेदिह ॥ ४७ ॥&lt;br&gt;&#xA;समैः समांसैर्मृदुभिर्योषिन्मग्नास्थिभिः शुभैः ॥&lt;br&gt;&#xA;पार्श्वेः सौभाग्यसुखयोर्निधानं स्यादसंशयम् ॥ ४८ ॥&lt;br&gt;&#xA;यस्यादृश्य शिरे पार्श्वे उन्नते रोमसंयुते ॥&lt;br&gt;&#xA;निरपत्या च दुःशीला सा भवेद्दुःखशेवधिः ॥ ४९ ॥&lt;br&gt;&#xA;उदरेणातितुच्छेन विशिरेण मृदुत्वचा ॥&lt;br&gt;&#xA;योषिद्भवति भोगाढ्या नित्यं मिष्टान्नसेविनी ॥ 4.1.37.५० ॥&lt;br&gt;&#xA;कुम्भाकारं दरिद्राया जठरं च मृदङ्गवत् ॥&lt;br&gt;&#xA;कूष्माण्डाभं यवाभं च दुष्पूरं जायते स्त्रियाः ॥ ५१ ॥&lt;br&gt;&#xA;सुविशालोदरी नारी निरपत्या च दुर्भगा ॥&lt;br&gt;&#xA;प्रलम्बजठरा हन्ति श्वशुरं चापि देवरम् ॥ ५२ ॥&lt;br&gt;&#xA;मध्यक्षामा च सुभगा भोगाढ्या सवलित्रया ॥&lt;br&gt;&#xA;ऋज्वी तन्वी च रोमाली यस्याः सा शर्मनर्मभूः ॥ ५३ ॥&lt;br&gt;&#xA;कपिला कुटिला स्थूला विच्छिन्ना रोमराजिका ॥&lt;br&gt;&#xA;चौर वैधव्य दौर्भाग्यं विदध्यादिह योषिताम् ॥ ५४ ॥&lt;br&gt;&#xA;निर्लोमहृदयं यस्याः समं निम्नत्व वर्जितम् ॥&lt;br&gt;&#xA;ऐश्वर्यं चाप्यवैधव्यं प्रियप्रेम च सा लभेत् ॥ ५५ ॥&lt;br&gt;&#xA;विस्तीर्णहृदया योषा पुंश्चली निर्दया तथा ॥&lt;br&gt;&#xA;उद्भिन्नरोमहृदया पतिं हन्ति विनिश्चितम् ॥ ५६ ॥&lt;br&gt;&#xA;अष्टादशाङ्गुलततमुरः पीवरमुन्नतम् ॥&lt;br&gt;&#xA;सुखाय दुःखाय भवेद्रोमशं विषमं पृथु ॥ ५७ ॥&lt;br&gt;&#xA;घनौ वृत्तौ दृढौ पीनौ समौ शस्तौ पयोधरौ ॥&lt;br&gt;&#xA;स्थूलाग्रौ विरलौ शुष्कौ वामोरूणां न शर्मदौ ॥ ५८ ॥&lt;br&gt;&#xA;दक्षिणोन्नत वक्षोजा पुत्रिणी त्वग्रणीर्मता ॥&lt;br&gt;&#xA;वामोन्नतकुचा सूते कन्यां सौभाग्यसुन्दरीम् ॥ ५९ ॥&lt;br&gt;&#xA;अरघट्टघटीतुल्यौ कुचौ दौःशील्यसूचकौ ॥&lt;br&gt;&#xA;पीवरास्यौ सान्तरालौ पृथूपान्तौ न शोभनौ ॥ 4.1.37.६० ॥&lt;br&gt;&#xA;मूले स्थूलौ क्रमकृशावग्रे तीक्ष्णौ पयोधरौ ॥&lt;br&gt;&#xA;सुखदौ पूर्वकाले तु पश्चादत्यन्त दुःखदौ ॥६१॥&lt;br&gt;&#xA;सुदृढं चूचुकयुगं शस्तं श्यामं सुवर्तुलम् ॥&lt;br&gt;&#xA;अन्तर्मग्नं च दीर्घं च कृशं क्लेशाय जायते ॥ ६२ ॥&lt;br&gt;&#xA;पीवराभ्यां च जत्रुभ्यां धनधान्यनिधिर्वधूः ॥&lt;br&gt;&#xA;श्लथास्थिभ्यां च निम्नाभ्यां विषमाभ्यां दरिद्रिणी ॥ ६३ ॥&lt;br&gt;&#xA;अबद्धावनतौ स्कन्धावदीर्घावकृशौ शुभौ ॥&lt;br&gt;&#xA;वक्रौ स्थूलौ च रोमाढ्यौ प्रेष्य वैधव्यसूचकौ ॥ ६४ ॥&lt;br&gt;&#xA;निगूढसन्धी स्रस्ताग्रौ शुभावंसौ सुसंहतौ ॥&lt;br&gt;&#xA;वैधव्यदौ समुच्चाग्रौ निर्मांसावतिदुःखदौ ॥ ६५ ॥&lt;br&gt;&#xA;कक्षेसु सूक्ष्मरोमे तु तुङ्गे स्निग्धे च मांसले ॥&lt;br&gt;&#xA;शस्तेन शस्ते गम्भीरे शिराले स्वेदमेदुरे ॥ ६६ ॥&lt;br&gt;&#xA;स्यातां दोषौ सुनिर्दोषौ गूढास्थि ग्रन्थिकोमलौ ॥&lt;br&gt;&#xA;विशिरौ च विरोमाणौ सरलौ हरिणीदृशाम् ॥ ६७ ॥&lt;br&gt;&#xA;वैधव्यं स्थूलरोमाणौ ह्रस्वौ दौर्भाग्यसूचकौ ॥&lt;br&gt;&#xA;परिक्लेशाय नारीणां परिदृश्यशिरौ भुजौ ॥ ६८ ॥&lt;br&gt;&#xA;अम्भोज मुकुलाकारमङ्गुष्ठाङ्गुलिसम्मुखम् ॥&lt;br&gt;&#xA;हस्तद्वयं मृगाक्षीणां बहुभोगाय जायते ॥ ६९ ॥&lt;br&gt;&#xA;मृदुमध्योन्नतं रक्तं तलं पाण्योररन्ध्रकम् ॥&lt;br&gt;&#xA;प्रशस्तं शस्तरेखाढ्यमल्परेखं शुभश्रियम् ॥ 4.1.37.७० ॥&lt;br&gt;&#xA;विधवा बहुरेखेण विरेखेण दरिद्रिणी ॥&lt;br&gt;&#xA;भिक्षुकी सुशिराढ्येन नारी करतलेन वै ॥ ७१ ॥&lt;br&gt;&#xA;विरोम विशिरं शस्तं पाणिपृष्ठंसमुन्नतम् ॥&lt;br&gt;&#xA;वैधव्यहेतुरोमाढ्यं निर्मांसं स्नायुमत्त्यजेत् ॥ ७२ ॥&lt;br&gt;&#xA;रक्ता व्यक्ता गभीरा च स्निग्धा पूर्णा च वर्तुला ॥&lt;br&gt;&#xA;कररेखाङ्गना याः स्याच्छुभा भाग्यानुसारतः ॥ ७३ ॥&lt;br&gt;&#xA;मत्स्येन सुभगा नारी स्वस्तिकेन वसुप्रदा॥&lt;br&gt;&#xA;पद्मेन भूपतेः पत्नी जनयेद्भूपतिं सुतम् ॥ ७४ ॥&lt;br&gt;&#xA;चक्रवर्तिस्त्रियाः पाणौ नन्द्यावर्तः प्रदक्षिणः ॥&lt;br&gt;&#xA;शङ्खातपत्रक मठा नृपमातृत्वसूचकाः ॥ ७५ ॥&lt;br&gt;&#xA;तुलामानाकृतीरेखे वणिक्पत्नीत्वहेतुके ॥&lt;br&gt;&#xA;गजवाजिवृषाकाराः करे वामे मृगीदृशाम् ॥ ७६ ॥&lt;br&gt;&#xA;रेखा प्रासादवज्राभा ब्रूयुस्तीर्थकरं सुतम् ॥&lt;br&gt;&#xA;कृषीवलस्य पत्नी स्याच्छकटेन युगेन वा ॥ ७७ ॥&lt;br&gt;&#xA;चामराङ्कुशकोदण्डै राजपत्नी भवेद्ध्रुवम् ॥&lt;br&gt;&#xA;अङ्गुष्ठमूलान्निर्गत्य रेखा याति कनिष्ठिकाम्॥ ७८ ॥&lt;br&gt;&#xA;यदि सा पतिहन्त्री स्याद्दूरतस्तां त्यजेत्सुधीः ॥&lt;br&gt;&#xA;त्रिशूलासिगदाशक्ति दुन्दुभ्याकृति रेखया ॥&lt;br&gt;&#xA;नितम्बिनी कीर्तिमती त्यागेन पृथिवीतले ॥ ७९ ॥&lt;br&gt;&#xA;कङ्क जम्बूक मण्डूक वृक वृश्चिक भोगिनः ॥&lt;br&gt;&#xA;रासभोष्ट्र बिडालाः स्युः करस्था दुःखदाः स्त्रियाः ॥ 4.1.37.८० ॥&lt;br&gt;&#xA;शुभदः सरलोङ्गुष्ठो वृत्तो वृत्तनखो मृदुः ॥ ८१ ॥&lt;br&gt;&#xA;अङ्गुल्यश्च सुपर्वाणो दीर्घावृत्ताः क्रमात्कृशाः ॥&lt;br&gt;&#xA;चिपिटाःस्थपुटा रूक्षाः पृष्ठरोमयुजोऽशुभाः॥८२ ॥&lt;br&gt;&#xA;अतिह्रस्वाः कृशा वक्रा विरला रोगहेतुकाः ॥&lt;br&gt;&#xA;दुःखायाङ्गुलयः स्त्रीणां बहुपर्वसमन्विताः ॥ ८३ ॥&lt;br&gt;&#xA;अरुणाः सशिखास्तुङ्गाः करजाः सुदृशांशुभाः ॥&lt;br&gt;&#xA;निम्ना विवर्णाः शुक्त्याभाः पीता दारिद्र्यदायकाः ॥ ८४ ॥&lt;br&gt;&#xA;नखेषु बिन्दवः श्वेताः प्रायः स्युः स्वैरिणी स्त्रियाः ॥&lt;br&gt;&#xA;पुरुषा अपि जायन्ते दुःखिनः पुष्पितैर्नखैः ॥ ८५ ॥&lt;br&gt;&#xA;अन्तर्निमग्नवंशास्थिः पृष्ठिः स्यान्मांसला शुभा ॥&lt;br&gt;&#xA;पृष्ठेन रोमयुक्तेन वैधव्यं लभते ध्रुवम् ॥ ८६ ॥&lt;br&gt;&#xA;भुग्नेन विनतेनापि सशिरेणापि दुःखिता ॥&lt;br&gt;&#xA;ऋज्वी कृकाटिका श्रेष्ठा समांसा च समुन्नता॥ ८७ ॥&lt;br&gt;&#xA;शुष्का शिराला रोमाढ्या विशाला कुटिलाशुभा॥&lt;br&gt;&#xA;मांसलो वर्तुलः कण्ठः प्रशस्तश्चतुरङ्गुलः ॥ ८८ ॥&lt;br&gt;&#xA;शस्ता ग्रीवा त्रिरेखाङ्का त्वव्यक्तास्थिः सुसंहता ॥&lt;br&gt;&#xA;निर्मांसा चिपिटा दीर्घास्थपुटा न शुभप्रदा ॥ ८९ ॥&lt;br&gt;&#xA;स्थूलग्रीवा च विधवा वक्रग्रीवा च किङ्करी ॥&lt;br&gt;&#xA;वन्ध्या द्विचिपिटग्रीवा ह्रस्वग्रीवा च निःसुता ॥4.1.37.९० ॥&lt;br&gt;&#xA;चिबुकन्द्वयङ्गुलं शस्तं वृत्तं पीनं सुकोमलम् ॥&lt;br&gt;&#xA;स्थूलं द्विधा संविभक्तमायतं रोमशं त्यजेत् ॥ ९१ ॥&lt;br&gt;&#xA;हनुश्चिबुकसंलग्ना निर्लोमा सुघनाशुभा ॥&lt;br&gt;&#xA;वक्रा स्थूला कृशा ह्रस्वा रोमशा न शुभप्रदा ॥ ९२ ॥&lt;br&gt;&#xA;शस्तौ कपोलौ वामाक्ष्याः पीनौ वृत्तौ समुन्नतौ ॥&lt;br&gt;&#xA;रोमशौ परुषौ निम्नौ निर्मांसौ परिवर्जयेत् ॥ ९३ ॥&lt;br&gt;&#xA;समं समांसं सुस्निग्धं स्वामोदं वर्तुलं मुखम् ॥&lt;br&gt;&#xA;जनेतृवदनच्छायं धन्यानामिह जायते ॥ ९४ ॥&lt;br&gt;&#xA;पाटलो वर्तुलः स्निग्धो लेखाभूषितमध्यभूः ॥&lt;br&gt;&#xA;सीमन्तिनी नामधरो धराजानि प्रियो भवेत् ॥ ९५ ॥&lt;br&gt;&#xA;कृशः प्रलम्बः स्फुटितो रूक्षो दौर्भाग्यसूचकः ॥&lt;br&gt;&#xA;श्यावः स्थूलोऽधरोष्ठः स्याद्वैधव्य कलहप्रदः ॥ ९६ ॥&lt;br&gt;&#xA;मसृणो मत्तकाशिन्याश्चोत्तरोष्ठः सुभोगदः ॥&lt;br&gt;&#xA;किञ्चिन्मध्योन्नतोऽरोमा विपरीतो विरुद्धकृत् ॥ ९७ ॥&lt;br&gt;&#xA;गोक्षीरसन्निभाः स्निग्धा द्वात्रिंशद्दशनाः शुभाः ॥&lt;br&gt;&#xA;अधस्तादुपरिष्टाच्च समाः स्तोकसमुन्नताः ॥ ९८ ॥&lt;br&gt;&#xA;पीताः श्यावाश्च दशनाः स्थूलादीर्घाद्विपङ्क्तयः ॥&lt;br&gt;&#xA;शुक्त्याकाराश्च विरला दुःखदौर्भाग्यकारणम् ॥ ९९ ॥&lt;br&gt;&#xA;अधस्तादधिकैर्दन्तैर्मातरं भक्षयेत्स्फुटम् ॥&lt;br&gt;&#xA;पतिहीना च विकटैः कुलटा विरलैर्भवेत् ॥ 4.1.37.१०० ॥&lt;br&gt;&#xA;जिह्वेष्टमिष्टभोक्त्री स्याच्छोणामृद्वी तथासिता ॥&lt;br&gt;&#xA;दुःखाय मध्यसङ्कीर्णा पुरोभागसविस्तरा ॥ १ ॥&lt;br&gt;&#xA;सितया तोयमरणं श्यामया कलहप्रिया ।&lt;br&gt;&#xA;दरिद्रिणी मांसलया लम्बयाऽभक्ष्यभक्षिणी ॥ २ ॥&lt;br&gt;&#xA;विशालया रसनया प्रमदातिप्रमादभाक् ॥&lt;br&gt;&#xA;स्निग्धं कोकनदाभासं प्रशस्तं तालुकोमलम् ॥ ३ ॥&lt;br&gt;&#xA;सिते तालुनि वैधव्यं पीते प्रव्रजिता भवेत्॥&lt;br&gt;&#xA;कृष्णेऽपत्यवियोगार्ता रूक्षे भूरिकुटुम्बिनी ॥ ४ ॥&lt;br&gt;&#xA;कण्ठे स्थूला सुवृत्ता च क्रमतीक्ष्णा सुलोहिता ॥&lt;br&gt;&#xA;अप्रलम्बा शुभा घण्टी स्थूला कृष्णा च दुःखदा ॥ ५ ॥&lt;br&gt;&#xA;अलक्षितद्विजं किञ्चित्किञ्चित्फुल्ल कपोलकम् ॥&lt;br&gt;&#xA;स्मितं प्रशस्तं सुदृशामनिमीलितलोचनम् ॥ ६ ॥&lt;br&gt;&#xA;समवृत्तपुटानासा लघुच्छिद्रा शुभावहा ॥&lt;br&gt;&#xA;स्थूलाग्रा मध्यनम्रा च न प्रशस्ता समुन्नता ॥ ७ ॥&lt;br&gt;&#xA;आकुञ्चितारुणाग्रा च वैधव्यक्लेशदायिनी ॥&lt;br&gt;&#xA;परप्रेष्या च चिपिटा ह्रस्वा दीर्घा कलिप्रिया ॥ ८ ॥&lt;br&gt;&#xA;दीर्घायुः कृत्क्षुतं दीर्घं युगपद्द्वित्रिपिण्डितम् ॥&lt;br&gt;&#xA;ललना लोचने शस्ते रक्तान्ते कृष्णतारके ॥ ९॥&lt;br&gt;&#xA;गोक्षीरवर्णविशदे सुस्निग्धे कृष्णपक्ष्मणी ॥&lt;br&gt;&#xA;उन्नताक्षी न दीर्घायुर्वृत्ताक्षी कुलटा भवेत् ॥ 4.1.37.११० ॥&lt;br&gt;&#xA;मेषाक्षीमहिषाक्षी च केकराक्षी न शोभना ॥&lt;br&gt;&#xA;कामगृहीला नितरां गोपिङ्गाक्षी सुदुर्वृता ॥ ११ ॥&lt;br&gt;&#xA;पारावताक्षी दुःशीला रक्ताक्षी भर्तृघातिनी ॥&lt;br&gt;&#xA;कोटरा नयना दुष्टा गजनेत्रा न शोभना ॥ १२ ॥&lt;br&gt;&#xA;पुंश्चली वामकाणाक्षी वन्ध्या दक्षिणकाणिका ॥&lt;br&gt;&#xA;मधुपिङ्गाक्षी रमणी धनधान्यसमृद्धिभाक् ॥ १३ ॥&lt;br&gt;&#xA;पक्ष्मभिः सुघनैः स्निग्धैः कृष्णैः सूक्ष्मैः सुभाग्यभाक् ॥&lt;br&gt;&#xA;कपिलैर्विरलैः स्थूलैर्निन्द्या भवति भामिनी ॥ १४ ॥&lt;br&gt;&#xA;भ्रुवौ सुवर्तुले तन्व्याः स्निग्धे कृष्णे असंहते ॥&lt;br&gt;&#xA;प्रशस्ते मृदुरोमाणौ सुभ्रुवः कार्मुकाकृती ॥ १५ ॥&lt;br&gt;&#xA;खररोमा च पृथुला विकीर्णा सरला स्त्रियाः ॥&lt;br&gt;&#xA;न भ्रूः प्रशस्ता मिलिता दीर्घरोमा च पिङ्गला ॥ १६ ॥&lt;br&gt;&#xA;लम्बौ कर्णौ शुभावर्तौ सुखदौ च शुभप्रदौ ॥&lt;br&gt;&#xA;शष्कुलीरहितौ निन्द्यौ शिरालौ कुटिलौ कृशौ ॥ १७ ॥&lt;br&gt;&#xA;भालः शिराविरहितो निर्लोमार्धेन्दु सन्निभः ॥&lt;br&gt;&#xA;अनिम्नस्त्र्यङ्गुलो नार्याः सौभाग्यारोग्यकारणम् ॥ १८ ॥&lt;br&gt;&#xA;व्यक्त स्वस्तिकरेखं च ललाटं राज्यसम्पदे ॥&lt;br&gt;&#xA;प्रलम्बं मस्तकं यस्या देवरं हन्ति सा ध्रुवम् ॥ १९ ॥&lt;br&gt;&#xA;रोमशेन शिरालेन प्रांशुना रोगिणी मता ॥ 4.1.37.१२० ॥&lt;br&gt;&#xA;सीमन्तः सरलः शस्तो मौलिः शस्तः समुन्नतः ॥&lt;br&gt;&#xA;गजकुम्भनिभावृत्तैः सौभाग्यैश्वर्यसूचकैः ॥ २१ ॥&lt;br&gt;&#xA;स्थूलमूर्धा च विधवा दीर्घशीर्षा च बन्धकी ॥&lt;br&gt;&#xA;विशालेनापि शिरसा भवेद्दौर्भाग्यभाजनम् ॥ २२ ॥&lt;br&gt;&#xA;केशा अलिकुलच्छायाः सूक्ष्माः स्निग्धाः सुकोमलाः ॥&lt;br&gt;&#xA;किञ्चिदाकुञ्चिताग्राश्च कुटिलाश्चातिशोभनाः ॥ २३ ॥&lt;br&gt;&#xA;परुषाः स्फुटिताग्राश्च विरलाश्च शिरोरुहाः ॥&lt;br&gt;&#xA;पिङ्गला लघवो रूक्षा दुःखदारिद्र्यबन्धदाः ॥ २४ ॥&lt;br&gt;&#xA;भ्रुवोरन्तर्ललाटे वा मशको राज्यसूचकः ॥&lt;br&gt;&#xA;वामे कपोले मशकः शोणो मिष्टान्नदः स्त्रियाः ॥ २५ ॥&lt;br&gt;&#xA;तिलकं लाञ्छनं वापि हृदि सौभाग्यकारणम् ॥&lt;br&gt;&#xA;यस्या दक्षिणवक्षोजे शोणे तिलकलाञ्छने ॥ २६ ॥&lt;br&gt;&#xA;कन्या चतुष्टयं सूते सूते सा च सुतत्रयम् ॥&lt;br&gt;&#xA;तिलकं लाञ्छनं शोणं यस्या वामे कुचे भवेत् ॥ २७ ॥&lt;br&gt;&#xA;एकं पुत्रं प्रसूयादौ ततः सा विधवा भवेत् ॥&lt;br&gt;&#xA;गुह्यस्य दक्षिणे भागे तिलकं यदि योषितः ॥ २८ ॥&lt;br&gt;&#xA;तदा क्षितिपतेः पत्नी सूते वा क्षितिपं सुतम् ॥&lt;br&gt;&#xA;नासाग्रे मशकः शोणो महिष्या एव जायते॥ २९ ॥&lt;br&gt;&#xA;कृष्णः स एव भर्तृघ्न्याः पुंश्चल्याश्च प्रकीर्तितः ॥&lt;br&gt;&#xA;नाभेरधस्तात्तिलकं मशको लाञ्छनं शुभम् ॥ 4.1.37.१३० ॥&lt;br&gt;&#xA;मशकस्तिलकं चिह्नं गुल्फदेशे दरिद्रकृत ॥&lt;br&gt;&#xA;करे कर्णे कपोले वा कण्ठे वामे भवेद्यदि ॥ ३१ ॥&lt;br&gt;&#xA;एषां त्रयाणामेकं तु प्राग्गर्भे पुत्रदं भवेत् ॥&lt;br&gt;&#xA;भालगेन त्रिशूलेन निर्मितेन स्वयम्भुवा ॥ ३२ ॥&lt;br&gt;&#xA;नितम्बिनी सहस्राणां स्वामित्वं योषिदाप्नुयात् ॥&lt;br&gt;&#xA;सुप्ता परस्परं यातु दन्तान्किटिकिटायते ॥ ३३ ॥&lt;br&gt;&#xA;सुलक्ष्मापि न सा शस्ता या किञ्चित्प्रलपेत्तथा ॥&lt;br&gt;&#xA;पाणौ प्रदक्षिणावर्तो धर्म्यो वामो न शोभनः ॥ ३४ ॥&lt;br&gt;&#xA;नाभौ श्रुतावुरसि वा दक्षिणावर्त ईडितः ॥&lt;br&gt;&#xA;सुखाय दक्षिणावर्तः पृष्ठवंशस्य दक्षिणे ॥ ३५ ॥&lt;br&gt;&#xA;अन्तःपृष्ठं नाभिसमो बह्वायुः पुत्रवर्धनः ॥&lt;br&gt;&#xA;राजपत्न्याः प्रदृश्येत भगमौलौ प्रदक्षिणः ॥ ३६ ॥&lt;br&gt;&#xA;सचेच्छकटभङ्गःस्याद्बह्वपत्यसुखप्रदः ॥&lt;br&gt;&#xA;कटिगो गुह्यवेधेन पत्यपत्यनिपातनः ॥ ३७ ॥&lt;br&gt;&#xA;स्यातामुदरवेधेन पृष्ठावर्तौ न शोभनौ ॥&lt;br&gt;&#xA;एकेन हन्ति भर्तारं भवेदन्येन पुं श्चली ॥ ३८ ॥&lt;br&gt;&#xA;कण्ठगो दक्षिणावर्तो दुःखवैधव्यहेतुकः ॥&lt;br&gt;&#xA;सीमन्तेथ ललाटे वा त्याज्यो दूरात्प्रयत्नतः ॥ ३९ ॥&lt;br&gt;&#xA;सा पतिं हन्ति वर्षेण यस्या मध्ये कृकाटिकम्॥&lt;br&gt;&#xA;प्रदक्षिणो वा वामो वा रोम्णामावर्त्तकः स्त्रियाः ॥ 4.1.37.१४० ॥&lt;br&gt;&#xA;एको वा मूर्धनि द्वौ वा वामे वामगती यदि ॥&lt;br&gt;&#xA;आदशाहं पतिघ्नौ तौ त्याज्यौ दूरात्सुबुद्धिना ॥ ४१ ॥&lt;br&gt;&#xA;कट्यावर्ता च कुलटा नाभ्यावर्ता पतिव्रता ॥&lt;br&gt;&#xA;पृष्ठावर्ता च भर्तृघ्नी कुलटा वाथ जायते ॥ ४२ ॥&lt;br&gt;&#xA;स्कन्द उवाच ॥&lt;br&gt;&#xA;सुलक्षणापि दुःशीला कुलक्षण शिरोमणिः ॥&lt;br&gt;&#xA;अलक्षणापि सा साध्वी सर्वलक्षणभूस्तु सा॥ ४३ ॥&lt;br&gt;&#xA;सुलक्षणा सुचारित्रा स्वाधीना पतिदेवता ॥&lt;br&gt;&#xA;विश्वेशानुग्रहादेव गृहे योषिदवाप्यते ॥ ४४ ॥&lt;br&gt;&#xA;अलकृताः स्ववासिन्यो याभिः प्राक्तनजन्मनि ॥&lt;br&gt;&#xA;नानाविधैरलङ्कारैस्ताः सुरूपा भवन्ति हि ॥ ४५ ॥&lt;br&gt;&#xA;सुतीर्थेषु वपुर्याभिः क्षयितं वा विहायितम् ॥&lt;br&gt;&#xA;ता लावण्यतरङ्गिण्यो भवन्तीह सुलक्षणाः ॥ ४६ ॥&lt;br&gt;&#xA;अर्चिता जगतां माता याभिर्मृडवधूरिव ॥&lt;br&gt;&#xA;ता भवन्ति सुचारित्रा योषाः स्वाधीनभ र्तृकाः ॥ ४७॥&lt;br&gt;&#xA;स्वाधीन पतिकानां च सुशीलानां मृगीदृशाम् ॥&lt;br&gt;&#xA;स्वर्गापवर्गावत्रैव सुलक्षण फलं हि तत् ॥ ४८ ॥&lt;br&gt;&#xA;सुलक्षणैः सुचरितैरपि मन्दायुषं पतिम् ॥&lt;br&gt;&#xA;दीर्घायुषं प्रकुर्वन्ति प्रमदाः प्रमदास्पदम् ॥ ४९ ॥&lt;br&gt;&#xA;अतः सुलक्षणा योषा परिणेया विचक्षणैः ॥&lt;br&gt;&#xA;लक्षणानि परीक्ष्यादौ हित्वा दुर्लक्षणान्यपि ॥ 4.1.37.१५० ॥&lt;br&gt;&#xA;लक्षणानि मयोक्तानि सुखाय गृहमेधिनाम्॥&lt;br&gt;&#xA;विवाहानपि वक्ष्यामि तन्निबोध घटोद्भव ॥ १५१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे स्त्रीलक्षणवर्णनन्नाम सप्तत्रिंशोऽध्यायः ॥ ३७ ॥&lt;/p&gt;</description>
    </item>
    <item>
      <title>०३८ सदाचारवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/038_sadAchAravarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/038_sadAchAravarNanam/</guid>
      <description>&lt;p&gt;स्कन्द उवाच ॥&lt;br&gt;&#xA;विवाहा ब्राह्म दैवार्षाः प्राजापत्यासुरौ तथा ॥&lt;br&gt;&#xA;गान्धर्वो राक्षसश्चापि पैशाचोऽष्टम उच्यते ॥ १ ॥&lt;br&gt;&#xA;स ब्राह्मो वरमाहूय यत्र कन्या स्वलङ्कृता ॥&lt;br&gt;&#xA;दीयते तत्सुतः पूयात्पुरुषानेकविंशतिम् ॥ २ ॥&lt;br&gt;&#xA;यज्ञस्थायर्त्विजे दैवस्तज्जःपाति चतुर्दश ॥&lt;br&gt;&#xA;वरादादाय गोद्वन्द्वमार्षस्तज्जः पुनाति षट् ॥ ३ ॥&lt;br&gt;&#xA;सहोभौ चरतां धर्ममित्युक्त्वा दीयतेर्थिने ॥&lt;br&gt;&#xA;यत्र कन्या प्राजापत्यस्तज्जो वंशान्पुनाति षट् ॥ ४ ॥&lt;br&gt;&#xA;चत्वार एते विप्राणां धर्म्याः पाणिग्रहाः स्मृताः ॥&lt;br&gt;&#xA;आसुरः क्रयणाद्द्रव्यैर्गान्धर्वोन्योन्य मैत्रतः ॥ ५ ॥&lt;br&gt;&#xA;प्रसह्यकन्याहरणाद्राक्षसो निन्दितः सताम् ॥&lt;br&gt;&#xA;छलेन कन्याहरणात्पैशाचो गर्हितोऽष्टमः ॥ ६ ॥&lt;br&gt;&#xA;प्रायः क्षत्रविशोरुक्ता गान्धर्वासुरराक्षसाः ॥&lt;br&gt;&#xA;अष्टमस्त्वेष पापिष्ठः पापिष्ठानां च सम्भवेत् ॥ ७ ॥&lt;br&gt;&#xA;सवर्णया करो ग्राह्यो धार्यः क्षत्रियया शरः ॥&lt;br&gt;&#xA;प्रतोदो वैश्यया धार्यो वासोन्तः पज्जया तथा ॥ ८ ॥&lt;br&gt;&#xA;असवर्णस्त्वेष विधिः स्मृतो दृष्टश्च वेदने ॥&lt;br&gt;&#xA;सवर्णाभिस्तु सर्वाभिः पाणिर्ग्राह्यस्त्वयं विधिः ॥ ९ ॥&lt;br&gt;&#xA;धर्म्यैर्विवाहैर्जायन्ते धर्म्या एव शतायुषः ॥&lt;br&gt;&#xA;अधर्म्यैर्धर्मरहिता मन्दभाग्यधनायुषः ॥ 4.1.38.१० ॥&lt;br&gt;&#xA;ऋतुकालाभिगमनं धर्मोयं गृहिणः परः ॥&lt;br&gt;&#xA;स्त्रीणां वरमनुस्मृत्य यथाकाम्यथवा भवेत् ॥ ११ ॥&lt;br&gt;&#xA;दिवाभिगमनं पुंसामनायुष्यं परं मतम् ॥&lt;br&gt;&#xA;श्राद्धाहः सर्वपर्वाणि यत्नात्त्याज्यानि धीमता ॥ १२ ॥&lt;br&gt;&#xA;तत्र गच्छन्स्त्रियं मोहाद्धर्मात्प्रच्यवते परात् ॥ १३ ॥&lt;br&gt;&#xA;ऋतुकालाभिगामी यः स्वदारनिरतश्च यः ॥&lt;br&gt;&#xA;स सदा ब्रह्मचारी च विज्ञेयः सद्गृहाश्रमी ॥ १४॥&lt;br&gt;&#xA;ऋतुः षोडशयामिन्यश्चतस्रस्ता सुगर्हिताः ॥&lt;br&gt;&#xA;पुत्रास्तास्वपि या युग्मा अयुग्माः कन्यका प्रजाः ॥ १५ ॥&lt;br&gt;&#xA;त्यक्त्वा चन्द्रमसं दुःस्थं मघां पौष्णं विहाय च ॥&lt;br&gt;&#xA;शुचिः सन्निर्विशेत्पत्नीं पुन्नामर्क्षे विशेषतः ॥&lt;br&gt;&#xA;शुचिं पुत्रं प्रसूयेत पुरुषार्थप्रसाधकम् ॥ १६ ॥&lt;br&gt;&#xA;आर्षे विवाहे गोद्वन्द्वं यदुक्तं तन्न शस्यते ॥&lt;br&gt;&#xA;शुल्कमण्वपि कन्यायाः कन्या विक्रयपापकृत् ॥ १७ ॥&lt;br&gt;&#xA;अपत्यविक्रयी कल्पं वसेद्विट्कृमिभोजने ॥&lt;br&gt;&#xA;अतो नाण्वपि कन्याया उपजीवेत्पिता धनम् ॥ १८ ॥&lt;br&gt;&#xA;स्त्रीधनान्युपजीवन्ति ये मोहादिह बान्धवाः ॥&lt;br&gt;&#xA;न केवलं निरयगास्तेषामपि हि पूर्वजाः ॥ १९ ॥&lt;br&gt;&#xA;पत्या तुष्यति यत्र स्त्री तुष्येद्यत्र स्त्रिया पतिः ॥&lt;br&gt;&#xA;तत्र तुष्टा महालक्ष्मीर्निवसेद्दानवाऽरिणा ॥ 4.1.38.२० ॥&lt;br&gt;&#xA;वाणिज्यं नृपतेः सेवा वेदानध्यापनं तथा ॥&lt;br&gt;&#xA;कुविवाहः क्रियालोपः कुले पतनहेतवः ॥ २१ ॥&lt;br&gt;&#xA;कुर्याद्वैवाहिके वह्नौ गृह्यकर्मान्वहं गृही ॥&lt;br&gt;&#xA;पञ्चयज्ञक्रियां चापि पक्तिं दैनन्दिनीमपि ॥ २२ ॥&lt;br&gt;&#xA;गृहस्थाश्रमिणः पञ्च सूना कर्म दिने दिने ॥&lt;br&gt;&#xA;कण्डनी पेषणी चुल्ली ह्युदकुम्भस्तु मार्जनी ॥ २३ ॥&lt;br&gt;&#xA;तासां च पञ्चसूनानां निराकरणहेतवः ॥&lt;br&gt;&#xA;क्रतवः पञ्च निर्दिष्टा गृहि श्रेयोभिवर्धनाः ॥ २४ ॥&lt;br&gt;&#xA;पाठनं ब्रह्मयज्ञः स्यात्तर्पणं च पितृ क्रतुः ॥&lt;br&gt;&#xA;होमो दैवो बलिर्भौतोऽतिथ्यर्चा नृक्रतुः क्रमात् ॥ २५ ॥&lt;br&gt;&#xA;पितृप्रीतिं प्रकुर्वाणः कुर्वीत श्राद्धमन्वहम् ॥&lt;br&gt;&#xA;अन्नोदकपयोमूलैः फलैर्वापि गृहाश्रमी॥२६॥&lt;br&gt;&#xA;गोदानेन च यत्पुण्यं पात्राय विधिपूर्वकम् ॥&lt;br&gt;&#xA;सत्कृत्य भिक्षवे भिक्षां दत्त्वा तत्फलमाप्नुयात् ॥ २७ ॥&lt;br&gt;&#xA;तपोविद्यासमिद्दीप्ते हुतं विप्रास्य पावके ॥&lt;br&gt;&#xA;तारयेद्विघ्नसङ्घेभ्यः पापाब्धेरपि दुस्तरात् ॥ २८ ॥&lt;br&gt;&#xA;अनर्चितोऽतिथिर्गेहाद्भग्नाशो यस्य गच्छति ॥&lt;br&gt;&#xA;आजन्मसञ्चितात्पुण्यात्क्षणात्स हि बहिर्भवेत् ॥ २९ ॥&lt;br&gt;&#xA;सान्त्वपूर्वाणि वाक्यानि शय्यार्थे भूस्तृणोदके ॥&lt;br&gt;&#xA;एतान्यपि प्रदेयानि सदाभ्यागत तुष्टये ॥ 4.1.38.३० ॥&lt;br&gt;&#xA;गृहस्थः परपाकादी प्रेत्य तत्पशुतां व्रजेत् ॥&lt;br&gt;&#xA;श्रेयः परान्नपुष्टस्य गृह्णीयादन्नदो यतः ॥ ३१ ॥&lt;br&gt;&#xA;आदित्योढोऽतिथिः सायं सत्कर्तव्यः प्रयत्नतः ॥&lt;br&gt;&#xA;असत्कृतोन्यतो गच्छन्दुष्कृतं भूरि यच्छति ॥ ३२ ॥&lt;br&gt;&#xA;भुञ्जानोऽतिथिशेषान्नमिहायुर्धनभाग्भवेत् ॥&lt;br&gt;&#xA;प्रणोद्यातिथिमन्नाशी किल्बिषी च गृहाश्रमी ॥ ३३ ॥&lt;br&gt;&#xA;वैश्वदेवान्त सम्प्राप्तः सूर्योढो वातिथिः स्मृतः॥&lt;br&gt;&#xA;न पूर्वकाल आयातो न च दृष्टचरः क्वचित् ॥ ३४ ॥&lt;br&gt;&#xA;बलिपात्रकरे विप्रे यद्यन्योतिथिरागतः ॥&lt;br&gt;&#xA;अदत्त्वा तं बलिं तस्मै यथाशक्त्यान्नमर्पयेत् ॥ ३५ ॥&lt;br&gt;&#xA;कुमाराश्च स्ववासिन्यो गर्भिण्योऽतिरुजान्विताः ॥&lt;br&gt;&#xA;अतिथेरादितोप्येते भोज्या नात्र विचारणा ॥ ३६ ॥&lt;br&gt;&#xA;पितृदेवमनुष्येभ्यो दत्त्वाश्नात्यमृतं गृही ॥&lt;br&gt;&#xA;स्वार्थं पचन्नघं भुङ्क्ते केवलं स्वोदरम्भरिः ॥ ३७ ॥&lt;br&gt;&#xA;माध्याह्निकं वैश्वदेवं गृहस्थः स्वयमाचरेत् ॥&lt;br&gt;&#xA;पत्नी सायं बलिं दद्यात्सिद्धान्नैर्मन्त्रवर्जितम् ॥ ३८ ॥&lt;br&gt;&#xA;एतत्सायन्तनं नाम वैश्वदेवं गृहाश्रमे ॥&lt;br&gt;&#xA;सायम्प्रातर्भवेदेव वैश्वदेवं प्रयत्नतः ॥ ३९ ॥&lt;br&gt;&#xA;वैश्वदेवेन ये हीना आतिथ्येन विवर्जिताः ॥&lt;br&gt;&#xA;सर्वे ते वृषला ज्ञेयाः प्राप्तवेदा अपि द्विजाः ॥ 4.1.38.४० ॥&lt;br&gt;&#xA;अकृत्वा वैश्वदेवं तु भुञ्जते ये द्विजाधमाः ॥&lt;br&gt;&#xA;इह लोकेन्नहीनाः स्युः काकयोनिं व्रजन्त्यथ ॥ ४१ ॥&lt;br&gt;&#xA;वेदोदितं स्वकं कर्म नित्यं कुर्यादतन्द्रितः ॥&lt;br&gt;&#xA;तद्धि कुर्वन्यथाशक्ति प्राप्नुयात्सद्गतिं पराम् ॥ ४२ ॥&lt;br&gt;&#xA;षष्ठ्यष्टम्योर्वसेत्पापं तैले मांसे सदैव हि ॥&lt;br&gt;&#xA;पञ्चदश्यां चतुर्दश्यां तथैव च भगेक्षुरे ॥ ४३ ॥&lt;br&gt;&#xA;उदयं तं न चेक्षेत नास्तं यन्तं न मध्यगम् ॥&lt;br&gt;&#xA;न राहुणोपसृष्टं च नाम्बुसंस्थं दिवाकरम्॥ ४४ ॥&lt;br&gt;&#xA;न वीक्षेतात्ममनोरूपमाशुधावेन्न वर्षति ॥&lt;br&gt;&#xA;नोल्लङ्घयेद्वत्सतन्त्रीं न नग्नो जलमाविशेत् ॥ ४५ ॥&lt;br&gt;&#xA;देवतायतनं विप्रं धेनुं मधुमृदं घृतम् ॥&lt;br&gt;&#xA;जातिवृद्धं वयोवृद्धं विद्यावृद्धं तपस्विनम् ॥ ४६ ॥&lt;br&gt;&#xA;अश्वत्थं चैत्यवृक्षं च गुरुं जलभृतं घटम् ॥&lt;br&gt;&#xA;सिद्धान्नं दधिसिद्धार्थं गच्छन्कुर्यात्प्रदक्षिणम् ॥ ४७ ॥&lt;br&gt;&#xA;रजस्वलां न सेवेत नाश्नीयात्सह भार्यया॥&lt;br&gt;&#xA;एकवासा न भुञ्जीत न भुञ्जीतोत्कटासने॥ ४८ ॥&lt;br&gt;&#xA;नाश्नन्तीं स्त्रीं समीक्षेत तेजस्कामो द्विजोत्तमः ॥&lt;br&gt;&#xA;असन्तर्प्य पितॄन्देवान्नाद्यादन्नं नवं क्वचित् ॥ ४९ ॥&lt;br&gt;&#xA;पक्वान्नं चापि नो मांसं दीर्घकालं जिजीविषुः ॥&lt;br&gt;&#xA;न मूत्रं गोव्रजे कुर्यान्न वल्मीके न भस्मनि ॥ 4.1.38.५० ॥&lt;br&gt;&#xA;न गर्तेषु ससत्वेषु न तिष्ठन्न व्रजन्नपि ॥&lt;br&gt;&#xA;गोविप्रसूर्यवाय्वग्नि चन्द्रर्क्षाम्बु गुरूनपि ॥ ५१ ॥&lt;br&gt;&#xA;अभिपश्यन्न कुर्वीत मलमूत्रविसर्जनम्॥&lt;br&gt;&#xA;तिरस्कृत्यावनिं लोष्टकाष्ठपर्णतृणादिभिः ॥ ५२ ॥&lt;br&gt;&#xA;प्रावृत्य वाससा मौलिं मौनी विण्मूत्रमुत्सृजेत् ॥&lt;br&gt;&#xA;यथासुखमुखो रात्रौ दिनेच्छायान्धकारयोः ॥ ५३ ॥&lt;br&gt;&#xA;भीतिषु प्राणबाधायां कुर्यान्मलविसर्जनम् ॥&lt;br&gt;&#xA;मुखेनोपधमेन्नाग्निं नग्नां नेक्षेत योषितम् ॥ ५४ ॥&lt;br&gt;&#xA;नाङ्घ्री प्रतापयेदग्नौ न वस्त्वशुचि निक्षिपेत्॥&lt;br&gt;&#xA;प्राणिहिंसां न कुर्वीत नाश्नीयात्सँध्ययोर्द्वयोः॥५५॥&lt;br&gt;&#xA;न संविशेत सन्ध्यायां प्रत्यक्सौम्यशिरा अपि॥&lt;br&gt;&#xA;विण्मूत्रष्ठीवनं नाप्सु कुर्याद्दीर्घजिजीविषुः॥ ५६॥&lt;br&gt;&#xA;नाचक्षीत धयन्तीं गां नेन्द्रचापं प्रदर्शयेत्॥&lt;br&gt;&#xA;नैकः सुप्यात्क्वचिच्छून्ये न शयानं प्रबोधयेत्॥ ५७॥&lt;br&gt;&#xA;पन्थानं नैकलो यायान्न वार्यञ्जलिना पिबेत् ॥&lt;br&gt;&#xA;न दिवोद्भूत सारं च भक्षयेद्दधिनो निशि ॥ ५८ ॥&lt;br&gt;&#xA;स्त्रीधर्मिण्या नाभिवदेन्नाद्यादातृप्ति रात्रिषु ॥&lt;br&gt;&#xA;तौर्यत्रिक प्रियो न स्यात्कांस्ये पादौ न धावयेत् ॥ ५९ ॥&lt;br&gt;&#xA;श्राद्धं कृत्वा पर श्राद्धे योऽश्नीयाज्ज्ञानवर्जितः ॥&lt;br&gt;&#xA;दातुः श्राद्धफलं नास्ति भोक्ता किल्बिषभुग्भवेत् ॥ 4.1.38.६० ॥&lt;br&gt;&#xA;न धारयेदन्यभुक्तं वासश्चो पानहावपि ॥&lt;br&gt;&#xA;न भिन्न भाजनेश्नीयान्नासीताग्न्यादि दूषिते॥ ६१॥&lt;br&gt;&#xA;आरोहणं गवां पृष्ठे प्रेतधूमं सरित्तरम्॥&lt;br&gt;&#xA;बालातपं दिवास्वापं द्यजेद्दीर्घं जिजीविषुः॥ ६२॥&lt;br&gt;&#xA;स्नात्वा न मार्जयेद्गात्रं विसृजेन्न शिखां पथि॥&lt;br&gt;&#xA;हस्तौ शिरो न धुनुयान्नाकर्षेदासनं पदा॥ ६३॥&lt;br&gt;&#xA;नोत्पाटयेल्लोमनखं दशनेन कदाचन॥&lt;br&gt;&#xA;करजैः करजच्छेदं तृणच्छेदं विवर्जयेत्॥६४॥&lt;br&gt;&#xA;शुभायन यदायत्यां त्यजेत्तत्कर्म यत्नतः॥&lt;br&gt;&#xA;अद्वारेण न गन्तव्यं स्ववेश्मपरवेश्मनोः॥ ६५॥&lt;br&gt;&#xA;क्रीडेन्नाक्षैः सहासीत न धर्मघ्नैर्न रोगिभिः ॥&lt;br&gt;&#xA;न शयीत क्वचिन्नग्नः पाणौ भुञ्जीत नैव च ॥ ६६ ॥&lt;br&gt;&#xA;आर्द्रपादकरास्योश्नन्दीर्घकालं च जीवति ॥&lt;br&gt;&#xA;संविशेन्नार्द्रचरणो नोच्छिष्टः क्वचिदाव्रजेत् ॥ ६७ ॥&lt;br&gt;&#xA;शयनस्थो न चाश्नीयान्नपिबेन्न जपेद्द्विजः ॥&lt;br&gt;&#xA;सोपानत्कश्चनाचामेन्न तिष्ठन्धारया पिबेत् ॥ ६८ ॥&lt;br&gt;&#xA;सर्वं तिलमयं नाद्यात्सायं शर्माभिलाषुकः॥&lt;br&gt;&#xA;न निरीक्षेत विण्मूत्रे नोच्छिष्टः संस्पृशेच्छिरः ॥ ६९ ॥&lt;br&gt;&#xA;नाधितिष्ठेत्तुषाङ्गार भस्मकेशकपालिकाः ॥&lt;br&gt;&#xA;पतितैः सह संवासः पतनायैव जायते ॥ 4.1.38.७० ॥&lt;br&gt;&#xA;श्रावयेद्वैदिकं मन्त्रं न शूद्राय कदाचन ॥&lt;br&gt;&#xA;ब्राह्मण्याद्धीयते विप्रः शूद्रो धर्माच्च हीयते ॥ ७१ ॥&lt;br&gt;&#xA;धर्मोपदेशः शूद्राणां स्वश्रेयः प्रतिघातयेत् ॥&lt;br&gt;&#xA;द्विजशुश्रूषणं धर्मः शूद्राणां हि परो मतः ॥ ७२ ॥&lt;br&gt;&#xA;कण्डूयनं हि शिरसः पाणिभ्यां न शुभं मतम् ॥&lt;br&gt;&#xA;आताडनं कराभ्यां च क्रोशनं केशलुञ्चनम् ॥७३ ॥&lt;br&gt;&#xA;अशास्त्रवर्तिनो भूपाल्लुब्धात्कृत्वा प्रतिग्रहम् ॥&lt;br&gt;&#xA;ब्राह्मणः सान्वयो याति नरकानेकविंशतिम् ॥ ७४ ॥&lt;br&gt;&#xA;अकालविद्युत्स्तनिते वर्षर्तौ पांसुवर्षणे ॥&lt;br&gt;&#xA;महावातध्वनौ रात्रावनध्यायाः प्रकीर्तिताः ॥ ७५ ॥&lt;br&gt;&#xA;उल्कापाते च भूकम्पे दिग्दाहे मध्यरात्रिषु ॥&lt;br&gt;&#xA;सन्ध्ययोर्वृषलोपान्ते राज्ञोराहोश्च सूतके ॥ ७६ ॥&lt;br&gt;&#xA;दर्शाष्टकासु भूतायां श्राद्धिकं प्रतिगृह्य च ॥&lt;br&gt;&#xA;प्रतिपद्यपि पूर्णायां गजोष्ट्राभ्यां कृतान्तरे ॥ ७७ ॥&lt;br&gt;&#xA;खरोष्ट्रक्रोष्ट्र विरुते समवाये रुदत्यपि ॥&lt;br&gt;&#xA;उपाकर्मणि चोत्सर्गे नाविमार्गे तरौ जले ॥ ७८ ॥&lt;br&gt;&#xA;आरण्यकमधीत्यापि बाणसाम्नोरपि ध्वनौ ॥&lt;br&gt;&#xA;अनध्यायेषु चैतेषु नाधीयीत द्विजः क्वचित् ॥ ७९ ॥&lt;br&gt;&#xA;कृतान्तरायो न पठेद्भेकाखु श्वाहि बभ्रुभिः ॥&lt;br&gt;&#xA;भूताष्टम्योः पञ्चदश्योर्ब्रह्मचारी सदा भवेत् ॥ 4.1.38.८० ॥&lt;br&gt;&#xA;अनायुष्यकरं चैव परदारोपसर्पणम् ॥&lt;br&gt;&#xA;तस्मात्तद्दूरतस्त्याज्यं वैरिणां चोपसेवनम् ॥ ८१ ॥&lt;br&gt;&#xA;पूर्वर्द्धिभिः परित्यक्तमात्मानं नावमानयेत् ॥&lt;br&gt;&#xA;सदोद्यमवतां यस्माच्छ्रियो विद्या न दुर्लभाः ॥ ८२ ॥&lt;br&gt;&#xA;सत्यं ब्रूयात्प्रियं ब्रूयान्नब्रूयात्सत्यमप्रियम् ॥&lt;br&gt;&#xA;प्रियं च नानृतं ब्रूयादेष धर्मो घटोद्भव ॥ ८३ ॥&lt;br&gt;&#xA;भद्रमेव वदेन्नित्यं भद्रमेव विचिन्तयेत् ॥&lt;br&gt;&#xA;भद्रैरेवेह संसर्गो नाभद्रैश्च कदाचन ॥ ८४ ॥&lt;br&gt;&#xA;रूपवित्तकुलैर्हीनान्सुधीर्नाधिक्षिपेन्नरान् ॥&lt;br&gt;&#xA;पुप्पवन्तौ न चेक्षेत त्वशुचिर्ज्योतिषां गणम् ॥ ८५ ॥&lt;br&gt;&#xA;वाचोवेगं मनोवेगं जिह्वावेगं च वर्जयेत् ॥&lt;br&gt;&#xA;उत्कोच द्यूत दौत्यार्त द्रव्यं दूरात्परित्यजेत् ॥८६॥&lt;br&gt;&#xA;गोब्राह्मणाग्नीनुच्छिष्ट पाणिना नैव संस्पृशेत्॥&lt;br&gt;&#xA;न स्पृशेदनिमित्ते नखानि स्वानि त्वनातुरः ॥ ८७ ॥&lt;br&gt;&#xA;गुह्यजान्यपि लोमानि तत्स्पर्शादशुचिर्भवेत् ॥&lt;br&gt;&#xA;पादधौतोदकं मूत्रमुच्छिष्टान्नोदकानि च॥ ८८॥&lt;br&gt;&#xA;निष्ठीवनं च श्लेष्माणं गृहाद्दूरं विनिक्षिपेत् ॥&lt;br&gt;&#xA;अहर्निशं श्रुतेर्जाप्याच्छौचाचारनिषेवणात् ॥&lt;br&gt;&#xA;अद्रोहवत्या बुद्ध्या च पूर्वं जन्म स्मरेद्द्विजः ॥ ८९ ॥&lt;br&gt;&#xA;वृद्धान्प्रयत्नाद्वन्देत दद्यात्तेषां स्वमासनम् ॥&lt;br&gt;&#xA;विनम्रधमनिस्तस्मादनुयायात्ततश्च तान् ॥4.1.38.९० ॥&lt;br&gt;&#xA;श्रुति भूदेव देवानां नृप साधु तपस्विनाम्॥&lt;br&gt;&#xA;पतिव्रतानां नारीणां निन्दां कुर्यान्न कर्हिचित्॥ ९१ ॥&lt;br&gt;&#xA;न मनुष्यस्तुतिं कुर्यान्नात्मानमपमानयेत् ॥&lt;br&gt;&#xA;अभ्युद्यतं न प्रणुदेत्परमर्माणि नोच्चरेत् ॥ ९२॥&lt;br&gt;&#xA;अधर्मादेधते पूर्वं विद्वेष्टॄनपि सञ्जयेत्॥&lt;br&gt;&#xA;सर्वतोभद्रमाप्यापि ततो नश्येच्च सान्वयः ॥ ९३ ॥&lt;br&gt;&#xA;उद्धृत्य पञ्च मृत्पिण्डान्स्नायात्परजलाशये ॥&lt;br&gt;&#xA;अनुद्धृत्य च तत्कर्तुरेनसः स्यात्तुरीयभाक् ॥ ९४ ॥&lt;br&gt;&#xA;श्रद्धया पात्रमासाद्य यत्किञ्चिद्दीयते वसु ॥&lt;br&gt;&#xA;देशे काले च विधिना तदानन्त्याय कल्पते ॥ ९५ ॥&lt;br&gt;&#xA;भूप्रदो मण्डलाधीशः सर्वत्रसुखिनोन्नदाः ॥&lt;br&gt;&#xA;तोयदाता सदा तृप्तो रूपवान्रूप्यदो भवेत् ॥ ९६ ॥&lt;br&gt;&#xA;प्रदीपदो निर्मलाक्षो गोदाताऽर्यमलोकभाक् ॥&lt;br&gt;&#xA;स्वर्णदाता च दीर्घायुस्तिलदः स्यात्तु सुप्रजाः ॥ ९७ ॥&lt;br&gt;&#xA;वेश्मदो ऽत्युच्चसौधेशो वस्त्रदश्चन्द्रलो कभाक् ॥&lt;br&gt;&#xA;हयप्रदो दिव्ययानो लक्ष्मीवान्वृषभप्रदः ॥ ९८॥&lt;br&gt;&#xA;सुभार्यः शिबिका दाता सुपर्यङ्क प्रदोपि च ॥&lt;br&gt;&#xA;धान्यैः समृद्धिमान्नित्यमभयप्रद ईशिता ॥९९॥&lt;br&gt;&#xA;ब्रह्मदो ब्रह्मलोकेज्यो ब्रह्मदः सर्वदो मतः ॥&lt;br&gt;&#xA;उपायेनापि यो ब्रह्म दापयेत्सोपि तत्समः ॥ 4.1.38.१०० ॥&lt;br&gt;&#xA;श्रद्धया प्रतिगृह्णाति श्रद्धया यः प्रयच्छति ॥&lt;br&gt;&#xA;स्वर्गिणौ तावुभौ स्यातां पततोऽश्रद्धयात्यधः ॥ १ ॥&lt;br&gt;&#xA;अनृतेन क्षरेद्यज्ञस्तपो विस्मयतः क्षरेत् ॥&lt;br&gt;&#xA;क्षरेत्कीर्तनतोदानमायुर्विप्रापवादतः ॥ २ ॥&lt;br&gt;&#xA;गन्धपुष्पकुशाञ्छय्यां शाकं मांसं पयो दधि ॥&lt;br&gt;&#xA;मणि मत्स्य गृहं धान्यं ग्राह्यमेतदुपस्थितम् ॥ ३ ॥&lt;br&gt;&#xA;मधूदकं फलं मूलमेधांस्यभयदक्षिणा ॥&lt;br&gt;&#xA;अभ्युद्यतानि ग्राह्याणि त्वेतान्यपिनिकृष्टतः ॥ ४ ॥&lt;br&gt;&#xA;दास नापित गोपाल कुलमित्रार्धसीरिणः ॥&lt;br&gt;&#xA;भोज्यान्नाः शूद्रवर्गेमी तथात्मविनिवेदकः ॥ ५ ॥&lt;br&gt;&#xA;इत्थमानृण्यमासाद्य देवर्षिपितृजादृणात् ॥&lt;br&gt;&#xA;माध्यस्थ्यमाश्रयेद्गेहे सुते विष्वग्विसृज्य च ॥ ६ ॥&lt;br&gt;&#xA;गेहेपि ज्ञानमभ्यस्येत्काशीं वाथ समाश्रयेत् ॥&lt;br&gt;&#xA;सम्यग्ज्ञानेन वा मुक्तिः किंवा विश्वेशवेश्मनि ॥ ७ ॥&lt;br&gt;&#xA;सम्यग्ज्ञानं भवेत्पुंसां कुत एकेन जन्मना ॥&lt;br&gt;&#xA;वाराणस्यां ध्रुवा मुक्तिः शरीरत्यागमात्रतः ॥ ८ ॥&lt;br&gt;&#xA;अद्य श्वो वा परश्वो वा कालाद्वाथ परःशतात् ॥&lt;br&gt;&#xA;सत्वरो गत्वरो देहः काश्यां चेदमृती भवेत् ॥ ९ ॥&lt;br&gt;&#xA;सा च वाराणसी लभ्या सदाचारवता सदा ॥&lt;br&gt;&#xA;मनसापि सदाचारमतो विद्वान्न लङ्घयेत् ॥ 4.1.38.११० ॥&lt;br&gt;&#xA;आकर्ण्येति ततोगस्त्यः पुनः प्राह षडाननम् ॥&lt;br&gt;&#xA;पुनः काशीं समाचक्ष्व सदाचारेण याप्यते ॥ ॥ ११ ॥&lt;br&gt;&#xA;कानि कानि च लिङ्गानि स्कन्द ज्ञानप्रदानि च ॥&lt;br&gt;&#xA;वाराणस्यां परिब्रूहि तानि मे परिपृच्छतः ॥ १२ ॥&lt;br&gt;&#xA;विना काशीं न मे प्रीतिर्विनाकाशीं न मे रतिः ॥&lt;br&gt;&#xA;चित्रपुत्रकवच्चास्मि विना काशी षडानन ॥ १३ ॥&lt;br&gt;&#xA;न निद्रामि न जागर्मि नाश्नामि न पिबाम्यपः ॥&lt;br&gt;&#xA;काशीं द्व्यक्षरपीयूषं पिबामि हि च केवलम् ॥ १४ ॥&lt;br&gt;&#xA;इति श्रुत्वा वचः स्कन्दो मैत्रावरुणिभाषितम् ॥&lt;br&gt;&#xA;अविमुक्तस्य माहात्म्यं वक्तुं समुपचक्रमे ॥ ११५ ॥&lt;br&gt;&#xA;इति श्री स्कान्दे महापुराण एकाशीतिसाहस्र्यां संहितायां काशीखण्डे पूर्वार्द्धे सदाचारवर्णनं नामाष्टत्रिंशोऽध्यायः ॥ ३८ ॥&lt;/p&gt;</description>
    </item>
    <item>
      <title>०३९ अविमुक्तेशाविर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/039_avimukteshAvirbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/039_avimukteshAvirbhAvaH/</guid>
      <description>&lt;p&gt;स्कन्द उवाच ॥&lt;br&gt;&#xA;शृण्वगस्त्य महाभाग कथां पापप्रणाशिनीम् ॥&lt;br&gt;&#xA;नैःश्रेयस्याः श्रियोहेतुमविमुक्त समाश्रयाम् ॥ १ ॥&lt;br&gt;&#xA;परं ब्रह्म यदाम्नातं निष्प्रपञ्चं निरात्मकम् ॥&lt;br&gt;&#xA;निर्विकल्पं निराकारमव्यक्तं स्थूलसूक्ष्मवत् ॥ २ ॥&lt;br&gt;&#xA;तदेतत्क्षेत्रमापूर्य स्थितं सर्वगमप्यहो ॥&lt;br&gt;&#xA;किमन्यत्र न शक्तोसौ जन्तून्मोचयितुं भवात् ॥ ३ ॥&lt;br&gt;&#xA;भवो ध्रुवं यदत्रैव मोचयेत्तं निशामय ॥&lt;br&gt;&#xA;महत्या योगयुक्त्या वा महादानैरकामिकैः ॥ ४ ॥&lt;br&gt;&#xA;सुमहद्भिस्तपोभिर्वा शिवोन्यत्र विमोचयेत् ॥&lt;br&gt;&#xA;योगयुक्तिं न महतीं न दानानि महान्ति च ॥ ५ ॥&lt;br&gt;&#xA;न तपांस्यतिदीर्घाणि काश्यां मुक्त्यै शिवोर्थयेत् ॥&lt;br&gt;&#xA;वियुनक्ति न यत्काश्या उपसर्गे महत्यपि ॥ ६ ॥&lt;br&gt;&#xA;अयमेव महायोग उपयोगस्त्विहा परः ॥&lt;br&gt;&#xA;नियमेन तु विश्वेशे पुष्पं पत्रं फलं जलम् ॥ ७ ॥&lt;br&gt;&#xA;यद्दत्तं सुमनोवृत्त्या महादानं तदत्र वै ॥&lt;br&gt;&#xA;मुक्तिमण्डपिकायां च क्षणं यत्स्थिरमास्यते ॥ ८ ॥&lt;br&gt;&#xA;स्नात्वा गङ्गामृते शुद्धे तप एतदिहोत्तमम् ॥&lt;br&gt;&#xA;सत्कृत्य भिक्षवे भिक्षा यत्काश्यां परिदीयते ॥&lt;br&gt;&#xA;तुला पुरुष एतस्याः कलां नार्हति षोडशीम् ॥ ९ ॥&lt;br&gt;&#xA;हृदि सञ्चिन्त्य विश्वेशं क्षणं यद्विनिमील्यते॥&lt;br&gt;&#xA;देवस्य दक्षिणे भागे महायोगोयमुत्तमः ॥ 4.1.39.१० ॥&lt;br&gt;&#xA;इदमेव तपोत्युग्रं यदिन्द्रिय विलोलताम् ॥&lt;br&gt;&#xA;निषिध्य स्थीयते काश्यां क्षुत्तापाद्यवमन्य च ॥ ११ ॥&lt;br&gt;&#xA;मासि मासि यदाप्येत व्रताच्चान्द्रायणात्फलम् ॥&lt;br&gt;&#xA;अन्यत्र तदिहाप्येत भूतायां नक्तभोजनात् ॥ १२ ॥&lt;br&gt;&#xA;मासोपवासादन्यत्र यत्फलं समुपार्ज्यते ॥&lt;br&gt;&#xA;श्रद्धयैकोपवासेन तत्काश्यां स्यादसंशयम्॥१३॥&lt;br&gt;&#xA;चातुर्मास्य व्रतात्प्रोक्तं यदन्यत्र महाफलम् ॥&lt;br&gt;&#xA;एकादश्युपवासेन तत्काश्यां स्यादसंशयम् ॥ १४ ॥&lt;br&gt;&#xA;षण्मासान्न परित्यागाद्यदन्यत्र फलं लभेत्॥&lt;br&gt;&#xA;शिवरात्र्युपवासेन तत्काश्यां जायते ध्रुवम् ॥ १५ ॥&lt;br&gt;&#xA;वर्षं कृत्वोपवासानि लभेदन्यत्र यद्व्रती ॥&lt;br&gt;&#xA;तत्फलं स्यात्त्रिरात्रेण काश्यामविकलं मुने ॥ १६ ॥&lt;br&gt;&#xA;मासिमासि कुशाग्राम्बु पानादन्यत्र यत्फलम् ॥&lt;br&gt;&#xA;काश्यामुत्तरवाहिन्यामेकेन चुलुकेन तत् ॥ १७ ॥&lt;br&gt;&#xA;अनन्तो महिमा काश्याः कस्तं वर्णयितुं प्रभुः ॥&lt;br&gt;&#xA;विपत्तिमिच्छतो जन्तोर्यत्रकर्णे जपः शिवः ॥ १८ ॥&lt;br&gt;&#xA;शम्भुस्तत्किञ्चिदाचष्टे म्रियमाणस्य जन्मिनः ॥&lt;br&gt;&#xA;कर्णेऽक्षरं यदाकर्ण्य मृतोप्यमृततां व्रजेत् ॥ १९ ॥&lt;br&gt;&#xA;स्मारं स्मारं स्मररिपोः पुरीं त्वमिव शङ्करः ॥&lt;br&gt;&#xA;अदुनोन्मन्दरं यातो बहुशस्तदवाप्तये ॥4.1.39.२०॥&lt;br&gt;&#xA;अगस्त्य उवाच ॥&lt;br&gt;&#xA;स्वकार्यनिपुणैः स्वामिन्गीर्वाणैरतिदारुणैः ॥&lt;br&gt;&#xA;त्याजितोहं पुरीं काशीं हरो त्याक्षीत्कुतः प्रभुः ॥ २१ ॥&lt;br&gt;&#xA;पराधीनोहमिव किं देवदेवः पिनाकवान् ॥&lt;br&gt;&#xA;काशिकां सोऽत्यजत्कस्मान्निर्वाणमणिराशिकाम् ॥ २२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मित्रावरुणसम्भूत कथयामि कथामिमाम् ॥&lt;br&gt;&#xA;तत्याज च यथा स्थाणुः काशीं विध्युपरोधतः ॥ २३ ॥&lt;br&gt;&#xA;प्रार्थितस्त्वं यथा लेखैः परोपकृतये मुने ॥&lt;br&gt;&#xA;द्रुहिणेन तथा रुद्रः स्वरक्षण विचक्षणः ॥ २४ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;कथं स भगवान्रुद्रो द्रुहिणेन कृपाम्बुधिः ॥&lt;br&gt;&#xA;प्रार्थितोभूत्किमर्थं च तन्मे ब्रूहि षडानन ॥ २५ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;पाद्मेकल्पे पुरावृत्ते मनोः स्वायम्भुवेन्तरे ॥&lt;br&gt;&#xA;अनावृष्टिरभूद्विप्र सर्वभूतप्रकम्पिनी ॥ २६ ॥&lt;br&gt;&#xA;तया तु षष्टिहायिन्या पीडिताः प्राणिनोऽखिलाः ॥&lt;br&gt;&#xA;केचिदम्बुधितीरेषु गिरिद्रोणीषु केचन ॥ २७ ॥&lt;br&gt;&#xA;महानिम्नेषु कच्छेषु मुनिवृत्त्या जनाः स्थिताः ॥&lt;br&gt;&#xA;अरण्यान्यवनिर्जाता ग्रामखर्वट वर्जिता ॥ २८ ॥&lt;br&gt;&#xA;क्रव्यादा एव सर्वेषु नगरेषु पुरेषु च ॥&lt;br&gt;&#xA;आसन्नभ्रंलिहो वृक्षाः सर्वत्र क्षोणिमण्डले ॥ २९ ॥&lt;br&gt;&#xA;चौरा एव महाचौरैरुल्लुठ्यन्त इतस्ततः ॥&lt;br&gt;&#xA;मांसवृत्त्योपजीवन्ति प्राणिनः प्राणरक्षिणः ॥ 4.1.39.३० ॥&lt;br&gt;&#xA;अराजके समुत्पन्ने लोकेऽत्याहितशंसिनि ॥&lt;br&gt;&#xA;प्रयत्नो विफलस्त्वासीत्सृष्टेः सृष्टिकृतस्तदा ॥ ३१ ॥&lt;br&gt;&#xA;चिन्तामवाप महती जगद्योनिः प्रजाक्षयात् ॥&lt;br&gt;&#xA;प्रजासु क्षीयमाणासु क्षीणा यज्ञादिकाः क्रियाः ॥ ३२॥&lt;br&gt;&#xA;तासु क्षीणासु सङ्क्षीणाः सर्वे यज्ञभुजोऽभवन् ॥&lt;br&gt;&#xA;ततश्चिन्तयता स्रष्ट्रा दृष्टो राजर्षिसत्तमः ॥ ३३ ॥&lt;br&gt;&#xA;अविमुक्ते महाक्षेत्रे तपस्यन्निश्चलेन्द्रियः ॥&lt;br&gt;&#xA;मनोरन्वयजो वीरः क्षात्रो धर्म इवोदितः ॥ ३४ ॥&lt;br&gt;&#xA;रिपुञ्जय इति ख्यातो राजा परपुरञ्जयः ॥&lt;br&gt;&#xA;अथ ब्रह्मा तमासाद्य बहुगौरवपूर्वकम् ॥ ३५ ॥&lt;br&gt;&#xA;उवाच वचनं राजन्रिपुञ्जय महामते ॥&lt;br&gt;&#xA;इलां पालय भूपाल ससमुद्राद्रिकाननाम् ॥ ३६ ॥&lt;br&gt;&#xA;नागकन्यां नागराजः पत्न्यर्थं ते प्रदास्यति ॥&lt;br&gt;&#xA;अनङ्गमोहिनीं नाम्ना वासुकिः शीलभूषणाम् ॥ ३७ ॥&lt;br&gt;&#xA;दिवोपि देवा दास्यन्ति रत्नानि कुसुमानि च ॥&lt;br&gt;&#xA;प्रजापालनसन्तुष्टा महाराज प्रतिक्षणम् ॥ ३८ ॥&lt;br&gt;&#xA;दिवोदास इति ख्यातमतो नाम त्वमाप्स्यसि ॥&lt;br&gt;&#xA;मत्प्रभावाच्च नृपते दिव्यं सामर्थ्यमस्तु ते ॥ ३९ ॥&lt;br&gt;&#xA;परमेष्ठिवचः श्रुत्वा ततोसौ राजसत्तमः ॥&lt;br&gt;&#xA;वेधसं बहुशः स्तुत्वा वाक्यं चेदमुवाच ह ॥ 4.1.39.४० ॥&lt;br&gt;&#xA;॥राजोवाच ॥ ॥&lt;br&gt;&#xA;पितामह महाप्राज्ञ जनाकीर्णे महीतले ॥&lt;br&gt;&#xA;कथं नान्ये च राजानो मां कथं कथ्यते त्वया ॥ ४१ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;त्वयि राज्यं प्रकुर्वाणे देवो वृष्टिं विधास्यति॥&lt;br&gt;&#xA;पापनिष्ठे च वै राज्ञि न देवो वर्षते पुनः ॥ ४२ ॥&lt;br&gt;&#xA;॥ राजोवाच ॥ ॥&lt;br&gt;&#xA;पितामह महामान्य त्रिलोकी करणक्षम॥&lt;br&gt;&#xA;महाप्रसाद इत्याज्ञां त्वदीयां मूर्ध्न्युपाददे ॥ ४३ ॥&lt;br&gt;&#xA;किञ्चिद्विज्ञप्तुकामोहं तन्मदर्थं करोषि चेत् ॥&lt;br&gt;&#xA;ततः करोम्यहं राज्यं पृथिव्यामसपत्नवत् ॥ ४४ ॥&lt;br&gt;&#xA;॥ ब्रह्मोवाच ॥&lt;br&gt;&#xA;अविलम्बेन तद्ब्रूहि कृतं मन्यस्व पार्थिव ॥&lt;br&gt;&#xA;यत्ते हृदि महाबाहो तवादेयं न किञ्चन ॥ ४५ ॥&lt;br&gt;&#xA;॥ राजोवाच ॥ ॥&lt;br&gt;&#xA;यद्यहं पृथिवीनाथः सर्वलोकपितामह ॥&lt;br&gt;&#xA;तदादिविष(प?)दो देवा दिवि तिष्ठन्तु मा भुवि ॥ ४६ ॥&lt;br&gt;&#xA;देवेषु दिवितिष्ठत्सु मयि तिष्ठति भूतले ॥&lt;br&gt;&#xA;असपत्नेन राज्येन प्रजासौख्यमवाप्स्यति ॥ ४७ ॥&lt;br&gt;&#xA;तथेति विश्वसृक्प्रोक्तो दिवोदासो नरेश्वरः ॥&lt;br&gt;&#xA;पटहं घोषयाञ्चक्रे दिवं देवा व्रजन्त्विति ॥ ४८ ॥&lt;br&gt;&#xA;मा गच्छन्त्विह वै नागा नराः स्वस्था भवन्त्वितः ॥&lt;br&gt;&#xA;मयि प्रशासति क्षोणीं सुराः स्वस्था भवन्त्विति ॥ ४९ ॥&lt;br&gt;&#xA;एतस्मिन्नन्तरे ब्रह्मा विश्वेशं प्रणिपत्य ह ॥&lt;br&gt;&#xA;यावद्विज्ञप्तुकामोभूत्तावदीशोब्रवीद्विधिम् ॥ 4.1.39.५० ॥&lt;br&gt;&#xA;लोकेश्वर समायाहि मन्दरो नाम भूधरः ॥&lt;br&gt;&#xA;कुशद्वीपादिहागत्य तपस्तप्येत दुष्करम् ॥ ५१ ॥&lt;br&gt;&#xA;यावस्तस्मै वरं दातुं बहुकालं तपस्यते ॥&lt;br&gt;&#xA;इत्युक्त्वा पार्वतीनाथो नन्दिभृङ्गिपुरोगमः ॥ ५२ ॥&lt;br&gt;&#xA;जगाम वृषमारुह्य मन्दरो यत्र तिष्ठति ॥&lt;br&gt;&#xA;उवाच च प्रसन्नात्मा देवदेवो वृषध्वज ॥५३॥&lt;br&gt;&#xA;उत्तिष्ठोत्तिष्ठ भद्रं ते वरं ब्रूहि धरोत्तम ॥&lt;br&gt;&#xA;सोथ श्रुत्वा महेशानं देवदेवं त्रिलोचनम्॥ ॥ ५४ ॥&lt;br&gt;&#xA;प्रणम्य बहुशो भूमावद्रिरेतद्व्यजिज्ञपत् ॥&lt;br&gt;&#xA;लीलाविग्रहभृच्छम्भो प्रणतैक कृपानिधे ॥ ५५ ॥&lt;br&gt;&#xA;सर्वज्ञोपि कथं नाम न वेत्थ मम वाञ्छितम् ॥&lt;br&gt;&#xA;शरणागतसन्त्राण सर्ववृत्तान्तकोविद ॥ ५६ ॥&lt;br&gt;&#xA;सर्वेषां हृदयानन्द शर्वसर्वगसर्वकृत् ॥&lt;br&gt;&#xA;यदि देयो वरो मह्यं स्वभावादृषदात्मने ॥५७ ॥&lt;br&gt;&#xA;याचकायातिशोच्याय प्रणतार्तिप्रभञ्जक ॥&lt;br&gt;&#xA;ततोऽविमुक्तक्षेत्रस्य साम्यं ह्यभिलषाम्यहम् ॥ ५८ ॥&lt;br&gt;&#xA;कुशद्वीप उमा सार्धं नाथाद्य सपरिच्छदः ॥&lt;br&gt;&#xA;मन्मौलौ विहितावासः प्रयात्वेष वरो मम ॥ ५९ ॥&lt;br&gt;&#xA;सर्वेषां सर्वदः शम्भुः क्षणं यावद्विचिन्तयेत् ॥&lt;br&gt;&#xA;विज्ञातावसरो ब्रह्मा तावच्छम्भुं व्यजिज्ञपत्॥&lt;br&gt;&#xA;प्रणम्याग्रेसरो भूत्वा मौलौ बद्धकरद्वयः ॥ 4.1.39.६० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;विश्वेश जगतान्नाथ पत्या व्यापारितोस्म्यहम् ॥&lt;br&gt;&#xA;कृतप्रसादेन विभो सृष्टिं कर्तुं चतुर्विधाम् ॥ ६१ ॥&lt;br&gt;&#xA;प्रयत्नेन मया सृष्टा सा सृष्टिस्त्वदनुज्ञया ॥&lt;br&gt;&#xA;अवृष्ट्या षष्टिहायिन्या तत्र नष्टाऽप्रजा भुवि ॥ ६२ ॥&lt;br&gt;&#xA;अराजकं महच्चासीद्दुरवस्थमभूज्जगत् ॥&lt;br&gt;&#xA;ततो रिपुञ्जयो नाम राजर्षिर्मनुवंशजः ॥ ६३ ॥&lt;br&gt;&#xA;मयाभिषिक्तो राजर्षिः प्रजाः पातुं नरेश्वरः ॥&lt;br&gt;&#xA;चकार समयं सोपि महावीर्यो महातपाः ॥६४॥&lt;br&gt;&#xA;तवाज्ञया चेत्स्थास्यन्ति सर्वे दिविषदो दिवि ॥&lt;br&gt;&#xA;नागलोके तथा नागास्ततो राज्यं करोम्यहम् ॥ ॥ ६५ ॥&lt;br&gt;&#xA;तथेति च मया प्रोक्तं प्रमाणीक्रियतां तु तत् ॥&lt;br&gt;&#xA;मन्दराय वरो दत्तो भवेदेवं कृपानिधे ॥ ६६ ॥&lt;br&gt;&#xA;तस्य राज्ञः प्रजास्त्रातुं भूयाच्चैष मनोरथः ॥&lt;br&gt;&#xA;मम नाडीद्वयं राज्यं तस्यापि च शतक्रतोः ॥ ६७ ॥&lt;br&gt;&#xA;मर्त्यानां गणना क्वेह निमेषार्ध निमेषिणाम्॥&lt;br&gt;&#xA;देवोपि निर्मलं मत्वा मन्दरं चारुकन्दरम् ॥६८॥&lt;br&gt;&#xA;विधेश्च गौरवं रक्षंस्तथोरी कृतवान्हरः ॥&lt;br&gt;&#xA;जम्बूद्वीपे यथा काशी निर्वाणपददा सदा ॥६९॥&lt;br&gt;&#xA;तथा बहुतिथं कालं द्वीपोभूत्सोपि मन्दरः ॥&lt;br&gt;&#xA;यियासुना च देवेन मन्दरं चित्रकन्दरम् ॥4.1.39.७०॥&lt;br&gt;&#xA;निजमूर्तिमयं लिङ्गमविज्ञातं विधेरपि ॥&lt;br&gt;&#xA;स्थापितं सर्वसिद्धीनां स्थापकेभ्यः समर्पितुम् ॥ ७१ ॥&lt;br&gt;&#xA;विपन्नानां च जन्तूनां दातुं नैःश्रेयसीं श्रियम् ॥&lt;br&gt;&#xA;सर्वेषामिह संस्थानां क्षेत्रं चैवाभिरक्षितुम्॥ ७२ ॥&lt;br&gt;&#xA;मन्दराद्रिगतेनापि क्षेत्रं नैतत्पिनाकिना ॥&lt;br&gt;&#xA;विमुक्तं लिङ्गरूपेण अविमुक्तमतः स्मृतम् ॥ ७३ ॥&lt;br&gt;&#xA;पुरा नन्दवनं नाम क्षेत्रमेतत्प्रकीर्तितम्॥&lt;br&gt;&#xA;अविमुक्तं तदारभ्य नामास्य प्रथितं भुवि ॥ ७४ ॥&lt;br&gt;&#xA;नामाविमुक्तमभवदुभयोः क्षेत्रलिङ्गयोः ॥&lt;br&gt;&#xA;एतद्द्वयं समासाद्य न भूयो गर्भभाग्भवेत् ॥ ७५ ॥&lt;br&gt;&#xA;अविमुक्तेश्वरं लिङ्गं दृष्ट्वा क्षेत्रेऽविमुक्तके ॥&lt;br&gt;&#xA;विमुक्त एव भवति सर्वस्मात्कर्मबन्धनात् ॥ ७६ ॥&lt;br&gt;&#xA;अर्चन्ति विश्वे विश्वेशं विश्वेशोर्चति विश्वकृत् ॥&lt;br&gt;&#xA;अविमुक्तेश्वरं लिङ्गं भुविमुक्तिप्रदायकम् ॥ ७७ ॥&lt;br&gt;&#xA;पुरा न स्थापितं लिङ्गं कस्यचित्केनचित्क्वचित् ॥&lt;br&gt;&#xA;किमाकृति भवेल्लिङ्गं नैतद्वेत्त्यपि कश्चन ॥ ७८ ॥&lt;br&gt;&#xA;आकारमविमुक्तस्य दृष्ट्वा ब्रह्माच्युतादयः ॥&lt;br&gt;&#xA;लिङ्गं संस्थापयामासुर्वसिष्ठाद्यास्तथषर्यः ॥ ७९ ॥&lt;br&gt;&#xA;आदिलिङ्गमिदं प्रोक्तमविमुक्तेश्वरं महत् ॥&lt;br&gt;&#xA;ततो लिङ्गान्तराण्यत्र जातानि क्षितिमण्डले ॥ 4.1.39.८० ॥&lt;br&gt;&#xA;अविमुक्तेश नामापि श्रुत्वा जन्मार्जितादघात् ॥&lt;br&gt;&#xA;क्षणान्मुक्तो भवेन्मर्त्यो नात्र कार्या विचारणा ॥८१ ॥&lt;br&gt;&#xA;अविमुक्तेश्वरं लिङ्गं स्मृत्वा दूरगतोपि च ॥&lt;br&gt;&#xA;जन्मद्वयकृतात्पापात्क्षणादेव विमुच्यते ॥८२॥&lt;br&gt;&#xA;अविमुक्ते महाक्षेत्रेऽविमुक्तमवलोक्य च ॥&lt;br&gt;&#xA;त्रिजन्मजनितं पापं हित्वा पुण्यमयो भवेत् ॥ ८३ ॥&lt;br&gt;&#xA;यत्कृतं ज्ञानविभ्रंशादेनः पञ्चसु जन्मसु ॥&lt;br&gt;&#xA;अविमुक्तेश संस्पर्शात्तत्क्षयेदेव नान्यथा ॥ ८४ ॥&lt;br&gt;&#xA;अर्चयित्वा महालिङ्गमविमुक्तेश्वरं नरः ॥&lt;br&gt;&#xA;कृतकृत्यो भवेदत्र न च स्याज्जन्मभाक्कुतः ॥ ८५ ॥&lt;br&gt;&#xA;स्तुत्वा नत्वार्चयित्वा च यथाशक्ति यथामति ॥&lt;br&gt;&#xA;अविमुक्ते विमुक्तेशं स्तूयते नम्यतेऽर्च्यते ॥८६॥&lt;br&gt;&#xA;अनादिमदिदं लिङ्गं स्वयं विश्वेश्वरार्चितम् ॥&lt;br&gt;&#xA;काश्यां प्रयत्नतः सेव्यमविमुक्तं विमुक्तये ॥ ८७ ॥&lt;br&gt;&#xA;सन्ति लिङ्गान्यनेकानि पुण्येष्वायतनेषु च ॥&lt;br&gt;&#xA;आयान्ति तानि लिङ्गानि माघीं प्राप्य चतुदर्शीम्॥ ८८ ॥&lt;br&gt;&#xA;कृष्णायां माघभूतायामविमुक्तेश जागरात् ॥&lt;br&gt;&#xA;सदा विगतनिद्रस्य योगिनो गतिभाग्भवेत् ॥ ८९ ॥&lt;br&gt;&#xA;नानायतनलिङ्गानि चतुर्वर्गप्रदान्यपि ॥&lt;br&gt;&#xA;माघकृष्णचतुर्दश्यामविमुक्तमुपासते ॥ 4.1.39.९० ॥&lt;br&gt;&#xA;किं बिभेति नरो धीरः कृतादघशिलोच्चयात् ॥&lt;br&gt;&#xA;अविमुक्तेश लिङ्गस्य भक्ति वज्रधरो यदि ॥ ९१ ॥&lt;br&gt;&#xA;क्वाविमुक्तं महालिङ्गं चतुर्वर्गफलोदयम् ॥&lt;br&gt;&#xA;क्व पापि पापशैलोऽल्पो यःक्षयेन्नामसम्भृतः ॥ ९२ ॥&lt;br&gt;&#xA;अविमुक्ते महाक्षेत्रे विश्वेशसमधिष्ठिते ॥&lt;br&gt;&#xA;यैर्न दृष्टं विमूढास्तेऽविमुक्तं लिङ्गमुत्तमम् ॥ ९३ ॥&lt;br&gt;&#xA;द्रष्टारमविमुक्तस्य दृष्ट्वा दण्डधरो यमः ॥&lt;br&gt;&#xA;दूरादेव प्रणमति प्रबद्धकरसम्पुटः ॥ ९४ ॥&lt;br&gt;&#xA;धन्यं तन्नेत्रनिर्माणं कृतकृत्यौ तु तौ करौ ॥&lt;br&gt;&#xA;अविमुक्तेश्वरं येन याभ्यामैक्षिष्ट यः स्पृशेत् ॥ ९५ ॥&lt;br&gt;&#xA;त्रिसन्ध्यमविमुक्तेशं यो जपेन्नियतः शुचिः ॥&lt;br&gt;&#xA;दूरदेशविपन्नोपि काशीमृतफलं लभेत् ॥ ९६ ॥&lt;br&gt;&#xA;अविमुक्तं महालिङ्गं दृष्ट्वा ग्रामान्तरं व्रजेत्॥&lt;br&gt;&#xA;लब्धाशुकार्यसंसिद्धिं क्षेमेण प्रविशेद्गृहम्॥९७॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशी खण्डे पूर्वार्द्धे अविमुक्तेशाविर्भावोनामैकोनचत्वारिंशोध्यायः ॥३९॥&lt;/p&gt;</description>
    </item>
    <item>
      <title>०४० गृहस्थधर्माख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/040_gRhasthadharmAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/040_gRhasthadharmAkhyAnam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;अविमुक्तेश माहात्म्यं वर्णितं तेग्रतो मया ॥&lt;br&gt;&#xA;अथो किमसि शुश्रूषुः कथयिष्यामि तत्पुनः ॥ १ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अविमुक्तेश माहात्म्यं श्रावं श्रावं श्रुती मम ॥&lt;br&gt;&#xA;अतीव सुश्रुते जाते तथापि न धिनोम्यहम् ॥ २ ॥&lt;br&gt;&#xA;अविमुक्तेश्वरं लिङ्गं क्षेत्रं चाप्यविमुक्तकम् ॥&lt;br&gt;&#xA;एतयोस्तु कथं प्राप्तिर्भवेत्षण्मुख तद्वद ॥ ३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शृणु कुं भज वक्ष्यामि यथा प्राप्तिर्भवेदिह ॥&lt;br&gt;&#xA;स्वश्रेयो दातुरेतस्या विमुक्तस्य महामते ॥ ४ ॥&lt;br&gt;&#xA;समीहितार्थ संसिद्धिर्लभ्यते पुण्यभारतः ॥&lt;br&gt;&#xA;तच्च पुण्यं भवेद्विप्र श्रुतिवर्त्मसभाजनात् ॥५॥&lt;br&gt;&#xA;श्रुतिवर्त्मजुषः पुंसः संस्पर्शान्नश्यतो मुने ॥&lt;br&gt;&#xA;कलिकालावपि सदा छिद्रं प्राप्य जिघांसतः ॥६॥&lt;br&gt;&#xA;वर्जितस्य विधानेन प्रोक्तस्याकरणेन वै ॥&lt;br&gt;&#xA;कलिकालावपि हतो ब्राह्मणं रन्ध्रदर्शनात् ॥ ७ ॥&lt;br&gt;&#xA;निषिद्धाचरणं तस्मात्कथयिष्ये तवाग्रतः ॥&lt;br&gt;&#xA;तद्दूरतः परित्यज्य नरो न निरयी भवेत् ॥ ८ ॥&lt;br&gt;&#xA;पलाण्डुं विड्वराहं च शेलुं लशुन गृञ्जने ॥&lt;br&gt;&#xA;गोपीयूषं तण्डुलीयं वर्ज्यं च कवकं सदा ॥ ९ ॥&lt;br&gt;&#xA;व्रश्चनान्वृक्षनिर्यासान्पायसापूपशष्कुलीः ॥&lt;br&gt;&#xA;अदेवपित्र्यं पललमवत्सागोपयस्त्यजेत् ॥ 4.1.40.१० ॥&lt;br&gt;&#xA;पय ऐकशफं हेयं तथा क्रामेलकाविकम् ॥&lt;br&gt;&#xA;रात्रौ न दधि भोक्तव्यं दिवा न नवनीतकम् ॥ ११ ॥&lt;br&gt;&#xA;टिट्टिभं कलविङ्कं च हंसं चक्रं प्लवम्बकम् ॥&lt;br&gt;&#xA;त्यजेन्मांसाशिनः सर्वान्सारसं कुक्कुटं शुकम् ॥ १२ ॥&lt;br&gt;&#xA;जालपादान्खञ्जरीटान्बुडित्वा मत्स्यभक्षकान् ॥&lt;br&gt;&#xA;मत्स्याशी सर्वमांसाशी तन्मत्स्यान्सर्वथा त्यजेत्॥ १३ ॥&lt;br&gt;&#xA;हव्यकव्यनियुक्तौ तु भक्ष्यौ पाठीनरोहितौ॥&lt;br&gt;&#xA;मांसाशिभिस्त्वमी भक्ष्याः शश शल्लक कच्छपाः ॥१४॥&lt;br&gt;&#xA;श्वाविद्गोधे प्रशस्ते च ज्ञाताश्च मृगपक्षिणः ॥&lt;br&gt;&#xA;आयुष्कामैः स्वर्गकामैस्त्याज्यं मांसं प्रयत्नतः ॥ १५ ॥&lt;br&gt;&#xA;यज्ञार्थं पशुहिंसा या सा स्वर्ग्या नेतरा क्वचित् ॥&lt;br&gt;&#xA;त्यजेत्पर्युषितं सर्वमखण्डस्नेह वर्जितम्॥ १६ ॥&lt;br&gt;&#xA;प्राणात्यये क्रतौ श्राद्धे भैषजे विप्रकाम्यया॥&lt;br&gt;&#xA;अलौल्यमित्थं पललं भक्षयन्नैव दोषभाक् ॥ १७ ॥&lt;br&gt;&#xA;न तादृशं भवेत्पापं मृगयावृत्तिकाङ्क्षिणः ॥&lt;br&gt;&#xA;यादृशं भवति प्रेत्य लौल्यान्मांसोपसेविनः ॥ १८ ॥&lt;br&gt;&#xA;मखार्थं ब्रह्मणा सृष्टाः पशु द्रुम मृगौषधीः ॥&lt;br&gt;&#xA;निघ्नन्नहिंसको विप्रस्तासामपि शुभा गतिः ॥ १९ ॥&lt;br&gt;&#xA;पितृदेवक्रतुकृते मधुपर्कार्थमेव च ॥&lt;br&gt;&#xA;तत्र हिंसाप्यहिंसा स्याद्धिंसान्यत्र सुदुस्तरा ॥ 4.1.40.२० ॥&lt;br&gt;&#xA;यो जन्तूनात्मपुष्ट्यर्थं हिनस्ति ज्ञानदुर्बलः ॥&lt;br&gt;&#xA;दुराचारस्य तस्येह नामुत्रापि सुखं क्वचित्॥ २१ ॥&lt;br&gt;&#xA;भोक्तानुमन्ता संस्कर्ता क्रयिविक्रयि हिंसकाः ॥&lt;br&gt;&#xA;उपहर्ता घातयिता हिंसकाश्चाष्टधा स्मृताः ॥ २२ ॥&lt;br&gt;&#xA;प्रत्यब्दमश्वमेधेन शतं वर्षाणि यो यजेत् ॥&lt;br&gt;&#xA;अमांसभक्षको यश्च तयोरन्त्यो विशिष्यते ॥ २३ ॥&lt;br&gt;&#xA;यथैवात्मा परस्तद्वद्द्रष्टव्यः सुखमिच्छता ॥&lt;br&gt;&#xA;सुखदुःखानि तुल्यानि यथात्मनि तथा परे ॥ २४ ॥&lt;br&gt;&#xA;सुखं वा यदि वा चान्यद्यत्किञ्चित्क्रियते परे॥&lt;br&gt;&#xA;तत्कृतं हि पुनः पश्चात्सर्वमात्मनि सम्भवेत् ॥ २५ ॥&lt;br&gt;&#xA;न क्लेशेन विना द्रव्यमर्थहीने कुतः क्रियाः ॥&lt;br&gt;&#xA;क्रियाहीने कुतो धर्मो धर्महीने कुतः सुखम् ॥ ॥ २६ ॥&lt;br&gt;&#xA;सुखं हि सर्वैराकाङ्क्ष्यं तच्च धर्मसमुद्भवम्॥&lt;br&gt;&#xA;तस्माद्धर्मोत्र कर्तव्यश्चातुर्वर्ण्येन यत्नतः ॥ २७ ॥&lt;br&gt;&#xA;न्यायागतेन द्रव्येण कर्तव्यं पारलौकिकम् ॥&lt;br&gt;&#xA;दानं च विधिना देयं काले पात्रे च भावतः ॥ २८ ॥&lt;br&gt;&#xA;विधिहीनं तथाऽपात्रे यो ददाति प्रतिग्रहम् ॥&lt;br&gt;&#xA;न केवलं हि तद्याति शेषं तस्य च नश्यति ॥ २९ ॥&lt;br&gt;&#xA;व्यसनार्थे कुटुम्बार्थे यदृणार्थे च दीयते ॥&lt;br&gt;&#xA;तदक्षयं भवेदत्र परत्र च न संशयः ॥4.1.40.३०॥&lt;br&gt;&#xA;मातापितृविहीनं यो मौञ्जीपाणिग्रहादिभिः ॥&lt;br&gt;&#xA;संस्कारयेन्निजैरर्थैस्तस्य श्रेयस्त्वनन्तकम् ॥ ॥३१ ॥&lt;br&gt;&#xA;अग्निहोत्रैर्न तच्छ्रेयो नाग्निष्टोमादिभिर्मखैः ॥&lt;br&gt;&#xA;यच्छ्रेयः प्राप्यते मर्त्यैर्द्विजे चैके प्रतिष्ठिते ॥ ३२ ॥&lt;br&gt;&#xA;यो ह्यनाथस्य विप्रस्य पाणिं ग्राहयते कृती ॥&lt;br&gt;&#xA;इह सौख्यमवाप्नोति सोक्षयं स्वर्गमाप्नुयात् ॥ ३३ ॥&lt;br&gt;&#xA;पितृगेहे तु या कन्या रजः पश्येदसंस्कृता ॥&lt;br&gt;&#xA;भ्रूणहा तत्पिता ज्ञेयो वृषली सापि कन्यका ॥ ३४ ॥&lt;br&gt;&#xA;यस्तां परिणयेन्मोहात्स भवेद्वृषलीपतिः ॥&lt;br&gt;&#xA;तेन सम्भाषणं त्याज्यमपाङ्क्तेयेन सर्वदा ॥ ३५ ॥&lt;br&gt;&#xA;विज्ञाय दोषमुभयोः कन्यायाश्च वरस्य च ॥&lt;br&gt;&#xA;सम्बन्धं रचयेत्पश्चादन्यथा दोषभाक्पिता ॥ ३६ ॥&lt;br&gt;&#xA;स्त्रियः पवित्राः सततं नैता दुष्यन्ति केनचित् ॥&lt;br&gt;&#xA;मासिमासि रजस्तासां दुष्कृतान्यपकर्षति ॥ ३७ ॥&lt;br&gt;&#xA;पूर्वं स्त्रियः सुरैर्भुक्ताः सोमगन्धर्व वह्निभिः ॥&lt;br&gt;&#xA;भुञ्जते मानुषाः पश्चान्नैतादुष्यं ति केनचित् ॥ ३८ ॥&lt;br&gt;&#xA;स्त्रीणां शौचं ददौ सोमः पावकः सर्वमेध्यताम् ॥&lt;br&gt;&#xA;कल्याणवाणीं गन्धर्वास्तेन मेध्याः सदा स्त्रियः ॥ ३९ ॥&lt;br&gt;&#xA;कन्यां भुङ्क्ते रजःकालेऽग्निः शशी लोमदर्शने ॥&lt;br&gt;&#xA;स्तनोद्भेदेषु गन्धर्वास्तत्प्रागेव प्रदीयते ॥4.1.40.४०॥&lt;br&gt;&#xA;दृश्यरोमात्वपत्यघ्नी कुलघ्न्युद्गतयौवना ॥&lt;br&gt;&#xA;पितृघ्न्याविष्कतरजास्ततस्ताः परिवर्जयेत् ॥४१॥&lt;br&gt;&#xA;कन्यादानफलप्रेप्सुस्तस्माद्द द्यादनग्निकाम् ॥&lt;br&gt;&#xA;अन्यथा न फलं दातुः प्रतिग्राही पतेदधः ॥४२॥&lt;br&gt;&#xA;कन्यामभुक्तां सोमाद्यैर्ददद्दानफलं लभेत्॥&lt;br&gt;&#xA;देवभुक्तां ददद्दाता न स्वर्गमधिगच्छति ॥४३॥&lt;br&gt;&#xA;शयनासनयानानि कुणपं स्त्रीमुखं कुशाः॥&lt;br&gt;&#xA;यज्ञपात्राणि सर्वाणि न दुष्यन्ति बुधाः क्वचित् ॥ ४४ ॥&lt;br&gt;&#xA;वत्सः प्रस्रवणे मध्ये शकुनिः फलपातने ॥&lt;br&gt;&#xA;नार्यो रतिप्रयोगेषु श्वा मृग ग्रहणे शुचिः ॥ ४१।&lt;br&gt;&#xA;अजाश्वयोर्मुखं मेध्यं गावो मेध्यास्तु पृष्ठतः ॥&lt;br&gt;&#xA;पादतो ब्राह्मणा मेध्याः स्त्रियो मेध्यास्तु सर्वतः ॥ ४५ ॥&lt;br&gt;&#xA;बलात्कारोपभुक्ता वा चोरहस्तगतापि वा ॥&lt;br&gt;&#xA;न त्याज्या दयिता नारी नास्यास्त्यागो विधीयते ॥ ४७ ॥&lt;br&gt;&#xA;आम्लेन ताम्रशुद्धिः स्याच्छुद्धिः कांस्यस्य भस्मना ॥&lt;br&gt;&#xA;संशुद्धी रजसा नार्यास्तटिन्या वेगतः शुचिः ॥४८॥&lt;br&gt;&#xA;मनसापि हि या नेह चिन्तयेत्पुरुषान्तरम् ॥&lt;br&gt;&#xA;सोमया सह सौख्यानि भुङ्क्ते चात्रापि कीर्तिभाक्॥४९॥&lt;br&gt;&#xA;पिता पितामहो भ्राता सकुल्यो जननी तथा ॥&lt;br&gt;&#xA;कन्याप्रदः पूर्वनाशे प्रकृतिस्थः परःपरः ॥ 4.1.40.५० ॥&lt;br&gt;&#xA;अप्रयच्छन्समाप्नोति भूणहत्यामृतावृतौ ॥&lt;br&gt;&#xA;स्वयं त्वभावे दातॄणां कन्या कुर्यात्स्वयं वरम्॥ ॥ ५१ ॥&lt;br&gt;&#xA;हृताधिकारां मलिनां पिण्डमात्रोपजीविनीम्॥&lt;br&gt;&#xA;परिभूतामधःशय्यां वासयेद्व्यभिचारिणीम् ॥ ५२ ॥&lt;br&gt;&#xA;व्यभिचारादृतौ शुद्धिर्गर्भे त्यागो विधीयते ॥&lt;br&gt;&#xA;गर्भभर्तृवधादौ तु महत्यपि च कल्मषे ॥ ५३ ॥&lt;br&gt;&#xA;शूद्रस्य भार्या शूद्रैव सा च स्वा च विशः स्मृते ॥&lt;br&gt;&#xA;ते च स्वा चैव राज्ञस्तु ताश्च स्वाचाग्रजन्मनः ॥ ५४ ॥&lt;br&gt;&#xA;आरोप्य शूद्रां शयने विप्रो गच्छेदधोगतिम्॥&lt;br&gt;&#xA;उत्पाद्य पुत्रं शूद्रायां ब्राह्मण्यादेव हीयते॥ ५५ ॥&lt;br&gt;&#xA;दैवपित्र्यातिथेयानि तत्प्रधानानि यस्य तु ॥&lt;br&gt;&#xA;देवाद्यास्तन्न चाश्नन्ति स च स्वर्गं न गच्छति ॥ ५६ ॥&lt;br&gt;&#xA;जामयो यानि गेहानि शपन्त्यप्रतिपूजिताः ॥&lt;br&gt;&#xA;कृत्याभिर्निहतानीव नश्येयुस्तान्यसंशयम् ॥ ५७ ॥&lt;br&gt;&#xA;तदभ्यर्च्याः सुवासिन्यो भूषणाच्छादनाशनैः ॥&lt;br&gt;&#xA;भूतिकामैर्नरैर्नित्यं सत्कारेषूत्सवेषु च ॥५८॥&lt;br&gt;&#xA;यत्र नार्यः प्रमुदिता भूषणाच्छादनाशनैः ॥&lt;br&gt;&#xA;रमन्ते देवतास्तत्र स्युस्तत्र सफलाः क्रियाः ॥ ५९ ॥&lt;br&gt;&#xA;यत्र तुष्यति भर्त्रा स्त्री स्त्रिया भर्ता च तुष्यति ॥&lt;br&gt;&#xA;तत्र वेश्मनि कल्याणं सम्पद्येत पदे पदे ॥4.1.40.६०॥&lt;br&gt;&#xA;अहुतं च हुतं चैव प्रहुतं प्राशितं तथा ॥&lt;br&gt;&#xA;ब्राह्मं हुतं पञ्चमं च पञ्चयज्ञा इमे शुभाः ॥ ६१ ॥&lt;br&gt;&#xA;जपोऽहुतोहुतो होमः प्रहुतो भौतिको बलिः ॥&lt;br&gt;&#xA;प्राशितं पितृसन्तृप्तिर्हुतं ब्राह्मं द्विजार्चनम् ॥ ६२ ॥&lt;br&gt;&#xA;पञ्चयज्ञानिमान्कुर्वन्ब्राह्मणो नावसीदति ॥&lt;br&gt;&#xA;एतेषामननुष्ठानात्पञ्चसूना अवाप्नुयात् ॥ ६३ ॥&lt;br&gt;&#xA;ब्राह्मणं कुशलं पृच्छेद्बाहुजातमनामयम्॥&lt;br&gt;&#xA;वैश्यं सुखं समागम्य शूद्रं सन्तोषमेव च ॥ ६४ ॥&lt;br&gt;&#xA;जातमात्रः शिशुस्तावद्यावदष्टौ समाः स्मृताः ॥&lt;br&gt;&#xA;भक्ष्याभक्ष्येषु नो दु्ष्येद्यावन्नैवोपनीयते ॥ ६५ ॥&lt;br&gt;&#xA;भरणं पोष्यवर्गस्य दृष्टादृष्टफलोदयम् ॥&lt;br&gt;&#xA;प्रत्यवायो ह्यभरणे भर्तव्यस्तत्प्रयत्नतः ॥ ६६ ॥&lt;br&gt;&#xA;मातापितागुरुपत्नीः त्वपत्यानि समाश्रिताः ॥&lt;br&gt;&#xA;अभ्यागतोतिथिश्चाग्निः पोष्यवर्गा अमी नव ॥ ६७ ॥&lt;br&gt;&#xA;स जीवति पुमान्योऽत्र बहुभिश्चोपजीव्यते ॥&lt;br&gt;&#xA;जीवन्मृतोथ विज्ञेयः पुरुषः स्वोदरम्भरिः ॥ ६८ ॥&lt;br&gt;&#xA;दीनानाथविशिष्टेभ्यो दातव्यं भूतिकाम्यया ॥&lt;br&gt;&#xA;अदत्तदाना जायन्ते परभाग्योपजीविनः ॥६९॥&lt;br&gt;&#xA;विभागशीलसंयुक्तो दयावांश्च क्षमायुतः ॥&lt;br&gt;&#xA;देवतातिथिभक्तस्तु गृहस्थो धार्मिकः स्मृतः ॥4.1.40.७०॥&lt;br&gt;&#xA;शर्वरीमध्य यामौ यौ हुतशेषं च यद्धविः ॥&lt;br&gt;&#xA;तत्र स्वपंस्तदश्नंश्च ब्राह्मणो नावसीदति ॥ ७१ ॥&lt;br&gt;&#xA;नवैतानि गृहस्थस्य कार्याण्यभ्यागते सदा ॥&lt;br&gt;&#xA;सुधा व्ययानि यत्सौम्यं वाक्यं चक्षुर्मनोमुखम् ॥ ७२ ॥&lt;br&gt;&#xA;अभ्युत्थानमिहायात सस्नेहं पूर्वभाषणम्॥&lt;br&gt;&#xA;उपासनमनुव्रज्या गृहस्थोन्नति हेतवे ॥ ७३ ॥&lt;br&gt;&#xA;तथेषद्व्यययुक्तानि कार्याण्येतानि वै नव ॥&lt;br&gt;&#xA;आसनं पादशौचं च यथाशक्त्याशनं क्षितिः ॥ ७४ ॥&lt;br&gt;&#xA;शय्यातृणजलाभ्यङ्ग दीपा गार्हस्थ्य सिद्धिदाः ॥&lt;br&gt;&#xA;तथा नव विकर्माणि त्याज्यानि गृहमेधिनाम्॥७५॥&lt;br&gt;&#xA;पैशुन्यं परदाराश्च द्रोहः क्रोधानृताप्रियम् ॥&lt;br&gt;&#xA;द्वेषो दम्भश्च माया च स्वर्गमार्गार्गलानि हि ॥ ७६ ॥&lt;br&gt;&#xA;नवावश्यककर्माणि कार्याणि प्रतिवासरम् ॥&lt;br&gt;&#xA;स्नानं सन्ध्या जपो होमः स्वाध्यायो देवतार्चनम् ॥ ७७ ॥&lt;br&gt;&#xA;वेश्वदेवं तथातिथ्यं नवमं पितृतर्पणम् ॥&lt;br&gt;&#xA;नव गोप्यानि यान्यत्र मुने तानि निशामय ॥ ७८ ॥&lt;br&gt;&#xA;जन्मर्क्षं मैथुनं मन्त्रो गृहच्छिद्रं च वञ्चनम् ॥&lt;br&gt;&#xA;आयुर्धनापमानं स्त्री न प्रकाश्यानि सर्वथा ॥ ७९ ॥&lt;br&gt;&#xA;नवैतानि प्रकाश्यानि रहः पापमकुत्सितम् ॥&lt;br&gt;&#xA;प्रायोग्यमृणशुद्धिश्च सान्वयः क्रयविक्रयौ ॥&lt;br&gt;&#xA;कन्यादानं गुणोत्कर्षो नान्यत्केनापि कुत्रचित् ॥ 4.1.40.८० ॥&lt;br&gt;&#xA;पात्र मित्र विनीतेषु दीनानाथोपकारिषु ॥&lt;br&gt;&#xA;मातापितुगुरूष्वेतन्नवकं दत्तमक्षयम् ॥ ८१ ॥&lt;br&gt;&#xA;निष्फलं नवसूत्सृष्टं चाटचारणतस्करे ॥&lt;br&gt;&#xA;कुवैद्ये कितवे धूर्ते शठे मल्ले च बन्दिनि ॥ ८२ ॥&lt;br&gt;&#xA;आपस्त्वपि न देयानि नववस्तूनि सर्वथा ॥&lt;br&gt;&#xA;अन्वये सति सर्वस्वं दारांश्च शरणागतान् ॥ ८३ ॥&lt;br&gt;&#xA;न्यासाधीकुलवृत्तिं च निक्षेपं स्त्रीधनं सुतम्॥&lt;br&gt;&#xA;यो ददाति स मूढात्मा प्रायश्चित्तैर्विशुध्यति ॥ ८४ ॥&lt;br&gt;&#xA;एतन्नवानां नवकं ज्ञात्वा प्रियमवाप्नुयात् ॥&lt;br&gt;&#xA;अन्यच्च नवकं वच्मि सर्वेषां स्वर्गमार्गदम् ॥ ८५ ॥&lt;br&gt;&#xA;सत्यं शौचमहिंसा च क्षान्तिर्दानं दया दमः ॥&lt;br&gt;&#xA;अस्तेयमिन्द्रियाकोचः सर्वेषां धर्मसाधनम् ॥ ८६ ॥&lt;br&gt;&#xA;अभ्यस्य नवतिं चैतां स्वर्गमार्गप्रदीपिकाम्॥&lt;br&gt;&#xA;सतामभिमतां पुण्यां गृहस्थो नावसीदति ॥ ८७ ॥&lt;br&gt;&#xA;जिह्वा भार्या सुतो भ्राता मित्र दास समाश्रिताः ॥&lt;br&gt;&#xA;यस्यैते विनयाढ्याश्च तस्य सर्वत्र गौरवम्॥ ८८ ॥&lt;br&gt;&#xA;पानं दुर्जन संसर्गः पत्या च विरहोटनम् ॥&lt;br&gt;&#xA;स्वप्नोन्यगृहवासश्च नारीणां दूषणानि षट् ॥८९॥&lt;br&gt;&#xA;समर्घं धान्यमुद्धत्य महर्घं यः प्रयच्छति॥&lt;br&gt;&#xA;स हि वार्धुषिको नाम तस्यान्नं नैव भक्षयेत् ॥ ॥4.1.40.९०॥&lt;br&gt;&#xA;अग्रे माहिषिकं दृष्ट्वा मध्ये च वृषलीपतिम्॥&lt;br&gt;&#xA;अन्ते वार्धुषिकं चैव निराशाः पितरो गताः ॥ ९१ ॥&lt;br&gt;&#xA;महिषीत्युच्यते नारी या च स्याद्व्यभिचारिणी ॥&lt;br&gt;&#xA;तां दुष्टां कामयेद्यस्तु स वै माहिषिकः स्मृतः ॥९२॥&lt;br&gt;&#xA;स्व वृषं या परित्यज्य परवृषे वृषायते॥&lt;br&gt;&#xA;वृषली सा हि विज्ञेया न शूद्री वृषली भवेत् ॥ ९३ ॥&lt;br&gt;&#xA;यावदुष्णं भवत्यन्नं यावन्मौनेन भुज्यते ॥&lt;br&gt;&#xA;तावदश्नन्ति पितरो यावन्नोक्ता हविर्गुणाः ॥ ९४ ॥&lt;br&gt;&#xA;विद्याविनयसम्पन्ने श्रोत्रिये गृहमागते ॥&lt;br&gt;&#xA;क्रीडन्त्यौषधयः सर्वा यास्यामः परमां गतिम् ॥ ९५॥&lt;br&gt;&#xA;भ्रष्टशौचवताचारे विप्रे वेदविवर्जिते ॥&lt;br&gt;&#xA;रोदित्यन्नं दीयमानं किं मया दुष्कृतं कृतम् ॥ ९६ ॥&lt;br&gt;&#xA;यस्य कोष्ठगतं चान्नं वेदाभ्यासेन जीर्यति ॥&lt;br&gt;&#xA;स तारयति दातारं दशपूर्वान्दशापरान् ॥ ९७ ॥&lt;br&gt;&#xA;न स्त्रीणां वपनं कार्यं न च गाः समनुव्रजेत् ॥&lt;br&gt;&#xA;न च रात्रौ वसेद्गोष्ठे न कुर्याद्वैदिकीं श्रुतिम् ॥ ९८ ॥&lt;br&gt;&#xA;सर्वान्केशान्समुद्धृत्य च्छेदयेदङ्गुलद्वयम् ॥&lt;br&gt;&#xA;एवमेव तु नारीणां शिरसो मुण्डनं भवेत् ॥ ९९ ॥&lt;br&gt;&#xA;राजा वा राजपुत्रो वा ब्राह्मणो वा बहुश्रुतः ॥&lt;br&gt;&#xA;अकारयित्वा वपनं प्रायश्चित्तं विनिर्दिशेत् ॥ ॥ 4.1.40.१०० ॥&lt;br&gt;&#xA;केशानां रक्षणार्थाय द्विगुणं व्रतमादिशेत् ॥&lt;br&gt;&#xA;द्विगुणा दक्षिणा देया ब्राह्मणे वेदपारगे ॥ १ ॥&lt;br&gt;&#xA;योऽगृहीत्वा विवाहाग्निं गृहस्थ इति मन्यते ॥&lt;br&gt;&#xA;अन्नं तस्य न भोक्तव्यं वृथा पाको हि स स्मृतः ॥ २ ॥&lt;br&gt;&#xA;दाराग्निहोत्र दीक्षां च कुरुते योऽग्रजे स्थिते ॥&lt;br&gt;&#xA;परिवेत्ता स विज्ञेयः परिवित्तिस्तु पूर्वजः ॥ ३ ॥&lt;br&gt;&#xA;परिवित्तिः परिवेत्ता यया च परिविद्यते ॥&lt;br&gt;&#xA;सर्वे ते नरकं यान्ति दातृयाजकपञ्चमाः ॥ ४ ॥&lt;br&gt;&#xA;क्लीबे देशान्तरस्थे च मूके प्रत्रजिते जडे ॥&lt;br&gt;&#xA;कुब्जे खर्वे च पतिते न दोषः परिवेदने ॥ ५ ॥&lt;br&gt;&#xA;वेदाक्षरणि यावन्ति नियुञ्ज्यादर्थकारणे ॥&lt;br&gt;&#xA;तावतीर्वै भ्रूणहत्या वेदविक्रयकृल्लभेत् ॥ ६ ॥&lt;br&gt;&#xA;यस्तु प्रव्रजितो भूत्वा सेवते मैथुनं पुनः ॥&lt;br&gt;&#xA;षष्टिर्वर्षसहस्राणि विष्ठायां जायते कृमिः ॥ ७ ॥&lt;br&gt;&#xA;शूद्रान्नं शूद्रसम्पर्कः शूद्रेण च सहासनम् ॥&lt;br&gt;&#xA;शूद्राद्विद्यागमः कश्चिज्ज्वलन्तमपि पातयेत् ॥ ८ ॥&lt;br&gt;&#xA;शूद्रादाहृत्य निर्वापं ये पचन्त्यबुधा द्विजाः ॥&lt;br&gt;&#xA;ते यान्ति नरकं घोरं ब्रह्मतेजोविवर्जिताः ॥ ९ ॥&lt;br&gt;&#xA;माक्षिकं फाणितं शाकं गोरसं लवणं घृतम् ॥&lt;br&gt;&#xA;हस्तदत्तानि भुक्तानि दिनमेकमभोजनम् ॥ ॥ 4.1.40.११० ॥&lt;br&gt;&#xA;हस्तदत्ताश्च ये स्नेहा लवणं व्यजनानि च ॥&lt;br&gt;&#xA;दातारं नोपतिष्ठन्ते भोक्ता भुङ्क्ते तु किल्बिषम् ॥ ११ ॥&lt;br&gt;&#xA;आयसेनैव पात्रेण यदन्नमुपदीयते ॥&lt;br&gt;&#xA;भोक्ता तद्विट्समं भुङ्क्ते दाता च नरकं व्रजेत् ॥ १२ ॥&lt;br&gt;&#xA;अङ्गुल्या दन्तकाष्ठं च प्रत्यक्षलवणं च यत् ॥&lt;br&gt;&#xA;मृत्तिकाभक्षणं यच्च समं गोमांसभक्षणैः ॥ १३ ॥&lt;br&gt;&#xA;पानीयं पायसं भैक्षं घृतं लवणमेव च ॥&lt;br&gt;&#xA;हस्तदत्तं न गृह्णीयात्तुल्यगोमांसभक्षणैः ॥ १४ ॥&lt;br&gt;&#xA;अग्रतो निवसेन्मूर्खो दूरतश्च गुणान्वितः ॥&lt;br&gt;&#xA;गुणान्विताय दातव्यं नास्ति मूर्खे व्यतिक्रमः ॥१५॥&lt;br&gt;&#xA;ब्राह्मणातिक्रमो नास्ति विप्रे वेदविवर्जिते ॥&lt;br&gt;&#xA;ज्वलन्तमग्निमुत्सृज्य नहि भस्मनि हूयते ॥ १६ ॥&lt;br&gt;&#xA;सन्निकृष्टमधीयानं ब्राह्मणं यो व्यतिक्रमेत् ॥&lt;br&gt;&#xA;भोजने चैव दाने च दहेदासप्तमं कुलम् ॥ १७ ॥&lt;br&gt;&#xA;गोरक्षकान्वाणिजकांस्तथा कारुकुशीलवान् ॥&lt;br&gt;&#xA;प्रेष्यान्वार्धुषिकांश्चैव विप्राञ्शूद्रवदाचरेत् ॥१८॥&lt;br&gt;&#xA;देवद्रव्यविभागेन ब्रह्मस्व हरणेन च ॥&lt;br&gt;&#xA;कुलान्याशु विनश्यन्ति ब्राह्मणातिक्रमेण च ॥ १९ ॥&lt;br&gt;&#xA;मा देहीति च यो ब्रूयाद्गवाग्निब्राह्मणेषु च ॥&lt;br&gt;&#xA;तिर्यग्योनिशतं गत्वा चाण्डालेष्वभिजायते ॥ 4.1.40.१२० ॥&lt;br&gt;&#xA;वाचा यच्च प्रतिज्ञातं कर्मणानोपपादितम् ॥&lt;br&gt;&#xA;ऋणं तद्धर्मसंयुक्तमिहलोके परत्र च ॥ २१ ॥&lt;br&gt;&#xA;विघसाशी भवेन्नित्यं नित्यं चामृतभोजनः ॥&lt;br&gt;&#xA;यज्ञशेषोऽमृतम्भुक्तशेषं तु विघसं विदुः ॥ २२ ॥&lt;br&gt;&#xA;सव्यादंसात्परिभ्रष्टे नाभिदेशे व्यवस्थिते ॥&lt;br&gt;&#xA;वस्त्रे स एकवासास्तं देवे पित्र्ये च वर्जयेत् ॥ २३ ॥&lt;br&gt;&#xA;यदेव तर्पयत्यद्भिः पितॄन्स्नात्वा द्विजोत्तमः ॥&lt;br&gt;&#xA;तेनैव सर्वमाप्नोति पितृयज्ञक्रियाफलम् ॥ २४ ॥&lt;br&gt;&#xA;हस्तौ प्रक्षाल्य गण्डूषं यः पिबेद्भोजनोत्तरम्॥&lt;br&gt;&#xA;दैवं पित्र्यं तथात्मानं त्रयं स उपघातयेत् ॥ १५ ॥&lt;br&gt;&#xA;गणान्नं गणिकान्नं च यदन्नं ग्रामयाजके ॥&lt;br&gt;&#xA;स्त्रीणां प्रथमगर्भेषु भुक्त्वा चान्द्रायणं चरेत ॥ २६ ॥&lt;br&gt;&#xA;पक्षे वा यदि वा मासे यस्य गेहेत्ति न द्विजः ॥&lt;br&gt;&#xA;भुक्त्वा दुरात्मनस्तस्य चरेच्चान्द्रायणव्रतम्॥ २७ ॥&lt;br&gt;&#xA;सत्रिणां दीक्षितानां च यतीनां ब्रह्मचारिणाम् ॥&lt;br&gt;&#xA;एतेषां सूतकं नास्ति ऋत्विजां कर्मकुर्वताम् ॥ २८ ॥&lt;br&gt;&#xA;अजीर्णेऽभ्युदिते वाते श्मश्रुकर्मणि मैथुने ॥&lt;br&gt;&#xA;दुःस्वप्ने दुर्जनस्पर्शे स्नानमेव विधीयते ॥ २९ ॥&lt;br&gt;&#xA;चैत्यवृक्षं चितिं यूपं शिवनिर्माल्यभोजिनम् ॥&lt;br&gt;&#xA;वेदविक्रयिणं स्पृष्ट्वा सचैलो जलमाविशेत् ॥ 4.1.40.१३० ॥&lt;br&gt;&#xA;अग्न्यगारे गवां गोष्ठे देव ब्राह्मणसन्निधौ ॥&lt;br&gt;&#xA;स्वाध्याये भोजने पाने पादुके वै विसर्जयेत् ॥ ३१ ॥&lt;br&gt;&#xA;खलक्षेत्रगतं धान्यं कूपवापीषु यज्जलम् ॥&lt;br&gt;&#xA;अग्राह्यादपि तद्ग्राह्यं यच्च गोष्ठगतं पयः ॥ ३२ ॥&lt;br&gt;&#xA;यद्वेष्टितशिरा भुङ्क्ते यो भुङ्क्ते दक्षिणामुखः ॥&lt;br&gt;&#xA;सोपानत्कश्च यद्भुङ्क्ते तद्वै रक्षांसि भुञ्जते ॥ ३३ ॥&lt;br&gt;&#xA;यातुधानाः पिशाचाश्च राक्षसाः क्रूरकर्मिणः ॥&lt;br&gt;&#xA;हरन्ति रसमन्नस्य मण्डलेन विवर्जितम् ॥३४॥&lt;br&gt;&#xA;ब्रह्माद्याश्च सुराः सर्वे वसिष्ठाद्या महर्षयः ॥&lt;br&gt;&#xA;मण्डलं चोपजीवन्ति ततः कुर्वीत मण्डलम् ॥ ३५ ॥&lt;br&gt;&#xA;ब्राह्मणे चतुरस्रं स्यात्त्र्यस्रं वै बाहुजन्मनः ॥&lt;br&gt;&#xA;वर्तुलं च विशः प्रोक्तं शूद्रस्याभ्युक्षणं स्मृतम् ॥ ३६ ॥&lt;br&gt;&#xA;नोत्सङ्गे भोजनं कृत्वा नो पाणौ नैव कर्पटे ॥&lt;br&gt;&#xA;नासनेन च शय्यायां भुञ्जीत न मलार्दितः ॥ ३७ ॥&lt;br&gt;&#xA;धर्मशास्त्र रथारूढा वेदखड्गधरा द्विजाः ॥&lt;br&gt;&#xA;क्रीडार्थमपि यद्ब्रूयुः स धर्मः परमः स्मृतः ॥ ३८ ॥&lt;br&gt;&#xA;रात्रौ धाना दधियुतं धर्मकामो न भक्षयेत् ॥&lt;br&gt;&#xA;अश्नतो धर्महानिः स्याद्व्याधिभिश्चोपपीड्यते ॥ ३९ ॥&lt;br&gt;&#xA;फाणितं गोरसं तोयं लवणं मधुकाञ्जिकम् ॥&lt;br&gt;&#xA;हस्तेन ब्राह्मणो दत्त्वा कृच्छ्रं चान्द्रायणं चरेत् ॥ 4.1.40.१४० ॥&lt;br&gt;&#xA;गन्धाभरणमाल्यानि यः प्रयच्छति धर्मवित् ॥&lt;br&gt;&#xA;ससुगन्धिः सदा हृष्टो यत्रयत्रोपजायते ॥ ४१ ॥&lt;br&gt;&#xA;नीलीरक्तं तु यद्वस्त्रं दूरतः परिवर्जयेत् ॥&lt;br&gt;&#xA;स्त्रीणां क्रीडार्थसंयोगे शयनीयेन दुष्यति ॥ ४२ ॥&lt;br&gt;&#xA;पालनाद्विक्रयाच्चैव तद्वृत्तेरुपजीवनात् ॥&lt;br&gt;&#xA;अपवित्रो भवेद्विप्रस्त्रिभिः कृच्छ्रैर्विशुध्यति ॥ ४३ ॥&lt;br&gt;&#xA;स्नानं दानं तपो होमः स्वाध्यायः पितृतर्पणम् ॥&lt;br&gt;&#xA;वृथा तस्य महायज्ञा नीली वासो बिभर्ति यः ॥ ४४ ॥&lt;br&gt;&#xA;नीलीरक्तं यदावस्त्रं विप्रः स्वाङ्गेषु धारयेत् ॥&lt;br&gt;&#xA;तं तु सन्ततिसङ्ख्याके नरके स वसेद्ध्रुवम् ॥ ४५ ॥&lt;br&gt;&#xA;अहोरात्रोषितो भूत्वा पञ्चगव्येन शुध्यति ॥ ४६ ॥&lt;br&gt;&#xA;नीलीरक्तेन वस्त्रेण यदन्नमुपकल्पयेत् ॥&lt;br&gt;&#xA;भोक्ता विष्ठासमं भुङ्क्ते दाता च नरकं व्रजेत् ॥ ४७ ॥&lt;br&gt;&#xA;अमृतं ब्राह्मणस्यान्नं क्षत्त्रियान्नं पयः स्मृतम् ॥&lt;br&gt;&#xA;वैश्यस्य चान्नमेवान्नं शूद्रस्य रुधिरं स्मृतम् ॥ ४८ ॥&lt;br&gt;&#xA;वैश्वदेवेन होमेन देवताभ्यर्चनैर्जपैः ॥&lt;br&gt;&#xA;अमृतं तेन विप्रान्नमृग्यजुःसामसंस्कृतम् ॥ ४९ ॥&lt;br&gt;&#xA;व्यवहारानुरूपेण न्यायेन तु यदर्जनम् ॥&lt;br&gt;&#xA;क्षत्रियस्य पयस्तेन प्रजापालनतो भवेत् ॥ 4.1.40.१५०&lt;br&gt;&#xA;प्रहरानद्धवाहाद्यदन्नमुत्पाद्य यच्छति ॥&lt;br&gt;&#xA;सीतायज्ञविधानेन वैश्यान्नं तेन संस्कृतम् ॥ ५१ ॥&lt;br&gt;&#xA;अज्ञानतिमिरान्धस्य मद्यपानरतस्य च ॥&lt;br&gt;&#xA;रुधिरं तेन शूद्रान्नं वेदमन्त्रविवर्जितम् ॥ ५२ ॥&lt;br&gt;&#xA;न वृथा शपथं कुर्यात्स्वल्पेप्यर्थे नरोत्तमः ॥&lt;br&gt;&#xA;वृथा हि शपथं कुर्वन्प्रेत्य चेह विनश्यति ॥ ५३ ॥&lt;br&gt;&#xA;कामिनीषु विवाहे च गवां भुक्ते धनक्षये ॥&lt;br&gt;&#xA;ब्राह्मणाभ्युपपत्तौ च शपथैर्नास्ति पातकम् ॥५४॥&lt;br&gt;&#xA;सत्येन शापयेद्विप्रं क्षत्रियं वाहनायुधैः ॥&lt;br&gt;&#xA;गोबीजकाञ्चनैर्वैश्यं शूद्रं सर्वैस्तु पातकैः ॥५५॥&lt;br&gt;&#xA;अग्निं वा हारयेदेनमप्सु चैनं निमज्जयेत् ॥&lt;br&gt;&#xA;स्पर्शयेत्पुत्रदाराणां शिरांस्येनं च वा पृथक् ॥ ५६ ॥&lt;br&gt;&#xA;न यमं यममित्याहुरात्मा वै यम उच्यत ॥&lt;br&gt;&#xA;आत्मा संयमितो येन तं यमः किं करिष्यति ॥ ५७ ॥&lt;br&gt;&#xA;न निस्त्रिंशस्तथा तीक्ष्णः फणी वा दुरतिक्रमः ॥&lt;br&gt;&#xA;रिपुर्वा नित्यसङ्कुद्धो यथात्मा दुरधिष्ठितः ॥ ५८ ॥&lt;br&gt;&#xA;एकः क्षमावतां दोषो न द्वितीयः कथञ्चन ॥&lt;br&gt;&#xA;यदेनं क्षमया युक्तमशक्तं मन्यते जनः ॥ ५९ ॥&lt;br&gt;&#xA;न शब्दशास्त्राभिरतस्य मोक्षो न चैव रम्या वसथप्रियस्य ॥&lt;br&gt;&#xA;न भोजनाच्छादन तत्परस्य न लोकवित्त ग्रहणे रतस्य ॥ 4.1.40.१६० ॥&lt;br&gt;&#xA;एकान्तशीलस्य सदैव तस्य सर्वेन्द्रियप्रीति निवर्तकस्य ॥&lt;br&gt;&#xA;स्वाध्याययोगे गतमानसस्य मोक्षो धुवं नित्यमहिंसकस्य ॥ ६१ ॥&lt;br&gt;&#xA;क्वैकान्तशीलत्वमिहास्ति पुंसः क्व चेन्द्रियप्रीतिनिवृत्तिरस्ति ॥&lt;br&gt;&#xA;क्व योगयुक्तिः क्व च दैवतेज्या काश्यां विनैभिः सहजेन मुक्तिः ॥६२ ॥&lt;br&gt;&#xA;विश्वेश संशीलनमेवयोगस्तपश्च विश्वेशपुरीनिवासः ॥&lt;br&gt;&#xA;व्रतानि दानं नियमा यमाश्च स्नानं द्युनद्यां यदुदग्वहायाम् ॥६३॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;न्यायागतधनस्तत्त्वज्ञाननिष्ठोतिथिप्रियः ॥&lt;br&gt;&#xA;श्राद्धकृत्सत्यवादी च गृहस्थोपीह मुच्यते ॥६४॥&lt;br&gt;&#xA;दीनान्धकृपणार्थिभ्यो दत्त्वान्नानि विशेषतः ॥&lt;br&gt;&#xA;कृत्वा गार्ह्याणि कर्माणि गृहस्थः श्रेय आप्नुयात् ॥ ६५ ॥&lt;br&gt;&#xA;इत्थमाचरतां पुंसां काशीनाथः प्रसीदति ॥&lt;br&gt;&#xA;काशीनाथप्रसादेन काशीप्राप्तिस्तु मोक्षकृत् ॥ ६६ ॥&lt;br&gt;&#xA;स सर्वतीर्थसुस्नातः स सर्वक्रतुदीक्षितः ॥&lt;br&gt;&#xA;स दत्तसर्वदानस्तु काशी येन निषेविता ॥ १६७ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वाद्धे गृहस्थधर्माख्यानन्नाम चत्वारिंशोध्यायः ॥४०॥&lt;/p&gt;</description>
    </item>
    <item>
      <title>०४१</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/041/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;उषित्वैवं गृहे विप्रो द्वितीयादाश्रमात्परम् ॥&lt;br&gt;&#xA;वलीपलितसंयुक्तस्तृतीयाश्रममाविशेत् ॥ १ ॥&lt;br&gt;&#xA;अपत्यापत्यमालोक्य ग्राम्याहारान्विसृज्य च ॥&lt;br&gt;&#xA;पत्नीं पुत्रेषु सन्त्यज्य पत्न्या वा वनमाविशेत् ॥ २ ॥&lt;br&gt;&#xA;वसानश्चर्मचीराणि साग्निर्मुन्यन्नवर्तनः ॥&lt;br&gt;&#xA;जटी सायम्प्रगे स्नायी श्मश्रुलोनखलोमभृत् ॥३॥&lt;br&gt;&#xA;शाकमूलफलैर्वापि पञ्चयज्ञन्न हापयेत् ॥&lt;br&gt;&#xA;अम्मूलफलभिक्षाभिरर्चयेद्भिक्षुकातिथीन् ॥ ४ ॥&lt;br&gt;&#xA;अनादाता च दाता च दान्तः स्वाध्यायतत्परः ॥&lt;br&gt;&#xA;वैतानिकं च जुहुयादग्निहोत्रं यथाविधि ॥ ५ ॥&lt;br&gt;&#xA;मुन्यन्नैः स्वयमानीतैः पुरोडाशांश्च निर्वपेत् ॥&lt;br&gt;&#xA;स्वयङ्कृतं च लवणं खादेत्स्नेहं फलोद्रवम् ॥ ६ ॥&lt;br&gt;&#xA;वर्जयेच्छेलुशिग्रू च कवकं पललं मधु ॥&lt;br&gt;&#xA;मुन्यन्नमाश्विनेमासि त्यजेद्यत्पूर्वसञ्चितम् ॥७॥&lt;br&gt;&#xA;ग्राम्याणि फलमूलानि फालजान्नं च सन्त्यजेत् ॥&lt;br&gt;&#xA;दन्तोलूखलको वा स्यादश्मकुट्टोथ वा भवेत् ॥ ८ ॥&lt;br&gt;&#xA;सद्यः प्रक्षालको वा स्यादथवा माससञ्चयी ॥&lt;br&gt;&#xA;त्रिषड्द्वादशमासान्नफलमूलादिसङ्ग्रही ॥९॥&lt;br&gt;&#xA;नक्ताश्ये कान्तराशी वा षष्ठकालाशनोपि वा ॥&lt;br&gt;&#xA;चान्द्रायणव्रती वा स्यात्पक्षभुग्वाथ मासभुक्॥ ॥4.1.41.१०॥&lt;br&gt;&#xA;वैखानस मतस्थस्तु फलमूलाशनोपि वा ॥&lt;br&gt;&#xA;तपसा शोषयेद्देहं पितॄन्देवांश्च तर्पयेत् ॥ ११ ॥&lt;br&gt;&#xA;अग्निमात्मनि चाधाय विचरेदनिकेतनः ॥&lt;br&gt;&#xA;भिक्षयेत्प्राणयात्रार्थं तापसान्वनवासिनः ॥ १२ ॥&lt;br&gt;&#xA;ग्रामादानीय वाश्नीयादष्टौ ग्रासान्वसन्वने ॥&lt;br&gt;&#xA;इत्थं वनाश्रमी विप्रो ब्रह्मलोके महीयते ॥ १३ ॥&lt;br&gt;&#xA;अतिवाह्यायुषोभागं तृतीयमिति कानने ॥&lt;br&gt;&#xA;आयुषस्तु तुरीयांशे त्यक्त्वा सङ्गान्परिव्रजेत् ॥ १४ ॥&lt;br&gt;&#xA;ऋणत्रयमसंशोध्य त्वनुत्पाद्य सुतानपि ॥&lt;br&gt;&#xA;तथा यज्ञाननिष्ट्वा च मोक्षमिच्छन्व्रजत्यधः ॥ १५ ॥&lt;br&gt;&#xA;मनागपि न भूतानां यस्मादुत्पद्यते भयम् ॥&lt;br&gt;&#xA;सर्वभूतानि तस्येह प्रयच्छन्त्यभयं सदा ॥ १५ ॥&lt;br&gt;&#xA;एक एव चरेन्नित्यमनग्निरनिकेतनः ॥&lt;br&gt;&#xA;सिद्ध्यर्थमसहायः स्याद्ग्राममन्नार्थमाश्रयेत् ॥१७॥&lt;br&gt;&#xA;जीवितं मरणं वाथ नाभिकाङ्क्षेत्क्वचिद्यतिः ॥&lt;br&gt;&#xA;कालमेव प्रतीक्षेत निर्देशं भृतको यथा॥१८॥&lt;br&gt;&#xA;सर्वत्र ममता शून्यः सर्वत्र समतायुतः ॥&lt;br&gt;&#xA;वृक्षमूलनिकेतश्च मुमुक्षुरिह शस्यते ॥१९॥&lt;br&gt;&#xA;ध्यानं शौचं तथा भिक्षा नित्यमेकान्तशीलता ॥&lt;br&gt;&#xA;यतेश्चत्वारिकर्माणि पञ्चमं नोपपद्यते ॥ 4.1.41.२० ॥&lt;br&gt;&#xA;वार्षिकांश्चतुरोमासान्विहरेन्न यतिः क्वचित् ॥&lt;br&gt;&#xA;बीजाङ्कुराणां जन्तूनां हिंसा तत्र यतो भवेत् ॥ २१ ॥&lt;br&gt;&#xA;गच्छेत्परिहरन्जन्तून्पिबेत्कं वस्त्रशोधितम्॥&lt;br&gt;&#xA;वाचं वदेदनुद्वेगां न क्रुध्येत्केनचित्क्वचित् ॥ २२ ॥&lt;br&gt;&#xA;चरेदात्मसहायश्च निरपेक्षो निराश्रयः ॥&lt;br&gt;&#xA;नित्यमध्यात्मनिरतो नीचकेश नखो वशी ॥ २३ ॥&lt;br&gt;&#xA;कुसुम्भवासा दण्डाढ्यो भिक्षाशी ख्यातिवर्जितः ॥&lt;br&gt;&#xA;अलाबुदारुमृद्वेणु पात्रं शस्तं न पञ्चमम् ॥ २४ ॥&lt;br&gt;&#xA;न ग्राह्यं तैजसं पात्रं भिक्षुकेण कदाचन ॥&lt;br&gt;&#xA;वराटके सङ्गृहीते तत्रतत्र दिनेदिने ॥२५॥&lt;br&gt;&#xA;गोसहस्रवधं पापं श्रुतिरेषा सनातनी ॥&lt;br&gt;&#xA;हृदि सस्नेह भावेन चेद्द्रक्षेत्स्त्रियमेकदा ॥ २६ ॥&lt;br&gt;&#xA;कोटिद्वयं ब्रह्मकल्पं कुम्भीपाकी न संशयः ॥&lt;br&gt;&#xA;एककालं चरेद्भैक्षं न कुर्यात्तत्र विस्तरम् ॥ २७ ॥&lt;br&gt;&#xA;विधूमेसन्न मुसले व्यङ्गारे भुक्तवज्जने ॥&lt;br&gt;&#xA;वृत्ते शरावसम्पाते भिक्षां नित्यं चरेद्यतिः ॥ २८ ॥&lt;br&gt;&#xA;अल्पाहारो रहःस्थायी त्त्विन्द्रियार्थेष्वलोलुपः ॥&lt;br&gt;&#xA;रागद्वेषविर्निर्मुक्तो भिक्षुर्मोक्षाय कल्पते ॥ २९ ॥&lt;br&gt;&#xA;आश्रमे तु यतिर्यस्य मुहूर्तमपि विश्रमेत् ॥&lt;br&gt;&#xA;किं तस्यानेकतन्त्रेण कृतकृत्यः स जायते ॥ 4.1.41.३० ॥&lt;br&gt;&#xA;सञ्चितं यद्ग्रहस्थेन पापमामरणान्तिकम् ॥&lt;br&gt;&#xA;निर्धक्ष्यति हि तत्सर्वमेकरात्रोषितो यतिः ॥३१॥&lt;br&gt;&#xA;दृष्ट्वा जराभिभवनमसह्यं रोगपीडितम् ॥&lt;br&gt;&#xA;देहत्यागं पुनर्गर्भं गर्भक्लेशं च दारुणम् ॥३२॥&lt;br&gt;&#xA;नानायोनि निवासं च वियोगं च प्रियैः सह ॥&lt;br&gt;&#xA;अप्रियैः सह संयोगमधर्माद्दुःखसम्भवम् ॥ ३३ ॥&lt;br&gt;&#xA;पुनर्निरयसंवासन्नानानरकयातनाः ॥&lt;br&gt;&#xA;कर्मदोषसमुद्भूता नृणाङ्गतिरनेकधा ॥ ३४ ॥&lt;br&gt;&#xA;देहेष्वनित्यतां दृष्ट्वा नित्यता परमात्मनः ॥&lt;br&gt;&#xA;कुर्वीत मुक्तये यत्नं यत्रयत्राश्रमे रतः ॥ ३५ ॥&lt;br&gt;&#xA;करपात्रीति विख्याता भिक्षापात्रविवर्जिता ॥&lt;br&gt;&#xA;तेषां शतगुणं पुण्यं भवत्येव दिनेदिने ॥ ३६ ॥&lt;br&gt;&#xA;आश्रमांश्चतुरस्त्वेवं क्रमादासेव्य पण्डितः ॥&lt;br&gt;&#xA;निर्द्वन्द्वस्त्यक्तसङ्गश्च ब्रह्मभूयाय कल्पते ॥ ३७ ॥&lt;br&gt;&#xA;असंयतः कुबुद्धीनामात्मा बन्धाय कल्पते ॥&lt;br&gt;&#xA;धीमद्भिः संयतः सोपि पदं दद्यादनामयम् ॥३८॥&lt;br&gt;&#xA;श्रुति स्मृति पुराणं च विद्योपनिषदस्तथा ॥&lt;br&gt;&#xA;श्लोकाः मन्त्राणि भाष्याणि यच्चान्यद्वाङ्मयं क्वचित् ॥ ३९ ॥&lt;br&gt;&#xA;वेदानुवचनं ज्ञात्वा ब्रह्मचर्य तपो दमः ॥&lt;br&gt;&#xA;श्रद्धोपवासः स्वातन्त्र्यमात्मनोज्ञानहेतवः ॥ 4.1.41.४० ॥&lt;br&gt;&#xA;स हि सर्वैर्विजिज्ञास्य आत्मैवाश्रमवर्तिभिः ॥&lt;br&gt;&#xA;श्रोतव्यस्त्वथ मन्तव्यो द्रष्टव्यश्च प्रयत्नतः ॥४१॥&lt;br&gt;&#xA;आत्मज्ञानेन मुक्तिः स्यात्तच्च योगादृते नहि॥&lt;br&gt;&#xA;स च योगश्चिरं कालमभ्यासादेव सिध्यति ॥ ४२ ॥&lt;br&gt;&#xA;नारण्यसंश्रयाद्योगो न नानाग्रन्थ चिन्तनात्॥&lt;br&gt;&#xA;न दानैर्न व्रतैर्वापि न तपोभिर्न वा मखैः ॥ ४३ ॥&lt;br&gt;&#xA;न च पद्मासनाद्योगो न वा घ्राणाग्रवीक्षणात् ॥&lt;br&gt;&#xA;न शौचे न न मौनेन न मन्त्राराधनैरपि ॥ ४४ ॥&lt;br&gt;&#xA;अभियोगात्सदाभ्यासात्तत्रैव च विनिश्चयात् ॥&lt;br&gt;&#xA;पुनःपुनरनिर्वेदात्सिध्येद्योगो न चान्यथा ॥ ४५ ॥&lt;br&gt;&#xA;आत्मक्रीडस्य सततं सदात्ममिथुनस्य च ॥&lt;br&gt;&#xA;आत्मन्येव सु तृप्तस्य योगसिद्धिर्न दूरतः ॥ ४६ ॥&lt;br&gt;&#xA;अत्रात्मव्यतिरेकेण द्वितीयं यो न पश्यति ॥&lt;br&gt;&#xA;आत्मारामः स योगीन्द्रो ब्रह्मीभूतो भवेदिह ॥ ४७ ॥&lt;br&gt;&#xA;संयोगस्त्वात्ममनसोर्योग इत्युच्यते बुधैः ॥&lt;br&gt;&#xA;प्राणापानसमायोगो योग इत्यपि कैश्चन ॥ ४८ ॥&lt;br&gt;&#xA;विषयेन्द्रिय संयोगो योग इत्यप्यपण्डितैः ॥&lt;br&gt;&#xA;विषयासक्तचित्तानां ज्ञानं मोक्षश्च दूरतः ॥ ४९ ॥&lt;br&gt;&#xA;दुर्निवारा मनोवृत्तिर्यावत्सा न निवर्तते ॥&lt;br&gt;&#xA;किं वदन्त्यपियोगस्य तावन्नेदीयसी कुतः ॥ 4.1.41.५० ॥&lt;br&gt;&#xA;वृत्तिहीनं मनः कृत्वा क्षेत्रज्ञे परमात्मनि ॥&lt;br&gt;&#xA;एकीकृत्य विमुच्येत योगयुक्तः स उच्यते ॥ ५१ ॥&lt;br&gt;&#xA;बहिर्मुखानि सर्वाणि कृत्वा खान्यन्तराणि वै ॥&lt;br&gt;&#xA;मनस्येवेन्द्रियग्रामं मनश्चात्मनि योजयेत् ॥ ५२ ॥&lt;br&gt;&#xA;सर्वभावविनिर्मुक्तं क्षेत्रज्ञं ब्रह्मणि न्यसेत् ॥&lt;br&gt;&#xA;एतद्ध्यानं च योगश्च शेषोन्यो ग्रन्थविस्तरः ॥ ५३ ॥&lt;br&gt;&#xA;यन्नास्ति सर्वलोकेषु तदस्तीति विरुध्यते ॥&lt;br&gt;&#xA;कथ्यमानं तदन्यस्य हृदयेनावतिष्ठते ॥ ५४ ॥&lt;br&gt;&#xA;स्वसंवेद्यं हि तद्ब्रह्म कुमारी स्त्री सुखं यथा ॥&lt;br&gt;&#xA;अयोगी नैव तद्वेत्ति जात्यन्ध इव वर्तिकाम् ॥ ५५ ॥&lt;br&gt;&#xA;नित्याभ्यसनशीलस्य स्वसंवेद्यं हि तद्भवेत् ॥&lt;br&gt;&#xA;तत्सूक्ष्मत्वादनिर्देश्यं परं ब्रह्म सनातनम् ॥ ५६ ॥&lt;br&gt;&#xA;क्षणमप्येकमुदकं यथा न स्थिरतामियात् ॥&lt;br&gt;&#xA;वाताहतं यथा चित्तं तस्मात्तस्य न विश्वसेत् ॥ ५७ ॥&lt;br&gt;&#xA;अतोऽनिलं निरुन्धीत चित्तस्य स्थैर्य हेतवे ॥&lt;br&gt;&#xA;मरुन्निरोधनार्थाय षडङ्गं योगमभ्यसेत् ॥ ५८ ॥&lt;br&gt;&#xA;आसनं प्राणसंरोधः प्रत्याहारश्च धारणा ॥&lt;br&gt;&#xA;ध्यानं समाधिरेतानि योगाङ्गानि भवन्ति षट् ॥ ५९ ॥&lt;br&gt;&#xA;आसनानीह तावन्ति यावन्त्यो जीवयो नयः ॥&lt;br&gt;&#xA;सिद्धासनमिदं प्रोक्तं योगिनो योगसिद्धिदम्॥4.1.41.६०॥&lt;br&gt;&#xA;एतदभ्यसनान्नित्यं वर्ष्मदार्ढ्यमवाप्नुयात्॥ ॥ ६१ ॥&lt;br&gt;&#xA;दक्षिणं चरणं न्यस्य वामोरूपरि योगवित् ॥&lt;br&gt;&#xA;याम्योरूपरि वामं च पद्मासनमिदं विदुः ॥ ६२ ॥&lt;br&gt;&#xA;कराभ्यां धारयेत्पश्चादङ्गुष्ठौ दृढबन्धवित्॥&lt;br&gt;&#xA;भवेत्पद्मासनादस्मादभ्यासाद्दृढविग्रहः ॥ ६३ ॥&lt;br&gt;&#xA;अथवा ह्यासने यस्मिन्सुखमस्योपजायते ॥&lt;br&gt;&#xA;स्वस्तिकादौ तदध्यास्य योगं युञ्जीत योगवित् ॥ ६४ ॥&lt;br&gt;&#xA;न तोयवह्निसामीप्ये न जीर्णारण्यगोष्ठयोः ॥&lt;br&gt;&#xA;न दंशमशकाकीर्णे न चैत्ये न च चत्वरे ॥ ६९ ॥&lt;br&gt;&#xA;केशभस्मतुषाङ्गार कीकसादि प्रदूषिते ॥&lt;br&gt;&#xA;नाभ्यसेत्पूतिगन्धादौ न स्थाने जनसङ्कुले ॥६६ ॥&lt;br&gt;&#xA;सर्वबाधाविरहिते सर्वेन्द्रियसुखावहे ॥&lt;br&gt;&#xA;मनःप्रसादजनने स्रग्धूपामोदमोदिते ॥ ६७ ॥&lt;br&gt;&#xA;नातितृप्तः क्षुधार्तो न न विण्मूत्रप्रबाधितः ॥&lt;br&gt;&#xA;नाध्वखिन्नो न चिन्तार्तो योगं युञ्जीत योगवित् ॥ ॥ ६८ ॥&lt;br&gt;&#xA;ऊरुस्थोत्तानचरणः सव्येन्यस्योत्तरं करम् ॥&lt;br&gt;&#xA;उत्तानं किञ्चिदुन्नम्य वक्त्रं विष्टभ्य चोरसा ॥ ६९ ॥&lt;br&gt;&#xA;निमीलिताक्षः सत्त्वस्थो दन्तैर्दन्तान्न संस्पृशेत् ॥&lt;br&gt;&#xA;तालुस्थाचलजिह्वश्च संवृतास्यः सुनिश्चलः ॥ 4.1.41.७० ॥&lt;br&gt;&#xA;सन्नियम्येन्द्रियग्रामं नातिनीचोच्छ्रितासनः ॥&lt;br&gt;&#xA;मध्यमं चोत्तमं चाथ प्राणायाममुपक्रमेत् ॥ ७१ ॥&lt;br&gt;&#xA;चलेऽनिले चलं सर्वं निश्चले तत्र निश्चलम् ॥&lt;br&gt;&#xA;स्थाणुत्वमाप्नुयाद्योगी ततोऽनिलनिरुन्धनात् ॥ ७२ ॥&lt;br&gt;&#xA;यावद्देहे स्थितः प्राणो जीवितं तावदुच्यते ॥&lt;br&gt;&#xA;निर्गते तत्र मरणं ततः प्राणं निरुन्धयेत् ॥ ७३ ॥&lt;br&gt;&#xA;यावद्बद्धो मरुद्देहे यावच्चेतो निराश्रयम् ॥&lt;br&gt;&#xA;यावद्दृष्टिर्भुवोर्मध्ये तावत्कालभयं कुतः ॥७४॥&lt;br&gt;&#xA;कालसाध्वसतोब्रह्मा प्राणायामं सदाचरेत् ॥&lt;br&gt;&#xA;योगिनः सिद्धिमापन्नाः सम्यक्प्राणनियन्त्रणात् ॥ ७५ ॥&lt;br&gt;&#xA;मन्दो द्वादशमात्रस्तु मात्रा लघ्वक्षरा मता ॥&lt;br&gt;&#xA;मध्यमो द्विगुणः पूर्वादुत्तमस्त्रिगुणस्ततः ॥७६॥&lt;br&gt;&#xA;स्वेदं कम्पं विषादं च जनयेत्क्रमशस्त्वसौ ॥&lt;br&gt;&#xA;प्रथमेन जयेत्स्वेदं द्वितीयेन तु वेपथुम् ॥७७॥&lt;br&gt;&#xA;विषादं हि तृतीयेन सिद्धः प्राणोथ योगिनः ॥&lt;br&gt;&#xA;भवेत्क्रमात्सन्निरुद्धः सिद्धः प्राणोथ योगिना ॥&lt;br&gt;&#xA;क्रमेण सेव्यमानोसौ नयते यत्र चेच्छति ॥ ॥ ७८ ॥&lt;br&gt;&#xA;हठान्निरुद्धप्राणोयं रोमकूपेषु निःसरेत् ॥&lt;br&gt;&#xA;देहंविदारयत्येष कुष्ठादिजनयत्यपि ॥ ७९ ॥&lt;br&gt;&#xA;तत्प्रत्याययितव्योसौ क्रमेणारण्यहस्तिवत् ॥&lt;br&gt;&#xA;वन्यो गजो गजारिर्वा क्रमेण मृदुतामियात् ॥ 4.1.41.८० ॥&lt;br&gt;&#xA;करोति शास्तृनिर्देशं न च तं परिलङ्घयेत् ॥&lt;br&gt;&#xA;तथा प्राणो हदिस्थोयं योगिनाक्रमयोगतः ॥&lt;br&gt;&#xA;गृहीतः सेव्यमानस्तु विश्रम्भमुपगच्छति ॥ ८१ ॥&lt;br&gt;&#xA;षट्त्रिंशदङ्गुलो हंसः प्रयाणं कुरुते बहिः ॥&lt;br&gt;&#xA;सव्यापसव्यमार्गेण प्रयाणात्प्राण उच्यते ॥ ८२ ॥&lt;br&gt;&#xA;शुद्धिमेति यदा सर्वं नाडीचक्र मनाकुलम् ॥&lt;br&gt;&#xA;तदैव जायते योगी क्षमः प्राणनिरोधने ॥ ८३ ॥&lt;br&gt;&#xA;दृढासनो यथाशक्ति प्राणं चन्द्रेण पूरयेत् ॥&lt;br&gt;&#xA;रेचयेदथ सूर्येण प्राणायामोयमुच्यते ॥ ८४ ॥&lt;br&gt;&#xA;स्रवत्पीयूषधारौघं ध्यायंश्चन्द्रसमन्वितम् ॥&lt;br&gt;&#xA;प्राणायामेन योगीन्द्रः सुखमाप्नोति तत्क्षणात् ॥ ८५ ॥&lt;br&gt;&#xA;रविणा प्राणमाकृष्य पूरयेदौदरीं दरीम् ॥&lt;br&gt;&#xA;कुम्भयित्वा शनैः पश्चाद्योगी चन्द्रेण रेचयेत् ॥ ८६ ॥&lt;br&gt;&#xA;ज्वलज्वलनपुञ्जाभं शीलयन्नुष्मगुं हृदि ॥&lt;br&gt;&#xA;अनेन याम्यायामेन योगीन्द्रः शर्मभाग्भवेत् ॥ ८७ ॥&lt;br&gt;&#xA;इत्थं मासत्रयाभ्यासादुभयायामसेवनात् ॥&lt;br&gt;&#xA;शुद्धनाडीगणो योगी सिद्धप्राणोभिधीयते ॥ ८८ ॥&lt;br&gt;&#xA;यथेष्टं धारणं वायोरनलस्य प्रदीपनम् ॥&lt;br&gt;&#xA;नादाभिव्यक्तिरारोग्यं भवेन्नाडीविशोधनात् ॥ ८९ ॥&lt;br&gt;&#xA;प्राणोदेहगतोवायुरायामस्तन्निबन्धनम् ॥&lt;br&gt;&#xA;एकश्वासमयी मात्रा प्राणायामो निरुच्यते ॥ 4.1.41.९० ॥&lt;br&gt;&#xA;प्राणायामेऽधमे घर्मः कम्पो भवति मध्यमे ॥&lt;br&gt;&#xA;उत्तिष्ठेदुत्तमे देहो बद्धपद्मासनो मुहुः ॥ ९१ ॥&lt;br&gt;&#xA;प्राणायामैर्दहेद्दोषान्प्रत्याहारेण पातकम् ॥&lt;br&gt;&#xA;मनोधैर्यं धारणया ध्यानेनेश्वरदर्शनम् ॥९२॥&lt;br&gt;&#xA;समाधिना लभेन्मोक्षं त्यक्त्वा धर्मं शुभाशुभम् ॥&lt;br&gt;&#xA;आसनेन वपुर्दार्ढ्यं षडङ्गमिति कीर्तितम् ॥ ९३ ॥&lt;br&gt;&#xA;प्राणायामद्विषट्केन प्रत्याहार उदाहृतः ॥&lt;br&gt;&#xA;प्रत्याहारैर्द्वादशभिर्धारणा परिकीर्तिता ॥ ९४ ॥&lt;br&gt;&#xA;भवेदीश्वरसङ्गत्यै ध्यानं द्वादशधारणम् ॥&lt;br&gt;&#xA;ध्यानद्वादशकेनैव समाधिरभिधीयते ॥ ९५ ॥&lt;br&gt;&#xA;समाधेः परतो ज्योतिरनन्तं स्वप्रकाशकम् ॥&lt;br&gt;&#xA;तस्मिन्दृष्टे क्रियाकाण्डं यातायातं निवर्तते ॥ ९६ ॥&lt;br&gt;&#xA;पवने व्योमसम्प्राप्ते ध्वनिरुत्पद्यते महान् ॥&lt;br&gt;&#xA;घण्टादीनां प्रवाद्यानां ततः सिद्धिरदूरतः ॥ ९७ ॥&lt;br&gt;&#xA;प्राणायामेन युक्तेन सर्वव्याधिक्षयोभवेत् ॥&lt;br&gt;&#xA;अयुक्ताभ्यासयोगेन सर्वव्याधिसमुद्भवः ॥ ९८ ॥&lt;br&gt;&#xA;हिक्का श्वासश्च कासश्च शिरः कर्णाक्षिवेदनाः ॥ .&lt;br&gt;&#xA;भवन्ति विविधा दोषाः पवनस्य व्यतिक्रमात् ॥ ९९ ॥&lt;br&gt;&#xA;युक्तं युक्तं त्यजेद्वायुं युक्तंयुक्तं च पूरयेत् ॥&lt;br&gt;&#xA;युक्तंयुक्तं च बध्नीयादित्थं सिध्यति योगवित् ॥ 4.1.41.१०० ॥&lt;br&gt;&#xA;इन्द्रियाणां हि चरतां विषयेषु यदृच्छया ॥&lt;br&gt;&#xA;यत्प्रत्याहरणं युक्त्या प्रत्याहारः स उच्यते ॥ १ ॥&lt;br&gt;&#xA;प्रत्याहरति यः खानि कूर्मोङ्गानीव सर्वतः ॥&lt;br&gt;&#xA;प्रत्याहृति विधानेन स स्याद्विगतकल्मषः ॥ २ ॥&lt;br&gt;&#xA;नाभिदेशे वसेद्भानुस्तालुदेशे च चन्द्रमाः ॥&lt;br&gt;&#xA;वर्षत्यधोमुखश्चन्द्रो ग्रसेदूर्ध्वमुखो रविः ॥ ३ ॥&lt;br&gt;&#xA;करणं तच्च कर्तव्यं येन सा प्राप्यते सुधा ॥&lt;br&gt;&#xA;ऊर्ध्वनाभिरधस्तालुरूर्ध्वं भानुरधःशशी ॥&lt;br&gt;&#xA;करणं विपरीताख्यमभ्यासादेव जायते ॥ ४ ॥&lt;br&gt;&#xA;काकचञ्चुवदास्येन शीतलं शीतलं पिबेत् ॥&lt;br&gt;&#xA;प्राणं प्राणविधानज्ञो योगी भवति निर्जरः ॥५॥&lt;br&gt;&#xA;रसनां तालुविवरे निधायोर्ध्वमुखोऽमृतम् ॥&lt;br&gt;&#xA;धयन्निजर्रतां गच्छेदाषण्मासान्न संशयः ॥ ६ ॥&lt;br&gt;&#xA;ऊर्ध्वजिह्वः स्थिरो भूत्वा सोमपानं करोति यः ॥&lt;br&gt;&#xA;मासार्धेन न सन्देहो मृत्युं जयति योगवित् ॥ ७ ॥&lt;br&gt;&#xA;सम्पीड्य रसनाग्रेण राजदन्तबिलं महत् ॥&lt;br&gt;&#xA;ध्यात्वा सुधामयीं देवीं षण्मासेन कविर्भवेत् ॥ ८ ॥&lt;br&gt;&#xA;अमृतापूर्णदेहस्य योगिनो द्वित्रिवत्सरात् ॥&lt;br&gt;&#xA;ऊर्ध्वं प्रवर्तते रेतो ह्यणिमादिगुणोदयम्॥ ९ ॥&lt;br&gt;&#xA;नित्यं सोमकलापूर्णं शरीरं यस्य योगिनः ॥&lt;br&gt;&#xA;तक्षकेणापि दष्टस्य विषं तस्य न सर्पति॥4.1.41.११०॥&lt;br&gt;&#xA;आसनेन समायुक्तः प्राणायामेन संयुतः ॥&lt;br&gt;&#xA;प्रत्याहारेण सम्पन्नो धारणामथ चाभ्यसेत् ॥ ११ ॥&lt;br&gt;&#xA;हृदये पञ्चभूतानां धारणां यः पृथक्पृथक् ॥&lt;br&gt;&#xA;मनसो निश्चलत्वेन धारणा साभिधीयते ॥ १२ ॥&lt;/p&gt;</description>
    </item>
    <item>
      <title>०४२ कालवञ्चनोपायः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/042_kAlavanchanopAyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/042_kAlavanchanopAyaH/</guid>
      <description>&lt;p&gt;॥ अगस्तिरुवाच ॥ ॥&lt;br&gt;&#xA;कथं निकटतः कालो ज्ञायते हरनन्दन ॥&lt;br&gt;&#xA;तानि चिह्नानि कतिचिद्ब्रूहि मे परिपृच्छतः ॥ १ ॥&lt;br&gt;&#xA;॥ कुमार उवाच ॥ ॥&lt;br&gt;&#xA;वदामि कालचिह्नानि जायन्ते यानि देहिनाम् ॥&lt;br&gt;&#xA;मृत्यौ निकटमापन्ने मुने तानि निशामय ॥ २॥&lt;br&gt;&#xA;याम्यनासापुटे यस्य वायुर्वाति दिवानिशम् ॥&lt;br&gt;&#xA;अखण्डमेव तस्यायुः क्षयत्यब्दत्रयेण हि ॥ ३ ॥&lt;br&gt;&#xA;अहोरात्रं त्र्यहोरात्रं रविर्वहति सन्ततम् ॥&lt;br&gt;&#xA;अब्दमेकं च तस्येह जीवनावधिरुच्यते ॥ ४ ॥&lt;br&gt;&#xA;वहेन्नासापुटयुगे दशाहानि निरन्तरम् ॥&lt;br&gt;&#xA;वातश्चेत्सह सङ्क्रान्तिस्तया जीवेद्दिनत्रयम् ॥ ५ ॥&lt;br&gt;&#xA;नासावर्त्म द्वयं हित्वा मातरिश्वा मुखाद्वहेत् ॥&lt;br&gt;&#xA;शंसेद्दिनद्वयादर्वाक्प्रयाणं तस्य चाध्वनि ॥ ६ ॥&lt;br&gt;&#xA;अकस्मादेवयत्काले मृत्युः सन्निहितो भवेत् ॥&lt;br&gt;&#xA;चिन्तनीयः प्रयत्नेन स कालो मृत्युभीरुणा ॥ ७ ॥&lt;br&gt;&#xA;सूर्ये सप्तमराशिस्थे जन्मर्क्षस्थे निशाकरे ॥&lt;br&gt;&#xA;पौष्णः स कालो द्रष्टव्यो यदा याम्ये रविर्वहेत् ॥ ८ ॥&lt;br&gt;&#xA;अकस्माद्वीक्षते यस्तु पुरुषं कृष्णपिङ्गलम् ॥&lt;br&gt;&#xA;तस्मिन्नेव क्षणेऽरूपं स जीवेद्वत्सरद्वयम् ॥ ९ ॥&lt;br&gt;&#xA;यस्य बीजं मलं मूत्रं क्षुतं मूत्रं मलं तु वा ॥&lt;br&gt;&#xA;इहैकदा पतेद्यस्य अब्दं तस्यायुरिष्यते ॥ 4.1.42.१० ॥&lt;br&gt;&#xA;इन्द्रनीलनिभं व्योम्नि नागवृन्दं य ईक्षते ॥&lt;br&gt;&#xA;इतस्ततः प्रसृमरं षण्मासं न स जीवति ॥।१॥&lt;br&gt;&#xA;व्यभ्रेह्नि वारिपूर्णास्यः पृष्ठीकृत्य दिवाकरम् ॥&lt;br&gt;&#xA;फूत्कृत्याश्विन्द्रचापं न पश्येत्षण्मासजीवितः ॥ १२ ॥&lt;br&gt;&#xA;अरुन्धतीं ध्रुवं चैव विष्णोस्त्रीणिपदानि च ॥&lt;br&gt;&#xA;आसन्नमृत्युर्नोपश्येच्चतुर्थं मातृमण्डलम् ॥१३॥&lt;br&gt;&#xA;अरुन्धती भवेज्जिह्वा ध्रुवो नासाग्रमुच्यते ॥&lt;br&gt;&#xA;विष्णोः पदानि भ्रूमध्ये नेत्रयोर्मातृमण्डलम् ॥ १४ ॥&lt;br&gt;&#xA;वेत्ति नीलादिवर्णस्य कटम्लादिरसस्यहि ॥&lt;br&gt;&#xA;अकस्मादन्यथाभावं षण्मासेन स मृत्युभाक् ॥१५॥&lt;br&gt;&#xA;षण्मासमृत्योर्मर्त्यस्य कण्ठोष्ठरसना रदाः ॥&lt;br&gt;&#xA;शुष्यन्ति सततं तद्वद्विच्छायास्तालुपञ्चमाः ॥१६॥&lt;br&gt;&#xA;रेतः करजनेत्रान्ता नीलिमानं भजन्ति चेत् ॥&lt;br&gt;&#xA;तर्हि कीनाशनगरीं षष्ठेमासि व्रजेन्नरः ॥ १७ ॥&lt;br&gt;&#xA;सम्प्रवृत्ते निधुवने मध्येन्ते क्षौति चेन्नरः ॥&lt;br&gt;&#xA;निश्चितं पञ्चमे मासि धर्मराजातिथिर्भवेत् ॥ १६ ॥&lt;br&gt;&#xA;द्रुतमारुह्यशरठस्त्रिवर्णो यस्य मस्तके ॥&lt;br&gt;&#xA;प्रयाति याति तस्यायुः षण्मासेन परिक्षयम् ॥ १९ ॥&lt;br&gt;&#xA;सुस्नातस्यापि यस्याशु हृदयं परिशुष्यति ॥&lt;br&gt;&#xA;चरणौ च करौ वापि त्रिमासं तस्य जीवितम् ॥ 4.1.42.२० ॥&lt;br&gt;&#xA;प्रतिबिम्बं भवेद्यस्य पदखण्डपदाकृति ॥&lt;br&gt;&#xA;पांसौ वा कर्दमे वापि पञ्चमासान्स जीवति ॥ २१ ॥&lt;br&gt;&#xA;छाया प्रकम्पते यस्य देहबन्धेपि निश्चले ॥&lt;br&gt;&#xA;कृतान्तदूता बध्नन्ति चतुर्थे मासि तं नरम् ॥ २२ ॥&lt;br&gt;&#xA;निजस्य प्रतिबिम्बस्य नीराज्यमुकुरादिषु ॥&lt;br&gt;&#xA;उत्तमाङ्गं न यः पश्येत्समासेन विनश्यति ॥ २३ ॥&lt;br&gt;&#xA;मतिर्भ्रश्येत्स्खलेद्वाणी धनुरैद्रं निरक्षितै ॥&lt;br&gt;&#xA;रात्रौ चन्द्रद्वयं चापि दिवा द्वौ च दिवाकरौ ॥ २४ ॥&lt;br&gt;&#xA;दिवा च तारकाचक्रं रात्रौ व्योमवितारकम् ॥&lt;br&gt;&#xA;युगपच्च चतुर्दिक्षु शाक्रं कोदण्डमण्डलम् ॥ २५ ॥&lt;br&gt;&#xA;भूरुहे भूधराग्रे च गन्धर्वनगरालयम् ॥&lt;br&gt;&#xA;दिवापिशाच नृत्यं च एते पञ्चत्वहेतवः ॥२६॥&lt;br&gt;&#xA;सर्वेष्वेतेषु चिह्नेषु यद्येकमपि वीक्षते ॥&lt;br&gt;&#xA;तदा मासावधिं मृत्युः प्रतीक्षेत न चाधिकम् ॥ २७ ॥&lt;br&gt;&#xA;करावरुद्ध श्रवणः शृणोति न यदा ध्वनिम् ॥&lt;br&gt;&#xA;स्थूलः कृशः कृशस्थूलस्तदामासान्निवर्तते ॥ २८ ॥&lt;br&gt;&#xA;यः पश्येदात्मनश्छायां दक्षिणाशा समाश्रिताम् ॥&lt;br&gt;&#xA;दिनानि पञ्च जीवित्वा पञ्चत्वमुपयाति सः ॥ २९ ॥&lt;br&gt;&#xA;प्रोह्यते भक्ष्यते वापि पिशाचासुरवायसैः ॥&lt;br&gt;&#xA;भूतैः प्रेतैः श्वभिर्गृध्रैर्गोमायुखरसूकरैः ॥ 4.1.42.३० ॥&lt;br&gt;&#xA;रासभैः करभैः कीशैः श्वेनैरश्वतरैर्बकैः ॥&lt;br&gt;&#xA;स्वप्ने स जीवितं त्यक्त्वा वर्षान्ते यममीक्षते ॥ ३१ ॥&lt;br&gt;&#xA;गन्धपुष्पांशुकैः शोणैः स्वां तनुं भूषितां नरः ॥&lt;br&gt;&#xA;यः पश्येत्स्वप्नसमये सोऽष्टौ मासाननित्यहो ॥ ३२ ॥&lt;br&gt;&#xA;पांसुराशि च वल्मीकं यूपदण्डमथापि वा ॥&lt;br&gt;&#xA;योधिरोहति वै स्वप्ने स षष्ठे मासि नश्यति ॥ ३३ ॥&lt;br&gt;&#xA;रासभारूढमात्मानं तैलाभ्यक्तं च मुण्डितम् ॥&lt;br&gt;&#xA;नीयमानं यमाशां यः स्वप्ने पश्येत्स्वपूर्वजान् ॥ ३४ ॥&lt;br&gt;&#xA;स्वमौलौ स्वतनौ वापि यः पश्येत्स्वप्नगो नरः ॥&lt;br&gt;&#xA;तृणानि शुष्ककाष्ठानि षष्ठे मासि न तिष्ठति ॥ ३५ ॥&lt;br&gt;&#xA;लोहदण्डधरं कृष्णं पुरुषं कृष्णवाससम् ॥&lt;br&gt;&#xA;स्वयं योग्रे स्थितं पश्येत्स त्रीन्मासान्न लङ्घयेत् ॥ ३६ ॥&lt;br&gt;&#xA;काली कुमारी यं स्वप्ने बद्नीयाद्बाहु पाशकैः ॥&lt;br&gt;&#xA;स मासेन समीक्षेत नगरींशमनोषिताम् ॥ ३७ ॥&lt;br&gt;&#xA;नरो यो वानरारूढो यायात्प्राचीदिशं स्वपन् ॥&lt;br&gt;&#xA;दिनैः स पञ्चभिरेव पश्येत्संयमिनीं पुरीम् ॥३८॥&lt;br&gt;&#xA;कृपणोपि वदान्यः स्याद्वदान्यः कृपणो यदि ॥&lt;br&gt;&#xA;प्रकृतेर्विकृतिश्चेत्स्यात्तदा पञ्चत्वमृच्छति ॥३९॥&lt;br&gt;&#xA;एतानि कालचिह्नानि सन्त्यन्यानि बहून्यपि ॥&lt;br&gt;&#xA;ज्ञात्वाभ्यसेन्नरो योगमथवाकाशिकां श्रयेत् ॥ 4.1.42.४० ॥&lt;br&gt;&#xA;न कालवञ्चनोपायं मुनेन्यमवयाम्यहम् ॥&lt;br&gt;&#xA;विना मृत्युजयं काशीनाथं गर्भावरोधकम् ॥ ४१ ॥&lt;br&gt;&#xA;तावद्गर्जन्ति पापानि तावद्गर्जेद्यमो नृपः ॥&lt;br&gt;&#xA;यावद्विश्वेशशरणं नरो न निरतो व्रजेत् ॥ ४२ ॥&lt;br&gt;&#xA;प्राप्तविश्वेश्वरावासः पीतोत्तरवहापयाः ॥&lt;br&gt;&#xA;स्पृष्ट विश्वेशसल्लिङ्गः कश्च याति न वन्द्यताम् ॥ ४३ ॥&lt;br&gt;&#xA;करिष्येत्कुपितःकालः किङ्काशीवासिनां नृणाम् ॥&lt;br&gt;&#xA;काले शिवः स्वयं कर्णे यत्र मन्त्रोपदेशकः ॥ ४४ ॥&lt;br&gt;&#xA;यथा प्रयाति शिशुता कौमारं च यथा गतम् ॥&lt;br&gt;&#xA;सत्वरं गत्वरं तद्वद्यौवनं चापि वार्धकम ॥ ४५ ॥&lt;br&gt;&#xA;यावन्नहि जराक्रान्तिर्यावन्नेन्द्रियवैक्लवम् ॥&lt;br&gt;&#xA;तावत्सर्वं फल्गुरूपं हित्वा काशीं श्रयेत्सुधीः ॥ ४६ ॥&lt;br&gt;&#xA;अन्यानि काललक्ष्माणि तिष्ठन्तु कलशोद्भव ॥&lt;br&gt;&#xA;जरैव प्रथमं लक्ष्म चित्रं तत्रापि भीर्नहि ॥ ४७ ॥&lt;br&gt;&#xA;पराभूतो हि जरया सर्वैश्च परिभूयते ॥&lt;br&gt;&#xA;हृततारुण्यमाणिक्यो धनहीनः पुमानिव ॥ ४८ ॥&lt;br&gt;&#xA;सुतावाक्यं न कुर्वन्ति पत्नी प्रेमापि मुञ्चति ॥&lt;br&gt;&#xA;बान्धवा नैव मन्यन्ते जरसाश्लेषितं नरम् ॥ ४९ ॥&lt;br&gt;&#xA;आश्लिष्टं जरया दृष्ट्वा परयोषिद्विशङ्किता ॥&lt;br&gt;&#xA;भवेत्पराङ्मुखी नित्यं प्रणयिन्यपि कामिनी ॥ 4.1.42.५० ॥&lt;br&gt;&#xA;न जरा सदृशो व्याधिर्न दुःखं जरया समम् ॥&lt;br&gt;&#xA;कारयित्र्यपमानस्य जरैव मरणं नृणाम् ॥ ५१ ॥&lt;br&gt;&#xA;न जीयते तथा कालस्तपसा योगयुक्तिभिः ॥&lt;br&gt;&#xA;यथा चिरेणकालेन काशीवासाद्विजीयते ॥ ५२ ॥&lt;br&gt;&#xA;विनायज्ञैर्विनादानैर्विना व्रतजपादिभिः ॥&lt;br&gt;&#xA;विनातिपुण्यसम्भारैः कः काशीं प्राप्तुमीहते ॥ ५३ ॥&lt;br&gt;&#xA;काशीप्राप्तिरयं योगःकाथीप्राप्तिरिदं तपः ॥&lt;br&gt;&#xA;काशीप्राप्तिरिदं दानं काशीप्राप्तिः शिवैकता ॥ ५४ ॥&lt;br&gt;&#xA;कः कलिकोथवा कालः का जरा किं च दुष्कृतम् ॥&lt;br&gt;&#xA;का रुजः केन्तराया वा श्रिता वाराणसी यदि ॥ ५५ ॥&lt;br&gt;&#xA;कलिस्तानेव बाधेत कालस्तांश्च जिघांसति ॥ ५६॥&lt;br&gt;&#xA;एनांसि तांश्च बाधन्ते ये न काशीं समाश्रिताः ॥&lt;br&gt;&#xA;काशीसमाश्रिता यैश्च यैश्च विश्वेश्वरोर्चितः ॥&lt;br&gt;&#xA;तारकं ज्ञानमासाद्य ते मुक्ताः कर्मपाशतः ॥ ॥ ५७ ॥&lt;br&gt;&#xA;धनिनो न तथा सौख्यं प्राप्नुवन्ति नराः क्वचित् ॥&lt;br&gt;&#xA;यथा निधनतः काश्यां लभते सुखमव्ययम् ॥ ५८ ॥&lt;br&gt;&#xA;वरं काशीसमावासी नासीनो द्युसदां पदम्॥&lt;br&gt;&#xA;दुःखान्तं लभते पूर्वः सुखान्तं लभते परः ॥ ५९ ॥&lt;br&gt;&#xA;स्थितोपि भगवनीशो मन्दरं चारुकन्दरम् ॥&lt;br&gt;&#xA;काशीं विना रतिं नाऽऽप दिवोदासनृपोषिताम् ॥ 4.1.42.६० ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वार्द्धे कालवञ्चनोपायोनाम द्विचत्वारिंशोध्यायः ॥ ४२ ॥&lt;/p&gt;</description>
    </item>
    <item>
      <title>०४३ दिवोदासप्रतापवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/043_divodAsapratApavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/043_divodAsapratApavarNanam/</guid>
      <description>&lt;p&gt;॥ अगस्तिरुवाच ॥ ॥&lt;br&gt;&#xA;दिवोदासं नरपतिं कथं देवस्त्रिलोचनः ॥&lt;br&gt;&#xA;काशीं सन्त्याजयामास कथमागाच्च मन्दरात् ॥&lt;br&gt;&#xA;एतदाख्यानमाख्याहि श्रोतॄणां प्रमुदे भगोः ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मन्दरं गतवान्देवो ब्रह्मणो वाक्य गौरवात् ॥&lt;br&gt;&#xA;तपसा तस्य सन्तुष्टो मन्दरस्यैव भूभृतः ॥ २ ॥&lt;br&gt;&#xA;गते विश्वेश्वरे देवे मन्दरं गिरिसुन्दरम् ॥&lt;br&gt;&#xA;गिरिशेन समं जग्मुरपि सर्वे दिवौकसः ॥ ३ ॥&lt;br&gt;&#xA;क्षेत्राणि वैष्णवानीह त्यक्त्वा विष्णुरपि क्षितेः ॥&lt;br&gt;&#xA;प्रयातो मन्दरं यत्र देवदेव उमाधवः ॥ ४ ॥&lt;br&gt;&#xA;स्थानानि गाणपत्यानि गणेशोपि ततो व्रजत् ॥&lt;br&gt;&#xA;हित्वाहमपि विप्रेन्द्र गतवान्मन्दरं प्रति ॥ ५ ॥&lt;br&gt;&#xA;सूरः सौराणि सन्त्यज्य गतश्चायतनादरम् ॥&lt;br&gt;&#xA;स्वंस्वं स्थानं क्षितौ त्यक्त्वा ययुरन्येपि निर्जराः ॥ ६॥&lt;br&gt;&#xA;गतेषु देवसङ्घेषु पृथिव्याः पृथिवीपतिः ॥&lt;br&gt;&#xA;चकार राज्यं निर्द्वन्द्वं दिवोदासः प्रतापवान् ॥ ७ ॥&lt;br&gt;&#xA;विधाय राजधानीं स वाराणस्यां सुनिश्चलाम् ॥&lt;br&gt;&#xA;एधां चक्रे महाबुद्धिः प्रजाधर्मेण पालयन् ॥ ८ ॥&lt;br&gt;&#xA;सूर्यवत्स प्रतपिता दुर्हृदां हृदि नेत्रयोः ॥&lt;br&gt;&#xA;सोमवत्सुहृदामासीन्मानसेषु स्वकेष्वऽपि ॥ ९ ॥&lt;br&gt;&#xA;अखण्डमाखण्डलवत्कोदण्डकलयन्रणे ॥&lt;br&gt;&#xA;पलायमानैरालोकिशत्रुसैन्यबलाहकैः ॥ 4.1.43.१० ॥&lt;br&gt;&#xA;स धर्मराजवज्जातो धर्माधर्मविवेचकः ॥&lt;br&gt;&#xA;अदण्ड्यान्मण्डयन्राजा दण्ड्यांश्च परिदण्डयन् ॥ ११ ॥&lt;br&gt;&#xA;धनञ्जय इवाधाक्षीत्परारण्यान्यनेकशः ॥&lt;br&gt;&#xA;पाशीव पाशयाञ्चक्रे वैरिचक्रं विदूरगः ॥ १२ ॥&lt;br&gt;&#xA;सोभूत्पुण्यजनाधीशो रिपुराक्षसवर्धनः ॥&lt;br&gt;&#xA;जगत्प्राणसमानश्च जगत्प्राणनतत्परः ॥१३॥&lt;br&gt;&#xA;राजराजः स एवाभूत्सर्वेषां धनदः सताम् ॥&lt;br&gt;&#xA;स एव रुद्रमूर्तिश्च प्रेक्षिष्ट रिपुभी रणे ॥ १४ ॥&lt;br&gt;&#xA;विश्वेषां स हि देवानां तपसा रूपधृग्यतः ॥&lt;br&gt;&#xA;विश्वेदेवास्ततस्तं तु स्तुवन्ति च भजन्ति च ॥ १५ ॥&lt;br&gt;&#xA;असाध्यः स हि साध्यानां वसुभ्यो वसुनाधिकः ॥&lt;br&gt;&#xA;ग्रहाणां विग्रहधरो दस्रतोऽजस्ररूपभाक् ॥ १६ ॥&lt;br&gt;&#xA;मरुद्गणानगणयंस्तुषितांस्तोषयन्गुणैः ॥&lt;br&gt;&#xA;सर्वविद्याधरो यस्तु सर्वविद्याधरेष्वपि ॥ १७ ॥&lt;br&gt;&#xA;अगर्वानेव गन्धर्वान्यश्चक्रे निजगीतिभिः ॥&lt;br&gt;&#xA;ररक्षुर्यक्षरक्षांसि तद्दुर्गं स्वर्गसोदरम् ॥ १८ ॥&lt;br&gt;&#xA;नागानागांसि चक्रुश्च तस्य नागबलीयसः ॥&lt;br&gt;&#xA;दनुजामनुजाकारं कृत्वा तं च सिषेविरे ॥ १९ ॥&lt;br&gt;&#xA;जाता गुह्यचरा यस्य गुह्यकाः परितो नृषु ॥&lt;br&gt;&#xA;संसेविष्यामहे राजन्नसुरास्त्वां स्ववैभवैः ॥ 4.1.43.२० ॥&lt;br&gt;&#xA;वयं यतस्त्वद्विषये सुरावासोऽपि दुर्लभः ॥&lt;br&gt;&#xA;अशिक्षयत्क्षितिपतेरिह यस्य तुरङ्गमान् ॥&lt;br&gt;&#xA;आशुगश्चाशुगामित्वं पावमाने पथिस्थितः ॥ २१ ॥&lt;br&gt;&#xA;अगजान्यस्य तु गजान्नगवर्ष्मसुवर्ष्मणः ॥&lt;br&gt;&#xA;अजस्र दानिनो दृष्ट्वा भवन्नन्येपि दानिनः ॥ २२ ॥&lt;br&gt;&#xA;सदोजिरे च बोद्धारो योद्धारश्चरणाजिरे ॥&lt;br&gt;&#xA;न यस्य शास्त्रैर्विजिता न शस्त्रैः केनचित्क्वचित् ॥ २३ ॥&lt;br&gt;&#xA;न नेत्रविषये जाता विषये यस्यभूभृतः ॥&lt;br&gt;&#xA;सदा नष्टपदा द्वेष्यास्तदाऽनष्टपदाः प्रजाः ॥ २४ ॥&lt;br&gt;&#xA;कलावानेक एवास्ति त्रिदिवेपि दिवौकसाम् ॥&lt;br&gt;&#xA;तस्य क्षोणिभृतः क्षोण्यां जनाः सर्वे कलालयाः ॥ २५ ॥&lt;br&gt;&#xA;एक एव हि कामोस्ति स्वर्गे सोप्यङ्गवर्जितः ॥&lt;br&gt;&#xA;साङ्गोपाङ्गाश्च सर्वेषां सर्वे कामा हि तद्भुवि ॥२६॥&lt;br&gt;&#xA;तस्योपवर्तनेप्येको न श्रुतो गोत्रभित्क्वचित् ॥&lt;br&gt;&#xA;स्वर्गे स्वर्गसदामीशो गोत्रभित्परिकीर्तितः ॥ २७ ॥&lt;br&gt;&#xA;क्षयी च तस्य विषये कोप्याकर्णि न केनचित् ॥&lt;br&gt;&#xA;त्रिविष्टपे क्षपानाथः पक्षेपक्षे क्षयीष्यते ॥ २८ ॥&lt;br&gt;&#xA;नाके नवग्रहाः सन्ति देशास्तस्याऽनवग्रहाः ॥ २९ ॥&lt;br&gt;&#xA;हिरण्यगर्भः स्वर्लोकेप्येक एव प्रकाशते ॥&lt;br&gt;&#xA;हिरण्यगर्भाः सर्वेषां तत्पौराणामिहालयाः ॥ 4.1.43.३० ॥&lt;br&gt;&#xA;सप्ताश्व एकः स्वर्लोके नितरां भासतेंऽशुमान् ॥&lt;br&gt;&#xA;सदंशुकाः प्रतिदिनं बह्वश्वास्तत्पुरौकसः ॥ ३१ ॥&lt;br&gt;&#xA;सदप्सरा यथास्वर्भूस्तत्पुर्यपिसदप्सराः ॥&lt;br&gt;&#xA;एकैव पद्मा वैकुण्ठे तस्य पद्माकराः शतम् ॥ ॥ ३२ ॥&lt;br&gt;&#xA;अनीतयश्च तद्ग्रामानाराजपुरुषाः क्वचित् ॥&lt;br&gt;&#xA;गृहेगृहेत्र धनदा नाक एकोऽलकापतिः ॥ ३३ ॥&lt;br&gt;&#xA;दिवोदासस्य तस्यैवं काश्यां राज्यं प्रशासतः ॥&lt;br&gt;&#xA;गतं वर्षं दिनप्रायं शरदामयुताष्टकम् ॥ ३४ ॥&lt;br&gt;&#xA;गीर्वाणा विप्रतीकारमथ तस्य चिकीर्षवः ॥&lt;br&gt;&#xA;गुरुणा मन्त्रयाञ्चक्रुर्धर्मवर्त्मानुयायिनः ॥३५॥&lt;br&gt;&#xA;भवादृशामिव मुने प्रायशो धर्मचारिणाम् ॥&lt;br&gt;&#xA;विबुधा विदधत्येव महतीरापदान्ततीः ॥३६॥&lt;br&gt;&#xA;यद्यप्यसौ धराधीशो व्याधिनोद्दुर्धराध्वरैः ॥&lt;br&gt;&#xA;तानध्वरभुजोऽत्यन्तं तथापि सुहृदो न ते ॥ ३७ ॥&lt;br&gt;&#xA;स्वभाव एव द्युसदां परोत्कर्षासहिष्णुता ॥&lt;br&gt;&#xA;बलि बाण दधीच्याद्यैरपराद्धं किमत्र तैः ॥३८॥&lt;br&gt;&#xA;अन्तराया भवन्त्येव धर्मस्यापि पदेपदे ॥&lt;br&gt;&#xA;तथापि न निजो धर्मो धर्मधीभिर्विमुच्यते ॥ ३९ ॥&lt;br&gt;&#xA;अधर्मिणः समेधन्ते धनधान्यसमृद्धिभिः ॥&lt;br&gt;&#xA;अधर्मादेव च परं समूलं यान्त्यधोगतिम् ॥ 4.1.43.४० ॥&lt;br&gt;&#xA;प्रजाः पालयतस्तस्य पुत्रानिव निजौरसान् ॥&lt;br&gt;&#xA;रिपुञ्जयस्य नाल्पोपि बभूवाधर्मसङ्ग्रहः ॥४१॥&lt;br&gt;&#xA;षाड्गुण्यवेदिनस्तस्य त्रिशक्त्यूर्जितचेतसः ॥&lt;br&gt;&#xA;चतुरोपायवित्तस्य न रन्ध्रं विविदुः सुराः ॥ ४२ ॥&lt;br&gt;&#xA;बुद्धिमन्तोपि विबुधा विप्रतीकर्तुमुद्यताः ॥&lt;br&gt;&#xA;मनागपि न संशेकुरपकर्तुं तदीशितुः ॥ ४३ ॥&lt;br&gt;&#xA;एकपत्नीव्रताः सर्वे पुमांसस्तस्य मण्डले ॥&lt;br&gt;&#xA;नारीषु काचिन्नैवासीदपतिव्रतधर्मिणी ॥ ४४ ॥&lt;br&gt;&#xA;अनधीतो न विप्रोभूदशूरोनैव बाहुजः ॥&lt;br&gt;&#xA;वैश्योनभिज्ञो नैवासीदर्थोपार्जनकर्मसु ॥४५॥&lt;br&gt;&#xA;अनन्यवृत्तयः शूद्रा द्विजशुश्रूषणं प्रति ॥&lt;br&gt;&#xA;तस्य राष्ट्रे समभवन्दिवोदासस्य भूपतेः ॥ ४६ ॥&lt;br&gt;&#xA;अविप्लुत ब्रह्मचर्यास्तद्राष्ट्रे ब्रह्मचारिणः ॥&lt;br&gt;&#xA;नित्यं गुरुकुलाधीना वेदग्रहणतत्पराः ॥ ४७ ॥&lt;br&gt;&#xA;आतिथ्यधर्मप्रवणा धर्मशास्त्रविचक्षणाः ॥&lt;br&gt;&#xA;नित्यसाधुसमाचारा गृहस्थास्तस्य सर्वतः ॥ ४८ ॥&lt;br&gt;&#xA;तृतीयाश्रमिणो यस्मिन्वनवृत्तिकृतादराः ॥&lt;br&gt;&#xA;निःस्पृहा ग्रामवार्तासु वेदवर्त्मानुसारिणः ॥ ४९ ॥&lt;br&gt;&#xA;सर्वसङ्गविनिर्मुक्ता निर्मुक्ता निष्परिग्रहाः ॥&lt;br&gt;&#xA;वाङ्मनःकर्मदण्डाढ्या यतयो यत्र निःस्पृहाः ॥ 4.1.43.५० ॥&lt;br&gt;&#xA;अन्येनुलोमजन्मानः प्रतिलो मभवा अपि ॥&lt;br&gt;&#xA;स्वपारम्पर्यतो दृष्टं मनाग्वर्त्म न तत्यजुः ॥ ५१ ॥&lt;br&gt;&#xA;अनपत्या न तद्राष्ट्रे धनहीनोपि कोपि न ॥&lt;br&gt;&#xA;अवृद्धसेवी नो कश्चिदकाण्डमृतिभाक्च न ॥ ५२ ॥&lt;br&gt;&#xA;न चाटा नैव वाचाटा वञ्चका नो न हिंसकाः ॥&lt;br&gt;&#xA;न पाषण्डा न वै भण्डा न रण्डा न च शौण्डिकाः ॥५३॥&lt;br&gt;&#xA;श्रुतिघोषो हि सर्वत्र शास्त्रवादः पदेपदे ॥&lt;br&gt;&#xA;सर्वत्र सुभगालापा मुदामङ्गलगीतयः ॥५४ ॥&lt;br&gt;&#xA;वीणावेणुप्रवादाश्च मृदङ्गा मधुरस्वनाः ॥&lt;br&gt;&#xA;सोमपानं विनान्यत्र पानगोष्ठी न कर्णगा ॥५५॥&lt;br&gt;&#xA;मांसाशिनः पुरोडाशे नैवान्यत्र कदाचन ॥&lt;br&gt;&#xA;न दुरोदरिणो यत्र नाधमर्णा न तस्कराः ॥ ५६ ॥&lt;br&gt;&#xA;पुत्रस्य पित्रोः पदयोः पूजनं देवपूजनम् ॥&lt;br&gt;&#xA;उपवासो व्रतं तीर्थं देवताराधनं परम् ॥ ५७ ॥&lt;br&gt;&#xA;नारीणां भर्तृपद् योरर्चनं तद्वचःश्रुतिः ॥&lt;br&gt;&#xA;समर्चयन्ति सततमनुजा निजमग्रजम् ॥ ५८ ॥&lt;br&gt;&#xA;सपर्ययन्ति मुदिता भृत्याः स्वामिपदाम्बुजम् ॥&lt;br&gt;&#xA;हीनवर्णैरग्रवर्णो वर्ण्यते गुणगौरवैः ॥ ५९ ॥&lt;br&gt;&#xA;वरिवस्यन्ति भूयोपि त्रिकालं काशिदेवताः ॥&lt;br&gt;&#xA;सर्वत्र सर्वे विद्वांसः समर्च्यन्ते मनोरथैः ॥ 4.1.43.६० ॥&lt;br&gt;&#xA;विद्वद्भिश्च तपोनिष्ठास्तपोनिष्ठैर्जितेन्द्रियाः ॥&lt;br&gt;&#xA;जितेन्द्रियैर्ज्ञाननिष्ठा ज्ञानिभिः शिवयोगिनः ॥ ६१ ॥&lt;br&gt;&#xA;मन्त्रपूतं महार्हं च विधियुक्तं सुसंस्कृतम् ॥&lt;br&gt;&#xA;वाडवानां मुखाग्नौ च हूयतेऽहर्निशं हविः ॥ ६२ ॥&lt;br&gt;&#xA;वापीकूपतडागानामारामाणां पदेपदे ॥&lt;br&gt;&#xA;शुचिभिर्द्रव्यसम्भारैः कर्तारो यत्र भूरिशः ॥ ६३ ॥&lt;br&gt;&#xA;यद्राष्ट्रे हृष्टपुष्टाश्च दृश्यन्ते सर्वजातयः ॥&lt;br&gt;&#xA;अनिन्द्यसेवा सम्पन्ना विनामृगयु सौनिकान् ॥ ६४ ॥&lt;br&gt;&#xA;इत्थं तस्य महीजानेः सर्वत्र शुचिवर्तिनः ॥&lt;br&gt;&#xA;उन्मिषन्तोप्यनिमिषा मनाक्छिद्रं न लेभिरे ॥ ६५ ॥&lt;br&gt;&#xA;अथोवाचामर गुरुर्देवानपचिकीर्षुकान् ॥&lt;br&gt;&#xA;तस्मिन्राजनि धर्मिष्ठे वरिष्ठे मन्त्रवेदिषु ॥६८॥&lt;br&gt;&#xA;॥ गुरुरुवाच ॥ ॥&lt;br&gt;&#xA;सन्धिविग्रहयानास्ति सं श्रयं द्वैधभावनम् ॥&lt;br&gt;&#xA;यथा स राजा संवेत्ति न तथात्रापि कश्चन ॥ ६७ ॥&lt;br&gt;&#xA;उपायोप्येक एवास्ति चतुर्ष्विह दिवौकसः ॥&lt;br&gt;&#xA;भेदो नाम स चेत्सिध्येत्तपोबलिनि तत्र हि ॥६८॥&lt;br&gt;&#xA;तेन यद्यपि भूभर्त्रा भूमेर्देवा विवासिताः ॥&lt;br&gt;&#xA;तथापि भूरिशस्तत्र सन्त्यस्मत्पक्षपातिनः ॥ ६९ ॥&lt;br&gt;&#xA;कालो निमिषमात्रोपि यान्विना न सुखं व्रजेत् ॥&lt;br&gt;&#xA;अस्माकमपि तस्यापि सन्ति ते तत्र मानिताः ॥ 4.1.43.७० ॥&lt;br&gt;&#xA;अन्तर्बहिश्चरा नित्यं सर्वविश्रम्भ भूमयः ॥&lt;br&gt;&#xA;समागतेषु तेष्वत्र सर्वं नः सेत्स्यति प्रियम् ॥ ७१ ॥&lt;br&gt;&#xA;समाकर्ण्य च ते सर्वे त्रिदशा गीष्पतीरितम् ॥&lt;br&gt;&#xA;निर्णीतवन्तस्तस्यार्थं तस्मादन्तर्बहिश्चरान् ॥&lt;br&gt;&#xA;अभिनन्द्याथ तं सर्वे प्रोचुरित्थं भवेदिति ॥ ७२ ॥&lt;br&gt;&#xA;ततः शक्रः समाहूय वीतिहोत्रं पुरःस्थितम् ॥&lt;br&gt;&#xA;ऊचे मधुरया वाचा बहुमानपुरःसरम् ॥ ७३ ॥&lt;br&gt;&#xA;हव्यवाहन या मूर्तिस्तव तत्र प्रतिष्ठिता ॥&lt;br&gt;&#xA;तामुपासंहर क्षिप्रं विषयात्तस्य भूपतेः ॥ ॥ ७४ ॥&lt;br&gt;&#xA;समागतायां तन्मूर्तौ सर्वानष्टाग्रयः प्रजाः ॥&lt;br&gt;&#xA;हव्यकव्यक्रियाशून्या विरजिष्यन्ति राजनि ॥ ७५ ॥&lt;br&gt;&#xA;प्रजासु च विरक्तासु राज्यकामदुघासु वै ॥&lt;br&gt;&#xA;कृच्छ्रेणोपार्जितोऽपार्थो राजशब्दो भविष्यति ॥ ७६ ॥&lt;br&gt;&#xA;प्रजानां रञ्जनाद्राजा येयं रूढिरुपार्जिता ॥&lt;br&gt;&#xA;तस्यां रूढ्यां प्रनष्टायां राज्यमेव विनङ्क्ष्यति ॥ ७७ ॥&lt;br&gt;&#xA;प्रजाविरहितो राजा कोशदुर्गबलादिभिः ॥&lt;br&gt;&#xA;समृद्धोप्यचिरान्नश्येत्कूलसंस्थ इव द्रुमः ॥ ७८ ॥&lt;br&gt;&#xA;त्रिवर्गसाधनाहेतुः प्राक्प्रजैव महीपतेः ॥&lt;br&gt;&#xA;क्षीणवृत्त्यां प्रजायां वै त्रिवर्गः क्षीयते स्वयम् ॥ ७९ ॥&lt;br&gt;&#xA;क्षीणे त्रिवर्गे सङ्क्षीणा गतिर्लोकद्वयात्मिका ॥ 4.1.43.८० ॥&lt;br&gt;&#xA;इतीन्द्रवचनाद्वह्निरह्नाय क्षोणिमण्डलात् ॥&lt;br&gt;&#xA;आचकर्ष निजां मूर्तिं योगमाया बलान्वितः ॥ ८१ ॥&lt;br&gt;&#xA;निन्ये न केवलं त्रेतां जाठराग्निमपि प्रभुः ॥&lt;br&gt;&#xA;वज्रिणो वचसा वह्निर्निजशक्तिसमन्वितम् ॥ ८२ ॥&lt;br&gt;&#xA;वह्नौ स्वर्लोकमापन्ने जाते मध्यन्दिने नृपः ॥&lt;br&gt;&#xA;कृतमाध्याह्निकस्तूर्णं प्राविशद्भोज्यमण्डपम् ॥ ८३ ॥&lt;br&gt;&#xA;महानसाधिकृतयो वेपमानास्ततो मुहुः ॥&lt;br&gt;&#xA;क्षुधार्तमपि भूपालमिदं मन्दं व्यजिज्ञपन् ॥ ८४ ॥&lt;br&gt;&#xA;सूपकारा ऊचुः ॥&lt;br&gt;&#xA;अत्यहस्करतेजस्क प्रतापविजितानल ॥&lt;br&gt;&#xA;किञ्चिद्विज्ञप्तुकामाः स्मोप्यकाण्डेरणपण्डित ॥ ८५ ॥&lt;br&gt;&#xA;यदि विश्रुणयेद्राजन्भवानभयदक्षिणाम् ॥&lt;br&gt;&#xA;तदा विज्ञापयिष्यामः प्रबद्धकरसम्पुटाः ॥ ८६ ॥&lt;br&gt;&#xA;भ्रूसञ्ज्ञयाकृतादेशाः प्रशस्तास्येनभूभुजा ॥&lt;br&gt;&#xA;मृदु विज्ञापयाञ्चक्रुः पाकशालाधिकारिणः ॥ ८७ ॥&lt;br&gt;&#xA;न जानीमो वयं नाथ त्वत्प्रतापभयार्दितः ॥&lt;br&gt;&#xA;कुसृत्याथ कया विद्वान्नष्टो वैश्वानरः पुरात् ॥ ८८ ॥&lt;br&gt;&#xA;कृशानौ कृशतां प्राप्ते कथं पाकक्रिया भवेत् ॥&lt;br&gt;&#xA;तथापि सूर्यपाकेन सिद्धा पक्तिर्हि काचन ॥ ८९ ॥&lt;br&gt;&#xA;प्रभोरादेशमासाद्य तामिहैवानयामहे ॥&lt;br&gt;&#xA;मन्यामहे च भूजाने पक्तिरद्यतनी शुभा ॥ 4.1.43.९० ॥&lt;br&gt;&#xA;श्रुत्वान्धसिकवाक्यं स महासत्त्वो महामतिः ॥&lt;br&gt;&#xA;नृपतिश्चिन्तयामास देवानां वै कृतं त्विदम् ॥ ९१ ॥&lt;br&gt;&#xA;क्षणं संशीलयंस्तत्र ददर्श तपसोबलात् ॥&lt;br&gt;&#xA;न केवलं जहौ गेहं हुतभुक्चौदरीर्दरीः ॥ ९२ ॥&lt;br&gt;&#xA;अप्यहासीदितोलोकाज्जगाम च सुरालयम् ॥&lt;br&gt;&#xA;भवत्विह हि का हानिरस्माकं ज्वलने गतै ॥ ९३ ॥&lt;br&gt;&#xA;तेषामेवविचाराच्च हानिरेषा सुपर्वणाम् ॥&lt;br&gt;&#xA;तद्बलेन च किं राज्यं मयेदमुररीकृतम् ॥ ९४ ॥&lt;br&gt;&#xA;पितामहेन महतो गौरवात्प्रतिपादितम् ॥&lt;br&gt;&#xA;इति चिन्तयतस्तस्य मध्यलोकशतक्रतोः ॥ ९५ ॥&lt;br&gt;&#xA;पौराः समागता द्वारि सह जानपदैर्नरैः ॥&lt;br&gt;&#xA;द्वास्थेन चाज्ञया राज्ञस्ततस्तेन्तः प्रवेशिताः ॥ ९६ ॥&lt;br&gt;&#xA;दत्त्वोपदं यथार्हं ते प्रणेमुः क्षोणिवज्रिणम् ॥&lt;br&gt;&#xA;केचित्सम्भाषिता राज्ञादरसोदरया गिरा ॥ ९७ ॥&lt;br&gt;&#xA;केचिच्च समुदा दृष्ट्या केचिच्च करसञ्ज्ञया ॥&lt;br&gt;&#xA;विसर्जिता सना राज्ञा बहुमानपुरःसरम् ॥ ९८ ॥&lt;br&gt;&#xA;तेजिरे भेजिरे सर्वे रत्नार्चिः परिसेविते ॥&lt;br&gt;&#xA;विजितामोदसन्दोहे सुरानोकहसौरभैः ॥&lt;br&gt;&#xA;राज्ञः शतशलाकस्थच्छत्रस्यच्छाययाशुभे ॥ ९९ ॥&lt;br&gt;&#xA;विशाम्पतिरथोवाच तन्मुखच्छाययेरितम् ॥&lt;br&gt;&#xA;विज्ञाय तदभिप्रायमलम्भीत्या पुरौकसः ॥ 4.1.43.१०० ॥&lt;br&gt;&#xA;विकारकारिभिर्लेखैर्यदिनीतोऽनलो भुवः ॥&lt;br&gt;&#xA;एतावतैव किं सिद्धयेन्मयि तेषां पराभवः ॥ १ ॥&lt;br&gt;&#xA;चिकीर्षुरहमेवासं पौराः कार्यमिदम्पुरा ॥&lt;br&gt;&#xA;परं ह्युपेक्षितप्रायं दिष्ट्या तैः स्मारितं चिरात् ॥ २ ॥&lt;br&gt;&#xA;गतोऽनलोऽभवद्भद्रं जगत्प्राणोपि यात्वितः ॥&lt;br&gt;&#xA;वरुणः पुष्पवन्ताभ्यामविलम्बं प्रयात्वितः ॥ ३ ॥&lt;br&gt;&#xA;अहमेव हि पर्जन्यो भविष्यामि तपोबलात् ॥&lt;br&gt;&#xA;मुदे जनपदानां च सर्वसस्यसमृद्धिदः ॥ ४ ॥&lt;br&gt;&#xA;तपोयोगबलेनाहमात्मानं परिकल्प्य च ॥&lt;br&gt;&#xA;त्रिधावह्निस्वरूपेण पक्तीष्टिव्युष्टिकृत्तमः ॥ ५॥&lt;br&gt;&#xA;अन्तर्बहिश्च यो द्वेधा नभस्वत्पदवी दधत् ॥&lt;br&gt;&#xA;सर्वेषामेव वेत्स्यामि त्वन्तःकरणचेष्टितम् ॥ ६ ॥&lt;br&gt;&#xA;विधाय चाम्भसीं मूर्तिं सर्वजीवैकजीवनीम् ॥&lt;br&gt;&#xA;प्रजाः सञ्जीवयिप्यामि किं जडैर्विषये मम ॥ ७ ॥&lt;br&gt;&#xA;यदा खे तमसा पौरा ग्रस्येते शशिभास्करौ ॥&lt;br&gt;&#xA;तदा न किं विना ताभ्यां जीवामः क्षितिमण्डले ॥ ८ ॥&lt;br&gt;&#xA;श्रियं चान्द्रमसीं प्राप्य ह्लादयिष्याम्यहं प्रजाः ॥&lt;br&gt;&#xA;निशाचरेण किमिह क्षयिणा च कलङ्किना ॥ ९ ॥&lt;br&gt;&#xA;अस्मत्कुले मूलभूतो भास्करो मान्य एव नः ॥&lt;br&gt;&#xA;स तिष्ठतु सुखेनात्र यातायातं करोतु च ॥ 4.1.43.११० ॥&lt;br&gt;&#xA;स एको जगतामात्मा विशेषात्कुलदेवता ॥&lt;br&gt;&#xA;सोपकर्तुं न वेत्त्येव तस्येदं व्रतमुत्तमम् ॥ ११ ॥&lt;br&gt;&#xA;इति नरपतिवाक्सुधारसौघं श्रुतिपुटकैः परिपीय पौरवर्गः ॥&lt;br&gt;&#xA;विकसितवदनाम्बुजो जगामनिजनिजमालयमाधिमुक्तचित्तः ॥ १२ ॥&lt;br&gt;&#xA;क्षितिपतिरपि तत्तथा विधाय तपसोसाध्यमिहास्ति किं त्रिलोक्याम् ॥&lt;br&gt;&#xA;अतिवह्न्यर्कमसौ दधच्चतेजो द्युसदां शल्यमिवोच्चकैर्बभूव ॥ १३ ॥&lt;br&gt;&#xA;इति श्रीस्कान्दे महापुरण एकाशीतिसाहस्र्यां संहितायां चतुर्थे काशीखण्डे पूर्वार्द्धे दिवोदासप्रतापवर्णनन्नाम त्रिचत्वारिंशोध्यायः ॥४३॥&lt;/p&gt;</description>
    </item>
    <item>
      <title>०४४ काशीवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/044_kAshIvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/044_kAshIvarNanam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;अथ मन्दरकन्दरोदरोल्लसद समद्युति रत्नमन्दिरे ॥&lt;br&gt;&#xA;परितः समधिष्ठितामरे निजशिखरैर्वसनीकृताम्बरे ॥ १ ॥&lt;br&gt;&#xA;निवसञ्जगदीश्वरो हरः कृशरजनीश कलामनोहरः ॥।&lt;br&gt;&#xA;लभते स्म न शर्म शङ्करः प्रसरत्काशिवियोगज ज्वरः ॥ २ ॥&lt;br&gt;&#xA;विरहानलशान्तये तदा समलेपि त्रिपुरारिणापि यः ॥&lt;br&gt;&#xA;मलयोद्भव पङ्क एष स प्रतिपेदेह्यधुना पिपांसुताम् । ३&lt;br&gt;&#xA;परितापहराणि पद्मिनीनां मृदुलान्यपि कङ्कणीकृतानि ॥&lt;br&gt;&#xA;गदितानि यदीश्वरेण सर्पास्तदभूत्सत्यमहोमहेश्वरेच्छा ॥ ४ ॥&lt;br&gt;&#xA;यदु दुग्धनिधिं निमथ्यदेवैर्मृदुसारः समकर्षि पूर्णचन्द्रः ॥&lt;br&gt;&#xA;स बभूव कृशो वियोगतप्तेश्वरमूर्धोष्मपरिक्षरच्छरीरः ॥ ५ ॥&lt;br&gt;&#xA;यददीधरदेष जाततापः पृथुले मौलिजटानि कुञ्जकोणे ॥&lt;br&gt;&#xA;परितापहरां हरस्तदानीं द्युनदीं तामधुनापि नोज्जिहीते॥ ६ ॥&lt;br&gt;&#xA;महतो विरहस्य शङ्करः प्रसभन्तस्यवशी वशङ्गतः ॥&lt;br&gt;&#xA;विविदेन सुरैः सदोगतैरपि संवीतसुतापवेष्टितः ॥ ७ ॥&lt;br&gt;&#xA;अतिचित्रमिदं यदात्मना शुचिरप्येष कृपीटयोनिना ॥&lt;br&gt;&#xA;स्वपुरीविरहोद्भवेन वै परिताप्येत जगत्त्रयेश्वरः ॥ ८ ॥&lt;br&gt;&#xA;निजभालतलं कलानिधेः कलया नित्यमलङ्करोति यः ॥&lt;br&gt;&#xA;स तदीश्वरमप्यतापयद्विधुरेको विपरीत एव तु ॥ ९ ॥&lt;br&gt;&#xA;गरलं गलनालिकातले विलसेदस्य न तेन तापितः ॥&lt;br&gt;&#xA;अमृतांशु तुषारदीधिति प्रचयैरेव तु तापितोऽद्भुतम् ॥ 4.1.44.१० ॥&lt;br&gt;&#xA;विलसद्धरिचन्दनोदकच्छटया तद्विरहापनुत्तये ॥&lt;br&gt;&#xA;हृदया हि तयाप्यदूयत प्रसरद्भोगिफटाभवैर्न तु ॥११॥&lt;br&gt;&#xA;सकलभ्रममेष नाशयेत्स्रगहित्वाद्यपदेशजं हरः ॥&lt;br&gt;&#xA;इदमद्भुतमस्य यद्भ्रमः स्फुटमाल्येपि महाहिसम्भवः ॥१२॥&lt;br&gt;&#xA;स्मृतिमात्रपथङ्गतोपि यस्त्रिविध तापमपाकरोत्यलम्॥&lt;br&gt;&#xA;स हि काशिवियोगतापितः स्वगतं किञ्चिदजल्पदित्यजः ॥ १३ ॥&lt;br&gt;&#xA;अपि काशि समागतोऽनिलो यदि गात्राणि परिष्वजेन्मम ॥&lt;br&gt;&#xA;दवथुः परिशान्तिमेति तन्नहि मानी परिगाहनैरपि ॥ १४ ॥&lt;br&gt;&#xA;अगमिष्यदहोकथं सतापो ननु दक्षाङ्गजयाय एधितः ॥&lt;br&gt;&#xA;ममजीवातुलता झटित्यलं ह्यभविष्यन्न हिमाद्रिजा यदि ॥ १५ ॥&lt;br&gt;&#xA;न तथोज्झितदेहयातया मम दक्षोद्भवयामनोऽदुनोत् ॥&lt;br&gt;&#xA;अविमुक्तवियोगजन्मनापरि दूयेत यथा महोष्मणा ॥ १६ ॥&lt;br&gt;&#xA;अयि काशि मुदा कदा पुनस्तव लप्स्ये सुखमङ्गसङ्गजम् ॥&lt;br&gt;&#xA;अतिशीतलितानि येन मेऽद्भुतगात्राणि भवन्ति तत्क्षणात् ॥ १७ ॥&lt;br&gt;&#xA;अयि काशि विनाशिताघसङ्घे तवविश्लेषजआशुशुक्षणिः ॥&lt;br&gt;&#xA;अमृतांशुकलामृदुद्रवैरतिचित्रंहविषेव वर्धते ॥ १८ ॥&lt;br&gt;&#xA;अगमन्मम दक्षजा वियोगजो दवथुः प्राग्घिमवत्सुतौषधेन ॥&lt;br&gt;&#xA;अधुना खलु नैव शान्तिमीयां यदि काशीं न विलोकयेहमाशु ॥ १९ ॥&lt;br&gt;&#xA;मनसेति गृणंस्तदा शिवः सुतरां संवृततापवैकृतः ॥&lt;br&gt;&#xA;जगदम्बिकया धियां जनन्या कथमप्येष वियुक्त इत्यमानि ॥ 4.1.44.२० ॥&lt;br&gt;&#xA;प्रियया वपुषोर्धयानयाप्यपरिज्ञात वियोगकारणः ॥&lt;br&gt;&#xA;वचनैरुपचर्यते स्म सप्रणतप्राणिनिदाघदारणः ॥ २१ ॥&lt;br&gt;&#xA;॥ श्रीपार्वत्युवाच ॥ ॥&lt;br&gt;&#xA;तव सर्वग सर्वमस्ति हस्ते विलसद्योग वियोग एव कस्ते ॥&lt;br&gt;&#xA;तव भूतिरहो विभूतिदात्री सकलापत्कलिकापि भूतधात्री ॥ २२ ॥&lt;br&gt;&#xA;त्वदनीक्षणतः क्षणाद्विभो प्रलयं यान्ति जगन्ति शोच्यवत् ॥&lt;br&gt;&#xA;च्यवते भवतः कृपालवादितरोपीशनयस्त्वयोङ्कृतः ॥ २३ ॥&lt;br&gt;&#xA;भवतः परितापहेतवो न भवन्तीन्दु दिवाकराग्नयः ॥&lt;br&gt;&#xA;नयनानियतस्त्रिनेत्र तेऽमी प्रणयिन्यस्तिलसज्जला च मौलौ ॥ २४ ॥&lt;br&gt;&#xA;भुजगाभुजगाः सदैव तेऽमी न विषं सङ्क्रमते च नीलकण्ठ ॥&lt;br&gt;&#xA;अहमस्मि च वामदेव वामा तव वामंवपुरत्र चित्तयुक्ता ॥२५॥&lt;br&gt;&#xA;इति संसृतिसम्बीजजनन्याभिहिते हिते ॥&lt;br&gt;&#xA;गिरां निगुम्फे गिरिशो वक्तुमप्याददे गिरम् ॥ २६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;अयि काशीत्यष्टमूर्तिर्भवो भावाष्टकोभवत् ॥&lt;br&gt;&#xA;सत्वरं शिवयाज्ञायि ध्रुवं काश्याहृतोहरः ॥२७॥&lt;br&gt;&#xA;अथबालसखी भूत तत्तत्काननवीरुधम् ॥ शिवाप्रस्तावयाञ्चक्रे विमुक्तां मुक्तिदां पुरीम् ॥२८॥&lt;br&gt;&#xA;॥ पार्वत्युवाच ॥ ॥&lt;br&gt;&#xA;गगनतलमिलितसलिले प्रलयेपि भव त्रिशूलपरि विधृताम् ॥&lt;br&gt;&#xA;कृतपुण्डरीकशोभां स्मरहरकाशीं पुरीं यावः ॥२९॥&lt;br&gt;&#xA;धराधरेन्द्रस्य धरातिसुन्दरा न मां तथास्यापि धिनोति धूर्जटे॥&lt;br&gt;&#xA;धरागतापीह न या ध्रुवन्धरा पुरीधुरीणा तव काशिका यथा॥4.1.44.३०॥&lt;br&gt;&#xA;न यत्र काश्यां कलिकालजं भयं न यत्र काश्यां मरणात्पुनर्भवः॥&lt;br&gt;&#xA;न यत्र काश्यां कलुषोद्भवं भयं कथं विभो सा नयनातिथिर्भवेत् ॥३१॥&lt;br&gt;&#xA;किमत्र नो सन्ति पुरः सहस्रशः पदेपदे सर्वसमृद्धिभूमयः ॥&lt;br&gt;&#xA;परं न काशी सदृशीदृशोः पदं क्वचिद्गता मे भवता शपे शिव ॥ ३२ ॥&lt;br&gt;&#xA;त्रिविष्टपे सन्ति न किं पुरः शतं समस्तकौतूहलजन्मभूमयः ॥&lt;br&gt;&#xA;तृणी भवन्तीह च ताः पुरःपुरः पदं पुरारे भवतो भवद्विषः ॥३३॥&lt;br&gt;&#xA;न केवलं काशिवियोगजो ज्वरः प्रबाधते त्वां तु तथा यथात्र माम् ॥&lt;br&gt;&#xA;उपाय एषोत्र निदाघशान्तये पुरी तु सा वा ममजन्मभूरथ ॥ ३४ ॥&lt;br&gt;&#xA;मया न मेने ममजन्मभूमिका वियोगजन्मा परिदाघईशितः ॥&lt;br&gt;&#xA;अवाप्यकाशीं परितः प्रशान्तिदां समस्तसन्तापविघातहेतुकाम् ॥ ३५ ॥&lt;br&gt;&#xA;न मोक्षलक्ष्म्योत्र समक्षमीक्षितास्तनूभृता केनचिदेव कुत्रचित् ॥&lt;br&gt;&#xA;अवैम्यहं शर्मद सर्वशर्मदा सरूपिणी मुक्तिरसौ हि काशिका ॥ ३६ ॥&lt;br&gt;&#xA;न मुक्तिरस्तीह तथा समाधिना स्थिरेन्द्रियत्वोज्झित तत्समाधिना ॥&lt;br&gt;&#xA;क्रतुक्रियाभिर्न न वेदविद्यया यथा हि काश्यां परिहाय विग्रहम् ॥३७॥&lt;br&gt;&#xA;न नाकलोके सुखमस्ति तादृशं कुतस्तु पातालतलेऽतिसुन्दरे ॥&lt;br&gt;&#xA;वार्तापि मर्त्ये सुखसंश्रया क्व वा काश्यां हि यादृक्तनुमात्रधारिणि ॥ ३८ ॥&lt;br&gt;&#xA;क्षेत्रे त्रिशूलिन्भवतोऽविमुक्ते विमुक्तिलक्ष्म्या न कदापि मुक्ते ॥&lt;br&gt;&#xA;मनोपि यः प्राणिवरः प्रयुङ्क्ते षडङ्गयोगं स सदैव युङ्क्ते ॥ ३९ ॥&lt;br&gt;&#xA;षडङ्गयोगान्नहि तादृशी नृभिः शरीरसिद्धिः सहसात्र लभ्यते ॥&lt;br&gt;&#xA;सुखेन काशीं समवाप्य यादृशीदृशौ स्थिरीकृत्य शिव त्वयि क्षणम् ॥ 4.1.44.४० ॥&lt;br&gt;&#xA;वरं हि तिर्यक्त्वमबुद्धिवैभवं न मानवत्वं बहुबुद्धिभाजनम् ॥&lt;br&gt;&#xA;अकाशिसन्दर्शननिष्फलोदयं समन्ततः पुष्करबुद्बुदोपमम् ॥ ४१ ॥&lt;br&gt;&#xA;दृशौ कृतार्थे कृतकाशिदर्शने तनुःकृतार्था शिवकाशिवासिनी ॥&lt;br&gt;&#xA;मनःकृतार्थं धृतकाशिसंश्रयं मुखं कृतार्थं कृतकाशिसम्मुखम् ॥ ४२ ॥&lt;br&gt;&#xA;वरं हि तत्काशिरजोति पावनं रजस्तमोध्वंसि शशिप्रभोज्ज्वलम् ॥&lt;br&gt;&#xA;कृतप्रणामैर्मणिकर्णिका भुवे ललाटगंयद्बहुमन्यते सुरैः ॥ ४३ ॥&lt;br&gt;&#xA;न देवलोको न च सत्यलोको न नागलोको मणिकर्णिकायाः ॥&lt;br&gt;&#xA;तुलां व्रजेद्यत्र महाप्रयाणकृच्छ्रुतिर्भवेद्ब्रह्मरसायनास्पदम् ॥४४॥&lt;br&gt;&#xA;महामहोभूर्मणिकर्णिकास्थली तमस्ततिर्यत्र समेति सङ्क्षयम् ॥&lt;br&gt;&#xA;परः शतैर्जन्मभिरेधितापि या दिवाकराग्नीन्दुकरैरनिग्रहा ॥ ४५ ॥&lt;br&gt;&#xA;किमु निर्वाणपदस्य भद्रपीठं मृदुलं तल्पमथोनुमोक्षलक्ष्म्याः ॥&lt;br&gt;&#xA;अथवा मणिकर्णिकास्थली परमानन्दसुकन्दजन्मभूमिः ॥ ४६ ॥&lt;br&gt;&#xA;समतीतविमुक्तजन्तुसङ्ख्या क्रियते यत्र जनैः सुखोपविष्टैः ॥&lt;br&gt;&#xA;विलसद्द्युति सूक्ष्मशर्कराभिः स्ववपुःपातमहोत्सवाभिलाषैः ॥ ४७ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अपर्णापरिवर्ण्येति पुरीं वाराणसीं मुने ॥&lt;br&gt;&#xA;पुनर्विज्ञापयामास काशीप्राप्त्यै पिनाकिनम्॥ ४८ ॥&lt;br&gt;&#xA;श्रीपार्वत्युवाच ॥ ॥&lt;br&gt;&#xA;प्रमथाधिप सर्वेश नित्यस्वाधीनवर्तन ॥&lt;br&gt;&#xA;यथानन्दवनं यायां तथा कुरु वरप्रद॥ ४९ ॥&lt;br&gt;&#xA;स्कन्द उवाच॥ ॥&lt;br&gt;&#xA;जितपीयूषमाधुर्यां काशीस्तवनसुन्दरीम् ॥&lt;br&gt;&#xA;अथाकर्ण्याहमुदितो गिरिशो गिरिजां गिरम् ॥ 4.1.44.५० ॥&lt;br&gt;&#xA;श्रीदेवदेव उवाच ॥ ॥&lt;br&gt;&#xA;अयि प्रियतमे गौरि त्वद्वा गमृतसीकरैः ॥&lt;br&gt;&#xA;आप्यायितोस्मि नितरां काशीप्राप्त्यै यतेधुना ॥ ५१ ॥&lt;br&gt;&#xA;त्वं जानासि महादेवि मम यत्तन्महद्व्रतम्॥&lt;br&gt;&#xA;अभुक्तपूर्वमन्येन वस्तूपाश्नामि नेतरत् ॥५२॥&lt;br&gt;&#xA;पितामहस्य वचनाद्दिवोदासे महीपतौ॥&lt;br&gt;&#xA;धर्मेण शासति पुरीं क उपायो विधीयताम् ॥५३॥&lt;br&gt;&#xA;कथं स राजा धर्मिष्ठः प्रजापालनतत्परः ॥&lt;br&gt;&#xA;वियोज्यते पुरः काश्या दिवोदासो महीपतिः॥५४॥&lt;br&gt;&#xA;अधर्मवर्तिनो यस्माद्विघ्नः स्यान्नेतरस्य तु ॥&lt;br&gt;&#xA;तस्मात्कं प्रेषयामीशे यस्तं काश्या वियोजयेत् ॥५५॥&lt;br&gt;&#xA;धर्मवर्त्मानुसरतां यो विघ्नं समुपाचरेत् ॥&lt;br&gt;&#xA;तस्यैव जायते विघ्नः प्रत्युत प्रेमवर्धिनि ॥५६ ॥&lt;br&gt;&#xA;विनाच्छिद्रेण तं भूपं नोत्सादयितुमुत्सहे ॥&lt;br&gt;&#xA;मयैव हि यतो रक्ष्याः प्रिये धर्मधुरन्धराः ॥ ५७ ॥&lt;br&gt;&#xA;न जरा तमतिक्रामेन्न तं मृत्युर्जिर्घांसति ॥&lt;br&gt;&#xA;व्याधयस्तं न बाधन्ते धर्मवर्त्मभृदत्रयः ॥ ५८ ॥&lt;br&gt;&#xA;इति सञ्चिन्तयन्देवो योगिनीचक्रमग्रतः ॥&lt;br&gt;&#xA;ददर्शातिमहाप्रौढं गाढकार्यस्य साधनम् ॥५९॥&lt;br&gt;&#xA;अथ देव्या समालोच्य व्योमकेशो महामुने ॥&lt;br&gt;&#xA;योगिनीवृन्दमाहूय जगौ वाक्यमिदं हरः ॥ 4.1.44.६० ॥&lt;br&gt;&#xA;सत्वरं यात योगिन्यो मम वाराणसीं पुरीम्॥&lt;br&gt;&#xA;यत्र राजा दिवोदासो राज्यं धर्मेण शास्त्यलम् ॥ ६१ ॥&lt;br&gt;&#xA;स्वधर्मविच्युतः काशीं यथा तूर्णं त्यजेन्नृपः ॥&lt;br&gt;&#xA;तथोपचरत प्राज्ञा योगमायाबलान्विताः ॥६२॥&lt;br&gt;&#xA;यथा पुनर्नवीकृत्य पुरीं वाराणसीमहम् ॥&lt;br&gt;&#xA;इतः प्रयामि योगिन्यस्तथा क्षिप्रं विधीयताम् ॥ ६३ ॥&lt;br&gt;&#xA;इति प्रसादमासाद्य शासनं शिरसा वहन्॥&lt;br&gt;&#xA;कृतप्रणामो निर्यातो योगिनीनां गणस्ततः ॥ ६४ ॥&lt;br&gt;&#xA;ययुराकाशमाविश्य मनसोप्य तिरंहसा ॥&lt;br&gt;&#xA;परस्परं भाषमाणा योगिन्यस्ता मुदान्विताः ॥६५॥&lt;br&gt;&#xA;अद्य धन्यतराः स्मो वै देवदेवेन यत्स्वयम् ॥&lt;br&gt;&#xA;कृतप्रसादाः प्रहिताः श्रीमदानन्दकाननम्॥६६॥&lt;br&gt;&#xA;अद्य सद्यो महालाभावभूतां नोतिदुर्लभौ ॥&lt;br&gt;&#xA;त्रिनेत्रराजसम्मानस्तथा काशी विलोकनम् ॥ ६७ ॥&lt;br&gt;&#xA;इति मुदितमनाः स योगिनीनां निकुरंवस्त्वथमन्दराद्रिकुञ्जात् ॥&lt;br&gt;&#xA;नभसि लघुकृतप्रयाणवेगो नयनातिथ्यमलम्भयत्पुरीं ताम् ॥ ६८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूवार्द्धे काशीवर्णनं नाम चतुश्चत्वारिंशोध्यायः ॥ ४४ ॥&lt;/p&gt;</description>
    </item>
    <item>
      <title>०४५ षष्टियोगन्यागमनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/045_ShaShTiyoganyAgamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/045_ShaShTiyoganyAgamanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;अथ तद्योगिनीवृन्दं दूराद्दृष्टिं प्रसार्य च ॥&lt;br&gt;&#xA;स्वनेत्रदैर्घ्यनिर्माणं प्रशशम्स फलान्वितम् ॥ १ ॥&lt;br&gt;&#xA;दिव्यप्रासादमालानां पताकाश्चलपल्लवाः ॥&lt;br&gt;&#xA;सादरं दूरमार्गस्थान्पान्थानाह्वयतीरिव ॥२॥&lt;br&gt;&#xA;चञ्चत्प्रासादमाणिक्यैर्विजृम्भितमरीचिभिः ॥&lt;br&gt;&#xA;सुनीलमपि च व्योमवीक्ष्यमाणं सुनिर्मलम् ॥ ३ ॥&lt;br&gt;&#xA;देवत्वं माययाच्छाद्य वेषं कार्पटिकोचितम् ॥&lt;br&gt;&#xA;विधाय काशीमविशद्योगिनीचक्रमक्रमम् ॥ ४ ॥&lt;br&gt;&#xA;काचिच्चयोगिनी भूता काचिज्जाता तपस्विनी ॥&lt;br&gt;&#xA;काचिद्बभूव सैरन्ध्री काचिन्मासोपवासिनी ॥५॥&lt;br&gt;&#xA;मालाकारवधूः काचित्काचिन्नापितसुन्दरी ॥&lt;br&gt;&#xA;सूतिकर्मविचारज्ञा ऽपरा भैषज्यकोविदा ॥ ६ ॥&lt;br&gt;&#xA;वैश्या च काचिदभवत्क्रयविक्रयचञ्चुरा ॥&lt;br&gt;&#xA;व्यालग्राहिण्यभूत्काचिद्दासीधात्री च काचन ॥ ७ ॥&lt;br&gt;&#xA;एका च नृत्यकुशला त्वन्या गानविशारदा ॥&lt;br&gt;&#xA;अपरा वेणुवादज्ञा परा वीणाधराभवत् ॥ ८ ॥&lt;br&gt;&#xA;मृदङ्गवादनज्ञान्या काचित्ताल कलावती ॥&lt;br&gt;&#xA;काचित्कार्मणतत्त्वज्ञा काचिन्मौक्तिकगुम्फिका ॥ ९ ॥&lt;br&gt;&#xA;गन्धभागविधिज्ञान्या काचिदक्षकलालया ॥&lt;br&gt;&#xA;आलापोल्लासकुशला काचिच्चत्वरचारिणी ॥ 4.1.45.१० ॥&lt;br&gt;&#xA;वंशाधिरोहणे दक्षा रज्जुमार्गेण चेतरा ॥&lt;br&gt;&#xA;काचिद्वातुलचेष्टाऽभूत्पथि चीवरवेष्टना ॥ ११ ॥&lt;br&gt;&#xA;अपत्यदाऽनपत्यानां परा तत्रपुरेऽवसत् ॥&lt;br&gt;&#xA;काचित्कराङ्घ्रिरेखाणां लक्षणानि चिकेति च ॥ १२ ॥&lt;br&gt;&#xA;चित्रलेखन नैपुण्यात्काचिज्जनमनोहरा ॥&lt;br&gt;&#xA;वशीकरणमन्त्रज्ञा काचित्तत्र चचार ह ॥ १३ ॥&lt;br&gt;&#xA;गुटिकासिद्धिदा काचित्काचिदञ्जनसिद्धिदा ॥&lt;br&gt;&#xA;धातुवादविदग्धान्या पादुकासिद्धिदा परा ॥ १४ ॥&lt;br&gt;&#xA;अग्निस्तम्भ जलस्तम्भ वाक्स्तम्भं चाप्यशिक्षयत् ॥&lt;br&gt;&#xA;खेचरीत्वं ददौ काचिददृश्यत्वं परा ददौ ॥ १५ ॥&lt;br&gt;&#xA;काचिदाकर्पणीं सिद्धिं ददावुच्चाटनं परा ॥&lt;br&gt;&#xA;काचिन्निजाङ्गसौन्दर्य युवचित्तविमोहिनी ॥ १६ ॥&lt;br&gt;&#xA;चिन्तितार्थप्रदा काचित्काचिज्ज्योतिः कलावती ॥&lt;br&gt;&#xA;इत्यादि वेषभाषाभिरनुकृत्य समन्ततः ॥ १७ ॥&lt;br&gt;&#xA;प्रत्यङ्गणं प्रतिगृहं प्राविशद्योगिनीगणः ॥&lt;br&gt;&#xA;इत्थमब्दञ्चरन्त्यस्ता योगिन्योऽहर्निशं पुरि ॥१८॥&lt;br&gt;&#xA;न च्छिद्रं लेभिरे क्वापि नृपविघ्नचिकीर्षवः ॥&lt;br&gt;&#xA;ततः समेत्य ताः सर्वा योगिन्यो वन्ध्यवाञ्छिताः ॥&lt;br&gt;&#xA;तस्थुः सम्मन्त्र्य तत्रैव न गता मन्दरं पुनः ॥ १९ ॥&lt;br&gt;&#xA;प्रभुकार्यमनिष्पाद्य सदः सम्भावनैधितः ॥&lt;br&gt;&#xA;कः पुरः शक्नुयात्स्थातुं स्वामिनो क्षतविग्रहः ॥4.1.45.२०॥&lt;br&gt;&#xA;अन्यच्च चिन्तितं ताभिर्योगिनीभिरिदं मुने ॥&lt;br&gt;&#xA;प्रभुं विनापि जीवामो न तु काशीं विना पुनः ॥ २१ ॥&lt;br&gt;&#xA;प्रभूरुष्टोपि सद्भृत्ये जीविकामात्रहारकः ॥&lt;br&gt;&#xA;काशीहरेत्कराद्भ्रष्टा पुरुषार्थचतुष्टयम् ॥ २२ ॥&lt;br&gt;&#xA;नाद्यापि काशीं सन्त्यज्य तदारभ्य महामुने ॥&lt;br&gt;&#xA;योगिन्योन्यत्र तिष्ठन्ति चरन्त्योपि जगत्त्रयम्॥ २३ ॥&lt;br&gt;&#xA;प्राप्यापि श्रीमतीं काशीं यस्तितिक्षति दुर्मतिः ॥&lt;br&gt;&#xA;स एव प्रत्युत त्यक्तो धर्मकामार्थमुक्तिभिः ॥२४॥&lt;br&gt;&#xA;कः काशीं प्राप्य दुर्बुद्धिरपरत्र यियासति॥&lt;br&gt;&#xA;मोक्षनिक्षेप कलशीं तुच्छश्रीकृतमानसः ॥ २५ ॥&lt;br&gt;&#xA;विमुखोपीश्वरोस्माकं काशीसेवनपुण्यतः ॥&lt;br&gt;&#xA;सम्मुखो भविता पुण्यं कृतकृत्याः स्म तद्वयम् ॥ २६ ॥&lt;br&gt;&#xA;दिनैः कतिपयैरेव सर्वज्ञोपि समेष्यति ॥&lt;br&gt;&#xA;विना काशीं न रमते यतोऽन्यत्र त्रिलोचनः ॥ २७ ॥&lt;br&gt;&#xA;शम्भोः शक्तिरियं काशी काचित्सर्वैरगोचरा ॥&lt;br&gt;&#xA;शम्भुरेव हि जानीयादेतस्याः परमं सुखम् ॥ ॥ २८ ॥&lt;br&gt;&#xA;इति निश्चित्य मनसि शम्भोरानन्दकानने ॥&lt;br&gt;&#xA;अतिष्ठद्योगिनीवृन्दं कयाचिन्माययावृतम् ॥ २९ ॥&lt;br&gt;&#xA;व्यास उवाच ॥ ॥&lt;br&gt;&#xA;इत्थं समाकर्ण्य मुनिः पुनः पप्रच्छ षण्मुखम् ॥&lt;br&gt;&#xA;कानि कानि च नामानि तासां तानि वदेश्वर ॥ 4.1.45.३० ॥&lt;br&gt;&#xA;भजनाद्योगिनीनां च काश्यां किं जायते फलम् ॥&lt;br&gt;&#xA;कस्मिन्पर्वणि ताः पूज्याः कथं पूज्याश्च तद्वद ॥ ३१ ॥&lt;br&gt;&#xA;श्रुत्वेतिप्रश्नमौमेयो योगिनीसंश्रयं ततः ॥&lt;br&gt;&#xA;प्रत्युवाच मुने वच्मि शृणोत्ववहितो भवान् ॥ ३२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;नामधेयानि वक्ष्यामि योगिनीनां घटोद्भव॥&lt;br&gt;&#xA;आकर्ण्य यानि पापानि क्षयन्ति भविनां क्षणात्॥३३॥&lt;br&gt;&#xA;गजानना सिंहमुखी गृध्रास्या काकतुण्डिका॥&lt;br&gt;&#xA;उष्ट्रग्रीवा हयग्रीवा वाराही शरभानना ॥३४॥&lt;br&gt;&#xA;उलूकिका शिवारावा मयूरी विकटानना ॥&lt;br&gt;&#xA;अष्टवक्त्रा कोटराक्षी कुब्जा विकटलोचना ॥३५॥&lt;br&gt;&#xA;शुष्कोदरी ललज्जिह्वा श्वदंष्ट्रा वानरानना ॥&lt;br&gt;&#xA;ऋक्षाक्षी केकराक्षी च बृहत्तुण्डा सुराप्रिया ॥ ३६ ॥&lt;br&gt;&#xA;कपालहस्ता रक्ताक्षी शुकी श्येनी कपोतिका ॥&lt;br&gt;&#xA;पाशहस्ता दण्डहस्ता प्रचण्डा चण्डविक्रमा ॥ ३७ ॥&lt;br&gt;&#xA;शिशुघ्नी पापहन्त्री च काली रुधिरपायिनी ॥&lt;br&gt;&#xA;वसाधया गर्भभक्षा शवहस्तान्त्रमालिनी ॥३८॥&lt;br&gt;&#xA;स्थूलकेशी बृहत्कुक्षिः सर्पास्या प्रेतवाहना ॥&lt;br&gt;&#xA;दन्दशूककरा क्रौञ्ची मृगशीर्षा वृषानना ॥ ३९ ॥&lt;br&gt;&#xA;व्यात्तास्या धूमनिःश्वासा व्योमैकचरणोर्ध्वदृक् ॥&lt;br&gt;&#xA;तापनी शोषणीदृष्टिः कोटरी स्थूलनासिका ॥ 4.1.45.४० ॥&lt;br&gt;&#xA;विद्युत्प्रभा बलाकास्या मार्जारी कटपूतना ॥&lt;br&gt;&#xA;अट्टाट्टहासा कामाक्षी मृगाक्षी मृगलोचना ॥४१॥&lt;br&gt;&#xA;नामानीमानि यो मर्त्यश्चतुःषष्टिं दिनेदिने ॥&lt;br&gt;&#xA;जपेत्त्रिसन्ध्यं तस्येह दुष्टबाधा प्रशाम्यति ॥ ४२ ॥&lt;br&gt;&#xA;न डाकिन्यो न शाकिन्यो न कूष्माण्डा न राक्षसाः ॥&lt;br&gt;&#xA;तस्य पीडां प्रकुर्वन्ति नामानीमानि यः पठेत् ॥ ४३ ॥&lt;br&gt;&#xA;शिशूनां शान्तिकारीणि गर्भशान्तिकराणि च ॥&lt;br&gt;&#xA;रणे राजकुले वापि विवादे जयदान्यपि ॥ ४४ ॥&lt;br&gt;&#xA;लभेदभीप्सितां सिद्धिं योगिनीपीठसेवकः ॥&lt;br&gt;&#xA;मन्त्रान्तराण्यपि जपंस्तत्पीठे सिद्धिभाग्भवेत् ॥ ४५ ॥&lt;br&gt;&#xA;बलिपूजोपहारैश्च धूपदीपसमर्पणैः ॥&lt;br&gt;&#xA;क्षिप्रं प्रसन्ना योगिन्यः प्रयच्छेयुर्मनोरथान् ॥ ४६ ॥&lt;br&gt;&#xA;शरत्काले महापूजां तत्र कृत्वा विधानतः ॥&lt;br&gt;&#xA;हवींषि हुत्वा मन्त्रज्ञो महतीं सिद्धिमाप्नुयात् ॥ ४७ ॥&lt;br&gt;&#xA;आरभ्याश्वयुजःशुक्लां तिथिं प्रतिपदं शुभाम् ॥&lt;br&gt;&#xA;पूजयेन्नवमीयावन्नरश्चिन्तितमाप्नुयात् ॥ ४८ ॥&lt;br&gt;&#xA;कृष्णपक्षस्य भूतायामुपवासी नरोत्तमः ॥&lt;br&gt;&#xA;तत्र जागरणं कृत्वा महतीं सिद्धिमाप्नुयात् ॥ ४९ ॥&lt;br&gt;&#xA;प्रणवादिचतुर्थ्यन्तैर्नामभिर्भक्तिमान्नरः ॥&lt;br&gt;&#xA;प्रत्येकं हवनं कृत्वा शतमष्टोत्तरं निशि ॥ 4.1.45.५० ॥&lt;br&gt;&#xA;ससर्पिषा गुग्गुलुना लघुकोलि प्रमाणतः ॥&lt;br&gt;&#xA;यां यां सिद्धिमभीप्सेत तान्तां प्राप्नोति मानवः ॥५१॥&lt;br&gt;&#xA;चैत्रकृष्णप्रतिपदि तत्र यात्रा प्रयत्नतः ॥&lt;br&gt;&#xA;क्षेत्रविघ्नशान्त्यर्थं कर्तव्या पुण्यकृज्जनैः ॥ ५२ ॥&lt;br&gt;&#xA;यात्रा च सांवत्सरिकीं यो न कुर्यादवज्ञया ॥&lt;br&gt;&#xA;तस्य विघ्नं प्रयच्छन्ति योगिन्यः काशिवासिनः ॥ ५३ ॥&lt;br&gt;&#xA;अग्रे कृत्वा स्थिताः सर्वास्ताः काश्यां मणिकर्णिकाम् ॥&lt;br&gt;&#xA;तन्नमस्कारमात्रेण नरो विघ्नैर्न बाध्यते ॥ ५४ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वार्द्धे षष्टियोगन्यागमनन्नाम पञ्चचत्वारिंशोध्यायः ॥ ४५ ॥&lt;/p&gt;</description>
    </item>
    <item>
      <title>०४६ लोलार्कवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/046_lolArkavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/046_lolArkavarNanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;गतेथ योगिनीवृन्दे देवदेवो घटोद्भव ॥&lt;br&gt;&#xA;काशीप्रवृत्तिं जिज्ञासुः प्राहिणोदंशुमालिनम् ॥१॥&lt;br&gt;&#xA;देवदेव उवाच ॥ ॥&lt;br&gt;&#xA;सप्ताश्व त्वरितो याहि पुरीं वाराणसीं शुभाम् ॥&lt;br&gt;&#xA;यत्रास्ति स दिवोदासो धर्ममूर्तिर्महीपतिः ॥ २ ॥&lt;br&gt;&#xA;तस्य धर्मविरोधेन यथातत्क्षेत्रमुद्वसेत् ॥&lt;br&gt;&#xA;तथा कुरुष्व भो क्षिप्रं मावमंस्थाश्च तं नृपम् ॥ ३ ॥&lt;br&gt;&#xA;धर्ममार्ग प्रवृत्तस्य क्रियते यावमानना ॥&lt;br&gt;&#xA;सा भवेदात्मनो नूनं महदेनश्च जायते ॥ ४ ॥&lt;br&gt;&#xA;तवबुद्धिविकासेन च्यवते चेत्स धर्मतः ॥&lt;br&gt;&#xA;तदा सा नगरी भानो त्वयोद्वास्याऽसहैः करैः ॥ ५ ॥&lt;br&gt;&#xA;कामक्रोधौ लोभमोहौ मत्सराहङ्कृती अपि ॥&lt;br&gt;&#xA;ते तत्र न भवेतां यत्तत्कालोपि न तं जयेत् ॥ ६ ॥&lt;br&gt;&#xA;यावद्धर्मे स्थिराबुद्धिर्यावद्धर्मेस्थिरं मनः ॥&lt;br&gt;&#xA;तावद्विघ्नोदयः क्वास्ति विपद्यपि रवे नृषु ॥ ७ ॥&lt;br&gt;&#xA;सर्वेषामिह जन्तूनां त्वं वेत्सि ब्रध्नचेष्टितम् ॥&lt;br&gt;&#xA;अतएव जगच्चक्षुर्व्रज त्वं कार्यसिद्धये ॥ ८ ॥&lt;br&gt;&#xA;रविरादाय देवाज्ञां मूर्तिमन्यां प्रकल्प्य च ॥&lt;br&gt;&#xA;नभोध्वगामहोरात्रं काशीमभिमुखोऽभवत् ॥ ९ ॥&lt;br&gt;&#xA;मनसातीवलोलोऽभूत्काशीदर्शनलालसः ॥&lt;br&gt;&#xA;सहस्रचरणोप्यैच्छत्तदा खे नैकपादताम् ॥ 4.1.46.१० ॥&lt;br&gt;&#xA;हंसत्वं तस्य सूर्यस्य तदा सफलतामगात् ॥&lt;br&gt;&#xA;सदा नभोध्वनीनस्य काशीं प्रति यियासतः ॥ ११ ॥&lt;br&gt;&#xA;अथ काशीं समासाद्य रविरन्तर्बहिश्चरन् ॥&lt;br&gt;&#xA;मनागपि न तद्भूपे धर्मध्वस्तिमवेक्षत ॥१२॥&lt;br&gt;&#xA;विभावसुर्वसन्काश्यां नानारूपेण वत्सरम् ॥&lt;br&gt;&#xA;क्वचिन्नावसरं प्राप तत्र राज्ञि सुधर्मिणि ॥ १३ ॥&lt;br&gt;&#xA;कदाचिदतिथिर्भूतो दुर्लभं प्रार्थयन्रविः ॥&lt;br&gt;&#xA;न तस्य राज्ञो विषये दुर्लभं किञ्चिदैक्षत ॥ १४ ॥&lt;br&gt;&#xA;कदाचिद्याचको जातो बहुदोपि कदाप्यभूत् ॥&lt;br&gt;&#xA;कदाचिद्दीनतां प्राप्तः कदाचिद्गणकोप्यभूत् ॥ १५ ॥&lt;br&gt;&#xA;वेदबाह्यां क्रियां चापि कदाचित्प्रत्यपादयत्॥&lt;br&gt;&#xA;कदाचित्स्थापयामास दृष्टप्रत्ययमैहिकम् ॥१६॥&lt;br&gt;&#xA;कदाचिज्जटिलो जातः कदाचिच्च दिगम्बरः ॥&lt;br&gt;&#xA;स कदाचिज्जाङ्गुलिको विषविद्याविशारदः॥ ॥ १७ ॥&lt;br&gt;&#xA;सर्वपाषण्डधर्मज्ञः कदाचिद्ब्रह्मवाद्यभूत् ॥&lt;br&gt;&#xA;ऐन्द्रजालिक आसीच्च कदाचिद्भ्रामयञ्जनान् ॥ १८ ॥&lt;br&gt;&#xA;नानाव्रतोपदेशैश्च कदाचित्स पतिव्रताः ॥&lt;br&gt;&#xA;क्षोभयामास बहुशः सदृष्टान्त कथानकैः ॥ १९ ॥&lt;br&gt;&#xA;कापालिक व्रतधरः कदाचिच्चाभवद्द्विजः ॥&lt;br&gt;&#xA;कदाचिदपि विज्ञानी धातुवादी कदाचन ॥ 4.1.46.२० ॥&lt;br&gt;&#xA;क्वचिद्विप्रः क्वचिद्राजपुत्रो वैश्योन्त्यजः क्वचित ॥&lt;br&gt;&#xA;ब्रह्मचारी क्वचिदभूद्गृही वनचरः क्वचित् ॥ २१ ॥&lt;br&gt;&#xA;यतिः कदाचिदिति सरूपैरभ्रामयज्जनान् ॥&lt;br&gt;&#xA;सर्वविद्यासु कुशलः सर्वज्ञश्चाभवत्क्वचित् ॥ २२ ॥&lt;br&gt;&#xA;इति नानाविधै रूपैश्चरन्काश्यां ग्रहेश्वरः ॥&lt;br&gt;&#xA;न कदापि जने क्वापि च्छिद्रं प्राप कदाचन ॥ २३ ॥&lt;br&gt;&#xA;ततो निनिन्द चात्मानं चिन्तार्तः कश्यपात्मजः ॥&lt;br&gt;&#xA;धिक्परप्रेष्यतां यस्यां यशो लभ्येत न क्वचित् ॥ २४ ॥&lt;br&gt;&#xA;॥ मार्तण्ड उवाच ॥ ॥&lt;br&gt;&#xA;मन्दरं यदि याम्यद्य सद्यस्तत्क्रुद्ध्यतीश्वरः ॥&lt;br&gt;&#xA;अनिष्पादितकार्यार्थे मयि सामान्यभृत्यवत् ॥ ॥२५ ॥&lt;br&gt;&#xA;कोपमप्युररीकृत्य यदि यायां कथञ्चन ॥&lt;br&gt;&#xA;कथं तिष्ठे पुरस्तस्य तर्हि वै मूढभृत्यवत् ॥ २६ ॥&lt;br&gt;&#xA;अथोङ्कृत्यावहेलं वा यामि चेच्च कथञ्चन ॥&lt;br&gt;&#xA;क्रोधान्निरीक्षेत्त्र्यक्षो मां विषं पेयं तदा मया ॥ २७ ॥&lt;br&gt;&#xA;हरकोपानले नूनं यदि यातः पतङ्गताम् ॥&lt;br&gt;&#xA;पितामहोपि मां त्रातुं तदा शक्ष्यति नस्फुटम् ॥ २८ ॥&lt;br&gt;&#xA;स्थास्याम्यत्रैव तन्नित्यं न त्यक्ष्यामि कदाचन ॥&lt;br&gt;&#xA;क्षेत्रसन्न्यासविधिना वाराणस्यां कृताश्रमः ॥ २९ ॥&lt;br&gt;&#xA;पुरः पुरारेः कायार्थमनिवेद्येह तिष्ठतः ॥&lt;br&gt;&#xA;यत्पापं भावि मे तस्य काशीपापस्यनिष्कृतिः ॥4.1.46.३०॥&lt;br&gt;&#xA;अन्यान्यपि च पापानि महान्त्यल्पानि यानि च ॥&lt;br&gt;&#xA;क्षयन्ति तानि सर्वाणि काशीं प्रविशतां सताम् ॥३१॥&lt;br&gt;&#xA;बुद्धिपूर्वं मया चैतन्न पापं समुपार्जितम् ॥&lt;br&gt;&#xA;पुरारिणैव हि पुराऽऽशासि धर्मो हि रक्ष्यताम् ॥ ३२ ॥&lt;br&gt;&#xA;धर्मो हि रक्षितो येन देहे सत्वरगत्वरे ॥&lt;br&gt;&#xA;त्रैलोक्यरक्षितं तेन किं कामार्थैः सुरक्षितैः ॥३३ ॥&lt;br&gt;&#xA;रक्षणीयो यदि भवेत्कामः कामारिणा कथम् ॥&lt;br&gt;&#xA;क्षणादनङ्गतां नीतो बहूनां सुखकार्यपि ॥३४॥&lt;br&gt;&#xA;अर्थश्चेत्सर्वथारक्ष्य इति कैश्चिदुदाहृतम्॥&lt;br&gt;&#xA;तत्कथं न हरिश्चन्द्रोऽरक्षत्कुशिकनन्दने ॥ ३५ ॥&lt;br&gt;&#xA;धर्मस्तु रक्षितः सर्वैरपिदेहव्ययेन च ॥&lt;br&gt;&#xA;शिबिप्रभृतिभूपालैर्दधीचिप्रमुखैर्द्विजैः ॥ ३६ ॥&lt;br&gt;&#xA;अयमेव हि वै धर्मः काशीसेवनसम्भवः ॥&lt;br&gt;&#xA;रुषितादपि रुद्रान्मां रक्षिष्यति न संशयः ॥ ३७ ॥&lt;br&gt;&#xA;अवाप्य काशीं दुष्प्रापां को जहाति सचेतनः ॥&lt;br&gt;&#xA;रत्नं करस्थमुत्सृज्य कः काचं सञ्जिघृक्षति ॥ ३८ ॥&lt;br&gt;&#xA;वाराणसीं समुत्सृज्य यस्त्वन्यत्र यियासति ॥&lt;br&gt;&#xA;हत्वा निधानं पादेन सोर्थमिच्छति भिक्षया ॥ ३९ ॥&lt;br&gt;&#xA;पुत्रमित्रकलत्राणि क्षेत्राणि च धनानि च ॥&lt;br&gt;&#xA;प्रतिजन्मेह लभ्यन्ते काश्येका नैव लभ्यते ॥ 4.1.46.४० ॥&lt;br&gt;&#xA;येन लब्धा पुरी काशी त्रैलोक्योद्धरणक्षमा ॥&lt;br&gt;&#xA;त्रैलोक्यैश्वर्यदुष्प्रापं तेन लब्धं महासुखम् ॥ ४१ ॥&lt;br&gt;&#xA;कुपितोपि हि मे रुद्रस्तेजोहानिं विधास्यति ॥&lt;br&gt;&#xA;काश्यां च लप्स्ये तत्तेजो यद्वै स्वात्मावबोधजम् ॥ ४२ ॥&lt;br&gt;&#xA;इतराणीह तेजांसि भासन्ते तावदेव हि ॥&lt;br&gt;&#xA;खद्योताभानि यावन्नो जृम्भते काशिजं महः ॥ ४३ ॥&lt;br&gt;&#xA;इति काशीप्रभावज्ञो जगच्चक्षुस्तमोनुदः ॥&lt;br&gt;&#xA;कृत्वा द्वादशधात्मानं काशीपुर्यां व्यवस्थितः ॥ ४४ ॥&lt;br&gt;&#xA;लोलार्क उत्तरार्कश्च साम्बादित्यस्तथैव च ॥&lt;br&gt;&#xA;चतुर्थो द्रुपदादित्यो मयूखादित्य एव च ॥ ४५ ॥&lt;br&gt;&#xA;खखोल्कश्चारुणादित्यो वृद्धकेशवसञ्ज्ञकौ ॥&lt;br&gt;&#xA;दशमो विमलादित्यो गङ्गादित्यस्तथैव च ॥ ॥ ४६ ॥&lt;br&gt;&#xA;द्वादशश्च यमादित्यः काशिपुर्यां घटोद्भव ॥&lt;br&gt;&#xA;तमोऽधिकेभ्यो दुष्टेभ्यः क्षेत्रं रक्षन्त्यमी सदा ॥ ४७ ॥&lt;br&gt;&#xA;तस्यार्कस्य मनोलोलं यदासीत्काशिदर्शने ॥&lt;br&gt;&#xA;अतो लोलार्क इत्याख्या काश्यां जाता विवस्वतः ॥ ४८ ॥&lt;br&gt;&#xA;लोलार्कस्त्वसिसम्भेदे दक्षिणस्यां दिशिस्थितः ॥&lt;br&gt;&#xA;योगक्षेमं सदा कुर्यात्काशीवासि जनस्य च ॥ ॥ ४९ ॥&lt;br&gt;&#xA;मार्गशीर्षस्य सप्तम्यां षष्ठ्यां वा रविवासरे ॥&lt;br&gt;&#xA;विधाय वार्षिकीं यात्रां नरः पापै प्रमुच्यते ॥ 4.1.46.५० ॥&lt;br&gt;&#xA;कृतानि यानि पापानि नरैः संवत्सरावधि ॥&lt;br&gt;&#xA;नश्यन्ति क्षणतस्तानि षष्ठ्यर्के लोलदर्शनात् ॥ ५१ ॥&lt;br&gt;&#xA;नरः स्नात्वासिसम्भेदे सन्तर्प्य पितृदेवताः ॥&lt;br&gt;&#xA;श्राद्धं विधाय विधिना पित्रानृण्यमवाप्नुयात् ॥५२॥&lt;br&gt;&#xA;लोलार्कसङ्गमे स्नात्वा दानं होमं सुरार्चनम् ॥&lt;br&gt;&#xA;यत्किञ्चित्क्रियते कर्म तदानन्त्याय कल्पते ॥ ५३ ॥&lt;br&gt;&#xA;सूर्योपरागे लोलार्के स्नानदानादिकाः क्रियाः ॥&lt;br&gt;&#xA;कुरुक्षेत्राद्दशगुणा भवन्तीह न संशयः ॥ ५४ ॥&lt;br&gt;&#xA;लोलार्के रथसप्तम्यां स्नात्वा गङ्गासिसङ्गमे ॥&lt;br&gt;&#xA;सप्तजन्मकृतैः पापैर्मुक्तो भवति तत्क्षणात् ॥ ५५ ॥&lt;br&gt;&#xA;प्रत्यर्कवारं लोलार्कं यः पश्यति शुचिव्रतः ॥&lt;br&gt;&#xA;न तस्य दुःखं लोकेस्मिन्कदाचित्सम्भविष्यति॥५६॥&lt;br&gt;&#xA;न तस्य दुःखं नो पामा न दद्रुर्न विचर्चिका ॥&lt;br&gt;&#xA;लोलार्कमर्के यः पश्येत्तत्पादोदकसेवकः ॥ ५७ ॥&lt;br&gt;&#xA;वाराणस्यामुषित्वापि यो लोलार्कं न सेवते ॥&lt;br&gt;&#xA;सेवन्ते तं नरं नूनं क्लेशाः क्षुद्व्याधिसम्भवाः ॥ ५८ ॥&lt;br&gt;&#xA;सर्वेषां काशितीर्थानां लोलार्कः प्रथमं शिरः ॥&lt;br&gt;&#xA;ततोंऽगान्यन्यतीर्थानि तज्जलप्लावितानिहि ॥ ५९ ॥&lt;br&gt;&#xA;तीर्थान्तराणि सर्वाणि भूमीवलयगान्यपि ॥&lt;br&gt;&#xA;असिसम्भेदतीर्थस्य कलां नार्हन्ति षोडशीम् ॥ 4.1.46.६० ॥&lt;br&gt;&#xA;सर्वेषामेव तीर्थानां स्नानाद्यल्लभ्यते फलम् ॥&lt;br&gt;&#xA;तत्फलं सम्यगाप्येत नरैर्गङ्गासिसङ्गमे ॥ ६१ ॥&lt;br&gt;&#xA;नार्थवादोयमुदितः स्तुतिवादो न वै मुने ॥&lt;br&gt;&#xA;सत्यं यथार्थवादोयं श्रद्धेयः सद्भिरादरात् ॥ ६२ ॥&lt;br&gt;&#xA;यत्र विश्वेश्वरः साक्षाद्यत्र स्वर्गतरङ्गिणी ॥&lt;br&gt;&#xA;मिथ्या तत्रानुमन्यन्ते तार्किकाश्चानुसूयकाः ॥ ६३ ॥&lt;br&gt;&#xA;उदाहरन्ति ये मूढाः कुतर्कबलदर्पिताः ॥&lt;br&gt;&#xA;काश्यां सर्वेर्थवादोयं ते विट्कीटा युगेयुगे ॥ ६४ ॥&lt;br&gt;&#xA;कस्यचित्काशितीर्थस्य महिम्नो महतस्तुलाम्॥&lt;br&gt;&#xA;नाधिरोहेन्मुने नूनमपि त्रैलोक्यमण्डपः ॥ ६५ ॥&lt;br&gt;&#xA;नास्तिका वेदबाह्याश्च शिश्नोदरपरायणाः ॥&lt;br&gt;&#xA;अन्त्यजाताश्च ये तेषां पुरः काशी न वर्ण्यताम् ॥ ६६ ॥&lt;br&gt;&#xA;लोलार्ककरनिष्टप्ता असिधार विखण्डिताः ॥&lt;br&gt;&#xA;काश्यां दक्षिणदिग्भागे न विशेयुर्महामलाः ॥६७॥&lt;br&gt;&#xA;महिमानमिमं श्रुत्वा लोलार्कस्य नरोत्तमः ॥&lt;br&gt;&#xA;न दुःखी जायते क्वापि संसारे दुःखसागरे ॥ ६८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे लोलार्कवर्णनं नाम षट्चत्वारिंशोध्यायः ॥ ४६ ॥&lt;/p&gt;</description>
    </item>
    <item>
      <title>०४७ उत्तरार्कवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/047_uttarArkavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/047_uttarArkavarNanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;अथोत्तरस्यामाशायां कुण्डमर्काख्यमुत्तमम् ॥&lt;br&gt;&#xA;तत्र नाम्नोत्तरार्केण रश्मिमाली व्यवस्थितः ॥ १ ॥&lt;br&gt;&#xA;तापयन्दुःखसङ्घातं साधूनाप्याययन्रविः ॥&lt;br&gt;&#xA;उत्तरार्को महातेजाः काशीं रक्षति सर्वदा ॥ २ ॥&lt;br&gt;&#xA;तत्रेतिहासो यो वृत्तस्तं निशामय सुव्रत ॥&lt;br&gt;&#xA;विप्रः प्रियव्रतो नाम कश्चिदात्रेय वंशजः ॥ ३ ॥&lt;br&gt;&#xA;आसीत्काश्यां शुभाचारः सदातिथिजनप्रियः ॥&lt;br&gt;&#xA;भार्या शुभव्रता तस्य बभूवातिमनोहरा ॥ ४ ॥&lt;br&gt;&#xA;भर्तृशुश्रूषणरता गृहकर्मसुपेशला ॥&lt;br&gt;&#xA;तस्यां स जनयामास कन्यामेकां सुलक्षणाम् ॥ ५ ॥&lt;br&gt;&#xA;मूलर्क्षप्रथमेपादे तथा केन्द्रे बृहस्पतौ ॥&lt;br&gt;&#xA;ववृधे सा गृहे पित्रोः शुक्ले पक्षे यथा शशी ॥ ६ ॥&lt;br&gt;&#xA;सुरूपा विनयाचारा पित्रोश्च प्रियकारिणी ॥&lt;br&gt;&#xA;अतीव निपुणा जाता गृहोपस्करमार्जने ॥ ७ ॥&lt;br&gt;&#xA;यथायथा समैधिष्ट सा कन्या पितृमन्दिरे ॥&lt;br&gt;&#xA;तथातथा पितुस्तस्याश्चिन्ता संववृधेतराम् ॥ ८ ॥&lt;br&gt;&#xA;कस्मै देया वरा कन्या सुरम्येयं सुलक्षणा ॥&lt;br&gt;&#xA;अस्या अनुगुणो लभ्यः क्व मया वर उत्तमः ॥ ९ ॥&lt;br&gt;&#xA;कुलेन वयसा चापि शीलेनापि श्रुतेन च ॥&lt;br&gt;&#xA;रूपेणार्थेनसंयुक्तः कस्मै दत्ता सुखं लभेत् ॥ 4.1.47.१० ॥&lt;br&gt;&#xA;इति चिन्तयतस्तस्य ज्वरोभूदतिदारुणः ॥&lt;br&gt;&#xA;यश्चिन्ताख्यो ज्वरः पुंसामौषधैर्नापि शाम्यति ॥ ११ ॥&lt;br&gt;&#xA;तन्मूलर्क्षविपाकेन चिन्ताख्येन ज्वरेण च ॥&lt;br&gt;&#xA;स विप्रः पञ्चतां प्राप्तस्त्यक्त्वा सर्वं गृहादिकम् ॥ १२ ॥&lt;br&gt;&#xA;पितर्युपरते तस्याः कन्यायाः सा जनन्यपि ॥&lt;br&gt;&#xA;शुभव्रता परित्यज्य तां कन्यां पतिमन्वगात् ॥ १३ ॥&lt;br&gt;&#xA;धर्मोयं सहचारिण्या जीवताजीवतापि वा ॥&lt;br&gt;&#xA;पत्या सहैव स्थातव्यं पतिव्रतयुजा सदा ॥ १४ ॥&lt;br&gt;&#xA;नापत्यं पाति नो माता न पिता नैव बान्धवाः ॥&lt;br&gt;&#xA;पत्युश्चरणशुश्रूषा पायाद्वै केवलं स्त्रियम् ॥१५॥&lt;br&gt;&#xA;सुलक्षणापि दुःखार्ता पित्रोः पञ्चत्वमाप्तयोः ॥&lt;br&gt;&#xA;और्ध्वदैहिकमापाद्य दशाहं विनिवर्त्य च ॥ ॥ १६ ॥&lt;br&gt;&#xA;चिन्तामवाप महतीमनाथा दैन्यमागता ॥&lt;br&gt;&#xA;कथमेकाकिनी पित्रा मात्राहीना भवाम्बुधेः ॥ १७ ॥&lt;br&gt;&#xA;दुस्तरं पारमाप्स्यामि स्त्रीत्वं सर्वाभिभावि यत् ॥&lt;br&gt;&#xA;न कस्मैचिद्वरायाहं पितृभ्यां प्रतिपादिता ॥ १८ ॥&lt;br&gt;&#xA;तददत्ता कथं स्वैरमहमन्यं वरं वृणे ॥&lt;br&gt;&#xA;वृतोपि न कुलीनश्चेद्गुणवान्न च शीलवान् ॥ १९ ॥&lt;br&gt;&#xA;स्वाधीनोपि न तत्तेन वृतेनापि हि किं भवेत् ॥&lt;br&gt;&#xA;इति सञ्चिन्तयन्ती सा रूपौदार्यगुणान्विता ॥ 4.1.47.२० ॥&lt;br&gt;&#xA;युवभिर्बहुभिर्नित्यं प्रार्थितापि मुहुर्मुहुः ॥&lt;br&gt;&#xA;न कस्यापि ददौ बाला प्रवेशं निज मानसे ॥ २१ ॥&lt;br&gt;&#xA;पित्रोरुपरतिं दृष्ट्वा वात्सल्यं च तथाविधम् ॥&lt;br&gt;&#xA;निनिन्द बहुधात्मानं संसारं च निनिन्द ह ॥ २२ ॥&lt;br&gt;&#xA;याभ्यामुत्पादिता चाहं याभ्यां च परिपालिता ॥&lt;br&gt;&#xA;पितरौ कुत्र तौ यातौ देहिनो धिगनित्यताम् ॥ २३ ॥&lt;br&gt;&#xA;अहो देहोप्यहोङ्गत्वं यथा पित्रोः पुरो मम ॥&lt;br&gt;&#xA;इति निश्चित्य सा बाला विजितेन्द्रिय मानसा ॥ २४ ॥&lt;br&gt;&#xA;ब्रह्मचर्यं दृढं कृत्वा तप उग्रं चचार ह ॥&lt;br&gt;&#xA;उत्तरार्कस्य देवस्य समीपे स्थिरमानसा ॥२५॥&lt;br&gt;&#xA;तस्यां तपस्यमानायामेकाच्छागी लघीयसी ॥&lt;br&gt;&#xA;तत्र प्रत्यहमागत्य तिष्ठेत्तत्पुरतोऽचला ॥२६॥&lt;br&gt;&#xA;तृणपर्णादिकं किञ्चित्सायमभ्यवहृत्य सा ॥&lt;br&gt;&#xA;तत्कुण्डपीतपानीया स्वस्वामिसदनं व्रजेत् ॥ २७ ॥&lt;br&gt;&#xA;तत इत्थं व्यतीतासु पञ्चषा सुसमासु च ॥&lt;br&gt;&#xA;लीलया विचरन्देवस्तत्र देव्या सहागतः ॥ २८ ॥&lt;br&gt;&#xA;सन्निधावुत्तरार्कस्य तपस्यतीं सुलक्षणाम् ॥&lt;br&gt;&#xA;स्थाणुवन्निश्चलां स्थाणुरद्राक्षीत्तपसा कृशाम् ॥२९॥&lt;br&gt;&#xA;ततो गिरिजया शम्भुर्विज्ञप्तः करुणात्मना ॥&lt;br&gt;&#xA;वरेणानुगृहाणेमां बन्धुहीनां सुमध्यमाम् ॥ 4.1.47.३० ॥&lt;br&gt;&#xA;शर्वाणीगिरमाकर्ण्य ततः शर्वः कृपानिधिः ॥&lt;br&gt;&#xA;समाधिमीलिताक्षीं तामुवाच वरदो हरः ॥ ३१ ॥&lt;br&gt;&#xA;सुलक्षणे प्रसन्नोस्मि वरं वरय सुव्रते ॥&lt;br&gt;&#xA;चिरं खिन्नासि तपसा कस्तेऽस्तीह मनोरथः ॥३२॥&lt;br&gt;&#xA;सापि शम्भोर्गिरं श्रुत्वा मुखपीयूषवर्षिणीम् ॥&lt;br&gt;&#xA;महासन्तापशमनीं लोचने उदमीलयत्॥३३॥&lt;br&gt;&#xA;त्र्यक्षं प्रत्यक्षमावीक्ष्य वरदानोन्मुखं पुरः ॥&lt;br&gt;&#xA;देवीं च वामभागस्थां प्रणनाम कृताञ्जलिः ॥ ३४ ॥&lt;br&gt;&#xA;किं वृणे यावदित्थं सा चिन्तयेच्चारुमध्यमा ॥&lt;br&gt;&#xA;तावत्तयानिरैक्षिष्ट वराकी बर्करी पुरः ॥ ३५ ॥&lt;br&gt;&#xA;आत्मार्थं जीवलोकेस्मिन्को न जीवति मानवः ॥&lt;br&gt;&#xA;परं परोपकारार्थं यो जीवति स जीवति ॥ ३६ ॥&lt;br&gt;&#xA;अनया मत्तपोवृत्ति साक्षिण्या बह्वनेहसम् ॥&lt;br&gt;&#xA;असेव्यहं तदेतस्यै वरयामि जगत्पतिम् ॥ ३७ ॥&lt;br&gt;&#xA;परामृश्य मनस्येतत्प्राह त्र्यक्षं सुलक्षणा ॥&lt;br&gt;&#xA;कृपानिधे महादेव यदि देयो वरो मम ॥ ॥ ३८ ॥&lt;br&gt;&#xA;अजशावी वराक्येषा तर्हि प्रागनुगृह्यताम् ॥&lt;br&gt;&#xA;वक्तुं पशुत्वान्नोवेत्ति किञ्चिन्मद्भक्तिपेशला ॥ ३९ ॥&lt;br&gt;&#xA;इति वाचं निशम्येशः परोपकृतिशालिनीम्॥&lt;br&gt;&#xA;सुलक्षणाया नितरां तुतोष प्रणतार्तिहा ॥ 4.1.47.४० ॥&lt;br&gt;&#xA;देवदवस्ततः प्राह देवि पश्य गिरीन्द्रजे ॥&lt;br&gt;&#xA;साधूनामीदृशी बुद्धिः परोपकरणोर्जिता ॥ ४१ ॥&lt;br&gt;&#xA;ते धन्याः सर्वलोकेषु सर्वधर्माश्रयाश्च ते ॥&lt;br&gt;&#xA;यतन्ते सर्वभावेन परोपकरणाय ये ॥४२॥&lt;br&gt;&#xA;सञ्चयाः सर्ववस्तूनां चिरं तिष्ठति नो क्वचित् ॥&lt;br&gt;&#xA;सुचिरं तिष्ठते चैकं परोपकरणं प्रिये ॥४३॥&lt;br&gt;&#xA;धन्या सुलक्षणा चैषा योग्याऽनुग्रहकर्मणि ॥&lt;br&gt;&#xA;ब्रूहि देवि वरो देयः कोऽस्यैच्छाग्यै च कः प्रिये ॥ ४४ ॥&lt;br&gt;&#xA;॥ श्रीदेव्युवाच ॥ ॥&lt;br&gt;&#xA;सर्वसृष्टिकृतां कर्तः सर्वज्ञप्रणतार्तिहन् ॥&lt;br&gt;&#xA;सुलक्षणा शुभाचारा सखी मेस्तु शुभोद्यमा ॥ ४५ ॥&lt;br&gt;&#xA;यथा जया च विजया यथा चैव जयन्तिका ॥&lt;br&gt;&#xA;शुभानन्दा सुनन्दा च कौमुदी च यथोर्मिला ॥ ४६ ॥&lt;br&gt;&#xA;यथा चम्पकमाला च यथा मलयवासिनी ॥&lt;br&gt;&#xA;कर्पूरलतिका यद्वद्गन्धधारा यथा शुभा ॥ ४७ ॥&lt;br&gt;&#xA;अशोका च विशोका च यथा मलयगन्धिनी ॥&lt;br&gt;&#xA;यथा चन्दननिःश्वासा यथा मृगमदोत्तमा ॥ ४८ ॥&lt;br&gt;&#xA;यथा च कोकिलालापा यथा मधुरभाषिणी ॥&lt;br&gt;&#xA;गद्यपद्यनिधिर्यद्वदनुक्तज्ञा यथा च सा ॥ ४९ ॥&lt;br&gt;&#xA;दृगञ्चलेङ्गितज्ञा च यथा कृतमनोरथा ॥&lt;br&gt;&#xA;गानचित्तहरा यद्वत्तथास्त्वेषा सुलक्षणा ॥ 4.1.47.५० ॥&lt;br&gt;&#xA;अतिप्रिया भवित्री मे यद्बाल ब्रह्मचारिणी ॥&lt;br&gt;&#xA;अनेनैव शरीरेण दिव्यावयवभूषणा ॥ ॥ ५१ ॥&lt;br&gt;&#xA;दिव्याम्बरा दिव्यगन्धा दिव्यज्ञानसमन्विता ॥&lt;br&gt;&#xA;समया मां सदैवास्तां चञ्चच्चामरधारिणी ॥ ५२ ॥&lt;br&gt;&#xA;एषापि काशिराजस्य कुमार्यस्त्विह बर्करी ॥&lt;br&gt;&#xA;अत्रैव भोगान्सम्प्राप्य मुक्तिं प्राप्स्यत्यनुत्तमाम् ॥ ५३ ॥&lt;br&gt;&#xA;अनया त्वर्ककुण्डेस्मिन्पुष्ये मासि रवेर्दिने ॥&lt;br&gt;&#xA;स्नातं त्वनुदिते सूर्ये शीतादक्षुब्धचित्तया ॥ ५४ ॥&lt;br&gt;&#xA;राजपुत्री ततः पुण्यादस्त्वेषा शुभलोचना ॥&lt;br&gt;&#xA;वरदानप्रभावेण तव विश्वेश्वर प्रभो ॥ ५५ ॥&lt;br&gt;&#xA;बर्करीकुण्डमित्याख्या त्वर्ककुण्डस्य जायताम् ॥&lt;br&gt;&#xA;एतस्याः प्रतिमा पूज्या भविष्यत्यत्र मानवैः ॥ ९६ ॥&lt;br&gt;&#xA;उत्तरार्कस्य देवस्य पुष्ये मासि रवेर्दिने ॥&lt;br&gt;&#xA;कार्या सा वत्सरीयात्रा न तैः काशीफलेप्सुभिः ॥५७॥&lt;br&gt;&#xA;मृडान्याभिहि तं सर्वं कृत्वैतद्विश्वगो विभुः ॥&lt;br&gt;&#xA;विश्वनाथो विवेशाथ प्रासादं स्वमतर्कितः ॥ ५८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;लोलार्कस्य च माहात्म्यमुत्तरार्कस्य च द्विज ॥&lt;br&gt;&#xA;कथितं ते महाभाग साम्बादित्यं निशामय ॥ ५९ ॥&lt;br&gt;&#xA;श्रुत्वैतत्पुण्यमाख्यानं शुभं लोलोत्तरार्कयोः ॥&lt;br&gt;&#xA;व्याधिभिर्नाभिभूयेत न दारिद्र्येण बाध्यते ॥ 4.1.47.६० ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे उत्तरार्कवर्णनं नाम सप्तचत्वारिंशोध्यायः ॥ ४७ ॥&lt;/p&gt;</description>
    </item>
    <item>
      <title>०४८ साम्बादित्यमाहात्म्यकथनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/048_sAmbAdityamAhAtmyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/048_sAmbAdityamAhAtmyakathanam/</guid>
      <description>&lt;p&gt;स्कन्द उवाच ॥ ॥&lt;br&gt;&#xA;शृणुष्व मैत्रावरुणे द्वारवत्यां यदूद्वहः ॥&lt;br&gt;&#xA;दानवानां वधार्थाय भुवोभारापनुत्तये ॥ १ ॥&lt;br&gt;&#xA;आविरासीत्स्वयं कृष्णः कृष्णवर्त्मप्रतापवान् ॥&lt;br&gt;&#xA;वासुदेवो जगद्धाम देवक्या वसुदेवतः॥२॥&lt;br&gt;&#xA;साशीतिलक्षं तस्यासन्कुमारा अर्कवर्चसः ॥&lt;br&gt;&#xA;स्वर्गे पितादृशा बालाः सुशीला न हि कुम्भज ॥ ३ ॥&lt;br&gt;&#xA;अतीवरूपसम्पन्ना अतीव सुमहाबलाः ॥&lt;br&gt;&#xA;अतीव शस्त्रशास्त्रज्ञा अतीव शुभलक्षणाः ॥ ४ ॥&lt;br&gt;&#xA;तान्द्रष्टुं मानसः पुत्रो ब्रह्मणस्तपसान्निधिः ॥&lt;br&gt;&#xA;कृतवल्कलकौपीनो धृत कृष्णाजिनाम्बरः ॥॥।&lt;br&gt;&#xA;गृहीतब्रह्मदण्डश्च त्रिवृन्मौञ्जी सुमेखलः ॥&lt;br&gt;&#xA;उरस्थलस्थ तुलसी मालया समलङ्कृतः ॥ ६ ॥&lt;br&gt;&#xA;गोपीचन्दननिर्यास लसदङ्गविलेपनः ॥&lt;br&gt;&#xA;तपसा कृशसर्वाङ्गो मूर्तो ज्वलनवज्ज्वलन् ॥७॥&lt;br&gt;&#xA;आजगामाम्बरचरो नारदो द्वारकापुरीम् ॥&lt;br&gt;&#xA;विश्वकर्मविनिर्माणां जितस्वर्गपुरीश्रियम् ॥८॥&lt;br&gt;&#xA;तन्दृष्ट्वा नारदं सर्वे विनम्रतरकन्धराः ॥&lt;br&gt;&#xA;प्रबद्ध मूर्धाञ्जलयः प्रणेमुर्वृष्णिनन्दनाः ॥ ९ ॥&lt;br&gt;&#xA;साम्बः स्वरूपसौन्दर्य गर्वसर्वस्वमोहितः ॥&lt;br&gt;&#xA;न ननाम मुनिं तत्र हसंस्तद्रूपसम्पदम् ॥ 4.1.48.१० ॥&lt;br&gt;&#xA;साम्बस्य तमभिप्रायं विज्ञाय स महामुनिः ॥&lt;br&gt;&#xA;विवेश सुमहारम्यं नारदः कृष्णमन्दिरम् ॥ ११ ॥&lt;br&gt;&#xA;कृष्णोथ दृष्ट्वाऽऽगच्छन्तं प्रत्युद्गम्य च नारदम् ॥&lt;br&gt;&#xA;मधुपर्केण सम्पूज्य स्वासने चोपवेशयत् ॥ १२ ॥&lt;br&gt;&#xA;कृत्वा कथा विचित्रार्थास्तत एकान्तवर्तिनः ॥&lt;br&gt;&#xA;कृष्णस्य कर्णेऽकथयन्नारदः साम्बचेष्टितम् ॥ १३ ॥&lt;br&gt;&#xA;अवश्यं किञ्चिदत्राऽस्ति यशोदानन्दवर्धन ॥&lt;br&gt;&#xA;प्रायशस्तन्न घटतेऽसम्भाव्यं नाथ वास्त्रियाम् ॥ १४ ॥&lt;br&gt;&#xA;यूनां त्रिभुवनस्थानां साम्बोऽतीव सुरूपवान् ॥&lt;br&gt;&#xA;स्वभावचञ्चलाक्षीणां चेतोवृत्तिः सुचञ्चला ॥ १५ ॥&lt;br&gt;&#xA;अपेक्षन्ते न मुग्धाक्ष्यः कुलं शीलं श्रुतं धनम् ॥&lt;br&gt;&#xA;रूपमेव समीक्षन्ते विषमेषु विमोहिताः ॥१६॥&lt;br&gt;&#xA;अथवा विदितं नो ते वल्लवीनां विचेष्टितम् ॥&lt;br&gt;&#xA;विनाष्टौनायिकाः कृष्ण कामयन्तेऽबलाह्यमुम् ॥ ४३ ॥&lt;br&gt;&#xA;वामभ्रुवां स्वभावाच्च नारदस्य च वाक्यतः ॥&lt;br&gt;&#xA;विज्ञाताऽऽखिलवृत्तान्तस्तथ्यं कृष्णोप्यमन्यत ॥ १८ ॥&lt;br&gt;&#xA;तावद्धैर्यञ्चलाक्षीणां तावच्चेतोविवेकिता ॥&lt;br&gt;&#xA;यावन्नार्थी विविक्तस्थो विविक्तेर्थिनि नान्यथा ॥ १९॥&lt;br&gt;&#xA;इत्थं विवेचयंश्चित्ते कृष्णः क्रोधनदीरयम् ॥&lt;br&gt;&#xA;विवेकसेतुनाऽऽस्तभ्य नारदं प्राहिणोत्सुधीः ॥4.1.48.२०॥&lt;br&gt;&#xA;साम्बस्य वैकृतं किञ्चित्क्वचित्कृष्णोनवैक्षत॥&lt;br&gt;&#xA;गते देवमुनौ तस्मिन्वीक्षमाणोप्यहर्निशम् ॥२१॥&lt;br&gt;&#xA;कियत्यपि गते काले पुनरप्याययौ मुनिः ॥&lt;br&gt;&#xA;मध्ये लीलावतीनां च ज्ञात्वा कृष्णमवस्थितम् ॥ २२ ॥&lt;br&gt;&#xA;बहिः क्रीडन्तमाहूय साम्बमित्याह नारदः ॥&lt;br&gt;&#xA;याहि कृष्णान्तिकं तूर्णं कथयागमनं मम ॥२३ ॥&lt;br&gt;&#xA;साम्बोपि यामि नोयामि क्षणमित्थमचिन्तयत् ॥&lt;br&gt;&#xA;कथं रहःस्थ पितरं यामि स्त्रैणसखम्प्रति ॥ २४ ॥&lt;br&gt;&#xA;न यामि च कथं वाक्यादस्याहं ब्रह्मचारिणः ॥&lt;br&gt;&#xA;ज्वलदङ्गारसङ्काश स्फुरत्सर्वाङ्गतेजसः ॥ २५॥&lt;br&gt;&#xA;प्रणमत्सुकुमारेषु व्रीडितोयं मयैकदा ॥&lt;br&gt;&#xA;इदानीमपि नो यायामस्य वाक्यान्महामुनेः ॥ २६ ॥&lt;br&gt;&#xA;अत्याहितं तदस्तीह तदागोद्वयदर्शनात् ॥&lt;br&gt;&#xA;पितुः कोपोपि सुश्लाघ्यो मयि नो ब्राह्मणस्य तु ॥ २७॥&lt;br&gt;&#xA;ब्रह्मकोपाग्निनिर्दग्धाः प्ररोहन्ति न जातुचित् ॥&lt;br&gt;&#xA;अपराग्निविनिर्दग्धारो हन्ते दावदग्धवत् ॥ २८॥&lt;br&gt;&#xA;इति ध्यात्वा क्षणं साम्बोऽविशदन्तःपुरम्पितुः ॥&lt;br&gt;&#xA;मध्ये स्त्रैणसभङ्कृष्णं यावज्जाम्बवतीसुतः ॥ २९ ॥&lt;br&gt;&#xA;दूरात्प्रणम्य विज्ञप्तिं स चकार सशङ्कितः ॥&lt;br&gt;&#xA;तावत्तमन्वगच्छच्च नारदः कार्यसिद्धये ॥ 4.1.48.३० ॥&lt;br&gt;&#xA;ससम्भ्रमोथ कृष्णोपि दृष्ट्वा साम्बं च नारदम् ॥&lt;br&gt;&#xA;समुत्तस्थौ परिदधत्पीतकौशेयमम्बरम् ॥ ३१ ॥&lt;br&gt;&#xA;उत्थिते देवकीसूनौ ताः सर्वा अपि गोपिकाः ॥&lt;br&gt;&#xA;विलज्जिताः समुत्तस्धुर्गृह्णन्त्यः स्वंस्वमम्बरम् ॥ ३२ ॥&lt;br&gt;&#xA;महार्हशयनीये तं हस्ते धृत्वा महामुनिम् ॥&lt;br&gt;&#xA;समुपावेशयत्कृष्णः साम्बश्च क्रीडितुं ययौ ॥ ३३ ॥&lt;br&gt;&#xA;तासां स्खलितमालोक्य तिष्ठन्तीनां पुरो मुनिः ॥&lt;br&gt;&#xA;कृष्णलीलाद्रवीभूतवराङ्गानां जगौ हरिम् ॥ ३४ ॥&lt;br&gt;&#xA;पश्यपश्य महाबुद्धे दृष्ट्वा जाम्बवतीसुतम् ॥&lt;br&gt;&#xA;इमाः स्खलितमापन्नास्तद्रूपक्षुब्धचेतसः ॥ ३५ ॥&lt;br&gt;&#xA;कृष्णोपि साम्बमाहूय सहसैवाशपत्सुतम् ॥&lt;br&gt;&#xA;सर्वा जाम्बवतीतुल्याः पश्यन्तमपि दुर्विधेः ॥ ३६ ॥&lt;br&gt;&#xA;यस्मात्त्वद्रूपमालोक्य गोपाल्यः स्खलिता इमाः ॥&lt;br&gt;&#xA;तस्मात्कुष्ठी भव क्षिप्रमकाण्डागमनेन च ॥ ३७ ॥&lt;br&gt;&#xA;वेपमानो महाव्याधिभयात्साम्बोपि दारुणात् ॥&lt;br&gt;&#xA;कृष्णं प्रसादयामास बहुशः पापशान्तये॥ ३८ ॥&lt;br&gt;&#xA;कृष्णोप्यनेन सञ्जानन्साम्बं स्वसुतमौरसम् ॥&lt;br&gt;&#xA;अब्रवीत्कुष्ठमोक्षाय व्रज वैश्वेश्वरीं पुरीम् ॥ ३९ ॥&lt;br&gt;&#xA;तत्र ब्रध्नं समाराध्य प्रकृतिं स्वामवाप्स्यसि ॥&lt;br&gt;&#xA;महैनसां क्षयो यत्र नास्ति वाराणसीं विना ॥ 4.1.48.४० ॥&lt;br&gt;&#xA;यत्र विश्वेश्वरः साक्षाद्यत्र स्वर्गापगा च सा ॥&lt;br&gt;&#xA;येषां महैनसां दृष्टा मुनिभिर्नैव निष्कृतिः ॥&lt;br&gt;&#xA;तेषां विशुद्धिरस्त्येव प्राप्य वाराणसीं पुरीम् ॥ ४१ ॥&lt;br&gt;&#xA;न केवलं हि पापेभ्यो वाराणस्यां विमुच्यते ॥&lt;br&gt;&#xA;प्राकृतेभ्योपि पापेभ्यो मुच्यते शङ्कराज्ञया ॥ ४२ ॥&lt;br&gt;&#xA;पुरा पुरारिणा सृष्टमविमुक्तं विमुक्तये ॥&lt;br&gt;&#xA;सर्वेषामेव जन्तूनां कृपयान्ते तनुत्यजाम् ॥ ४३ ॥&lt;br&gt;&#xA;तत्रानन्दवने शम्भोस्तवशाप निराकृतिः ॥&lt;br&gt;&#xA;साम्ब तत्त्वेरितं याहि नान्यथा शापनिर्वृतिः ॥ ४४ ॥&lt;br&gt;&#xA;ततः कृष्णं समापृच्छ्य कर्मनिर्मुक्तचेष्टितः ॥&lt;br&gt;&#xA;नारदः कृतकृत्यः सन्ययावाकाशवर्त्मना ॥ ४५ ॥&lt;br&gt;&#xA;साम्बो वाराणसीं प्राप्य समाराध्यांशुमालिनम् ॥&lt;br&gt;&#xA;कुण्डं तत्पृष्ठतः कृत्वा निजां प्रकृतिमाप्तवान् ॥४६ ॥&lt;br&gt;&#xA;साम्बादित्यस्तदारभ्य सर्वव्याधिहरो रविः ॥&lt;br&gt;&#xA;ददाति सर्वभक्तेभ्योऽनामयाः सर्वसम्पदः ॥ ४७ ॥&lt;br&gt;&#xA;साम्बकुण्डे नरः स्नात्वा रविवारेऽरुणोदये॥&lt;br&gt;&#xA;साम्बादित्यं च सम्पूज्य व्याधिभिर्नाभिभूयते ॥ ४८ ॥&lt;br&gt;&#xA;न स्त्री वैधव्यमाप्नोति साम्बादित्यस्य सेवनात् ॥&lt;br&gt;&#xA;वन्ध्या पुत्रं प्रसूयेत शुद्धरूपसमन्वितम् ॥ ४९ ॥&lt;br&gt;&#xA;शुक्लायां द्विज सप्तम्यां माघे मासि रवेर्दिने ॥&lt;br&gt;&#xA;महापर्व समाख्यातं रविपर्व समं शुभम् ॥ 4.1.48.५० ॥&lt;br&gt;&#xA;महारोगात्प्रमुच्येत तत्र स्नात्वारुणोदये ॥&lt;br&gt;&#xA;साम्बादित्यं प्रपूज्यापि धर्ममक्षयमाप्नुयात् ॥ ५१ ॥&lt;br&gt;&#xA;सन्निहत्यां कुरुक्षेत्रे यत्पुण्यं राहुदर्शने ॥&lt;br&gt;&#xA;तत्पुण्यं रविसप्तम्यां माघे काश्यां न संशयः ॥ ५२ ॥&lt;br&gt;&#xA;मधौमासि रवेर्वारे यात्रा सांवत्सरी भवेत् ॥&lt;br&gt;&#xA;अशोकैस्तत्र सम्पूज्य कुण्डे स्नात्वा विधानतः ॥ ५३ ॥&lt;br&gt;&#xA;साम्बादित्यं नरो जातु न शोकैरभिभूयते ॥&lt;br&gt;&#xA;संवत्सरकृतात्पापाद्बहिर्भवति तत्क्षणात् ॥ ५४ ॥&lt;br&gt;&#xA;विश्वेशात्पश्चिमाशायां साम्बेनात्र महात्मना ॥&lt;br&gt;&#xA;सम्यगाराधिता मूर्तिरादित्यस्य शुभप्रदा ॥ ५५ ॥&lt;br&gt;&#xA;इयं भविष्या तन्मूर्तिरगस्ते त्वत्पुरोऽकथि ॥&lt;br&gt;&#xA;तामभ्यर्च्य नमस्कृत्य कृत्वाष्टौ च प्रदक्षिणाः ॥&lt;br&gt;&#xA;नरो भवति निष्पापः काशीवास फलं लभेत् ॥ ५६ ॥&lt;br&gt;&#xA;साम्बादित्यस्य माहात्म्यं कथितं ते महामते ॥&lt;br&gt;&#xA;यच्छ्रुत्वापि नरो जातु यमलोकं न पश्यति ॥ ५७ ॥&lt;br&gt;&#xA;इदानीं द्रौपदादित्यं कथयिष्यामि तेनघ ॥&lt;br&gt;&#xA;तथा द्रौपदआदित्यः संसेव्यो भक्तसिद्धिदः ॥ ५८ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे साम्बादित्यमाहात्म्यकथनं नामाष्टचत्वारिंशोध्यायः ॥४८॥&lt;/p&gt;</description>
    </item>
    <item>
      <title>०४९ द्रौपदादित्यमयूखादित्ययोर्वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/049_draupadAdityamayUkhAdityayorvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/049_draupadAdityamayUkhAdityayorvarNanam/</guid>
      <description>&lt;p&gt;सूत उवाच ॥ ॥&lt;br&gt;&#xA;पाराशर्यमुने व्यास कुमारः कुम्भजन्मने ॥&lt;br&gt;&#xA;यदावदत्कथामेतां तदा क्व द्रुपदात्मजा ॥ १ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;पुराणसंहितां सूत ब्रूते त्रैकालिकीं कथाम् ॥&lt;br&gt;&#xA;सन्देहो नात्र कर्तव्यो यतस्तद्गोचरोखिलम् ॥२॥&lt;br&gt;&#xA;॥ स्कन्द उवाच॥ ॥&lt;br&gt;&#xA;आकर्णय मुने पूर्वं पञ्चवक्त्रो हरः स्वयम् ॥&lt;br&gt;&#xA;पृथिव्यां पञ्चधा भूत्वा प्रादुरासीज्जगद्धितः ॥३॥&lt;br&gt;&#xA;उमापि च जगद्धात्री द्रुपदस्य महीभुजः ॥&lt;br&gt;&#xA;यजतो वह्निकुण्डाच्च प्रादुश्चक्रेति सुन्दरी ॥ ४ ॥&lt;br&gt;&#xA;पञ्चापि पाण्डुतनयाः साक्षाद्रुद्रवपुर्धराः ॥&lt;br&gt;&#xA;अवतेरुरिह स्वर्गाद्दुष्टसंहारकारकाः ॥ ५ ॥&lt;br&gt;&#xA;नारायणोपि कृष्णत्वं प्राप्य तत्साहचर्यकृत् ॥&lt;br&gt;&#xA;उद्वृत्तवृत्तशमनः सद्वृत्तस्थितिकारकः ॥ ॥ ६ ॥&lt;br&gt;&#xA;प्रतपन्तः पृथिव्यां ते पार्थाश्चेरुः पृथक्पृथक् ॥&lt;br&gt;&#xA;उदयानुदयौ तस्मिन्सम्पदां विपदामपि ॥ ७ ॥&lt;br&gt;&#xA;कदाचित्ते महावीरा भ्रातृव्यप्रतिपादिताम् ॥&lt;br&gt;&#xA;विपत्तिमाप्य महतीं बभूवुः काननौकसः ॥ ८ ॥&lt;br&gt;&#xA;पाञ्चाल्यपि च तत्पत्नी पतिव्यसनतापिता ॥&lt;br&gt;&#xA;धर्मज्ञा प्राप्य तन्वङ्गी ब्रध्नमाराधयद्भृशम् ॥ ९ ॥&lt;br&gt;&#xA;आराधितोथ सविता तया द्रुपदकन्यया ॥&lt;br&gt;&#xA;सदर्वी सपिधानां च स्थालिकामक्षयां ददौ ॥ 4.1.49.१० ॥&lt;br&gt;&#xA;उवाच च प्रसन्नात्मा भास्करो द्रुपदात्मजाम् ॥ २३॥&lt;br&gt;&#xA;आराधयन्तीं भावेन सर्वत्र शुचिमानसाम् ॥ ११ ॥&lt;br&gt;&#xA;स्थाल्यैतया महाभागे यावन्तोऽन्नार्थिनो जनाः ॥&lt;br&gt;&#xA;तावन्तस्तृप्तिमाप्स्यन्ति यावच्च त्वं न भोक्ष्यसे ॥ १२ ॥&lt;br&gt;&#xA;भुक्तायां त्वयि रिक्तैषा पूर्णभक्ता भविप्यति ॥&lt;br&gt;&#xA;रसवद्व्यञ्जननिधिरिच्छाभक्ष्यप्रदायिनी ॥ १३ ॥&lt;br&gt;&#xA;इत्थं वरस्तया लब्धः काश्यामादित्यतो मुने ॥&lt;br&gt;&#xA;अपरश्च वरो दत्तस्तस्यै देवेन भास्वता ॥ १४ ॥&lt;br&gt;&#xA;॥ रविरुवाच ॥ ॥&lt;br&gt;&#xA;विश्वेशाद्दक्षिणेभागे यो मां त्वत्पुरतः स्थितम् ॥&lt;br&gt;&#xA;आराधयिष्यति नरः क्षुद्बाधा तस्य नश्यति ॥ १५ ॥&lt;br&gt;&#xA;अन्यश्च मे वरो दत्तो विश्वेशेन पतिव्रते ॥&lt;br&gt;&#xA;तपसा परितुष्टेन तं निशामय वच्मि ते ॥ १६ ॥&lt;br&gt;&#xA;प्राग्रवे त्वां समाराध्य यो मां द्रक्ष्यति मानवः ॥&lt;br&gt;&#xA;तस्य त्वं दुःखतिमिरमपानुद निजैः करैः ॥ १७ ॥&lt;br&gt;&#xA;अतो धर्माप्रिये नित्यं प्राप्य विश्वेश्वराद्वरम् ॥&lt;br&gt;&#xA;काशीस्थितानां जन्तूनां नाशयाम्यघसञ्चयम् ॥ १८ ॥&lt;br&gt;&#xA;ये मामत्र भजिष्यन्ति मानवाः श्रद्धयान्विताः ॥&lt;br&gt;&#xA;त्वद्वरोद्यतपाणिं च तेषां दास्यामि चिन्तितम् ॥ १९ ॥&lt;br&gt;&#xA;भवतीं मत्समीपस्थां युधिष्ठिरपतिव्रताम् ॥&lt;br&gt;&#xA;विश्वेशाद्दक्षिणेभागे दण्डपाणेः समीपतः ॥ 4.1.49.२० ॥&lt;br&gt;&#xA;येर्चयिष्यन्ति भावेन पुरुषा वास्त्रियोपि वा ॥&lt;br&gt;&#xA;तेषां कदाचिन्नो भावि भयं प्रियवियोगजम् ॥ २१ ॥&lt;br&gt;&#xA;न व्याधिजं भयं क्वापि न क्षुत्तृड्दोषसम्भवम् ॥&lt;br&gt;&#xA;द्रौपदीक्षणतः काश्यां तव धर्मप्रियेनघे ॥ २२ ॥&lt;br&gt;&#xA;इति दत्त्वा वरान्देव आदित्यः सर्वदः सताम् ॥&lt;br&gt;&#xA;शम्भुमाराधयामास धर्मं द्रौपद्युपाययौ ॥ २३ ॥&lt;br&gt;&#xA;आदित्यस्य कथामेतां द्रौपद्याराधितस्य वै ॥&lt;br&gt;&#xA;यः श्रोष्यति नरो भक्त्या तस्यैनः क्षयमेष्यति ॥ २४ ॥&lt;br&gt;&#xA;स्कन्द उव।च ॥ ॥&lt;br&gt;&#xA;द्रौपदादित्यमाहात्म्यं सङ्क्षेपात्कथितं मया ॥&lt;br&gt;&#xA;मयूखादित्यमाहात्म्यं शृण्विदानीं घटोद्भव ॥ -२५ ॥&lt;br&gt;&#xA;पुरा पञ्चनदे तीर्थे त्रिषुलोकेषु विश्रुते ॥&lt;br&gt;&#xA;सहस्ररश्मिर्भगवांस्तपस्तेपे सुदारुणम् ॥ २६ ॥&lt;br&gt;&#xA;प्रतिष्ठाप्य महालिङ्गं गभस्तीश्वर सञ्ज्ञितम् ॥&lt;br&gt;&#xA;गौरीं च मङ्गला नाम्नीं भक्तमङ्गलदां सदा ॥ २७ ॥&lt;br&gt;&#xA;दिव्यवर्षसहस्रं तु शतेन गुणितं मुने ॥&lt;br&gt;&#xA;आराधयञ्शिवं सोमं सोमार्धकृतशेखरम् ॥ २८ ॥&lt;br&gt;&#xA;स्वरूपतस्तु तपनस्त्रिलोकीतापनक्षमः ॥&lt;br&gt;&#xA;ततोतितीव्र तपसा जज्वाल नितरां मुने ॥ २९ ॥&lt;br&gt;&#xA;मयूखैस्तत्र सवितुस्त्रैलोक्यदहनक्षमैः ॥&lt;br&gt;&#xA;ततं समस्तं तत्काले द्यावाभूम्योर्यदन्तरम् ॥ 4.1.49.३० ॥&lt;br&gt;&#xA;वैमानिकैर्विष्णुपदे तत्यजे च गतागतम् ॥&lt;br&gt;&#xA;तीव्रे पतङ्गमहसि पतङ्गत्वभयादिव ॥ ३१ ॥&lt;br&gt;&#xA;मयूखा एव दृश्यन्ते तिर्यगूर्ध्वमधोपि च॥&lt;br&gt;&#xA;आदित्यस्य न चादित्यो नीपपुष्पस्थितेरिव॥ ३२॥&lt;br&gt;&#xA;तस्यवै महसां राशेस्तपोराशेस्तपोर्चिषाम्॥&lt;br&gt;&#xA;चकम्पे साध्वसात्तीव्रा त्रैलोक्यं सचराचरम् ॥ ३३ ॥&lt;br&gt;&#xA;सूर्य आत्मास्य जगतो वेदेषु परिपठ्यते ॥&lt;br&gt;&#xA;स एव चेज्वालयिता को नस्त्राता भवेदिह ॥ ३४ ॥&lt;br&gt;&#xA;जगच्चक्षुरसौ सूर्यो जगदात्मैष भास्करः ॥&lt;br&gt;&#xA;जगद्योयन्मृतप्रायं प्रातःप्रातः प्रबोधयेत् ॥ ३५ ॥&lt;br&gt;&#xA;तमोन्धकूपपतितमुद्यन्नेष दिनेदिने ॥&lt;br&gt;&#xA;प्रसार्य परितः पाणीन्प्राणिजातं समुद्धरेत् ॥ ३६ ॥&lt;br&gt;&#xA;उदितेऽत्रोदिमो नित्यमस्तं यात्यस्तमाप्नुमः ॥&lt;br&gt;&#xA;उदयेऽनुदये तस्मादस्माकं कारणं रविः ॥ ३७ ॥&lt;br&gt;&#xA;इति व्याकुलितं विश्वं पश्यन्विश्वेश्वरः स्वयम् ॥&lt;br&gt;&#xA;विश्वत्राता वरं दातुं सञ्जग्मे तिग्मरश्मये ॥ ३८ ॥&lt;br&gt;&#xA;मयूखमालिनं शम्भुरालोक्याति सुनिश्चलम् ॥&lt;br&gt;&#xA;समाधि विस्मृतात्मानं विसिस्माय तपः प्रति ॥ ३९ ॥&lt;br&gt;&#xA;उवाच च प्रसन्नात्मा श्रीकण्ठः प्रणतार्तिहृत् ॥&lt;br&gt;&#xA;अलं तप्त्वा वरं ब्रूहि द्युमणे महसां निधे ॥ 4.1.49.४० ॥&lt;br&gt;&#xA;निरुद्धेन्द्रियवृत्तित्वाद्ब्रध्नो ध्यानसमाधिना ॥&lt;br&gt;&#xA;न जग्राह वचः शम्भोर्द्वित्रिरुक्तोप्यकर्णवत् ॥ ४१ ॥&lt;br&gt;&#xA;काष्ठीभूतं तु तं ज्ञात्वा शिवः पस्पर्श पाणिना ॥&lt;br&gt;&#xA;महातपः समुद्भूत सन्तापामृतवर्षिणा ॥ ४२ ॥&lt;br&gt;&#xA;तत उन्मीलयाञ्चक्रे लोचने विश्वलोचनः ॥&lt;br&gt;&#xA;तस्योदयमिव प्राप्य प्रगे पङ्कजिनीवनी ॥४३॥&lt;br&gt;&#xA;परिव्यपेतसन्तापस्तपनः स्पर्शनाद्विभोः ॥&lt;br&gt;&#xA;अवग्रहितसस्यश्रीरुल्ललास यथाम्बुदात् ॥ ४४ ॥&lt;br&gt;&#xA;मित्रो नेत्रातिथीकृत्य त्र्यक्षं प्रत्यक्षमग्रतः ॥&lt;br&gt;&#xA;दण्डवत्प्रणनामोच्चैस्तुष्टाव च पिनाकिनम् ॥ ४५ ॥&lt;br&gt;&#xA;॥ रविरुवाच ॥ ॥&lt;br&gt;&#xA;देवदेव जगताम्पते विभो भर्ग भीम भव चन्द्रभूषण ॥&lt;br&gt;&#xA;भूतनाथ भवभीतिहारक त्वां नतोस्मि नतवाञ्छितप्रद ॥ ४६॥&lt;br&gt;&#xA;चन्द्रचूडमृड धूर्जटे हर त्र्यक्ष दक्ष शततन्तुशातन॥&lt;br&gt;&#xA;शान्तशाश्वत शिवापते शिव त्वां नतोस्मि नतवाञ्छितप्रद ॥ ४७ ॥&lt;br&gt;&#xA;नीललोहित समीहितार्थ दहे(?)द्व्येकलोचन विरूपलोचन ॥&lt;br&gt;&#xA;व्योमकेशपशुपाशनाशन त्वां नतोस्मि नतवाञ्छितप्रद ॥ ४८ ॥&lt;br&gt;&#xA;वामदेवशितिकण्ठशूलभृच्चन्द्रशेखर फणीन्द्रभूषण॥&lt;br&gt;&#xA;कामकृत्पशुपते महेश्वर त्वां नतोस्मि नतवाञ्छितप्रद॥४९॥&lt;br&gt;&#xA;त्र्यम्बक त्रिपुरसूदनेश्वर त्राणकृत्त्रिनयनत्रयीमय॥&lt;br&gt;&#xA;कालकूट दलनान्तकान्तक त्वां नतोस्मि नतवाञ्छितप्रद ॥ 4.1.49.५० ॥&lt;br&gt;&#xA;शर्वरीरहितशर्वसर्वगस्वर्गमार्गसुखदापवर्गद ॥&lt;br&gt;&#xA;अन्धकासुररिपो कपर्दभृत्त्वां नतोस्मि नतवाञ्छितप्रद ॥५१॥&lt;br&gt;&#xA;शङ्करोग्रगिरिजापते पते विश्वनाथविधिविष्णु संस्तुत ॥&lt;br&gt;&#xA;वेदवेद्यविदिताऽखिलेङ्गि तत्वां नतोस्मि नतवाञ्छितप्रद ॥५२॥&lt;br&gt;&#xA;विश्वरूपपररूप वर्जितब्रह्मजिह्मरहितामृतप्रद ॥&lt;br&gt;&#xA;वाङमनोविषयदूरदूरगत्वां नतोस्मि नतवाञ्छितप्रद ॥ ५३ ॥&lt;br&gt;&#xA;इत्थं परीत्य मार्तण्डो मृडं देवं मृडानिकाम् ॥&lt;br&gt;&#xA;अथ तुष्टाव प्रीतात्मा शिववामार्धहारिणीम्॥ ५४ ॥&lt;br&gt;&#xA;रविरुवाच ॥ ॥&lt;br&gt;&#xA;देवि त्वदीयचरणाम्बुजरेणुगौरीं भालस्थलीं वहति यः प्रणतिप्रवीणः ॥&lt;br&gt;&#xA;जन्मान्तरेपि रजनीकरचारुलेखा तां गौरयत्यतितरां किल तस्य पुंसः ॥ ५५ ॥&lt;br&gt;&#xA;श्रीमङ्गले सकलमङ्गलजन्मभूमे श्रीमङ्गले सकलकल्मषतूलवह्ने॥&lt;br&gt;&#xA;श्रीमङ्गले सकलदानवदर्पहन्त्रि श्रीमङ्गलेऽखिलमिदं परिपाहि विश्वम्॥५६॥&lt;br&gt;&#xA;विश्वेश्वरि त्वमसि विश्वजनस्य कर्त्री त्वं पालयित्र्यसि तथा प्रलयेपिहन्त्री ॥&lt;br&gt;&#xA;त्वन्नामकीर्तनसमुल्लसदच्छपुण्या स्रोतस्विनी हरति पातककूलवृक्षान् ॥५७॥&lt;br&gt;&#xA;मातर्भवानि भवती भवतीव्रदुःखसम्भारहारिणि शरण्यमिहास्ति नान्या ॥&lt;br&gt;&#xA;धन्यास्त एव भुवनेषु त एव मान्या येषु स्फुरेत्तवशुभः करुणाकटाक्षः ॥ ५८ ॥&lt;br&gt;&#xA;ये त्वा स्मरन्ति सततं सहजप्रकाशां काशीपुरीस्थितिमतीं नतमोक्षलक्ष्मीम् ॥&lt;br&gt;&#xA;तान्संस्मरेत्स्मरहरो धृतशुद्धबुद्धीन्निर्वाणरक्षणविचक्षणपात्रभूतान् ॥५९॥&lt;br&gt;&#xA;मातस्तवाङ्घ्रियुगलं विमलं हृदिस्थं यस्यास्ति तस्य भुवनं सकलं करस्थम् ॥&lt;br&gt;&#xA;यो नामतेज एति मङ्गलगौरि नित्यं सिद्ध्यष्टकं न परिमुञ्चति तस्य गेहम् ॥ 4.1.49.६० ॥&lt;br&gt;&#xA;त्वं देवि वेदजननी प्रणवस्वरूपा गायत्र्यसि त्वमसि वै द्विजकामधेनुः ॥&lt;br&gt;&#xA;त्वं व्याहृतित्रयमिहाऽखिलकर्मसिद्ध्यै स्वाहास्वधासि सुमनः पितृतृप्तिहेतुः ॥ ६१ ॥&lt;br&gt;&#xA;गौरि त्वमेव शशिमौलिनि वेधसि त्वं सावित्र्यसि त्वमसि चक्रिणि चारुलक्ष्मीः ॥&lt;br&gt;&#xA;काश्यां त्वमस्यमलरूपिणि मोक्षलक्ष्मीस्त्वं मे शरण्यमिह मङ्गलगौरि मातः ॥ ६२ ॥&lt;br&gt;&#xA;स्तुत्वेति तां स्मरहरार्धशरीरशोभां श्रीमङ्गलाष्टक महास्तवनेन भानुः ॥&lt;br&gt;&#xA;देवीं च देवमसकृत्परितः प्रणम्य तूष्णीं बभूव सविता शिवयोः पुरस्तात् ॥ ६३ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;उत्तिष्ठोत्तिष्ठ भद्रं ते प्रसन्नोस्मि महामते ॥&lt;br&gt;&#xA;मित्रमन्नेत्रगो नित्यं प्रपश्ये तच्चराचरम् ॥ ६४ ॥&lt;br&gt;&#xA;मम मूर्तिर्भवान्सूर्य सर्वज्ञो भव सर्वगः ॥&lt;br&gt;&#xA;सर्वेषां महसां राशिः सर्वेषां सर्वकर्मवित् ॥ ६५ ॥&lt;br&gt;&#xA;सर्वेषां सर्वदुःखानि भक्तानां त्वं निराकुरु ॥&lt;br&gt;&#xA;त्वया नाम्नां चतुःषष्ट्या यदष्टकमुदीरितम् ॥ ६६ ॥&lt;br&gt;&#xA;अनेन मां परिष्टुत्य नरो मद्भक्तिमाप्स्यति ॥&lt;br&gt;&#xA;अष्टकं मङ्गलागौर्या मङ्गलाष्टकसञ्ज्ञकम् ॥ ६७ ॥&lt;br&gt;&#xA;अनेन मङ्गलागौरीं स्तुत्वा मङ्गलमाप्स्यति ॥&lt;br&gt;&#xA;चतुःषष्ट्यष्टकं स्तोत्रं मङ्गलाष्टकमेव च ॥ ६८ ॥&lt;br&gt;&#xA;एतत्स्तोत्रवरं पुण्यं सर्वपातकनाशनम् ॥&lt;br&gt;&#xA;दूरदेशान्तरस्थोपि जपन्नित्यं नरोत्तमः ॥६९॥&lt;br&gt;&#xA;त्रिसन्ध्यं परिशुद्धात्मा काशीं प्राप्स्यति दुर्लभाम् ॥&lt;br&gt;&#xA;अनेन स्तोत्रयुग्मेन जप्तेन प्रत्यहं नृभिः ॥4.1.49.७०॥&lt;br&gt;&#xA;ध्रुवदैनन्दिनं पापं क्षालितं नात्र संशयः ॥&lt;br&gt;&#xA;न तस्य देहिनो देहे जातु चित्किल्बिषस्थितिः ॥७१॥&lt;br&gt;&#xA;त्रिकालं योजयेन्नित्यमेतत्स्तोत्रद्वयंशुभम् ॥&lt;br&gt;&#xA;किञ्जप्तैर्बहुभिः स्तोत्रैश्चञ्चलश्रीप्रदैर्नृणाम् ॥ ७२ ॥&lt;br&gt;&#xA;एतत्स्तोत्रद्वयं दद्यात्काश्यां नैःश्रेयसीं श्रियम् ॥&lt;br&gt;&#xA;तस्मात्सर्वप्रयत्नेन मानवैर्मोक्षकाङ्क्षिभिः ॥ ७३ ॥&lt;br&gt;&#xA;एतत्स्तोत्रद्वयं जप्यं त्यक्त्वा स्तोत्राण्यनेकशः ॥&lt;br&gt;&#xA;प्रपञ्च आवयोरेव सर्व एष चराचरः ॥ ७४ ॥&lt;br&gt;&#xA;तदावयोःस्तवादस्मान्निष्प्रपञ्चो जनो भवेत् ॥&lt;br&gt;&#xA;समृद्धिमाप्य महतीं पुत्रपौत्रवतीमिह ॥ ७५ ॥&lt;br&gt;&#xA;अन्ते निर्वाणमाप्नोति जपन्स्तोत्रमिदं नरः ॥&lt;br&gt;&#xA;अन्यच्च शृणु सप्ताश्व ग्रहराज दिवाकर ॥ ॥ ७६ ॥&lt;br&gt;&#xA;त्वया प्रतिष्ठितं लिङ्गं गभस्तीश्वरसञ्ज्ञितम् ॥&lt;br&gt;&#xA;सेवितं भक्तिभावेन सर्वसिद्धिसमर्पकम् ॥ ७७॥&lt;br&gt;&#xA;त्वया गभस्तिमालाभिश्चाम्पेयाम्बुजकान्तिभिः ॥&lt;br&gt;&#xA;यदर्चित्वैश्वरं लिङ्गं सर्वभावेन भास्कर ॥ ७८ ॥&lt;br&gt;&#xA;गभस्तीश्वर इत्याख्यां ततो लिङ्गमवाप्स्यति ॥&lt;br&gt;&#xA;अर्चयित्वा गभस्तीशं स्नात्वा पञ्चनदे नरः ॥ ७९ ॥&lt;br&gt;&#xA;न जातु जायते मातुर्जठरे धूतकल्मषः ॥&lt;br&gt;&#xA;इमां च मङ्गलागौरीं नारी वा पुरुषोपि वा ॥ 4.1.49.८० ॥&lt;br&gt;&#xA;चैत्रशुक्लतृतीयायामुपोषणपरायणः ॥&lt;br&gt;&#xA;महोपचारैः सम्पूज्य दुकूलाभरणादिभिः ॥ ८१ ॥&lt;br&gt;&#xA;रात्रौ जागरणं कृत्वा गीतनृत्यकथादिभिः ॥&lt;br&gt;&#xA;प्रातः कुमारीः सम्पूज्य द्वादशाच्छादनादिभिः ॥ ८२ ॥&lt;br&gt;&#xA;सम्भोज्यपरमान्नाद्यैर्दत्त्वान्येभ्योपि दक्षिणाम् ॥&lt;br&gt;&#xA;होमं कृत्वा विधानेन जातवेदस इत्यृचा ॥ ८३ ॥&lt;br&gt;&#xA;अष्टोत्तरशताभिश्च तिलाज्याहुतिभिः प्रगे ॥&lt;br&gt;&#xA;एकं गोमिथुनं दत्त्वा ब्राह्मणाय कुटुम्बिने ॥८४ ॥&lt;br&gt;&#xA;श्रद्धया समलङ्कृत्य भूषणैर्द्विजदम्पती ॥&lt;br&gt;&#xA;भोजयित्वा महार्हान्नैः प्रीयेतां मङ्गलेश्वरौ ॥ ८५ ॥&lt;br&gt;&#xA;इति मन्त्रं समुच्चार्य प्रातः कृत्वाथ पारणम् ॥&lt;br&gt;&#xA;न दुर्भगत्वमाप्नोति न दारिद्र्यं कदाचन ॥ ८६ ॥&lt;br&gt;&#xA;न वै सन्तानविच्छित्तिं भोगोच्छित्तिं न जातुचित् ॥&lt;br&gt;&#xA;स्त्री वैधव्यं न चाप्नोति न नायोषिद्वियोगभाक् ॥ ८७ ॥&lt;br&gt;&#xA;पापानि विलयं यान्ति पुण्यराशिश्च लभ्यते ॥&lt;br&gt;&#xA;अपि वन्ध्या प्रसूयेत कृत्वैतन्मङ्गलाव्रतम् ॥ ८८ ॥&lt;br&gt;&#xA;एतद्व्रतस्य करणात्कुरूपत्वं न जातुचित् ॥&lt;br&gt;&#xA;कुमारी विन्दतेत्यन्तं गुणरूपयुतं पतिम् ॥८९॥&lt;br&gt;&#xA;कुमारोपि व्रतं कृत्वा विन्दति स्त्रियमुत्तमाम् ॥&lt;br&gt;&#xA;सन्ति व्रतानि बहुशो धनकामप्रदानि च ॥4.1.49.९०॥&lt;br&gt;&#xA;नाप्नुयुर्जातुचित्तानि मङ्गलाव्रततुल्यताम् ॥&lt;br&gt;&#xA;कर्तव्या चाब्दिकी यात्रा मधौ तस्यां तिथौ नरैः ॥ ९१ ॥&lt;br&gt;&#xA;सर्वविघ्नप्रशान्त्यर्थं सदा काशीनिवासिभिः ॥&lt;br&gt;&#xA;अपरं द्युमणे वच्मि तव चात्र तपस्यतः ॥ ९२ ॥&lt;br&gt;&#xA;मयूखा एव खे दृष्टा न च दृष्टं कलेवरम् ॥&lt;br&gt;&#xA;मयूखादित्य इत्याख्या ततस्ते दितिनन्दन ॥ ९३ ॥&lt;br&gt;&#xA;त्वदर्चनान्नृणां कश्चिन्न व्याधिः प्रभविष्यति ॥&lt;br&gt;&#xA;भविष्यति न दारिद्र्यं रविवारे त्वदीक्षणात् ॥ ९४ ॥&lt;br&gt;&#xA;इत्थं मयूखादित्यस्य शिवो दत्त्वा बहून्वरान् ॥&lt;br&gt;&#xA;तत्रैवान्तर्हितो भूतो रविस्तत्रैव तस्थिवान् ॥ ९५ ॥&lt;br&gt;&#xA;श्रुत्वाख्यानमिदं पुण्यं मयूखादित्यसंश्रयम् ॥&lt;br&gt;&#xA;द्रौपदादित्यसहितं नरो न निरयं व्रजेत् ॥९६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे पूर्वार्द्धे द्रौपदादित्यमयूखादित्ययोर्वर्णनं नामैकोनपञ्चाशत्तमोध्यायः ॥ ४९ ॥ ॥&lt;/p&gt;</description>
    </item>
    <item>
      <title>०५० गरुडेशयोर्वर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/050_garuDeshayorvarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/050_garuDeshayorvarNanam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;वाराणस्यां तथादित्या ये चान्ये तान्वदाम्यतः ॥&lt;br&gt;&#xA;कलशोद्भव ते प्रीत्या सर्वे सर्वाघनाशनाः ॥ १ ॥&lt;br&gt;&#xA;खखोल्को नाम भगवानादित्य परिकीर्तितः ॥&lt;br&gt;&#xA;त्रिविष्टपोत्तरे भागे सर्वव्याधिविघातकृत् ॥ २ ॥&lt;br&gt;&#xA;यथा खखोल्क इत्याख्या तस्यादित्यस्य तच्छृणु ॥&lt;br&gt;&#xA;पुरा कद्रूश्च विनता दक्षस्य तनये शुभे ॥ ॥३॥&lt;br&gt;&#xA;कश्यपस्य च ते पत्न्यौ मारीचेः प्राक्प्रजापतेः ॥&lt;br&gt;&#xA;क्रीडन्त्यावेकदान्योन्यं मुने ते ऊचतुस्त्विति ॥ ४ ॥&lt;br&gt;&#xA;॥ कद्रूरुवाच ॥ ॥&lt;br&gt;&#xA;विनते त्वं विजानासि यदि तद्ब्रूहि मेग्रतः॥&lt;br&gt;&#xA;अखण्डिता गतिस्तेस्ति यतो गगनमण्डले ॥ ५ ॥&lt;br&gt;&#xA;योसावुच्चैःश्रवा वाजी श्रूयते सवितूरथे ॥&lt;br&gt;&#xA;किं रूपःसोस्ति शबलो धवलो वा वदाशु मे ॥ ६ ॥&lt;br&gt;&#xA;पणं च कुरु कल्याणि तुभ्यं यो रोचतेनघे ॥&lt;br&gt;&#xA;एवमेव न यात्येष कालक्रीडनकं विना ॥७॥&lt;br&gt;&#xA;॥ विनतोवाच ॥ ॥&lt;br&gt;&#xA;किं पणेन भगिन्यत्र कथयाम्येवमेव हि ॥&lt;br&gt;&#xA;त्वज्जये का च मे प्रीतिर्मज्जये किं नु ते सुखम् ॥ ८ ॥&lt;br&gt;&#xA;ज्ञात्वा पणो न कर्तव्यो मिथः स्नेहमभीप्सता ॥&lt;br&gt;&#xA;ध्रुवमेकस्य विजये क्रोधोन्स्येह जायते ॥९॥&lt;br&gt;&#xA;कद्रूरुवाच ॥&lt;br&gt;&#xA;क्रीडेयं नात्र भगिनि कारणं किमपि क्रुधः ॥&lt;br&gt;&#xA;खेलस्य व्यवहारोयं पणे यत्किञ्चिदुच्यते ॥ 4.1.50.१० ॥&lt;br&gt;&#xA;॥ विनतोवाच ॥ ॥&lt;br&gt;&#xA;तथा कुरु यथा प्रीतिस्तवास्ति पवनाशिनि ॥&lt;br&gt;&#xA;अथ तां विनतामाह कद्रूः कुटिलमानसा ॥ ११ ॥&lt;br&gt;&#xA;तस्यास्तु सा भवेद्दासी पराजीयेत या यया ॥&lt;br&gt;&#xA;अस्मिन्पणे इमाः सर्वाः सख्यः साक्षिण्य एव नौ ॥ १२ ॥&lt;br&gt;&#xA;इत्यन्योन्यं पणीकृत्य सर्पिण्यपि पतत्त्रिणी ॥&lt;br&gt;&#xA;उवाच कर्बुरं कद्रूरश्वं श्वेतं गरुत्मती ॥ १३ ॥&lt;br&gt;&#xA;कदागन्तव्यमिति च चक्राते ते गमावधिम् ॥&lt;br&gt;&#xA;जग्मतुश्च विरम्याथ क्रीडनात्स्वस्वमालयम् ॥ १४ ॥&lt;br&gt;&#xA;विनतायां गतायां तु कद्रूराहूय चाङ्गजान् ॥&lt;br&gt;&#xA;उवाच यात वै पुत्रा द्रुतं वचनतो मम ॥ १५॥&lt;br&gt;&#xA;तुरङ्गमुच्चैःश्रवसं प्रोद्भूतं क्षीरनीरधेः ॥&lt;br&gt;&#xA;सुरासुरैर्मथ्यमानान्मन्दराघातसाध्वसात् ॥ १६ ॥&lt;br&gt;&#xA;कार्यकारणरूपस्य सादृश्यमधिगच्छति ॥&lt;br&gt;&#xA;अतस्तं क्षीरवर्णाभं कल्माषयत पुत्रकाः ॥ १७ ॥&lt;br&gt;&#xA;तस्य वालधिमध्यास्य कृष्णकुन्तलतां गताः ॥&lt;br&gt;&#xA;तथा तदङ्गलोमानि विधत्तविषसीत्कृतैः ॥ १८ ॥&lt;br&gt;&#xA;इति श्रुत्वा वचो मातुः काद्रवेयाः परस्परम् ॥&lt;br&gt;&#xA;सम्मन्त्र्य मातरं प्रोचुः कद्रूं कद्रूपमागताः ॥ १९ ॥&lt;br&gt;&#xA;॥ नागा ऊचुः ॥ ॥&lt;br&gt;&#xA;मातर्वयं त्वदाह्वानाद्विहाय क्रीडनं बलात् ॥&lt;br&gt;&#xA;प्राप्ताः प्रहृष्टा मृष्टान्नं दास्यत्यद्य प्रसूरिति ॥ 4.1.50.२० ॥&lt;br&gt;&#xA;मृष्टं तिष्ठतु तद्दूरं विषादप्यधिकं कटु ॥&lt;br&gt;&#xA;तत्त्वया वादियन्मन्त्रैरौषधैर्नोपशाम्यति ॥ २१ ॥&lt;br&gt;&#xA;वयं न यामो यद्भाव्यं तदस्माकं भवत्विह ॥&lt;br&gt;&#xA;इति प्रोक्तं विषास्यैस्तैस्तदा कुटिलगामिभिः ॥ २२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अन्येपि ये कुटिलगाः पररन्ध्रनिषेविणः ॥&lt;br&gt;&#xA;अकर्णाः कूरहृदयाः पितरौ व्रीडयन्ति ते ॥ २३ ॥&lt;br&gt;&#xA;पित्रोर्गिरं निराकृत्य ये तिष्ठेयुः सुदुर्मदाः ॥&lt;br&gt;&#xA;अत्याहितमिह प्राप्य गच्छेयुस्तेऽचिराल्लयम् ॥ २४ ॥&lt;br&gt;&#xA;तेषां वचनमाकर्ण्य नयाम इति सोरगी ॥&lt;br&gt;&#xA;शशाप तान्क्रुधाविष्टा नागांश्चागः समागतान् ॥ २५ ॥&lt;br&gt;&#xA;तार्क्ष्यस्य भक्ष्या भवत यूयं मद्वाक्यलङ्घनात् ॥&lt;br&gt;&#xA;जातमात्राश्च सर्पिण्यो भक्षयन्तु स्वबालकान् ॥ २६ ॥&lt;br&gt;&#xA;इति शापानलाद्भीतैः कैश्चित्पातालमाश्रितम् ॥&lt;br&gt;&#xA;जिजीविषुभिरन्यैश्च द्वित्रैश्चक्रे प्रसूवचः ॥ २७ ॥&lt;br&gt;&#xA;ते पुच्छमौच्चैःश्रवसमधिगम्य महाधियः ॥&lt;br&gt;&#xA;सुनीलचिकुराभासं चक्रुरङ्गं च कर्बुरम् ॥ २८ ॥&lt;br&gt;&#xA;तत्क्ष्वेडानल धूमौघैः फूत्कारभरनिःसृतैः॥&lt;br&gt;&#xA;मातृवाक्कृतिजाद्धर्मान्न दग्धा भानुभानुभिः ॥ २९ ॥&lt;br&gt;&#xA;विनतापृष्ठमारुह्य कद्रूः स्नेहवशात्ततः ॥&lt;br&gt;&#xA;वियन्मार्गमलङ्कृत्य ददर्शोष्णांशुमण्डलम् ॥ 4.1.50.३० ॥&lt;br&gt;&#xA;तिग्मरश्मिप्रभावेण व्याकुलीभूतमानसा ॥&lt;br&gt;&#xA;कद्रुस्ततः खगीं प्राह विस्रब्धं विनते व्रज ॥ ३१ ॥&lt;br&gt;&#xA;उष्णगोरुष्णगोभिर्मे ताप्यते नितरां तनुः ॥&lt;br&gt;&#xA;विस्रब्धाहं स्वभावेन त्वं सापेक्षाहि सर्वतः ॥ ॥ ३२ ॥&lt;br&gt;&#xA;स्वरूपेण पतङ्गी त्वं पतङ्गोसौ सहस्रगुः ॥&lt;br&gt;&#xA;अतएव न ते बाधा गगने तापसम्भवा ॥ ३३ ॥&lt;br&gt;&#xA;वियत्सरसि हंसोयं भवती हंसगामिनी ॥&lt;br&gt;&#xA;चण्डरश्मिप्रतापाग्निस्त्वामतो नेह बाधते ॥ ३४ ॥&lt;br&gt;&#xA;खगीमुद्गीयमानां खे पुनरूचे बिलेशया ॥&lt;br&gt;&#xA;त्राहित्राहि भगिन्यत्र यावोन्यत्र वियत्पथः ॥ ३५ ॥&lt;br&gt;&#xA;विनते विनतां मां त्वं किं नावसि पतत्त्रिणी ॥&lt;br&gt;&#xA;तव दासी भविष्यामि त्वदुच्छिष्टनिषेविणी ॥३६ ॥&lt;br&gt;&#xA;यावज्जीवमहं भूयां त्वत्पादोदकपायिनी ॥&lt;br&gt;&#xA;खखोल्कानि पतेदेषा भृशगद्गदभाषिणी ॥॥ ३७ ॥&lt;br&gt;&#xA;मूर्च्छां गतवती पक्षपुटौ धृत्वा बिडोरगी॥&lt;br&gt;&#xA;सख्युल्कानि पतेदेषा वक्तव्ये त्विति सम्भ्रमात् ॥ ३८ ॥&lt;br&gt;&#xA;खखोल्केति यदुक्ता गीः कद्र्वा सम्भ्रातचेतसा ॥&lt;br&gt;&#xA;तदा खखोल्कनामार्कः स्तुतो विनतया बहु ॥ ३९ ॥&lt;br&gt;&#xA;मनागतिग्मतां प्राप्ते खे प्रयाति विवस्वति ॥&lt;br&gt;&#xA;ताभ्यां तुरङ्गमो दर्शि किञ्चित्किर्मीरवान्रथे ॥ 4.1.50.४० ॥&lt;br&gt;&#xA;उक्ता विनतयैवैषा तापोपहतलोचना ॥&lt;br&gt;&#xA;क्रूरा सरीसृपी सत्यवादिन्या विश्वमान्यया ॥ ४१ ॥&lt;br&gt;&#xA;कद्रु त्वया जितं भद्रे यत उच्चैःश्रवा हयः ॥&lt;br&gt;&#xA;चन्द्ररश्मिप्रभोप्येष कल्माष इव भासते ॥ ४२ ॥&lt;br&gt;&#xA;विधिर्बलीयान्भुजगि चित्रं जयपराजये ॥&lt;br&gt;&#xA;क्रूरोपि विजयी क्वापि त्वक्रूरोपि पराजयी ॥ ४३ ॥&lt;br&gt;&#xA;विनताविनताधारा वदन्तीति यथागतम् ॥&lt;br&gt;&#xA;कद्रूनिवेशनं प्राप्ता तस्या दास्यमचीकरत् ॥४४॥&lt;br&gt;&#xA;कदाचिद्विनतादर्शि सुपर्णनाश्रुलोचना ॥&lt;br&gt;&#xA;विच्छाया मलिना दीना दीर्घनिःश्वासवत्यपि ॥ ॥ ४५ ॥&lt;br&gt;&#xA;सुपर्ण उवाच ॥ ॥&lt;br&gt;&#xA;प्रातःप्रातरहो मातः क्व यासि त्वं दिनेदिने ॥&lt;br&gt;&#xA;सायमायासि च कुतो विच्छाया दीनमानसा ॥ ४६ ॥&lt;br&gt;&#xA;कुतो निःश्वसिसि प्रोच्चैरश्रुपूर्ण विलोचना ॥&lt;br&gt;&#xA;यथा क्लीबसुता योषिद्यथापति तिरस्कृता ॥४७॥&lt;br&gt;&#xA;ब्रूहि मातर्झटित्यद्य कुतो दूनासि पत्त्रिणि ॥&lt;br&gt;&#xA;मयि जीवति ते बाले कालेपि कृतसाध्वसे॥ ॥ ४८ ॥&lt;br&gt;&#xA;अश्रुनिर्माणकरणे कारणं किं तपस्विनि ॥&lt;br&gt;&#xA;सुचरित्रा सुनारीषु नामङ्गलमिहेष्यते ॥ ४९ ॥&lt;br&gt;&#xA;धिक्तांश्च पुत्रान्यन्माता तेषु जीवत्सु दुःखभाक् ॥&lt;br&gt;&#xA;वरं वन्ध्यैव सा यस्याः सुता वन्ध्यमनोरथाः ॥4.1.50.५० ॥&lt;br&gt;&#xA;इत्यूर्जस्वलमाकर्ण्य वचः सूनोर्गरुत्मतः ॥&lt;br&gt;&#xA;विनता प्राह तं पुत्रं मातृभक्तिसमन्वितम् ॥ ५१ ॥&lt;br&gt;&#xA;अहं दास्यस्मि रे बाल कद्र्वाश्च क्रूरचेतसः ॥&lt;br&gt;&#xA;पृष्ठे वहामि तां नित्यं तत्पुत्रानपि पुत्रक॥५२॥&lt;br&gt;&#xA;कदाचिन्मन्दरं यामि कदाचिन्मलयाचलम् ॥&lt;br&gt;&#xA;कदाचिदन्तरीपेषु चरेयं तदुदन्वताम् ॥ ॥ ५३ ॥&lt;br&gt;&#xA;यत्रयत्र नयेयुस्ते काद्रवेयाः सुदुर्मदाः ॥&lt;br&gt;&#xA;व्रजेयं तत्रतत्राहं तदधीना यतः सुत ॥ ५४॥&lt;br&gt;&#xA;गरुड उवाच ॥ ॥&lt;br&gt;&#xA;दासीत्वकारणं मातः किं ते जातं सुलक्षणे ॥&lt;br&gt;&#xA;दक्षप्रजापतेः पुत्रि कश्यपस्यप्रियेऽनघे ॥ ५५ ॥&lt;br&gt;&#xA;विनतोवाच गरुडं पुरावृत्तमशेषतः ॥&lt;br&gt;&#xA;दासीत्वकारणं यद्वदादित्याश्वविलोकनम् ॥ ५६ ॥&lt;br&gt;&#xA;श्रुत्वेति गरुडः प्राह मातरं सत्वरं व्रज॥&lt;br&gt;&#xA;पृच्छाद्य मातस्तान्दुष्टान्काद्रवेयानिदं वचः ॥५७॥&lt;br&gt;&#xA;यद्दुर्लभं हि भवतां यत्रात्यन्तरुचिश्च वः ॥&lt;br&gt;&#xA;मद्दासीत्वविमोक्षाय तद्याचध्वं ददाम्यहम्॥ ॥ ५८ ॥&lt;br&gt;&#xA;तथाकरोच्च विनता तेपि श्रुत्वा तदीरितम् ॥&lt;br&gt;&#xA;सर्पाः सम्मन्त्र्य तां प्रोचुर्विनतां हृष्टमानसाः ॥ ५९ ॥&lt;br&gt;&#xA;मातृशापविमोक्षाय यदि दास्यति नः सुधाम् ॥&lt;br&gt;&#xA;तदा समीहितं तेस्तु न दास्यत्यथ दास्यसि ॥ 4.1.50.६० ॥&lt;br&gt;&#xA;इत्योङ्कृत्य समापृच्छ्य कद्रूं द्रुतगतिः खगी ॥&lt;br&gt;&#xA;गरुत्मन्तं समाचष्ट दृष्ट्वा संहृष्टमानसम् ॥ ६१ ॥&lt;br&gt;&#xA;नागान्तकस्ततः प्राह मातरं चिन्तयातुराम् ॥&lt;br&gt;&#xA;आनीतं विद्धि पीयूषं मातर्मे देहि भोजनम्॥ ६२ ॥&lt;br&gt;&#xA;विनता प्राह तं पुत्रं सम्प्रहृष्टतनूरुहा ॥&lt;br&gt;&#xA;भोः सुपर्णार्णवं तूर्णं याहि मङ्गलमस्तु ते ॥ ६३ ॥&lt;br&gt;&#xA;सन्ति तत्रापि बहुशो निषादा मत्स्यघातिनः ॥&lt;br&gt;&#xA;वेलातटनिवासाश्च तान्भक्षय दुरात्मनः ॥ ६४ ॥&lt;br&gt;&#xA;परप्राणैर्निजप्राणान्ये पुष्णन्तीह दुर्धियः ॥&lt;br&gt;&#xA;शासनीयाः प्रयत्नेन श्रेयस्तच्छासनं परम् ॥ ६५ ॥&lt;br&gt;&#xA;बहुहिंसाकृतां हिंसा भवेत्स्वर्गस्य साधनम् ॥&lt;br&gt;&#xA;विहिंसितेषु दुष्टेषु रक्ष्यते भूरिशो यतः ॥६६॥&lt;br&gt;&#xA;निषादेष्वपि चेद्विप्रः कश्चिद्भवति पुत्रक ॥&lt;br&gt;&#xA;संरक्षणीयो यत्नेन भक्षणीयो न कर्हिचित् ॥ ६७ ॥&lt;br&gt;&#xA;॥ गरुड उवाच ॥ ॥&lt;br&gt;&#xA;मत्स्यादिनां वसन्मध्ये कथं ज्ञेयो द्विजो मया ॥ अभक्ष्यो यस्त्वया प्रोक्तस्तच्चिह्नं किं चनात्थ मे ॥ ६८ ॥&lt;br&gt;&#xA;॥ विनतोवाच ॥&lt;br&gt;&#xA;यज्ञसूत्रं गले यस्य सोत्तरीयं सुनिर्मलम् ॥&lt;br&gt;&#xA;नित्यधौतानि वासांसि भालं तिलक लाञ्छितम् ॥६९॥&lt;br&gt;&#xA;सपवित्रौ करौ यस्य यन्नीवी कुशगर्भिणी॥&lt;br&gt;&#xA;यन्मौलिः सशिखाग्रन्थिः स ज्ञेयो ब्राह्मणस्त्वया ॥ 4.1.50.७० ॥&lt;br&gt;&#xA;उच्चरेदृग्यजुःसाम्नामृचमेकामपीह यः ॥&lt;br&gt;&#xA;गायत्रीमात्रमन्त्रोपि स विज्ञेयो द्विजस्त्वया ॥ ७१ ॥&lt;br&gt;&#xA;गरुड उवाच ॥&lt;br&gt;&#xA;मध्ये सदा निषादानां यो वसेज्जननि द्विजः ॥&lt;br&gt;&#xA;तस्यैतेष्वेकमप्येव न मन्ये लक्ष्मबोधकम् ॥ ७२ ॥&lt;br&gt;&#xA;लक्ष्मान्तरं समाचक्ष्व द्विजबोधकरं प्रसूः ॥&lt;br&gt;&#xA;येन विज्ञाय तं विप्रं त्यजेयमपि कण्ठगम् ॥ ७३ ॥&lt;br&gt;&#xA;तच्छ्रुत्वा विनता प्राह यस्ते कण्ठगतोंऽगज ॥&lt;br&gt;&#xA;खदिराङ्गारवद्दह्यात्तमपाकुरु दूरतः ॥ ७४ ॥&lt;br&gt;&#xA;द्विजमात्रेपि या हिंसा सा हिंसा कुशलाय न ॥&lt;br&gt;&#xA;देशं वंशं श्रियं स्वं च निर्मूलयति कालतः ॥ ७५ ॥&lt;br&gt;&#xA;निशम्य काश्यपिरितिप्रसूपादौप्रणम्य च ॥&lt;br&gt;&#xA;गृहीताशीर्ययौ शीघ्रं खमार्गेण खगेश्वरः ॥७६॥&lt;br&gt;&#xA;दूरादालोकयाञ्चक्रे निषादान्मत्स्यजीविनः ॥&lt;br&gt;&#xA;पक्षौ विधूय पक्षीन्द्रो रजसापूर्य रोदसी ॥ ७७ ॥&lt;br&gt;&#xA;अन्धीकृत्य दिशोभागानब्धिरोधस्युपाविशत् ॥&lt;br&gt;&#xA;व्यादाय वदनं घोरं महाकन्दरसन्निभम् ॥ ७८ ॥&lt;br&gt;&#xA;कान्दिशीका निषादास्तु विविशुस्तत्र च स्वयम् ॥&lt;br&gt;&#xA;मन्वानेष्वथ पन्थानं तेषु कण्ठं विशत्स्वपि ॥७९ ॥&lt;br&gt;&#xA;जज्वालेङ्गलसंस्पर्शो द्विजस्तत्कण्ठकन्दलीम् ॥&lt;br&gt;&#xA;प्राक्प्रविष्टानथो तार्क्ष्यो निषादानौदरीं दरीम् ॥ 4.1.50.८० ॥&lt;br&gt;&#xA;प्रवेश्य कण्ठतालुस्थं तं विज्ञाय द्विजस्फुटम् ॥&lt;br&gt;&#xA;भयादुदगिरत्तूर्णं मातृवाक्येन यन्त्रितः ॥ ८१ ॥&lt;br&gt;&#xA;तमुद्गीर्णं नरं दृष्ट्वा पक्षिराट्समभाषत ॥&lt;br&gt;&#xA;कस्त्वं जात्यासि निगद मम कण्ठविदाहकृत् ॥ ८२ ॥&lt;br&gt;&#xA;स तदाहेति विप्रोहं पृष्टः सन्गरुडाग्रतः ॥&lt;br&gt;&#xA;वसाम्येषु निषादेषु जातिमात्रोपजीवकः ॥ ८३ ॥&lt;br&gt;&#xA;तं प्रेष्य गरुडो दूरं भक्षयित्वाथ भूरिशः ॥&lt;br&gt;&#xA;नभो विक्षोभयाञ्चक्रे प्रलयानिल सन्निभः ॥ ८४ ॥&lt;br&gt;&#xA;तं दृष्ट्वा तिग्मतेजस्कं ज्वालाततदिगन्तरम् ॥&lt;br&gt;&#xA;ज्वलद्दावानलं शैलमिव बिभ्युर्दिवौकसः ॥ ॥ ८५ ॥&lt;br&gt;&#xA;ते सन्नह्यन्त युद्धाय सज्जीकृत बलायुधाः ॥&lt;br&gt;&#xA;अध्यास्य वाहनान्याशु सर्वे वर्मभृतः सुराः ॥ ८६ ॥&lt;br&gt;&#xA;तिर्यग्गतीरविर्नायं नायमग्निः सधूमवान् ॥&lt;br&gt;&#xA;क्षणप्रभाप्यसौ नैव को नः सम्मुख एत्यसौ ॥ ८७ ॥&lt;br&gt;&#xA;न दैत्येषु प्रभेदृक्स्यान्नाकृतिर्दानवेष्वियम्॥&lt;br&gt;&#xA;महासाध्वसदः कोयमस्माकं हृत्प्रकम्पनः ॥ ८८ ॥&lt;br&gt;&#xA;यावत्सम्भावयन्तीति नीतिज्ञा अपि निर्जराः ॥&lt;br&gt;&#xA;तावद्दुधाव स्वौ पक्षौ पक्षिराजो महाबलः ॥ ८९ ॥&lt;br&gt;&#xA;निपेतुः पक्षवातेन सायुधाश्च सवाहनाः ॥&lt;br&gt;&#xA;न ज्ञायन्ते क्व सम्प्राप्ता वात्यया पार्णतार्णवत् ॥ 4.1.50.९० ॥&lt;br&gt;&#xA;अथ तेषु प्रणष्टेषु बुद्ध्या विज्ञाय पक्षिराट् ॥&lt;br&gt;&#xA;कोशागारं सुधायाः स तत्रापश्यच्च रक्षिणः ॥ ९१ ॥&lt;br&gt;&#xA;शस्त्रास्त्रोद्यतपाणींस्तान्सुरानाधूय सर्वशः ॥&lt;br&gt;&#xA;ददर्श कर्तरीयन्त्रममृतोपरिसंस्थितम् ॥ ९२ ॥&lt;br&gt;&#xA;मनःपवनवेगेन भ्रममाणं महारयम् ॥&lt;br&gt;&#xA;अपिस्पृशन्तं मशकं यत्खण्डयति कोटिशः ॥ ९३ ॥&lt;br&gt;&#xA;उपोपविश्य पक्षीन्द्रस्तस्य यन्त्रस्य निर्भयः ॥&lt;br&gt;&#xA;क्षणं विचारयामास किमत्र करवाण्यहो ॥ ९४ ॥&lt;br&gt;&#xA;स्प्रष्टुं न लभ्यते चैतद्वात्या न प्रभवेदिह ॥&lt;br&gt;&#xA;क उपायोत्र कर्तव्यो वृथा जातो ममोद्यमः ॥ ९५ ॥&lt;br&gt;&#xA;न बलं प्रभवेदत्र न किञ्चिदपि पौरुषम् ॥&lt;br&gt;&#xA;अहो प्रयत्नो देवानामेतत्पीयूषरक्षणे ॥९६॥&lt;br&gt;&#xA;यदि मे शङ्करे भक्तिर्निर्द्वन्द्वातीव निश्चला ॥&lt;br&gt;&#xA;तदा स देवदेवो मां वियुनक्तु महाऽधिया ॥९७॥&lt;br&gt;&#xA;यद्यहं मातृभक्तोस्मि स्वामिनः शङ्करादपि ॥&lt;br&gt;&#xA;तदा मे बुद्धिरत्रास्तु पीयूषहरणं क्षमा ॥ ९८ ॥&lt;br&gt;&#xA;आत्मार्थं नोद्यमश्चायं हृत्स्थो वेत्तीति विश्वगः ॥&lt;br&gt;&#xA;मातुर्दास्यविमोक्षाय यतेहममृतं प्रति ॥ ९९ ॥&lt;br&gt;&#xA;जरितौ पितरौ यस्य बालापत्यश्च यः पुमान् ॥&lt;br&gt;&#xA;साध्वी भार्या च तत्पुष्ट्यै दोषोऽकृत्येपि तस्य न ॥ 4.1.50.१०० ॥&lt;br&gt;&#xA;इति चिन्तयतस्तस्य बुद्धिरासीन्महात्मनः ॥ १ ॥&lt;br&gt;&#xA;देहं चकार सोत्यन्तमणीयांसमणोरपि ॥&lt;br&gt;&#xA;परमाणुसहस्रांशं कृत्वा रूपं महाद्भुतम् ॥ २ ॥&lt;br&gt;&#xA;प्रविश्य कर्तरीयन्त्रमधोदेहस्य लाघवात् ॥&lt;br&gt;&#xA;बिभ्यत्तद्यन्त्रतो देहं वञ्चयन्वायुखण्डनात् ॥&lt;br&gt;&#xA;मूलमुत्पाट्य तरसा गृहीत्वाऽमृतभाजनम् ॥ ३ ॥&lt;br&gt;&#xA;निर्ययौ पावने मार्गे क्रोशत्सु स्वर्गसद्मसु ॥ ४ ॥&lt;br&gt;&#xA;तथा वैकुण्ठनाथं ते गत्वा प्रोचुः सुधाभुजः ॥&lt;br&gt;&#xA;निर्जित्य नीयते चक्रिन्सुधा नो जीवितं परम् ॥ ५ ॥&lt;br&gt;&#xA;इत्याकर्ण्य हरिस्तेभ्योऽभयं दत्त्वा त्वरायुतः ॥&lt;br&gt;&#xA;कृत्वा युद्धं च सुमहद्विंशार्कघटिकाद्वयम् ॥ ॥ ६ ॥&lt;br&gt;&#xA;शुम्भदेव्योर्यथासूत गरुडस्तत्र चाधिकः ॥&lt;br&gt;&#xA;तदा प्रसन्नो भगवान्महायुद्धेन सर्वदः ॥ ७ ॥&lt;br&gt;&#xA;गत्वा गरुडमाहेदं प्रसन्नोस्मि खगेश्वर ॥&lt;br&gt;&#xA;वरं वृणीहि भद्रं ते जितवृन्दारवृन्दक॥ ८ ॥&lt;br&gt;&#xA;हसित्वा गरुडः प्राह विश्वरूपं जनार्दनम् ॥&lt;br&gt;&#xA;अहमेव प्रसन्नोस्मि त्वं प्रार्थय वरद्वयम् ॥ ९ ॥&lt;br&gt;&#xA;ततः कैटभजित्प्राह वैनतेयं मुदान्वितः ॥&lt;br&gt;&#xA;वृतंवृतं महोदार देहिदेहि वरद्वयम् ॥ 4.1.50.११० ॥&lt;br&gt;&#xA;इति विष्णूदितं श्रुत्वा प्रहसन्नाह पक्षिराट् ॥&lt;br&gt;&#xA;किं विलम्बेन तद्ब्रूहि दत्तं दत्तं वरद्वयम् ॥ ११ ॥&lt;br&gt;&#xA;अलब्धलाभे सञ्जाते द्यूतादि विजयोदये ॥&lt;br&gt;&#xA;दातव्यं सुधियापात्रे सदा लाभजयौ क्व वा ॥ १२ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;बलवानसि पक्षीन्द्र तन्मे वाहनतां व्रज ॥&lt;br&gt;&#xA;एको वरोयं वरद द्वितीयं शृणु काश्यप ॥ १३ ॥&lt;br&gt;&#xA;दर्शयित्वामृतं प्राज्ञ मातृदास्यविमोक्षकम् ॥&lt;br&gt;&#xA;द्विजिह्वेभ्यः कुरु तथा द्रागश्नन्ति न ते यथा ॥ १४ ॥&lt;br&gt;&#xA;देया सुधा सुधाभुग्भ्यो द्वितीयोस्तु वरो मम ॥&lt;br&gt;&#xA;तथेति स प्रतिज्ञाय निर्ययौ पक्षिराड्दिवः ॥ १५ ॥&lt;br&gt;&#xA;स मातरं विनिर्मोच्य दास्यात्काश्यपनन्दनः ॥&lt;br&gt;&#xA;नागानां पुरतो धृत्वा महामृतकमण्डलुम् ॥ १६ ॥&lt;br&gt;&#xA;अमृतं पातुकामांस्तानित्याचष्ट महामतिः ॥&lt;br&gt;&#xA;नागाः शुचित्वमासाद्य भोक्तव्यैषा सुधा शुभा ॥ १७ ॥&lt;br&gt;&#xA;नोचेदशुचिभिः स्पृष्टा स्नानादि परिवर्जितैः ॥&lt;br&gt;&#xA;यास्यत्यदृश्यतामेषा सुधाऽनिमिषरक्षिता॥ १८॥&lt;br&gt;&#xA;सामान्यमपि यद्रक्ष्यं स्पृश्यतेऽशुचिभिः क्वचित् ॥&lt;br&gt;&#xA;हरन्ति तद्रसं देवास्तच्च तिष्ठति नीरसम् ॥ १९ ॥&lt;br&gt;&#xA;इत्युक्त्वा सहितो मात्रा वैनतेयो विनिर्ययौ ॥&lt;br&gt;&#xA;कुशासने च तैरुक्तो धृत्वा पीयूषभाजनम् ॥ 4.1.50.१२० ॥&lt;br&gt;&#xA;यावत्स्नातुं गताः सर्पास्तावत्पीयूषभाजनम् ॥&lt;br&gt;&#xA;आदाय विष्णुना दत्तं देवेभ्य इव जीवितम् ॥ २१ ॥&lt;br&gt;&#xA;आगत्य भुजगाः स्नात्वा न दृष्ट्वामृतभाजनम् ॥&lt;br&gt;&#xA;अहो प्रतारिता नीतममृतं चेति चुक्रुशुः ॥ २२ ॥&lt;br&gt;&#xA;ततः पर्यलिहन्दर्भान्पीयूषस्पर्शकाङ्क्षिणः ॥&lt;br&gt;&#xA;आस्तां तावत्सुधा दूरं जिह्वास्तेषां द्विधाभवन् ॥ २३ ॥&lt;br&gt;&#xA;अन्येप्यन्यायलब्धार्थं ये बुभुक्षन्ति केवलम् ॥&lt;br&gt;&#xA;तन्नो परिणतिं गच्छेद्भोक्तुं वातैर्न लभ्यते॥ ॥ २४ ॥&lt;br&gt;&#xA;न्यायाध्वस्थेन तार्क्ष्येण सुधा प्राप्तातिदुर्लभा ॥&lt;br&gt;&#xA;लब्धाप्यन्यायतो नागैर्दृष्टमात्रा क्षणाद्गता ॥२५॥&lt;br&gt;&#xA;अथ दास्याद्विनिर्मुक्ता विनतोवाच खेचरम् ॥&lt;br&gt;&#xA;पुत्र काशीं प्रयास्यामि दास्यपापापनुत्तये ॥ २६ ॥&lt;br&gt;&#xA;तावत्पापानि जृम्भन्ते नानाजन्मार्जितान्यपि ॥&lt;br&gt;&#xA;यावत्काशी न हृत्संस्था पुनर्भवविघातिनी॥ २७ ॥&lt;br&gt;&#xA;काशीस्मरणमात्रेण किं चित्रं यदघं व्रजेत् ॥&lt;br&gt;&#xA;गर्भवासोपि नश्येत विश्वेशानुग्रहात्परात् ॥ २८ ॥&lt;br&gt;&#xA;यत्र विश्वेश्वरः साक्षात्तारापतिविभूषणः ॥&lt;br&gt;&#xA;तारयेत्तारकद्रोण्या दुस्तराद्भवसागरात् ॥ २९ ॥&lt;br&gt;&#xA;विश्वेशानुगृहीतानां विच्छिन्नाखिलकर्मणाम् ॥&lt;br&gt;&#xA;भवेत्काशीं प्रति मतिर्नेतरेषां कदाचन ॥ 4.1.50.१३० ॥&lt;br&gt;&#xA;काशीं प्रति मनो येषां निःशेषक्षालितैनसाम् ॥&lt;br&gt;&#xA;त एव मानवा लोके सत्यं नृप शवोपरे ॥ ३१ ॥&lt;br&gt;&#xA;तैरेव कालो विजितस्त एव हि गतैनसः ॥&lt;br&gt;&#xA;अपुनर्गर्भवासास्ते प्राप्ता वाराणसीह यैः ॥ ॥ ३२॥&lt;br&gt;&#xA;श्रेयसां भाजनं चैतन्नृजन्मन मुधा नयेत्॥&lt;br&gt;&#xA;देवानामपिदुष्प्राप्यं काशीसन्दर्शनादृते ॥ ३३ ॥&lt;br&gt;&#xA;कः कलिः कोथवा कालः किं वा कर्माण्यनेकधा ॥&lt;br&gt;&#xA;परानन्दप्रदं क्षेत्रमविमुक्तं यदीक्षितम् ॥ ३४ ॥&lt;br&gt;&#xA;ते गर्भवासे तिष्ठन्ति पुनस्ते गर्भवासिनः॥&lt;br&gt;&#xA;ये न गर्भवनच्छेत्रीं सेवन्ते वरणामसिम्॥३५॥&lt;br&gt;&#xA;निशम्येति वचः प्राह तार्क्ष्यो नत्वाथ मातरम्॥&lt;br&gt;&#xA;अहमप्यागमिष्यामि काशीं द्रष्टुं शिवार्चिताम् ॥ ३६॥&lt;br&gt;&#xA;मातुराज्ञामथ प्राप्य जनन्या सह पक्षिराट् ॥&lt;br&gt;&#xA;क्षणाद्वाराणसीं प्राप मोक्षनिक्षेपभूमिकाम् ॥ ३७ ॥&lt;br&gt;&#xA;उभावपि च तेपाते तप उग्रं महामती ॥&lt;br&gt;&#xA;संस्थाप्य शाम्भवं लिङ्गं पतत्त्रीन्द्रोऽचलेन्द्रियः ॥ ३८ ॥&lt;br&gt;&#xA;नाम्ना खखोल्कमादित्यं संस्थाप्य विनता शुभम् ॥&lt;br&gt;&#xA;अचिरेणैव कालेन महतस्तपसस्तयोः ॥३९॥&lt;br&gt;&#xA;काश्यां प्रसन्नौ सञ्जातौ देवौ शङ्करभास्करौ ॥&lt;br&gt;&#xA;गरुडस्थापिताल्लिङ्गादाविरासीदुमापतिः ॥ 4.1.50.१४० ॥&lt;br&gt;&#xA;गरुडाय वरान्प्रादात्स बहूनतिदुर्लभान्॥&lt;br&gt;&#xA;खगेन्द्र मम भक्तोसि तव ज्ञानं भविष्यति ॥ ४१ ॥&lt;br&gt;&#xA;वेत्स्यसि त्वं रहस्यं मे यन्न ज्ञातं सुरैरपि ॥&lt;br&gt;&#xA;त्वयैतत्स्थापितं लिङ्गं गरुडेश्वरसञ्ज्ञितम् ॥ ४२ ॥&lt;br&gt;&#xA;परमज्ञानदं पुंसां दृष्टं स्पृष्टं समर्चितम् ॥ अन्यच्च शृणु पक्षीन्द्र हितं ते वच्मि साम्प्रतम् ॥ ४३ ॥&lt;br&gt;&#xA;असावहं स वै विष्णुर्मास्तु ते भेददृक्च नौ ॥&lt;br&gt;&#xA;एवं तस्यैव पक्षीन्द्र दैत्येन्द्र बलहारिण ॥ ४४ ॥&lt;br&gt;&#xA;प्राप्य सत्पत्रतां पत्रिंस्त्वमप्यर्च्यो भविष्यसि ॥&lt;br&gt;&#xA;इति दत्त्वा वरं शम्भुः स्वभक्ताय गरुत्मते ॥ ४५ ॥&lt;br&gt;&#xA;तत्रैवान्तर्हितो जातो गरुडोपि हरिं ययौ ॥&lt;br&gt;&#xA;हरे रथत्वं सम्प्राप्य सोपि पूज्योऽभवद्भुवि ॥ ४६ ॥&lt;br&gt;&#xA;तपस्यन्तीमथालोक्य कदाचिद्विनतां प्रभुः ॥&lt;br&gt;&#xA;शिवस्यैव परामूर्तिः खखोल्को नाम भास्करः ॥ ४७ ॥&lt;br&gt;&#xA;दत्त्वा वरं च पापघ्नं शिवज्ञानसमन्वितम् ॥&lt;br&gt;&#xA;काशीवासिजनानेक भवपापक्षयङ्करः ॥ ४८ ॥&lt;br&gt;&#xA;विनतादित्य इत्याख्यः खखोल्कस्तत्र संस्थितः ॥&lt;br&gt;&#xA;इत्थं खखोल्क आदित्यः काशीविघ्नतमोहरः ॥ ४९ ॥&lt;br&gt;&#xA;तस्य दर्शनमात्रेण सर्वपापैः प्रमुच्यते ॥&lt;br&gt;&#xA;काश्यां पैशङ्गिले तीर्थे खखोल्कस्य विलोकनात् ॥&lt;br&gt;&#xA;नरश्चिन्तितमाप्नोति नीरोगो जायते क्षणात् ॥ 4.1.50.१५० ॥&lt;br&gt;&#xA;नरः श्रुत्वैतदाख्यानं खखोल्कादित्यसम्भवम् ॥&lt;br&gt;&#xA;गरुडेशेन सहितं सर्वपापैः प्रमुच्यते ॥ १५१ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे पूर्वार्द्धे खखोल्कादित्य गरुडेशयोर्वर्णनन्नाम पञ्चाशत्तमोऽध्यायः ॥ ५० ॥&lt;br&gt;&#xA;इति काशीखण्डपूर्वार्धं समाप्तम् ॥&lt;/p&gt;</description>
    </item>
    <item>
      <title>०५१ अरुणवृद्धकेशवविमलगङ्गायमादित्यवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/051_aruNavRddhakeshavavimalagangAyamAdityavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/051_aruNavRddhakeshavavimalagangAyamAdityavarNanam/</guid>
      <description>&lt;p&gt;॥ अथ श्रीकाशीखण्डोत्तरार्धं प्रारभ्यते ॥&lt;br&gt;&#xA;श्रीगणेशाय नमः ॥&lt;br&gt;&#xA;॥ अगस्तिरुवाच ॥ ॥&lt;br&gt;&#xA;पार्वती हृदयानन्द सर्वज्ञाङ्गभव प्रभो ॥&lt;br&gt;&#xA;किञ्चित्प्रष्टुमनाः स्वामिंस्तद्भवान्वक्तुमर्हति ॥ १ ॥&lt;br&gt;&#xA;दक्ष प्रजापतेः पुत्री कश्यपस्य परिग्रहः ॥&lt;br&gt;&#xA;गरुत्मतः प्रसूः साध्वी कुतो दास्यमवाप सा ॥ २ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;हञ्जिकात्वं यथा प्राप्ता विनता सा तपस्विनी ॥&lt;br&gt;&#xA;तदप्यहं समाख्यामि निशामय महामते ॥ ३ ॥&lt;br&gt;&#xA;कद्रूरजीजनत्पुत्राञ्शतं कश्यपतः पुरा ॥&lt;br&gt;&#xA;उलूकमरुणं तार्क्ष्यमसूत विनता त्रयम् ॥ ४ ॥&lt;br&gt;&#xA;कौशिको राज्यमाप्यापि श्रेष्ठत्वात्पक्षिणां मुने ॥&lt;br&gt;&#xA;निर्गुणत्वाच्च तैः सर्वैः स राज्यादवरोपितः ॥ ५ ॥&lt;br&gt;&#xA;क्रूराक्षोयं दिवान्धोयं सदा वक्रनखस्त्वसौ ॥&lt;br&gt;&#xA;अतीवोद्वेगजनकं सर्वेषामस्य भाषणम् ॥ ६ ॥&lt;br&gt;&#xA;इत्थं तस्य गुणग्रामान्विकथ्य बहुशः खगाः ॥&lt;br&gt;&#xA;नाद्यापि वृण्वते राज्ये कमपि स्वैरचारिणः ॥ ७ ॥&lt;br&gt;&#xA;कौशिकेथ तथावृत्ते पुत्रवीक्षणलालसा ॥&lt;br&gt;&#xA;अण्डं प्रस्फोटयामास मध्यमं विनता तदा ॥ ८ ॥&lt;br&gt;&#xA;पूर्णे वर्षसहस्रे तु प्रस्फोट्य घटसम्भव ॥&lt;br&gt;&#xA;तदभेदितयौत्सुक्यादण्डमष्टमके शते ॥ ९ ॥&lt;br&gt;&#xA;तावत्सर्वाणि गात्राणि तस्यातिमहसः शिशोः ॥&lt;br&gt;&#xA;ऊर्वोरुपरिसिद्धानि दण्डान्तर्निवासिनः ॥ 4.2.51.१० ॥&lt;br&gt;&#xA;अण्डान्निर्गतमात्रेण क्रोधारुणमुखश्रिया ॥&lt;br&gt;&#xA;अर्धनिष्पन्नदेहेन शिशुना शापिता प्रसूः ॥ ११ ॥&lt;br&gt;&#xA;जनयित्रि त्वया दृष्ट्वा काद्रवेयान्स्वलीलया ॥&lt;br&gt;&#xA;खेलतो मातुरुत्सङ्गे यदण्डं व्याधित द्विधा ॥ १२ ॥&lt;br&gt;&#xA;तदनिष्पन्न सर्वाङ्गः शपामि त्वा विहङ्गमे ॥&lt;br&gt;&#xA;तेषामेवैधि दासी त्वं सपत्न्यङ्ग भुवामिह ॥ १३ ॥&lt;br&gt;&#xA;वेपमानाथ तच्छापादिदं प्रोवाच पक्षिणी ॥&lt;br&gt;&#xA;अनूरो ब्रूहि मे शापावसानं मातुरङ्गज ॥ १४ ॥&lt;br&gt;&#xA;॥ अनूरुरुवाच ॥&lt;br&gt;&#xA;अण्डं तृतीयं मा भिन्धि ह्यनिष्पन्नं ममेव हि ॥&lt;br&gt;&#xA;अस्मिन्नण्डे भविष्यो यः स ते दास्यं हरिष्यति ॥ १५ ॥&lt;br&gt;&#xA;इत्युक्त्वा सोरुणोगच्छदुड्डीयानन्दकाननम् ॥&lt;br&gt;&#xA;यत्र विश्वेश्वरो दद्यादपि पङ्गोः शुभां गतिम्॥ १६ ॥&lt;br&gt;&#xA;एतत्ते पृच्छतः ख्यातं विनता दास्यकारणम्॥&lt;br&gt;&#xA;मुने प्रसङ्गतो वच्मि अरुणादित्यसम्भवम् ॥ १७ ॥&lt;br&gt;&#xA;अनूरुत्वादनूरुर्योरुणः क्रोधारुणो यतः ॥&lt;br&gt;&#xA;वाराणस्यां तपस्तप्त्वा तेनाराधि दिवाकरः ॥ १८ ॥&lt;br&gt;&#xA;सोपि प्रसन्नो दत्त्वाथ वरांस्तस्मा अनूरवे ॥&lt;br&gt;&#xA;आदित्यस्तस्य नाम्नाभूदरुणादित्य इत्यपि ॥ १९ ॥&lt;br&gt;&#xA;॥ अर्क उवाच ॥&lt;br&gt;&#xA;तिष्ठानूरो मम रथे सदैव विनतात्मज ॥&lt;br&gt;&#xA;जगतां च हितार्थाय ध्वान्तं विध्वंसयन्पुरः ॥ 4.2.51.२० ॥&lt;br&gt;&#xA;अत्र त्वत्स्थापितां मूर्तिं ये भजिष्यन्ति मानवाः ॥&lt;br&gt;&#xA;वाराणस्यां महादेवोत्तरे तेषां कुतो भयम् ॥ २१ ॥&lt;br&gt;&#xA;येर्चयिष्यन्ति सततमरुणादित्यसञ्ज्ञकम् ॥&lt;br&gt;&#xA;मामत्र तेषां नो दुःखं न दारिद्र्यं न पातकम्॥ २२ ॥&lt;br&gt;&#xA;व्याधिभिर्नाभिभूयन्ते नो पसर्गैश्च कैश्चन ॥&lt;br&gt;&#xA;शोकाग्निना न दह्यन्ते ह्यरुणादित्यसेवनात् ॥ २३ ॥&lt;br&gt;&#xA;अथ स्यन्दनमारोप्य नीतवानरुणं रविः ॥&lt;br&gt;&#xA;अद्यापि स रथे सौरे प्रातरेव समुद्यति ॥ २४ ॥&lt;br&gt;&#xA;यः कुर्यात्प्रातरुत्थाय नमस्कारं दिनेदिने ॥&lt;br&gt;&#xA;अरुणाय ससूर्याय तस्य दुःखभयं कुतः ॥ २५ ॥&lt;br&gt;&#xA;अरुणादित्यमाहात्म्यं यः श्रोष्यति नरोत्तमः ॥&lt;br&gt;&#xA;न तस्य दुष्कृतं किञ्चिद्भविष्यति कदाचन ॥ २६ ॥&lt;br&gt;&#xA;स्कन्द उवाच ॥&lt;br&gt;&#xA;वृद्धादित्यस्य माहात्म्यं शृणु ते कथयाम्यहम्॥&lt;br&gt;&#xA;यस्य श्रवणमात्रेण नरो नो दुष्कृतं भजेत् ॥२७ ॥&lt;br&gt;&#xA;पुरात्र वृद्धहारीतो वाराणस्यां महातपाः ॥&lt;br&gt;&#xA;महातपः समृद्ध्यर्थं समाराधितवान्रविम् ॥ २८ ॥&lt;br&gt;&#xA;मूर्तिं संस्थाप्य शुभदां भास्वतः शुभलक्षणाम् ॥&lt;br&gt;&#xA;दक्षिणेन विशालाक्ष्या दृढभक्तिसमन्वितः ॥ २९ ॥&lt;br&gt;&#xA;तुष्टस्तस्मै वरं प्रादाद्ब्रध्नो वृद्धतपस्विने ॥&lt;br&gt;&#xA;अलं विलम्ब्य याचस्व कस्ते देयो वरो मया ॥ 4.2.51.३० ॥&lt;br&gt;&#xA;सोथ प्रसन्नाद्द्युमणेरवृणीत वरं मुनिः ॥&lt;br&gt;&#xA;यदि प्रसन्नो भगवान्युवत्वं देहि मे पुनः॥ ३१ ॥&lt;br&gt;&#xA;तपःकरण सामर्थ्यं स्थविरस्य न मे यतः ॥&lt;br&gt;&#xA;पुनस्तारुण्यमाप्तोहं चरिष्याम्युत्तमं तपः ॥३२॥&lt;br&gt;&#xA;तप एव परो धर्मस्तप एव परं वसु ॥&lt;br&gt;&#xA;तप एव परः कामो निर्वाणं तप एव हि ॥ ३३ ॥&lt;br&gt;&#xA;ऋतेन तपसः क्वापि लभ्या ऐश्वर्यसम्पदः ॥&lt;br&gt;&#xA;पदं ध्रुवादिभिः प्रापि केवलं तपसो बलात् ॥ ३४ ॥&lt;br&gt;&#xA;ततस्तपश्चरिष्यामि लोकद्वयमहत्त्वदम् ॥&lt;br&gt;&#xA;प्राप्य त्वद्वरदानेन यौवनं सर्वसम्मतम् ॥ ३८३ ॥&lt;br&gt;&#xA;धिग्जराम्प्राणिनामत्र यया सर्वो विरज्यति ॥&lt;br&gt;&#xA;जरातुरेन्द्रियग्रामे स्त्रियोपि नयतः स्वसात् ॥ ३६ ॥&lt;br&gt;&#xA;वरं मरणमेवास्तु मा जरास्त्वतिशोच्यकृत् ॥&lt;br&gt;&#xA;क्षणं दुःखं च मरणं जरा दुःखं क्षणेक्षणे ॥३७॥&lt;br&gt;&#xA;काङ्क्षन्ति दीर्घतपसे चिरमायुर्जितेन्द्रियाः ॥&lt;br&gt;&#xA;धनं दानाय पुत्राय कलत्रं मुक्तये धियम्॥ ३८ ॥&lt;br&gt;&#xA;वृद्धस्यवार्धकं ब्रध्नस्तत्क्षणादपहृत्य वै ॥&lt;br&gt;&#xA;ददौ च चारुता हेतुं तारुण्यं पुण्यसाधनम् ॥३९॥&lt;br&gt;&#xA;एवं स वृद्धहारीतो वाराणस्यां महामुनिः ॥&lt;br&gt;&#xA;सम्प्राप्य यौवनं ब्रध्नात्तप उग्रं चचार ह ॥4.2.51.४०॥&lt;br&gt;&#xA;वृद्धेनाराधितो यस्माद्धारीतेन तपस्विना ॥&lt;br&gt;&#xA;आदित्यो वार्धकहरो वृद्धादित्यस्ततः स्मृतः ॥ ४१ ॥&lt;br&gt;&#xA;वृद्धादित्यं समाराध्य वाराणस्यां घटोद्भव ॥&lt;br&gt;&#xA;जरा दुर्गति रोगघ्नं बहवः सिद्धिमागताः ॥ ४२ ॥&lt;br&gt;&#xA;वृद्धादित्यं नमस्कृत्य वाराणस्या रवौ नरः ॥&lt;br&gt;&#xA;लभेदभीप्सितां सिद्धिं न क्वचिद्दुर्गतिं लभेत् ॥ ४३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अतः परं शृणु मुने केशवादित्यमुत्तमम् ॥&lt;br&gt;&#xA;यथा तु केशवं प्राप्य सविता ज्ञानमाप्तवान् ॥ ४४ ॥&lt;br&gt;&#xA;व्योम्नि सञ्चरमाणेन सप्ताश्वेनादिकेशवः ॥&lt;br&gt;&#xA;एकदा दर्शिभावेन पूजयल्ँलिङ्गमैश्वरम् ॥ ४५ ॥&lt;br&gt;&#xA;कौतुकादिव उत्तीर्य हरे रविरुपाविशत् ॥&lt;br&gt;&#xA;निःशब्दो निश्चलः स्वस्थो महाश्चर्यसमन्वितः ॥ ४६ ॥&lt;br&gt;&#xA;प्रतीक्षमाणोवसरं किञ्चित्प्रष्टुमना हरिम् ॥&lt;br&gt;&#xA;हरिं विसर्जितार्चं च प्रणनाम कृताञ्जलिः ॥ ४७ ॥&lt;br&gt;&#xA;स्वागतं ते हरिः प्राह बहुमानपुरःसरम् ॥&lt;br&gt;&#xA;स्वाभ्याशं आसयामास भास्वन्तं नतकन्धरम्॥ ४८॥&lt;br&gt;&#xA;अथावसरमालोक्य लोकचक्षुरधोक्षजम् ॥&lt;br&gt;&#xA;नत्वा विज्ञापयामास कृतानुज्ञोऽसुरारिणा ॥ ४९ ॥&lt;br&gt;&#xA;॥ रविरुवाच ॥ ॥&lt;br&gt;&#xA;अन्तरात्मासि जगतां विश्वम्भर जगत्पते ॥&lt;br&gt;&#xA;तवापि पूज्यः कोप्यस्ति जगत्पूज्यात्र माधव ॥ 4.2.51.५० ॥&lt;br&gt;&#xA;त्वत्तश्चाविर्भवेदेतत्त्वयि सर्वं प्रलीयते ॥&lt;br&gt;&#xA;त्वमेव पाता सर्वस्य जगतो जगतान्निधे ॥ ५१ ॥&lt;br&gt;&#xA;इत्याश्चर्यं समालोक्य प्राप्तोस्म्यत्र तवान्तिकम् ॥&lt;br&gt;&#xA;किमिदं पूज्यते नाथ भवता भवतापहृत् ॥ ५२ ॥&lt;br&gt;&#xA;इति श्रुत्वा हृषीकेशः सहस्रांशोरुदीरितम् ॥&lt;br&gt;&#xA;उच्चैर्माशम्स सप्ताश्वं वारयन्करसञ्ज्ञया ॥ ५३ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;देवदेवो महादेवो नीलकण्ठ उमापतिः ॥&lt;br&gt;&#xA;एक एव हि पूज्योत्र सर्वकारणकारणम् ॥ ५४ ॥&lt;br&gt;&#xA;अत्र त्रिलोचनादन्यं समर्चयतियोल्पधीः ॥&lt;br&gt;&#xA;सलोचनोपि विज्ञेयो लोचनाभ्यां विवर्जितः ॥५५॥&lt;br&gt;&#xA;एको मृत्युञ्जयः पूज्यो जन्ममृत्युजराहरः ॥&lt;br&gt;&#xA;मृत्युञ्जयं किलाभ्यर्च्य श्वेतो मृत्युञ्जयोभवत् ॥ ५६ ॥&lt;br&gt;&#xA;कालकालं समाराध्य भृङ्गी कालं जिगायवै ॥&lt;br&gt;&#xA;शैलादिमपि तत्याज मृत्युर्मृत्युञ्जयार्चकम् ॥५७॥&lt;br&gt;&#xA;विजिग्ये त्रिपुरं यस्तु हेलयैकेषु मोक्षणात् ॥&lt;br&gt;&#xA;तं समभ्यर्च्य भूतेशं को न पूज्यतमो भवेत् ॥५८॥&lt;br&gt;&#xA;त्रिजगज्जयिनो हेतोस्त्र्यक्षस्याराधनं परम् ॥&lt;br&gt;&#xA;को नाराधयति ब्रध्नसारस्य स्मरविद्विषः ॥ ५९ ॥&lt;br&gt;&#xA;यस्याक्षिपक्ष्मसङ्कोचाज्जगत्सङ्कोचमेत्यदः ॥&lt;br&gt;&#xA;विकस्वरं विकासाच्च कस्य पूज्यतमो न सः ॥ 4.2.51.६० ॥&lt;br&gt;&#xA;शम्भोर्लिङ्गं समभ्यर्च्य पुरुषार्थचतुष्टयम् ॥&lt;br&gt;&#xA;प्राप्नोत्यत्र पुमान्सद्यो नात्र कार्या विचारणा ॥ ६१ ॥&lt;br&gt;&#xA;समर्च्य शाम्भवं लिङ्गमपिजन्मशतार्जितम् ॥&lt;br&gt;&#xA;पापपुञ्जं जहात्येव पुमानत्र क्षणाद्ध्रुवम् ॥ ६२ ॥&lt;br&gt;&#xA;किङ्किं न सम्भवेदत्र शिवलिङ्गसमर्चनात् ॥&lt;br&gt;&#xA;पुत्राः कलत्र क्षेत्राणि स्वर्गो मोक्षोप्यसंशयम् ॥ ६३ ॥&lt;br&gt;&#xA;त्रैलोक्यैश्वर्यसम्पत्तिर्मया प्राप्ता सहस्रगो ॥&lt;br&gt;&#xA;शिवलिङ्गार्चनादेकात्सत्यंसत्यं पुनःपुनः ॥ ६४ ॥&lt;br&gt;&#xA;अयमेव परोयोगस्त्विदमेव परं तपः ॥&lt;br&gt;&#xA;इदमेव परं ज्ञानं स्थाणुलिङ्गं यदर्च्यते ॥ ६५॥&lt;br&gt;&#xA;यैर्लिङ्गं सकृदप्यत्र पूजितं पार्वतीपतेः ॥&lt;br&gt;&#xA;कुतो दुःखभयं तेषां संसारे दुःखभाजने ॥ ६६ ॥&lt;br&gt;&#xA;सर्वं परित्यज्य रवे यो लिङ्गं शरणं गतः ॥&lt;br&gt;&#xA;न तं पापानि बाधन्ते महान्त्यपि दिवाकर ॥ ६७ ॥&lt;br&gt;&#xA;लिङ्गार्चने भवेद्वृद्धिस्तेषामेवात्र भास्कर ॥&lt;br&gt;&#xA;येषां पुनर्भवच्छेदं चिकीर्षति महेश्वरः ॥६८॥&lt;br&gt;&#xA;न लिङ्गाराधनात्पुण्यं त्रिषुलोकेषु चापरम् ॥&lt;br&gt;&#xA;सर्वतीर्थाभिषेकः स्याल्लिङ्गस्नानाम्बु सेवनात् ॥ ६९ ॥&lt;br&gt;&#xA;तस्माल्लिङ्गं त्वमप्यर्क समर्चय महेशितुः ॥&lt;br&gt;&#xA;सम्प्राप्तं परमां लक्ष्मीं महातेजोभि जृम्भणीम् ॥ 4.2.51.७० ॥&lt;br&gt;&#xA;इति श्रुत्वा हरेर्वाक्यं तदारभ्य सहस्रगुः ॥&lt;br&gt;&#xA;विधाय स्फाटिकं लिङ्गं मुनेद्यापि समर्चयेत् ॥ ७१ ॥&lt;br&gt;&#xA;गुरुत्वेन तदाकल्य विवस्वानादिकेशवम् ॥&lt;br&gt;&#xA;तत्रोपतिष्ठतेद्यापि उत्तरेणादिकेशवात् ॥ ७२ ॥&lt;br&gt;&#xA;अतः स केशवादित्यः काश्यां भक्ततमोनुदः ॥&lt;br&gt;&#xA;समर्चितः सदा देयान्मनसो वाञ्छितं फलम् ॥ ७३ ॥&lt;br&gt;&#xA;केशवादित्यमाराध्य वाराणस्यां नरोत्तमः ॥&lt;br&gt;&#xA;परमं ज्ञानमाप्नोति येन निर्वाणभाग्भवेत् ॥ ७४ ॥&lt;br&gt;&#xA;तत्र पादोदके तीर्थेकृतसर्वोदकक्रियः ॥&lt;br&gt;&#xA;विलोक्य केशवादित्यं मुच्यते जन्मपातकैः ॥ ७५ ॥&lt;br&gt;&#xA;अगस्ते रथसप्तम्यां रविवारो यदाप्यते ॥&lt;br&gt;&#xA;तदा पादोदके तीर्थे आदिकेशव सन्निधौ ॥७६॥&lt;br&gt;&#xA;स्नात्वोषसि नरो मौनी केशवादित्यपूजनात् ॥&lt;br&gt;&#xA;सप्तजन्मार्जितात्पापान्मुक्तो भवति तत्क्षणात् ॥ ७७॥&lt;br&gt;&#xA;यद्यज्जन्मकृतं पापं मया सप्तसु जन्मसु ॥&lt;br&gt;&#xA;तन्मे रोगं च शोकं च माकरी हन्तु सप्तमी ॥ ७८ ॥&lt;br&gt;&#xA;एतज्जन्मकृतं पापं यच्च जन्मान्तरार्जितम् ॥&lt;br&gt;&#xA;मनोवाक्कायजं यच्च ज्ञाताज्ञाते च ये पुनः ॥ ७९ ॥&lt;br&gt;&#xA;इति सप्तविधं पापं स्नानान्मे सप्तसप्तिके ॥&lt;br&gt;&#xA;सप्तव्याधिसमायुक्तं हर माकरि सप्तमि ॥ 4.2.51.८० ॥&lt;br&gt;&#xA;एतन्मन्त्रत्रयं जप्त्वा स्नात्वा पादोदके नरः ॥&lt;br&gt;&#xA;केशवादित्यमालोक्य क्षणान्निष्कलुषो भवेत् ॥ ८१ ॥&lt;br&gt;&#xA;केशवादित्यमाहात्म्यं शृण्वञ्श्रद्धासमन्वितः ॥&lt;br&gt;&#xA;नरो न लिप्यते पापैः शिवभक्तिं च विन्दति ॥ ८२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अतः परं शृणु मुने विमलादित्यमुत्तमम् ॥&lt;br&gt;&#xA;हरिकेशवने रम्ये वाराणस्यां व्यवस्थितम्॥ ८३ ॥&lt;br&gt;&#xA;उच्चदेशेभवत्पूर्वं विमलो नाम बाहुजः ॥&lt;br&gt;&#xA;स प्राक्तनात्कर्मयोगाद्विमले पथ्यपि स्थितः ॥ ८४ ॥&lt;br&gt;&#xA;कुष्ठरोगमवाप्योच्चैस्त्यक्त्वा दारान्गृहं वसु ॥&lt;br&gt;&#xA;वाराणसीं समासाद्य ब्रध्नमाराधयत्सुधीः ॥ ८५ ॥&lt;br&gt;&#xA;करवीरैर्जपाभिश्च गन्धकैः किंशुकैः शुभैः ॥&lt;br&gt;&#xA;रक्तोत्पलैरशोकैश्च स समानर्च भास्करम् ॥ ८६ ॥&lt;br&gt;&#xA;विचित्ररचनैर्माल्यैः पाटलाचम्पकोद्भवैः ॥&lt;br&gt;&#xA;कुङ्कुमागुरुकर्पूरमिश्रितैः शोणचन्दनैः ॥ ८७ ॥&lt;br&gt;&#xA;देवमोहनधूपैश्च बह्वामोदतताम्बरैः ॥&lt;br&gt;&#xA;कर्पूरवर्तिदीपैश्च नैवेद्यैर्घृतपायसैः ॥ ८८ ॥&lt;br&gt;&#xA;अर्घदानैश्च विधिवत्सौरेः स्तोत्रजपैरपि ॥&lt;br&gt;&#xA;एवं समाराधयतस्तस्यार्को वरदोभवत् ॥ ८९ ॥&lt;br&gt;&#xA;उवाच च वरं ब्रूहि विमलामलचेष्टित ॥&lt;br&gt;&#xA;कुष्ठश्च ते प्रयात्वेष प्रार्थयान्यं वरं पुनः ॥ 4.2.51.९० ॥&lt;br&gt;&#xA;आकर्ण्य विमलश्चेत्थमालापं रश्मिमालिनः ॥&lt;br&gt;&#xA;प्रणतो दण्डवद्भूमौ सम्प्रहष्टतनूरुहः । ९१ ॥&lt;br&gt;&#xA;शनैर्विज्ञापयाञ्चक्र एकचक्ररथं रविम् ॥&lt;br&gt;&#xA;जगच्चक्षुरमेयात्मन्महाध्वान्तविधूनन ॥ ९२ ॥&lt;br&gt;&#xA;यदि प्रसन्नो भगवन्यदि देयो वरो मम ॥&lt;br&gt;&#xA;तदा त्वद्भक्तिनिष्ठा ये कुष्ठं मास्तु तदन्वये ॥ ९३ ॥&lt;br&gt;&#xA;अन्येपि रोगा मा सन्तु मास्तु तेषां दरिद्रता ॥&lt;br&gt;&#xA;मास्तु कश्चन सन्तापस्त्वद्भक्तानां सहस्रगो ॥ ९४ ॥&lt;br&gt;&#xA;। श्रीसूर्य उवाच ॥ ॥&lt;br&gt;&#xA;तथास्त्विति महाप्राज्ञ शृण्वन्यं वरमुत्तमम् ॥&lt;br&gt;&#xA;त्वयेयं पूजिता मूर्तिरेवं काश्यां महामते ॥ ९५ ॥&lt;br&gt;&#xA;अस्याः सान्निध्यमत्राहं न त्यक्ष्यामि कदाचन ॥&lt;br&gt;&#xA;प्रथिता तव नाम्ना च प्रतिमैषा भविष्यति ॥९६॥&lt;br&gt;&#xA;विमलादित्य इत्याख्या भक्तानां वरदा सदा ॥&lt;br&gt;&#xA;सर्वव्याधि निहन्त्री च सर्वपापक्षयङ्करी ॥९७॥&lt;br&gt;&#xA;इति दत्त्वा वरान्सूर्यस्तत्रैवान्तरधीयत ॥&lt;br&gt;&#xA;विमलो निर्मलतनुः सोपि स्वभवनं ययौ ॥ ९८ ॥&lt;br&gt;&#xA;इत्थं स विमलादित्यो वाराणस्यां शुभप्रदः ॥&lt;br&gt;&#xA;तस्य दर्शनमात्रेण कुष्ठरोगः प्रणश्यति ॥९९॥&lt;br&gt;&#xA;यश्चैतां विमलादित्यकथां वै शृणुयान्नरः ॥&lt;br&gt;&#xA;प्राप्नोति निर्मलां शुद्धिं त्यज्यते च मनोमलैः ॥4.2.51.१००॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;गङ्गादित्योस्ति तत्रान्यो विश्वेशाद्दक्षिणेन वै ॥&lt;br&gt;&#xA;तस्य दर्शनमात्रेण नरः शुद्धिमियादिह ॥ १ ॥&lt;br&gt;&#xA;यदा गङ्गा समायाता भगीरथपुरस्कृता ॥&lt;br&gt;&#xA;तदा गङ्गां परिष्टोतुं रविस्तत्रैव संस्थितः ॥ २ ॥&lt;br&gt;&#xA;अद्याप्यहर्निशं गङ्गां सम्मुखीकृत्य भास्करः ॥&lt;br&gt;&#xA;परिष्टौति प्रसन्नात्मा गङ्गाभक्तवरप्रदः ॥ ३ ॥&lt;br&gt;&#xA;गङ्गादित्यं समाराध्य वाराणस्यां नरोत्तमः ॥&lt;br&gt;&#xA;दुर्गतिं जातु न क्वापि लभते न च रोगभाक् ॥ ४&lt;br&gt;&#xA;॥ स्कन्द उवाच ॥&lt;br&gt;&#xA;अन्यच्छृणु महाभाग यमादित्यस्य सम्भवम्॥&lt;br&gt;&#xA;यच्छ्रुत्वापि नरो जातु यमलोकं न पश्यति ॥ ५ ॥&lt;br&gt;&#xA;यमेशात्पश्चिमे भागे वीरेशात्पूर्वतो मुने ॥&lt;br&gt;&#xA;यमादित्यं नरो दृष्ट्वा यमलोकं न पश्यति ॥ ६ ॥&lt;br&gt;&#xA;यमतीर्थे नरः स्नात्वा भूतायां भौमवासरे ॥&lt;br&gt;&#xA;यमेश्वरं विलोक्याशु सर्वैः पापैः प्रमुच्यते ॥ ७ ॥&lt;br&gt;&#xA;यमतीर्थे यमः पूर्वं तप्त्वा सुविमलं तपः ॥&lt;br&gt;&#xA;यमेशं च यमादित्यं प्रत्यष्ठाद्भक्तसिद्धिदम् ॥ ८ ॥&lt;br&gt;&#xA;यमेन स्थापितो यस्मादादित्यस्तत्र कुम्भज ॥&lt;br&gt;&#xA;अतः स हि यमादित्यो यामीं हरति यातनाम् ॥ ९ ॥&lt;br&gt;&#xA;यमेशं च यमादित्यं यमेन स्थापितं नमन् ॥&lt;br&gt;&#xA;यमतीर्थे कृतस्नानो यमलोकं न पश्यति ॥ 4.2.51.११० ॥&lt;br&gt;&#xA;यमतीर्थे चतुर्दश्यां भरण्यां भौमवासरे ॥&lt;br&gt;&#xA;तर्पणं पिण्डदानं च कृत्वा पित्रनृणी भवेत् ॥ ११ ॥&lt;br&gt;&#xA;अभिलष्यन्ति सततं पितरो नरकौकसः ॥&lt;br&gt;&#xA;भौमै भरण्यां भूतायां यदि योगोयमुत्तमम् ॥ १२ ॥&lt;br&gt;&#xA;काश्यां कश्चिद्यमे तीर्थे कृत्वा स्नानं महामतिः ॥&lt;br&gt;&#xA;अपि यस्तर्पणङ्कुर्यात्सतिलं नो विमुक्तये ॥ १३ ॥&lt;br&gt;&#xA;किं गया गमनैः पुंसां किं श्राद्धैर्भूरिदक्षिणैः ॥&lt;br&gt;&#xA;यदि काश्यां यमे तीर्थे योगेस्मिञ्श्राद्धमाप्यते॥ १४ ॥&lt;br&gt;&#xA;श्राद्धं कृत्वा यमे तीर्थे पूजयित्वा यमेश्वरम् ॥&lt;br&gt;&#xA;यमादित्यं नमस्कृत्य पितॄणामनृणो भवेत् ॥१५॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इति ते द्वादशादित्याः कथिता पापनाशनाः ॥&lt;br&gt;&#xA;यत्सम्भवं समाकर्ण्य नरो न निरयी भवेत्॥ १६ ॥&lt;br&gt;&#xA;अन्येपि सन्ति घटज रविभक्तैरनेकशः ॥&lt;br&gt;&#xA;काश्यां संस्थापिताः सूर्या गुह्यकार्कादयः किल ॥ १७ ॥&lt;br&gt;&#xA;श्रुत्वाध्यायानिमान्पुण्यान्द्वादशादित्यसूचकान् ॥&lt;br&gt;&#xA;श्रावयित्वापि नो मर्त्यो दुर्गतिं याति कुत्रचित् ॥ ११८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायामुत्तरार्द्धे चतुथें काशीखण्डे अरुणवृद्धकेशवविमलगङ्गायमादित्यवर्णनन्नामैकपञ्चाशत्तमोऽध्यायः ॥ ॥ ५१ ॥&lt;/p&gt;</description>
    </item>
    <item>
      <title>०५२ दशाश्वमेधवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/052_dashAshvamedhavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/052_dashAshvamedhavarNanam/</guid>
      <description>&lt;p&gt;स्कन्द उवाच ॥ ॥&lt;br&gt;&#xA;गभस्तिमालिनिगते काशीं त्रैलोक्यमोहिनीम् ॥&lt;br&gt;&#xA;पुनश्चिन्तामवापोच्चैर्मन्दरस्थो मुने हरः ॥ १ ॥&lt;br&gt;&#xA;नाद्याप्यायान्ति योगिन्यो नाद्याप्यायाति तिग्मगुः ॥&lt;br&gt;&#xA;प्रवृत्तिरपि मे काश्याश्चित्रमत्यन्त दुर्लभा ॥२॥&lt;br&gt;&#xA;किमत्र चित्रं यत्काशी मदीयमपिमानसम् ॥&lt;br&gt;&#xA;निश्चलं चञ्चलयति गणना केतरेसुरे ॥३॥&lt;br&gt;&#xA;अधाक्षिपमहं कामं त्रिजगज्जित्त्वरन्दृशा ॥&lt;br&gt;&#xA;अहो काश्यभिलाषोत्र मामेव दुनुयात्तराम्॥४॥&lt;br&gt;&#xA;काशीप्रवृत्तिमन्वेष्टुं कं वा प्रहिणुयामितः ॥&lt;br&gt;&#xA;ज्ञातुं क एव निपुणो यतः स चतुराननः ॥ ५ ॥&lt;br&gt;&#xA;इत्याहूय विधातारं बहुमानपुरःसरम् ॥&lt;br&gt;&#xA;तत्रोपवेश्य श्रीकण्ठः प्रोवाच चतुराननम् ॥ ६ ॥&lt;br&gt;&#xA;योगिन्यः प्रेषिताः पूर्वं प्रेषितोथ सहस्रगुः ॥&lt;br&gt;&#xA;नाद्यापि ते निवर्तन्ते काश्याः कलशसम्भव ॥ ७ ॥&lt;br&gt;&#xA;सा समुत्सुकयेत्काशी लोकेश मम मानसम् ॥&lt;br&gt;&#xA;प्राकृतस्य जनस्येव चञ्चलाक्षीव काचन ॥ ८ ॥&lt;br&gt;&#xA;मन्दरेत्र रतिर्मे न भृशं सुन्दरकन्दरे ॥&lt;br&gt;&#xA;अनच्छतुच्छपानीये नक्रस्येवाल्पपल्वले ॥ ९ ॥&lt;br&gt;&#xA;ना बाधिष्ट तथा मां स तापो हालाहलोद्भवः ॥&lt;br&gt;&#xA;काशीविरहजन्मात्र यथा मामतिबाधते ॥ 4.2.52.१० ॥&lt;br&gt;&#xA;शीतरश्मिः शिरःस्थोपि वर्षन्पीयूषसीकरैः ॥&lt;br&gt;&#xA;काशीविश्लेषजं तापं नाहो गमयितुं प्रभुः ॥ ११ ॥&lt;br&gt;&#xA;विधे विधेहि मे कार्यमार्य धुर्य महामते ॥&lt;br&gt;&#xA;याहि काशीमितस्तूर्णं यतस्व च ममेहिते ॥ १२ ॥&lt;br&gt;&#xA;ब्रह्मंस्त्वमेव तद्वेत्सि काशी त्यजनकारणम् ॥&lt;br&gt;&#xA;मन्दोपि न त्यजेत्काशीं किमु यो वेत्ति किञ्चन ॥१३॥&lt;br&gt;&#xA;अद्यैव किं न गच्छेयं काशीं ब्रह्मन्स्वमायया ॥&lt;br&gt;&#xA;दिवोदासं स्वधर्मस्थं न तूल्लङ्घितुमुत्सहे ॥ १४॥&lt;br&gt;&#xA;विधे सर्वविधेयानि त्वमेव विदधासि यत् ॥&lt;br&gt;&#xA;इति चेति च वक्तव्यं त्वय्यपार्थमतोखिलम् ॥१५॥&lt;br&gt;&#xA;अरिष्टं गच्छ पन्थास्ते शुभोदर्को भवत्वलम्॥&lt;br&gt;&#xA;आदायाज्ञां विधि मूर्ध्नि ययौ वाराणसीं मुदा ॥१६॥&lt;br&gt;&#xA;सितहंसरथस्तूर्णं प्राप्य वाराणसीं पुरीम् ॥&lt;br&gt;&#xA;कृतकृत्यमिवात्मानममन्यत तदात्मभूः ॥ ॥ १७ ॥&lt;br&gt;&#xA;हंसयानफलं मेद्य जातं काशीसमागमे ॥&lt;br&gt;&#xA;काशी प्राप्तौ यतः प्रोक्ता अन्तरायाः पदेपदे ॥ १८ ॥&lt;br&gt;&#xA;दृशि धातुरभूद्य मदृशो प्राप्य सान्वयः ॥&lt;br&gt;&#xA;स्पष्टं दृष्टिपथं प्राप्ता यदेषाऽऽनन्दवाटिका ॥ १९ ॥&lt;br&gt;&#xA;स्वयं सिञ्चति या मद्भिः स्वाभिः स्वर्गतरङ्गिणी ॥&lt;br&gt;&#xA;यत्रानन्दमया वृक्षा यत्रानन्दमया जनाः॥ 4.2.52.२० ॥&lt;br&gt;&#xA;निर्विशन्ति सदा काश्यां फलान्यानन्दवन्त्यपि॥&lt;br&gt;&#xA;सदैवानन्दभूः काशी सदैवानन्ददः शिवः ॥ २१ ॥&lt;br&gt;&#xA;आनन्दरूपा जायन्ते तेन काश्यां हि जन्तवः ॥&lt;br&gt;&#xA;चरणौ चरितुं वित्तस्तावेव कृतिनामिह ॥ ॥ २२ ॥&lt;br&gt;&#xA;चरणौ विचरेतांयौ विश्वभर्तृ पुरी भुवि ॥&lt;br&gt;&#xA;तावेव श्रवणौ श्रोतुं संविदा ते बहुश्रुतौ ॥ २३ ॥&lt;br&gt;&#xA;इह श्रुतिमतां पुंसां याभ्यां काशी श्रुता सकृत् ॥&lt;br&gt;&#xA;तदेव मनुते सर्वं मनस्त्विह मनस्विनाम ॥ २४ ॥&lt;br&gt;&#xA;येनानुमन्यते चैषा काशी सर्वप्रमाणभूः ॥&lt;br&gt;&#xA;बुद्धिर्बुध्यति सा सर्वमिह बुद्धिमतां सताम् ॥&lt;br&gt;&#xA;ययैतद्धूर्जटेर्धाम धृतं स्व विषयीकृतम् ॥ २५ ॥&lt;br&gt;&#xA;वरं तृणानि धान्यानि तानि वात्याहतान्यपि ॥&lt;br&gt;&#xA;काश्यां यान्या पतन्तीह न जनाः काश्यदर्शनाः ॥ २६ ॥ ।&lt;br&gt;&#xA;अद्य मे सफलं चायुः परार्धद्वय सम्मितम् ॥&lt;br&gt;&#xA;यस्मिन्सति मया प्रापि दुष्प्रापा काशिका पुरी ॥ २७ ॥&lt;br&gt;&#xA;अहो मे धर्मसम्पत्तिरहोमे भाग्यगौरवम् ॥&lt;br&gt;&#xA;यदद्राक्षिषमद्याहं काशीं सुचिर चिन्तिताम् ॥ २८ ॥&lt;br&gt;&#xA;अद्य मे स्वतपो वृक्षो मनोरथफलैरलम् ॥&lt;br&gt;&#xA;शिवभक्त्यम्बुना सिक्तः फलितोति बृहत्तरैः ॥ २९ ॥&lt;br&gt;&#xA;मया व्यधायि बहुधा सृष्टिः सृष्टिं वितन्वता ॥&lt;br&gt;&#xA;परमन्यादृशी काशी स्वयं विश्वेश निर्मितिः॥ 4.2.52.३० ॥&lt;br&gt;&#xA;इति हृष्टमना वेधा दृष्ट्वा वाराणसीं पुरीम् ॥&lt;br&gt;&#xA;वृद्धब्राह्मणरूपेण राजानं च ददर्श ह ॥ ३१ ॥&lt;br&gt;&#xA;जलार्द्राक्षतपाणिश्च स्वस्त्युक्त्वा पृथिवीभुजे ॥&lt;br&gt;&#xA;कृतप्रणामो राज्ञाथ भेजे तद्दत्तमासनम् ॥३२॥&lt;br&gt;&#xA;कृतमानो नृपतिना सोभ्युत्थानासनादिभिः ॥&lt;br&gt;&#xA;विप्रो व्यजिज्ञपद्भूपं पृष्टागमनकारणम् ॥ ३३ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;भूपाल बहुकालीनोस्म्यहमत्र चिरन्तनः ॥&lt;br&gt;&#xA;त्वं तु मां नैव जानासि जाने त्वां हि रिपुञ्जयम् ॥ ॥ ३४ ॥&lt;br&gt;&#xA;परःशता मया दृष्टा राजानो भूरिदक्षिणाः ॥&lt;br&gt;&#xA;विजितानेकसङ्ग्रामा यायजूका जितेन्द्रियाः ॥ ३५ ॥&lt;br&gt;&#xA;विनिष्कृतारिषड्वर्गाः सुशीलाः सत्त्वशालिनः ॥&lt;br&gt;&#xA;श्रुतस्यपारदृश्वानो राजनीतिविचक्षणाः ॥ ३६ ॥&lt;br&gt;&#xA;दयादाक्षिण्यनिपुणाः सत्यव्रतपरायणाः ॥&lt;br&gt;&#xA;क्षमया क्षमयातुल्या गाम्भीर्यजितसागराः ॥ ३७ ॥&lt;br&gt;&#xA;जितरोषरयाः शूराः सौम्यसौन्दर्यभूमयः ॥&lt;br&gt;&#xA;इत्यादि गुणसम्पन्नाः सुसञ्चितयशोधनाः ॥३८॥&lt;br&gt;&#xA;परं द्वित्राः पवित्रा ये राजर्षे तव सद्गुणाः ॥&lt;br&gt;&#xA;तेष्वेषु राजसु मम प्रायशो न दृशं गताः ॥ ३९ ॥&lt;br&gt;&#xA;प्रजानिजकुटुम्बस्त्वं त्वं तु भूदेवदैवतः ॥&lt;br&gt;&#xA;महातपः सहायस्त्वं पथानान्ये तथा नृपाः ॥ 4.2.52.४० ॥&lt;br&gt;&#xA;धन्यो मान्योसि च सतां पूजनीयोसि सद्गुणैः ॥&lt;br&gt;&#xA;देवा अपि दिवोदास त्वत्त्रासान्न विमार्गगाः ॥ ४१ ॥&lt;br&gt;&#xA;किं नः स्तुत्या तव नृप द्विजानामस्पृहावताम् ॥&lt;br&gt;&#xA;किं कुर्मस्त्वद्गुणग्रामाः स्तावकान्नः प्रकुर्वते ॥४२॥&lt;br&gt;&#xA;गोष्ठी तिष्ठत्वियं तावत्प्रस्तुतं स्तौमि साम्प्रतम् ॥&lt;br&gt;&#xA;यष्टुकामोस्म्यहं राजंस्त्वां सहायमतो वृणे ॥४३॥&lt;br&gt;&#xA;त्वया राजन्वती चैषाऽवनिः सर्वर्धिभाजनम् ॥&lt;br&gt;&#xA;अहं चास्तिधनो राजन्न्यायोपात्तमहाधनः ॥४४॥&lt;br&gt;&#xA;इयं च राजधानी ते कर्मभूमावनुत्तमा ॥&lt;br&gt;&#xA;यस्यां कृतानां कार्याणां संवर्तेपि न सङ्क्षयः ॥४९॥&lt;br&gt;&#xA;सञ्चितं यद्धनं पुम्भिर्नयसन्मार्गगामिभिः ॥&lt;br&gt;&#xA;तत्काश्यां विनियुज्येत क्लेशायेतरथा भवेत् ॥४६॥&lt;br&gt;&#xA;महिमानं परं काश्याः कोपि वेद न भूपते ॥&lt;br&gt;&#xA;ऋते त्रिनयनाच्छम्भोः सर्वज्ञानप्रदायिनः ॥४७॥&lt;br&gt;&#xA;मन्ये धन्यतरोसि त्वं बहुजन्मशतार्जितैः ॥&lt;br&gt;&#xA;सुकृतैः पासि यत्काशीं विश्वभर्तुः परां तनुम् ॥ ४८॥&lt;br&gt;&#xA;काशी त्रिजगतीसारस्त्रिवेदी सार एव वै ॥&lt;br&gt;&#xA;त्रिवर्गोत्तरसारश्च निर्णीतेति महर्षिभिः ॥ ४९॥&lt;br&gt;&#xA;विश्वेशानुग्रहेणैव त्वयैषा पाल्यते पुरी ॥&lt;br&gt;&#xA;एकस्याप्यवनात्काश्यां त्रैलोक्यमवितं भवेत् ॥4.2.52.५०॥&lt;br&gt;&#xA;अन्यच्च ते हितं वच्मि यदि ते रोचतेऽनघ ॥&lt;br&gt;&#xA;प्रीणनीयः सदैवैको विश्वेशः सर्वकर्मभिः ॥ ५१ ॥&lt;br&gt;&#xA;अन्यदेवधिया राजन्विश्वेशं पश्य मा क्वचित् ॥&lt;br&gt;&#xA;ब्रह्मविष्ण्विन्द्र चन्द्रार्का क्रीडेयं तस्य धूर्जटेः ॥ ॥ ५२ ॥&lt;br&gt;&#xA;विप्रैरुदर्कमिच्छद्भिः शिक्षणीया यतो नृपाः ॥&lt;br&gt;&#xA;अतस्तव हितं ख्यातं किं वा मे चिन्तयानया ॥ ५३ ॥&lt;br&gt;&#xA;इति जोषं स्थितं विप्रं प्रत्युवाच नृपोत्तमः ॥&lt;br&gt;&#xA;सर्वं मया हृदि धृतं यत्त्वयोक्तं द्विजोत्तम ॥ ५४ ॥&lt;br&gt;&#xA;॥ राजोवाच ॥ ॥&lt;br&gt;&#xA;अहं यियक्षमाणस्य तव साहाय्यकर्मणि ॥&lt;br&gt;&#xA;दासोस्मि यज्ञसम्भारान्नयमेको शतोऽखिलान् ॥ ५५ ॥&lt;br&gt;&#xA;यदस्ति मेखिलं तत्र सप्ताङ्गेपि भवान्प्रभुः ॥&lt;br&gt;&#xA;यजस्वैकमनाब्रह्मन्सिद्धं मन्यस्व वाञ्छितम् ॥ ५६ ॥&lt;br&gt;&#xA;राज्यं करोमि यद्ब्रह्मन्स्वार्थं तन्न मनागपि ॥&lt;br&gt;&#xA;पुत्रैः कलत्रैर्देहेनपरोपकृतये यते ॥ ५७॥&lt;br&gt;&#xA;राज्ञां क्रतुक्रियाभ्योपि तीर्थेभ्योपि समन्ततः ॥&lt;br&gt;&#xA;प्रजापालनमेवैको धर्मः प्रोक्तो मनीषिभिः ॥ ५८ ॥&lt;br&gt;&#xA;प्रजासन्तापजोवह्निर्वज्राग्नेरपि दारुणः ॥&lt;br&gt;&#xA;द्वित्रान्दहति वज्राग्निः पूर्वो राज्यं कुलं तनुम् ॥ ५९ ॥&lt;br&gt;&#xA;यदावभृथसिस्रासुर्भवेयं द्विजसत्तम ॥&lt;br&gt;&#xA;तदा विप्रपदाम्भोभिरभिषेकं करोम्यहम् ॥ 4.2.52.६० ॥&lt;br&gt;&#xA;हवनं ब्राह्मणमुखे यत्करोमि द्विजोत्तम ॥&lt;br&gt;&#xA;मन्ये क्रतुक्रियाभ्योपि तद्विशिष्टं महामते ॥६१॥&lt;br&gt;&#xA;अभिलाषेषु सर्वेषु जागर्त्येको हृदीह मे ॥&lt;br&gt;&#xA;अद्यापि मार्गणः कोपि द्रष्टव्यः स्वतनोरपि ॥ ६२ ॥&lt;br&gt;&#xA;अहो अहोभिर्बहुभिः फलितो मे मनोरथः ॥&lt;br&gt;&#xA;यत्त्वं मेद्य गृहे प्राप्तः किञ्चित्प्रार्थयितुं द्विज ॥ ६३ ॥&lt;br&gt;&#xA;एकाग्रमानसो विप्र यज्ञान्विपुलदक्षिणान् ॥&lt;br&gt;&#xA;बहून्यजकृतं विद्धि साहाय्यं सर्ववस्तुषु ॥ ६४ ॥&lt;br&gt;&#xA;इति राज्ञो महाबुद्धेर्धर्मशीलस्य भाषितम् ॥&lt;br&gt;&#xA;श्रुत्वा तुष्टमनाः स्रष्टा क्रतुसम्भारमाहरत् ॥ ६५ ॥&lt;br&gt;&#xA;साहाय्यं प्राप्य राजर्षेर्दिवोदासस्य पद्मभूः ॥&lt;br&gt;&#xA;इयाज दशभिः काश्यामश्वमेधैर्महामखैः ॥६६ ॥&lt;br&gt;&#xA;अद्यापि होमधूमोघैर्यद्व्याप्तं गगनान्तरम् ॥&lt;br&gt;&#xA;तदा प्रभृति न व्योम नीलिमानं जहात्यदः ॥ ६७ ॥&lt;br&gt;&#xA;तीर्थं दशाश्वमेधाख्यं प्रथितं जगतीतले ॥&lt;br&gt;&#xA;तदा प्रभृति तत्रासीद्वाराणस्यां शुभप्रदम् ॥ ६८ ॥&lt;br&gt;&#xA;पुरा रुद्रसरो नाम तत्तीर्थं कलशोद्भव ॥&lt;br&gt;&#xA;दशाश्वमेधिकं पश्चाज्जातं विधिपरिग्रहात् ॥ ६९ ॥&lt;br&gt;&#xA;स्वर्धुन्यथ ततः प्राप्ता भगीरथसमागमात् ॥&lt;br&gt;&#xA;अतीव पुण्यवज्जातमतस्तत्तीर्थमुत्तमम् ॥4.2.52.७०॥&lt;br&gt;&#xA;विधिर्दशाश्वमेधेशं लिङ्गं संस्थाप्य तत्र वै॥&lt;br&gt;&#xA;स्थितवान्न गतोद्यापि क्वापि काशीं विहाय तु ॥ ७१ ॥&lt;br&gt;&#xA;राज्ञो धर्मरतेस्तस्य च्छिद्रं नावाप किञ्चन ॥&lt;br&gt;&#xA;अतः पुरारेः पुरतो व्रजित्वा किं वदेद्विधिः ॥ ७२ ॥&lt;br&gt;&#xA;क्षेत्रप्रभावं विज्ञाय ध्यायन्विश्वेश्वरं शिवम् ॥&lt;br&gt;&#xA;ब्रह्मेश्वरं च संस्थाप्य विधिस्तत्रैव संस्थितः ॥ ७३ ॥&lt;br&gt;&#xA;परातनुरियं काशी विश्वेशस्येति निश्चितम् ॥&lt;br&gt;&#xA;अस्याः संसेवनाच्छम्भुर्न कुप्यति पुरो मयि ॥ ७४ ॥&lt;br&gt;&#xA;कः प्राप्य काशीं दुर्मेधाः पुनस्त्यक्तुमिहेह ते ॥&lt;br&gt;&#xA;अनेकजन्मजनितकर्मनिर्मूलनक्षमाम् ॥ ७५ ॥&lt;br&gt;&#xA;विश्वसन्तापसंहर्तुः स्थाने विश्वपतेस्तनुः ॥&lt;br&gt;&#xA;सन्ताप्यतेतरां काश्या विश्लेषज महाग्निना ॥ ७६ ॥&lt;br&gt;&#xA;प्राप्य काशीं त्यजेद्यस्तु समस्ताघौघनाशिनीम्॥&lt;br&gt;&#xA;नृपशुः स परिज्ञेयो महासौख्यपराङमुखः ॥ ७७ ॥&lt;br&gt;&#xA;निर्वाणलक्ष्मीं यः काङ्क्षेत्त्यक्त्वा संसारदुर्गतिम् ॥&lt;br&gt;&#xA;तेन काशी न सन्त्याज्या यद्याप्तैशादनुग्रहात् ॥ ७८ ॥&lt;br&gt;&#xA;यः काशीं सम्परित्यज्य गच्छेदन्यत्र दुर्मतिः ॥&lt;br&gt;&#xA;तस्य हस्ततलाद्गच्छेच्चतुर्वर्गफलोदयः ॥ ७९ ॥&lt;br&gt;&#xA;निबर्हणी मधौघस्य सुपुण्य परिबृंहिणीम् ॥&lt;br&gt;&#xA;कः प्राप्य काशीं दुर्मेधास्त्यजेन्मोक्षसुखप्रदाम्॥ 4.2.52.८० ॥&lt;br&gt;&#xA;सत्यलोके क्व तत्सौख्यं क्व सौख्यं वैष्णवे पदे ॥&lt;br&gt;&#xA;यत्सौख्यं लभ्यते काश्यां निमेषार्धनिषेवणात् ॥ ८१ ॥&lt;br&gt;&#xA;वाराणसीगुणगणान्निर्णीय द्रुहिणस्त्विति ॥&lt;br&gt;&#xA;व्यावृत्य मन्दरगिरिं न पुनः प्रत्यगान्मुने ॥८२॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मित्रावरुणयोः पुत्र महिमानं ब्रवीमि ते ॥ ॥&lt;br&gt;&#xA;काश्यां दशाश्वमेधस्य सर्वतीर्थशिरोमणेः ॥ ८३ ॥&lt;br&gt;&#xA;दशाश्वमेधिकं प्राप्य सर्वतीर्थोत्तमोत्तमम् ॥&lt;br&gt;&#xA;यत्किञ्चित्क्रियते कर्म तदक्षयमिहेरितम् ॥ ८४ ॥&lt;br&gt;&#xA;स्नानं दानं जपो होमः स्वाध्यायो दे वतार्चनम् ॥&lt;br&gt;&#xA;सन्ध्योपास्तिस्तर्पणं च श्राद्धं पितृसमर्चनम्॥८५॥&lt;br&gt;&#xA;दशाश्वमेधिके तीर्थे सकृत्स्नात्वा नरोत्तमः ।९।&lt;br&gt;&#xA;दृष्ट्वा दशाश्वमेधेशं सर्वपापैः प्रमुच्यते ॥८६॥&lt;br&gt;&#xA;ज्येष्ठे मासि सिते पक्षे प्राप्य प्रतिपदं तिथिम् ॥&lt;br&gt;&#xA;दशाश्वमेधिके स्नात्वा मुच्यते जन्मपातकैः ॥ ८७ ॥&lt;br&gt;&#xA;ज्येष्ठे शुक्ल द्वितीयायां स्नात्वा रुद्रसरोवरे ॥&lt;br&gt;&#xA;जन्मद्वयकृतं पापं तत्क्षणादेव नश्यति ॥ ८८ ॥&lt;br&gt;&#xA;एवं सर्वासु तिथिषु क्रमस्नायी नरोत्तमः ॥&lt;br&gt;&#xA;आशुक्लपक्षदशमि प्रतिजन्माघमुत्सृजेत् ॥ ८९ ॥&lt;br&gt;&#xA;तिथिं दशहरां प्राप्य दशजन्माघहारिणीम् ॥&lt;br&gt;&#xA;दशाश्वमेधिके स्नातो यामीं पश्येन्न यातनाम् ॥4.2.52.९०॥&lt;br&gt;&#xA;लिङ्गं दशाश्वमेधेशं दृष्ट्वा दशहरा तिथौ ॥&lt;br&gt;&#xA;दशजन्मार्जितैः पापैस्त्यज्यते नात्र संशयः ॥ ९१ ॥&lt;br&gt;&#xA;स्नातो दशहरायां यः पूजयेल्लिङ्गमुत्तमम् ॥&lt;br&gt;&#xA;भक्त्या दशाश्वमेधेशं न तं गर्भदशा स्पृशेत् ॥९२॥&lt;br&gt;&#xA;ज्येष्ठे मासि सिते पक्षे पक्षं रुद्रसरे नरः ॥&lt;br&gt;&#xA;कुर्वन्वै वार्षिकीं यात्रां न विघ्नैरभिभूयते॥९३॥&lt;br&gt;&#xA;दशाश्वमेधावभृथैर्यत्फलं सम्यगाप्यते ॥&lt;br&gt;&#xA;दशाश्वमेधे तन्नूनं स्नात्वा दशहरा तिथौ ॥ ९४ ॥&lt;br&gt;&#xA;स्वर्धुन्याः पश्चिमे तीरे नत्वा दशहरेश्वरम् ॥&lt;br&gt;&#xA;न दुर्दशामवाप्नोति पुमान्पुण्यतमः क्वचित् ॥ ९५ ॥&lt;br&gt;&#xA;यत्काश्यां दक्षिणद्वारमन्तर्गेहस्य कीर्त्यते ॥&lt;br&gt;&#xA;तत्र ब्रह्मेश्वरं दृष्ट्वा ब्रह्मलोके महीयते ॥ ९६ ॥&lt;br&gt;&#xA;इति ब्राह्मणवेषेण वाराणस्यां महाधिया ॥&lt;br&gt;&#xA;द्रुहिणेन स्थितं तावद्यावद्विश्वेश्वरागमः ॥ ९७ ॥&lt;br&gt;&#xA;दिवोदासोपि राजेन्द्रो वृद्धब्राह्मणरूपिणे ॥&lt;br&gt;&#xA;ब्रह्मणे कृतयज्ञाय ब्रह्मशालामकल्पयत्॥ ९८ ॥&lt;br&gt;&#xA;ब्रह्मेश्वरसमीपे तु ब्रह्मशाला मनोहरा ॥&lt;br&gt;&#xA;ब्रह्मा तत्रावसद्व्योम ब्रह्मघोषैर्निनादयन् ॥ ९९ ॥&lt;br&gt;&#xA;इति ते कथितो ब्रह्मन्महिमातिमहत्तरः ॥&lt;br&gt;&#xA;दशाश्वमेधतीर्थस्य सर्वाघौघविनाशनः ॥ 4.2.52.१०० ॥&lt;br&gt;&#xA;श्रुत्वाध्यायमिमं पुण्यं श्रावयित्वा तथैव च ॥&lt;br&gt;&#xA;ब्रह्मलोकमवाप्नोति श्रद्धया मानवोत्तमः ॥ १०१ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायामुत्तरार्द्धे चतुर्थे काशीखण्डे दशाश्वमेधवर्णनन्नाम द्विपञ्चाशत्तमोऽध्यायः ॥ ५२ ॥&lt;/p&gt;</description>
    </item>
    <item>
      <title>०५३ गणप्रेषणम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/053_gaNapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/053_gaNapreShaNam/</guid>
      <description>&lt;p&gt;॥ अगस्तिरुवाच ॥ ॥&lt;br&gt;&#xA;अपूवेंयं कथा ख्याता ब्रह्मणो ब्रह्मवित्तम ॥&lt;br&gt;&#xA;किं चकार पुनः शम्भुस्तत्र ब्रह्मण्यपि स्थिते ॥ १ ॥&lt;br&gt;&#xA;॥ स्कन्द उवाच ॥&lt;br&gt;&#xA;शृण्वगस्त्य महाभाग काश्यां ब्रह्मण्यपिस्थिते ॥&lt;br&gt;&#xA;गिरिशश्चिन्तयामास भृशमुद्विग्नमानसः ॥ २ ॥&lt;br&gt;&#xA;पुरी सा यादृशी काशी वशीकरणभूमिका ॥&lt;br&gt;&#xA;न तादृशीदृशीहासीत्क्वचिन्मे प्रायशो ध्रुवम् ॥ ३ ॥&lt;br&gt;&#xA;यो यो याति पुरीं तां तु स स तत्रैव तिष्ठति ॥&lt;br&gt;&#xA;अभूवन्ननुयोगिन्योऽयोगिन्यः काशिसङ्गताः ॥ ४ ॥&lt;br&gt;&#xA;अकिञ्चित्करतां प्राप्तः स सहस्रकरोप्यरम् ॥&lt;br&gt;&#xA;विधिर्विधानदक्षोपि न मे स सविधोभवत् ॥ ५ ॥&lt;br&gt;&#xA;चिन्तयन्निति देवेशो गणानारहूय भूरिशः ॥&lt;br&gt;&#xA;प्रेषयामास भो यात क्षिप्रं वाराणसीं पुरीम् ॥६॥&lt;br&gt;&#xA;किं कुर्वन्ति तु योगिन्यः किं करोति स भानुमान् ॥&lt;br&gt;&#xA;गत्वा वित्त त्वरायुक्ता विधिश्च विदधाति किम् ॥ ७ ॥&lt;br&gt;&#xA;नामग्राहं ततःऽप्रैषीद्बहुमान पुरःसरम्॥&lt;br&gt;&#xA;शङ्कुकर्ण महाकाल घटाकर्ण महोदर ॥८॥&lt;br&gt;&#xA;सोमनन्दिन्नन्दिषेण काल पिङ्गल कुक्कुट ॥&lt;br&gt;&#xA;कुण्डोदर मयूराक्ष बाण गोकर्ण तारक ॥ ९ ॥&lt;br&gt;&#xA;तिलपर्ण स्मृलकर्ण दृमिचण्ड प्रभामय ॥&lt;br&gt;&#xA;सुकेश विन्दते छाग कपर्दिन्पिङ्गलाक्षक ॥ 4.2.53.१० ॥&lt;br&gt;&#xA;वीरभद्र किराताख्य चतुर्मुख निकुम्भक ॥&lt;br&gt;&#xA;पञ्चाक्षभारभूताख्य त्र्यक्ष क्षेमक लाङ्गलिन्॥११॥&lt;br&gt;&#xA;विराध सुमुखाषाढे भवन्तो मम सूनवः ॥&lt;br&gt;&#xA;यथेमौ स्कन्दहेरम्बौ नैगमेयो यथा त्वयम् ॥१२॥&lt;br&gt;&#xA;यथा शाखविशाखौ च यथेमौ नन्दिभृङ्गिणौ ॥&lt;br&gt;&#xA;भवत्सु विद्यमानेषु महाविक्रमशालिषु ॥ १३ ॥&lt;br&gt;&#xA;काशीप्रवृत्तिं नो जाने दिवोदासनृपस्य च ॥&lt;br&gt;&#xA;योगिन्यर्कविधीनां च तद्द्वौ यातं भवत्स्वमू ॥ १४ ॥&lt;br&gt;&#xA;शङ्कुकर्णमहाकालौ कालस्यापि प्रकम्पनौ ॥&lt;br&gt;&#xA;ज्ञातुं वाराणसीवार्तामायातं चत्वरान्वितौ ॥ १५ ॥&lt;br&gt;&#xA;कृतप्रतिज्ञौ तो(?) तूर्णं प्राप्य वाराणसीं पुरीम् ॥&lt;br&gt;&#xA;शङ्कुकर्णमहाकालौ विस्मृत्य शाम्भवीं गिरम् ॥ १६ ॥&lt;br&gt;&#xA;यथैन्द्रजालिकीं दृष्ट्वा मायामिह विचक्षणः ॥&lt;br&gt;&#xA;क्षणेन मोहमायाति काशीं वीक्ष्य तथैव तौ ॥ १७ ॥&lt;br&gt;&#xA;अहो मोहस्य माहात्म्यमहो भाग्यविपर्ययः ॥&lt;br&gt;&#xA;निर्वाणराशिं यत्काशीं प्राप्य यान्त्यन्यतोऽबुधाः ॥ १८ ॥&lt;br&gt;&#xA;तत्यजे यैरियं काशी महाशीर्वादभूभिका ॥&lt;br&gt;&#xA;तेषां करतलान्मुक्तिः प्राप्तापि परितो गता ॥ १९ ॥&lt;br&gt;&#xA;यत्र सर्वावभृथतः स्नानमात्रं विशिष्यते ॥&lt;br&gt;&#xA;अप्युष्णीकृतपानीयैस्तां काशीं कः परित्यजेत् ॥ 4.2.53.२० ॥&lt;br&gt;&#xA;यत्रैकपुष्पदानेन शिवलिङ्गस्य मूर्धनि ॥&lt;br&gt;&#xA;दशसौवर्णिकं पुण्यं कस्तां काशीं परित्यजेत् ॥ २१ ॥&lt;br&gt;&#xA;यत्र दण्डप्रणामेन अप्येकेन शिवाग्रतः ॥&lt;br&gt;&#xA;तुच्छमेन्द्रपदम्प्राहुस्तां काशीं को विमुञ्चति ॥ २२ ॥&lt;br&gt;&#xA;यत्रैकद्विजमात्रं तु भोजयित्वा यथेच्छया ॥&lt;br&gt;&#xA;वाजपेयाधिकं पुण्यं तां काशीं को विमुञ्चति ॥ २३ ॥&lt;br&gt;&#xA;एकां गां यत्र दत्त्वा वै विधिवद्ब्राह्मणाय वै ॥&lt;br&gt;&#xA;लभेदयुत गोपुण्यं कस्तां काशीं त्यजेत्सुधीः ॥ २४ ॥&lt;br&gt;&#xA;एकलिङ्गं प्रतिष्ठाप्य यत्र संस्थापितं भवेत् ॥&lt;br&gt;&#xA;अपि त्रैलोक्यमखिलं तां काशीं कः समुज्झति ॥ २५ ॥&lt;br&gt;&#xA;परिनिश्चित्य तावित्थं लिङ्गे संस्थाप्य पुण्यदे ॥&lt;br&gt;&#xA;तत्रैव संस्थितिं प्राप्तौ काशीं नाद्यापि मुञ्चतः ॥ २६ ॥&lt;br&gt;&#xA;शङ्कुकर्णेश्वरं लिङ्गं शङ्कुकर्ण ग णार्चितम् ॥&lt;br&gt;&#xA;दृष्ट्वा न जायते जन्तुर्जातु मातुर्महोदरे ॥ २७ ॥&lt;br&gt;&#xA;विश्वेशाद्वायुदिग्भागे शङ्कुकर्णेश्वरं नरः ॥&lt;br&gt;&#xA;सम्पूज्य न विशेदत्र घोरे संसारसागरे ॥ २८ ॥&lt;br&gt;&#xA;महाकालेश्वरं लिङ्गं महाकालगणार्चितम् ॥&lt;br&gt;&#xA;अर्चयित्वा च नत्वा च स्तुत्वा कालभयं कुतः ॥ २९ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शङ्कुकर्णे महाकाले चिरन्तन विलम्बिते ॥&lt;br&gt;&#xA;ज्ञात्वा सर्वज्ञनाथोथ प्राहैपीदपरौ गणौ ॥ 4.2.53.३० ॥&lt;br&gt;&#xA;घण्टाकर्ण त्वमागच्छ महोदर महामते ॥&lt;br&gt;&#xA;काशीं यातं युवां तूर्णं ज्ञातुं तत्रत्य चेष्टितम् ॥३१॥&lt;br&gt;&#xA;इत्यगस्ते गणौ तौ तु गत्वा काशीं महापुरीम्॥&lt;br&gt;&#xA;व्यावृत्याद्यापि नो यातौ क्वापि तत्रैव संस्थितौ ॥ ३२ ॥&lt;br&gt;&#xA;घण्टाकर्णेश्वरं लिङ्गं घण्टाकर्ण गणोत्तमः ॥&lt;br&gt;&#xA;काश्यां संस्थाप्य विधिवत्स्वयं तत्रैव निर्वृतः ॥ ३३ ॥&lt;br&gt;&#xA;कुण्डं तत्रैव संस्थाप्य लिङ्गस्नपनकर्मणे ॥&lt;br&gt;&#xA;नाद्यापि स त्यजेत्काशीं ध्यायल्ँलिङ्गं तथैव हि ॥ ३४ ॥&lt;br&gt;&#xA;महोदरोपि तत्प्राच्यां शिवध्यानपरायणः ॥&lt;br&gt;&#xA;महोदरेश्वरं लिङ्गं ध्यायेदद्यापि कुम्भज ॥ ३५ ॥&lt;br&gt;&#xA;महोदरेश्वरं दृष्ट्वा वाराणस्यां द्विजोत्तम ॥&lt;br&gt;&#xA;कदाचिदपि वै मातुः प्रविशेन्नौदरीं दरीम् ॥ ॥ ३६ ॥&lt;br&gt;&#xA;घण्टाकर्ण ह्रदे स्नात्वा दृष्ट्वा व्यासेश्वरं विभुम् ॥&lt;br&gt;&#xA;यत्र कुत्र विपन्नोपि वाराणस्यां मृतो भवेत्॥३७॥&lt;br&gt;&#xA;घण्टाकर्णे महातीर्थे श्राद्धं कृत्वा विधानतः ॥&lt;br&gt;&#xA;अपि दुर्गतिमापन्नानुद्धरेत्सप्तपूर्वजान् ॥ ३८ ॥&lt;br&gt;&#xA;निमज्ज्याद्यापि तत्कुण्डे क्षण योवहितो भवेत् ॥&lt;br&gt;&#xA;विश्वेश्वरमहापूजा घण्टारावाञ्शृणोति सः ॥३९॥&lt;br&gt;&#xA;वदन्ति पितरः काश्यां घण्टाकर्णेमलेजले॥&lt;br&gt;&#xA;दाता तिलोदकस्यापि वंशे नः कोपि जायते॥4.2.53.४०॥&lt;br&gt;&#xA;यद्वंश्या मुनयः काश्यां घण्टाकर्णे महाह्रदे॥&lt;br&gt;&#xA;कृतोदकक्रियाः प्राप्ताः परां सिद्धिं घटोद्भव ॥४१॥&lt;br&gt;&#xA;॥ स्कन्द उवाच॥ ॥&lt;br&gt;&#xA;घण्टाकर्णे गणे याते प्रयाते च महोदरे ॥&lt;br&gt;&#xA;विसिस्माय स्मरद्वेष्टा मौलिमान्दोलयन्मुहुः ॥४२॥&lt;br&gt;&#xA;उवाच च मनस्येव हरः स्मित्वा पुनःपुनः ॥&lt;br&gt;&#xA;महामोहनविद्यासि काशि त्वां पर्यवैम्यहम् ॥ ४३ ॥&lt;br&gt;&#xA;पुराविदः प्रशंसन्ति त्वां महामोहहारिणीम् ॥&lt;br&gt;&#xA;काशीन्त्विति न जानन्ति महामोहनभूरियम् ॥ ४४ ॥&lt;br&gt;&#xA;प्रेषयिष्याम्यहं सर्वान्भवती मोहयिष्यति ॥&lt;br&gt;&#xA;इति सम्यग्विजानामि काशि त्वां मोहनोषधिम् ॥ ४९ ॥&lt;br&gt;&#xA;तथापि प्रेषयिष्यामि यावान्मेस्ति परिच्छदः ॥&lt;br&gt;&#xA;नोद्यमाद्विरमन्तीह ज्ञानिनः साध्यकर्मणि ॥ ४६ ॥&lt;br&gt;&#xA;नोद्यमाद्विरतिः कार्या क्वापि कार्ये विचक्षणैः ॥&lt;br&gt;&#xA;प्रतिकूलोपि खिद्येत विधिस्तत्सततोद्यमात् ॥ ४७ ॥&lt;br&gt;&#xA;शीतोष्णभानू स्वर्भानु ग्रस्तावपि नभोङ्गणे ॥&lt;br&gt;&#xA;गतिं न त्यजतोद्यापि प्रक्रान्तव्य कृतोद्यमौ ॥ ४८ ॥&lt;br&gt;&#xA;एकत्र हन्ति कार्याणि प्रातिकूल्याद्विधिर्मुहुः ॥&lt;br&gt;&#xA;एकत्रकरणीयानि सेत्स्यन्त्यत्र भृशोद्यमात् ॥ ४९ ॥&lt;br&gt;&#xA;दैवं पूर्वकृतं कर्म कथ्यते नेतरत्पुनः ॥&lt;br&gt;&#xA;तन्निराकरणे यत्नः स्वयं कार्यो विपश्चिता ॥ 4.2.53.५० ॥&lt;br&gt;&#xA;भाजनोपस्थितं दैवाद्भोज्यं नास्यं स्वयं विशेत् ॥&lt;br&gt;&#xA;हस्तवक्त्रोद्यमात्तच्च प्रविशेदौदरीं दरीम् ॥ ५१ ॥&lt;br&gt;&#xA;इत्युद्यमं समर्थ्येशो निश्चितं दैवजित्वरम् ॥&lt;br&gt;&#xA;पुनश्च प्रेषयाञ्चक्रे गणान्पञ्चमहारयान् ॥ ५२ ॥&lt;br&gt;&#xA;सोमनन्दी नन्दिषेणः कालपिङ्गलकुक्कुटाः ॥&lt;br&gt;&#xA;तेद्यापि न निवर्तन्ते काश्यां जीवामृता यथा ॥५३॥&lt;br&gt;&#xA;तेपि स्वनाम्ना लिङ्गानि शम्भुसन्तुष्टि काम्यया॥&lt;br&gt;&#xA;प्रतिष्ठाप्य स्थिताः काश्यां विश्वनिर्वाणजन्मनि ॥ ५४ ॥&lt;br&gt;&#xA;सोमनन्दीश्वरं दृष्ट्वा लिङ्गं नन्दवने परम् ॥&lt;br&gt;&#xA;सोमलोके परानन्दं प्राप्नुयाद्भक्तिमान्नरः ॥ ५५ ॥&lt;br&gt;&#xA;तदुत्तरे विलोक्याथ नन्दिषेणेश्वरं नरः ॥&lt;br&gt;&#xA;आनन्दसेनां सम्प्राप्य जयेन्मृत्युमपि क्षणात् ॥ ५६ ॥&lt;br&gt;&#xA;कालेश्वरं महालिङ्गं गङ्गायाः पश्चिमोत्तरे ॥&lt;br&gt;&#xA;प्रणम्य कालपाशेन नो बध्येत कदाचन ॥ ॥ ५७ ॥&lt;br&gt;&#xA;पिङ्गलेश्वरमभ्यर्च्य कालेशात्किञ्चिदुत्तरे ॥&lt;br&gt;&#xA;लभते पिङ्गलज्ञानं येन तन्मयतां व्रजेत् ॥ ५८ ॥&lt;br&gt;&#xA;कुक्कुटेश्वर लिङ्गस्य येत्र भक्तिं वितन्वते ॥&lt;br&gt;&#xA;कुक्कुटाण्डाकृतेस्तस्य न ते गर्भमवाप्नुयुः ॥ ५९ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सोमनन्दि प्रभृतिषु मुने पञ्चगणेष्वपि ॥&lt;br&gt;&#xA;आनन्दकाननं प्राप्य स्थितेषु स्थाणुरब्रवीत् ॥ 4.2.53.६० ॥&lt;br&gt;&#xA;कार्यमस्माकमेवैतद्यदि सम्यग्विमृश्यते ॥&lt;br&gt;&#xA;अनेनोपाधिनाप्येते तत्र तिष्ठन्तु मामकाः ॥ ६१ ॥&lt;br&gt;&#xA;प्रमथेषु प्रविष्टेषु मायावीर्यमहत्स्वपि ॥&lt;br&gt;&#xA;अहमेव प्रविष्टोस्मि वाराणस्यां न संशयः ॥ ६२ ॥&lt;br&gt;&#xA;क्रमेण प्रेषयिष्यामि योस्ति मे स्वपरिच्छदः ॥&lt;br&gt;&#xA;तत्र सर्वेषु यातेषु ततो यास्याम्यहं पुनः ॥ ६३ ॥&lt;br&gt;&#xA;सम्प्रधार्येति हृदये देवदेवेन शूलिना ॥&lt;br&gt;&#xA;प्रैषिष्ट प्रमथानां तु ततो गणचतुष्टयम् ॥ ६४ ॥&lt;br&gt;&#xA;कुण्डोदरो मयूराख्यो बाणो गोकर्ण एव च ॥&lt;br&gt;&#xA;मायाबलं समाश्रित्य काशीं प्रविविशुर्गणाः ॥ ६५ ॥&lt;br&gt;&#xA;कृत्वोपायशतं तैस्तु दिवोदासस्य सम्भ्रमे&lt;br&gt;&#xA;यदैकोपि समर्थो न तदा तत्रैव संस्थितम् ॥६६॥&lt;br&gt;&#xA;अपराधशतेष्वीशः केन तुष्यति कर्मणा ॥&lt;br&gt;&#xA;सम्प्रधार्येति ते चक्रुर्लिङ्गाराधनमुत्तमम् ॥ ६७ ॥&lt;br&gt;&#xA;एकस्मिञ्शाम्भवे लिङ्गे विधिनात्र समर्चिते ॥&lt;br&gt;&#xA;क्षमेत्त्र्यक्षोपराधानां शतं मोक्षं च यच्छति ॥६८॥&lt;br&gt;&#xA;न तुष्यति तथा शम्भुर्यज्ञदानतपोव्रतैः ॥&lt;br&gt;&#xA;यथा तुष्येत्सकृल्लिङ्गे विधिनाभ्यर्चिते सति ॥ ६९ ॥&lt;br&gt;&#xA;लिङ्गार्चनविधानज्ञो लिङ्गार्चनरतः सदा ॥&lt;br&gt;&#xA;त्र्यक्ष एव स विज्ञेयः साक्षाद्द्व्यक्षोपि मानवः ॥ 4.2.53.७० ॥&lt;br&gt;&#xA;न गोशतप्रदानेन न स्वर्णशतदानतः ॥&lt;br&gt;&#xA;तत्फलं लभ्यते पुम्भिर्यत्सकृल्लिङ्गपूजनात् ॥ ७१ ॥&lt;br&gt;&#xA;अश्वमेधादिभिर्यागैर्न तत्फलमवाप्यते ॥&lt;br&gt;&#xA;यत्फलं लभ्यते मर्त्यैर्नित्यं लिङ्गप्रपूजनात् ॥ ७२ ॥&lt;br&gt;&#xA;स्नापयित्वा विधानेन यो लिङ्गस्नपनोदकम् ॥&lt;br&gt;&#xA;त्रिः पिबेत्त्रिविधं पापं तस्येहाशु प्रणश्यति ॥ ७३ ॥&lt;br&gt;&#xA;लिङ्ग स्नपनवार्भिर्यः कुर्यान्मूर्ध्न्यभिषेचनम् ॥&lt;br&gt;&#xA;गङ्गास्नानफलं तस्य जायतेत्र विपाप्मनः ॥ ७४ ॥&lt;br&gt;&#xA;लिङ्गं समर्चितं दृष्ट्वा यः कुर्यात्प्रणतिं सकृत् ॥&lt;br&gt;&#xA;सन्देहो जायते तस्य पुनर्देहनिबन्धने ॥ ७५ ॥&lt;br&gt;&#xA;लिङ्गं यः स्थापयेद्भक्त्या सप्तजन्मकृतादघात् ॥&lt;br&gt;&#xA;मुच्यते नात्र सन्देहो विशुद्धः स्वर्गभाग्भवेत् ॥ ॥ ७६ ॥&lt;br&gt;&#xA;विचार्येति गणैः काश्यां स्वामिद्रोहोपशान्तये ॥&lt;br&gt;&#xA;प्रतिष्ठितानि लिङ्गानि महापातकभिन्द्यपि ॥ ७७ ॥&lt;br&gt;&#xA;कुण्डोदरेश्वरं लिङ्गं दृष्ट्वा लोलार्कसन्निधौ ॥&lt;br&gt;&#xA;सर्वपापविनिर्मुक्तः शिवलोके महीयते ॥७८॥&lt;br&gt;&#xA;कुण्डोदरेश्वराल्लिङ्गात्प्रतीच्यामसिरोधसि ॥&lt;br&gt;&#xA;मयूरेश्वरमभ्यर्च्य न गर्भं प्रतिपद्यते ॥७९॥&lt;br&gt;&#xA;मयूरेशप्रतीच्यां च लिङ्गं बाणेश्वरं महत् ॥&lt;br&gt;&#xA;तस्य दर्शनमात्रेण सर्वैः पापैः प्रमुच्यते ॥ 4.2.53.८० ॥&lt;br&gt;&#xA;गोकर्णेशं महालिङ्गमन्तर्गेहस्य पश्चिमे ॥&lt;br&gt;&#xA;द्वारे समर्च्य वै काश्यां न विघ्नैरभिभूयते ॥ ८१ ॥&lt;br&gt;&#xA;गोकर्णेश्वर भक्तस्य पञ्चत्व समये सति ॥&lt;br&gt;&#xA;ज्ञानभ्रंशो न जायेत क्वचिदप्यन्तमृच्छतः ॥८२॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;चिरयत्सुगणेष्वेषु चतुर्ष्वपिगणेश्वरः ॥&lt;br&gt;&#xA;महिमानं महत्त्वं तु तत्काश्याः पर्यवर्णयत् ॥ ८३ ॥&lt;br&gt;&#xA;वैष्णव्या मायया विश्वं भ्राम्येतात्र ययाखिलम्॥&lt;br&gt;&#xA;ध्रुवं मूर्तिमती सैषा काशी विश्वैकमोहिनी ॥ ८४ ॥&lt;br&gt;&#xA;अपास्य सोदरान्दारान्पुत्रं क्षेत्रं गृहं वसु ॥&lt;br&gt;&#xA;अप्यङ्गीकृत्य निधनं सर्वे काशीमुपासते ॥ ८५॥&lt;br&gt;&#xA;मरणादपि नो काश्यां भयं यत्र मनागपि ॥&lt;br&gt;&#xA;गणास्तत्र तु तिष्ठन्तः कुतो मत्तोपि बिभ्यति ॥ ८६ ॥&lt;br&gt;&#xA;मरणं मङ्गलं यत्र विभूतिर्यत्र भूषणम् ॥&lt;br&gt;&#xA;कौपीनं यत्र कौशेयं काशी कुत्रोपमीयते ॥ ८७ ॥&lt;br&gt;&#xA;निर्वाणरमणी यत्र रङ्कं वाऽरङ्कमेव वा ॥&lt;br&gt;&#xA;ब्राह्मणं वा श्वपाकं वा वृणीते प्रान्त्यभूषणम् ॥ ८८ ॥&lt;br&gt;&#xA;मृतानां यत्र जन्तूनां निर्वाणपदमृच्छताम् ॥&lt;br&gt;&#xA;कोट्यंशेनापि न समा अपि शक्रादयः सुराः ॥ ८९ ॥&lt;br&gt;&#xA;यत्र काश्यां मृतो जन्तुर्ब्रह्मनारायणादिभिः ॥&lt;br&gt;&#xA;प्रबद्ध मूर्धाञ्जलिभिर्नमस्येतातियत्नतः ॥ 4.2.53.९० ॥&lt;br&gt;&#xA;यत्र काश्यां शवत्वेपि जन्तुर्नाशुचितां व्रजेत् ॥&lt;br&gt;&#xA;अतस्तत्कर्णसंस्पर्शं करोम्यहमपि स्वयम् ॥ ९१ ॥&lt;br&gt;&#xA;यस्तु काशीति काशीति द्विस्त्रिर्जपति पुण्यवान् ॥&lt;br&gt;&#xA;अपि सर्वपवित्रेभ्यः स पवित्रतरो महान् ॥ ९२ ॥&lt;br&gt;&#xA;येन काशी हृदि ध्याता येन काशीह सेविता ॥&lt;br&gt;&#xA;तेनाहं हृदि सन्ध्यातस्तेनाहं सेवितः सदा ॥ ९३ ॥&lt;br&gt;&#xA;काशीं यः सेवते जन्तुर्निर्विकल्पेन चेतसा ॥&lt;br&gt;&#xA;तमहं हृदये नित्यं धारयामि प्रयत्नतः ॥ ९४ ॥&lt;br&gt;&#xA;स्वयं वस्तुमशक्तोपि वासयेत्तीर्थवासिनम् ॥&lt;br&gt;&#xA;अप्येकमपि मूल्येन स वस्तुःफलभाग्ध्रुवम् ॥ ९५ ॥&lt;br&gt;&#xA;काश्यां वसन्ति ये धीरा आपञ्चत्व विनिश्चयाः ॥&lt;br&gt;&#xA;जीवन्मुक्तास्तु ते ज्ञेया वन्द्याः पूज्यास्त एव हि ॥ ९६ ॥&lt;br&gt;&#xA;इत्थं विमृश्य बहुशः स्थाणुर्वाराणसीगुणान् ॥&lt;br&gt;&#xA;गणानन्यान्समाहूय प्राहिणोत्प्रीतिपूर्वकम् ॥ ॥९७॥&lt;br&gt;&#xA;तारकत्वं समागच्छ गच्छाति स्वच्छमानस ॥&lt;br&gt;&#xA;दिवोदासो वृषावासो यामधीष्टे वरां पुरीम् ॥९८॥&lt;br&gt;&#xA;तिलपर्ण स्धूलकर्ण दृमिचण्ड प्रभामय ॥&lt;br&gt;&#xA;सुकेश विन्दते छाग कपर्दिन्पिङ्गलाक्षक ॥९९॥&lt;br&gt;&#xA;वीरभद्र किराताख्य चतुर्मुख निकुम्भक ॥&lt;br&gt;&#xA;पञ्चाक्ष भारभूताख्य त्र्यक्ष क्षेमकलाङ्गलिन् ॥ 4.2.53.१०० ॥&lt;br&gt;&#xA;विराध सुमुखाषाढे यान्तु सर्वे पृथक्पृथक् ॥&lt;br&gt;&#xA;एते गणा महाभागाः स्वामिभक्ता दृढव्रताः ॥१॥&lt;br&gt;&#xA;कृत्वा माया बहुविधा बहुरूपा विचक्षणाः॥&lt;br&gt;&#xA;अनिमेषेक्षणास्तस्थुः क्षोणीशच्छिद्रकाङ्क्षिणः ॥२॥&lt;br&gt;&#xA;अपरुज्ञात तच्छिद्रा विद्रावितयशोधनाः॥&lt;br&gt;&#xA;आः किमेतदहोजातं निनिन्दुः स्वमितीह ते ॥३॥&lt;br&gt;&#xA;गणा ऊचुः ॥ ॥&lt;br&gt;&#xA;धिगस्मान्स्वामिना नित्यं कृतसम्भावनान्मुहुः ॥&lt;br&gt;&#xA;मनुष्यमात्रमप्यत्र यैरेकं न वशीकृतम् ॥ ४ ॥&lt;br&gt;&#xA;बहुमानेन दानेन सौहार्देन महीयसा ॥&lt;br&gt;&#xA;कृतप्रसादांस्त्र्यक्षेण धिङ्नस्तत्कार्यवञ्चकान् ॥५॥&lt;br&gt;&#xA;का गतिर्नो भवित्रीह स्वामिकृत्यप्रमादिनाम् ॥&lt;br&gt;&#xA;अन्धं तमोमये लोके ध्रुवं वासो भविष्यति ॥ ६ ॥&lt;br&gt;&#xA;अकृतस्वामिकार्याणामहो जीवितधारिणाम्॥&lt;br&gt;&#xA;अक्षतेन्द्रियवृत्तीनां दुर्गतिश्च पदे पदे ॥ ७ ॥&lt;br&gt;&#xA;लब्धसम्भावनानां च न्यक्कृतस्वामिकर्मणाम् ॥&lt;br&gt;&#xA;भृत्यानां भूरिभाजां च भङ्गुराः स्युर्मनोरथाः ॥ ८ ॥&lt;br&gt;&#xA;अनिष्पादितकार्यार्था ये मुखं प्रेक्षयन्त्यहो ॥&lt;br&gt;&#xA;अपत्रपाः पुरो भर्तुस्तैर्भूर्भारवतीत्वियम्॥९॥&lt;br&gt;&#xA;नाद्रीणां न समुद्राणां न द्रुमाणां महीयसाम् ॥&lt;br&gt;&#xA;भूतधात्र्यास्तथा भारो यथा स्वामिद्रुहां महान् ॥ 4.2.53.११० ॥&lt;br&gt;&#xA;अहो पौराणिकी गाथा स्मृतास्माभिरनिन्दिता ॥&lt;br&gt;&#xA;तदर्थमवलम्ब्येह स्थास्यामः कृतनिश्चयाः ॥ ११ ॥&lt;br&gt;&#xA;अनाकलितपुण्यानां परिक्षीणधनायुषाम् ॥&lt;br&gt;&#xA;सर्वोपायविहीनानां गतिर्वाराणसीपुरी ॥ १२ ॥&lt;br&gt;&#xA;अपुण्यभारखिन्नानां पश्चात्तापमुपेयुषाम्॥&lt;br&gt;&#xA;विष्वगूर्ध्वगतीनां च गतिर्वाराणसीपुरी ॥ १३ ॥&lt;br&gt;&#xA;स्वामिद्रुहः कृतघ्नाश्च ये च विश्रम्भघातकाः ॥&lt;br&gt;&#xA;तेषां क्वापि गतिर्नास्ति मुक्त्वा वाराणसीं पुरीम् ॥ १४ ॥&lt;br&gt;&#xA;इत्थं निश्चित्य गाथार्थं प्रमथा अवतस्थिरे ॥&lt;br&gt;&#xA;अविज्ञातस्वरूपाश्च दिवोदासेन भूभुजा ॥ ॥ १५ ॥&lt;br&gt;&#xA;न बुबोध स भूपालो नितरां बुद्धिमानपि ॥&lt;br&gt;&#xA;विबुधान्विविधाकारैः स्थितानीशप्रभावतः ॥ १६ ॥&lt;br&gt;&#xA;चित्रं न चित्रगुप्तोपि वेत्ति वाराणसीस्थितान्॥&lt;br&gt;&#xA;जन्तून्का गणनान्येषां मर्त्यलोकनिवासिनाम् ॥ १७ ॥&lt;br&gt;&#xA;अविच्छिन्न प्रभावाणामपरिच्छिन्न तेजसाम् ॥&lt;br&gt;&#xA;कृतलिङ्गप्रतिष्ठानां नान्तं प्राप्नोति धर्मराट् ॥ १८ ॥&lt;br&gt;&#xA;इति ते प्रमथाः सर्वे घटोद्भव महामुने ॥&lt;br&gt;&#xA;कृतलिङ्गार्चनाः काशीं नाद्याप्युज्झन्ति शर्मदाम् ॥ १९ ॥&lt;br&gt;&#xA;तारकेशं महालिङ्गं तारकाख्यो गणोत्तमः ॥&lt;br&gt;&#xA;तारकज्ञानदं पुंसां मुनेऽद्यापि समर्चयेत् ॥ 4.2.53.१२० ॥&lt;br&gt;&#xA;तारकेश्वरलिङ्गस्य कृत्वा भक्तिसुनिश्चलाम् ॥&lt;br&gt;&#xA;सुखेन तारकज्ञानं लभ्यते तैर्नरोत्तमैः ॥२१॥&lt;br&gt;&#xA;तिलपर्णेश्वरं लिङ्गं तिलपर्ण प्रतिष्ठितम् ॥&lt;br&gt;&#xA;तिलप्रमाणमप्यत्र दृष्ट्वा पापं न सम्भवेत् ॥ २२ ॥&lt;br&gt;&#xA;स्थूलकर्णेश्वरं लिङ्गं परिपूज्य नरोत्तमः ॥&lt;br&gt;&#xA;न दुर्गतिमवाप्नोति पुण्यमाप्नोति चोत्तमम् ॥ ॥ २३ ॥&lt;br&gt;&#xA;दृमिचण्डेश्वरं लिङ्गं तथा लिङ्गं प्रभामयम् ॥&lt;br&gt;&#xA;आराध्य तत्प्रतीच्यां च न पापैरभिभूयते ॥ २४॥&lt;br&gt;&#xA;प्रभामयेश्वरं लिङ्गं दृष्ट्वान्यत्रापि संस्थितः ॥&lt;br&gt;&#xA;प्रभामयेन यानेन शिवलोके व्रजेत्सुधीः ॥ २५ ॥&lt;br&gt;&#xA;सुकेशेश्वरमभ्यर्च्य हरिकेशवने नरः ॥&lt;br&gt;&#xA;षाट्कौशिकमयं देहं धारयेन्न पुनःपुनः ॥ २६ ॥&lt;br&gt;&#xA;विन्दतीशं नरोभ्यर्च्य भीमचण्डी समीपतः ॥&lt;br&gt;&#xA;त्यक्त्वा प्रचण्डमप्येनो मोक्षं विन्दति शाश्वतम् ॥ २७ ॥&lt;br&gt;&#xA;छागलेशं महालिङ्गं पित्रीश्वरसमीपगम् ॥&lt;br&gt;&#xA;विलोक्य पशुवत्कोपि न पापं प्राकृतं स्पृशेत् ॥ २८ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्द्धे वाराणसीवर्णनं गणप्रेषणं नाम त्रिपञ्चाशत्तमोऽध्यायः ॥ ५३ ॥ ॥&lt;/p&gt;</description>
    </item>
    <item>
      <title>०५४ पिशाचमोचनमहिमाकथनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/054_pishAchamochanamahimAkathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/054_pishAchamochanamahimAkathanam/</guid>
      <description>&lt;p&gt;स्कन्द उवाच ॥ ॥&lt;br&gt;&#xA;कुम्भसम्भव वक्ष्यामि शृणोत्ववहितो भवान् ॥&lt;br&gt;&#xA;कपर्दीशस्य लिङ्गस्य महामाहात्म्यमुत्तमम् ॥ १ ॥&lt;br&gt;&#xA;कपर्दी नाम गणपः शम्भोरत्यन्तवल्लभः ॥&lt;br&gt;&#xA;पित्रीशादुत्तरे भागे लिङ्गं संस्थाप्य शाम्भवम् ॥२॥&lt;br&gt;&#xA;कुण्डं चखान तस्याग्रे विमलोदक सञ्ज्ञकम् ॥&lt;br&gt;&#xA;यस्य तोयस्य संस्पर्शाद्विमलो जायते नरः ॥ ३ ॥&lt;br&gt;&#xA;इतिहासं प्रवक्ष्यामि तत्र त्रेतायुगे पुरा ॥&lt;br&gt;&#xA;यथावृत्तं कुम्भयोने श्रवणात्पातकापहम् ॥ ४ ॥&lt;br&gt;&#xA;एकः पाशुपत श्रेष्ठो वाल्मीकिरिति सञ्ज्ञितः ॥&lt;br&gt;&#xA;तपश्चचार स मुनिः कपर्दीशं समर्चयन् ॥ ५ ॥&lt;br&gt;&#xA;एकदा स हि हेमन्ते मार्गे मासि तपोधनः ॥&lt;br&gt;&#xA;स्नात्वा तत्र महातीर्थे मध्याह्ने विमलोदके ॥ ६ ॥&lt;br&gt;&#xA;चकार भस्मना स्नानमापादतलमस्तकम् ॥&lt;br&gt;&#xA;लिङ्गस्य दक्षिणेभागे कृतमाध्याह्निकक्रियः ॥ ७ ॥&lt;br&gt;&#xA;न्यस्तमस्तकपांसुश्च सन्ध्यामाध्यात्मिकीं स्मरन् ॥&lt;br&gt;&#xA;जपन्पञ्चाक्षरीं विद्यां ध्यायन्देवं कपर्दिनम् ॥ ८ ॥&lt;br&gt;&#xA;कृत्वा संहारमार्गेण सप्रमाणं प्रदक्षिणाम् ॥&lt;br&gt;&#xA;हुडुङ्कृत्य हुडुङ्कृत्य हुडुङ्कृत्य त्रिरुच्चकैः ॥ ९ ॥&lt;br&gt;&#xA;प्रणवं पुरतः कृत्वा षड्जादिस्वरभेदतः ॥&lt;br&gt;&#xA;गीतं विधाय सानन्दं सनृत्यं हस्तकान्वितम् ॥ 4.2.54.१० ॥&lt;br&gt;&#xA;अङ्गहारैर्मनोहारि चारी मण्डलसंयुतम् ॥&lt;br&gt;&#xA;क्षणं तत्र सरस्तीरे उपविष्टो महातपाः ॥ ११ ॥&lt;br&gt;&#xA;अद्राक्षीद्राक्षसं घोरमतीव विकृताकृतिम् ॥&lt;br&gt;&#xA;शुष्कशङ्खकपोलास्यं निमग्ना पिङ्गलोचनम् ॥१२॥&lt;br&gt;&#xA;रूक्षस्फुटितकेशाग्रं महालम्ब शिरोधरम् ॥&lt;br&gt;&#xA;अतीव चिपिट घ्राणं शुष्कौष्ठमतिदन्तुरम् ॥ १३ ॥&lt;br&gt;&#xA;महाविशालमौलिं च प्रोर्ध्वीभूतशिरोरुहम् ॥&lt;br&gt;&#xA;प्रलम्बकर्णपालीकं पिङ्गलश्मश्रुभीषणम् ॥ ॥ १४ ॥&lt;br&gt;&#xA;प्रलम्बित ललज्जिह्वमत्युत्कट कृकाटिकम् ॥&lt;br&gt;&#xA;स्थूलास्थि जत्रु संस्थानं दीर्घस्कन्धद्वयोत्कटम् ॥ १५ ॥&lt;br&gt;&#xA;निमग्नकक्षाकुहरं शुष्कह्रस्व भुजद्वयम् ॥&lt;br&gt;&#xA;विरलाङ्गुलिहस्ताग्रं नतपीन नखावलिम् ॥ १६ ॥&lt;br&gt;&#xA;विशुष्क पांसुलोत्क्रोडं पृष्ठलग्नोदरत्वचम् ॥&lt;br&gt;&#xA;कटीतटेन विकटं निर्मांसत्रिकबन्धनम् ॥ १७ ॥&lt;br&gt;&#xA;प्रलम्ब स्फिग्युगयुतं शुष्कमुष्काल्पमेहनम् ॥&lt;br&gt;&#xA;दीर्घनिर्मांसलोरूकं स्थूलजान्वस्थिपञ्जरम् ॥ १८ ॥&lt;br&gt;&#xA;अस्थिचर्मावशेषं च शिराजालितविग्रहम् ॥&lt;br&gt;&#xA;शिरालं दीर्घजङ्घं च स्थूलगुल्फास्थिभीषणम् ॥ १९ ॥&lt;br&gt;&#xA;अतिविस्तृत पादं च दीर्घवक्रकृशाङ्गुलिम् ॥&lt;br&gt;&#xA;अस्थिचर्मावशेषेण शिराताडितविग्रहम् ॥ 4.2.54.२० ॥&lt;br&gt;&#xA;विकटं भीषणाकारं क्षुत्क्षाममतिलोमशम् ॥&lt;br&gt;&#xA;दावदग्धद्रुमाकारमति चञ्चललोचनम्॥ २१ ॥&lt;br&gt;&#xA;मूर्तं भयानकमिव सर्वप्राणिभयप्रदम् ॥&lt;br&gt;&#xA;हृदयाकम्पनं दृष्ट्वा तं प्रेतं वृद्धतापसः ॥&lt;br&gt;&#xA;अतिदीनाननं कस्त्वमिति धैर्येण पृष्टवान्॥ २२ ॥&lt;br&gt;&#xA;कुतस्त्वमिह सम्प्राप्तः कस्मात्ते गतिरीदृशी ॥&lt;br&gt;&#xA;अनुक्रोशधियारक्षः पृच्छामि वद निर्भयम् ॥ २३ ॥&lt;br&gt;&#xA;अस्माकं तापसानां च न भयं त्वद्विधान्मनाक् ॥&lt;br&gt;&#xA;शिवनामसहस्राणां विभूतिकृतवर्मणाम् ॥ २४ ॥&lt;br&gt;&#xA;तापसोदीरितमिति तद्रक्षः प्रीतिपूवर्कम् ॥&lt;br&gt;&#xA;निशम्य प्राञ्जलिः प्राह तं कृपालुं तपोधनम् ॥ २५ ॥&lt;br&gt;&#xA;॥ राक्षस उवाच ॥&lt;br&gt;&#xA;अनुक्रोशोस्ति यदि ते भगवंस्तापसोत्तम ॥&lt;br&gt;&#xA;स्ववृत्तान्तं तदा वच्मि शृणुष्वावहितः क्षणम् ॥ २६ ॥&lt;br&gt;&#xA;प्रतिष्ठानाभिधानोस्ति देशो गोदावरी तटे ॥&lt;br&gt;&#xA;तीर्थप्रतिग्रहरुचिस्तत्रासं ब्राह्मणस्त्वहम् ॥ २७ ॥&lt;br&gt;&#xA;तेन कर्मविपाकेन प्राप्तोस्मि गतिमीदृशीम् ॥&lt;br&gt;&#xA;मरुस्थले महाघोरे तरुतोयविवर्जिते ॥ २८ ॥&lt;br&gt;&#xA;गतो बहुतरः कालस्तत्र मे वसतो मुने ॥&lt;br&gt;&#xA;क्षुधितस्य तृषार्तस्य शीततापसहस्य च ॥ २९ ॥&lt;br&gt;&#xA;वर्षत्यपि महामेघे धारासारैर्दिवानिशम् ॥&lt;br&gt;&#xA;प्रावृट्कालेऽनिले वाति किञ्चित्प्रावरणं न मे ॥ 4.2.54.३० ॥&lt;br&gt;&#xA;पर्वण्यदत्तदाना ये कृततीर्थप्रतिग्रहाः ॥&lt;br&gt;&#xA;त इमां योनिमृच्छन्ति महादुःख निबन्धनीम् ॥ ३१ ॥&lt;br&gt;&#xA;गते बहुतिथे काले मरुभूमौ मुने मया ॥&lt;br&gt;&#xA;दृष्टो ब्राह्मणदायाद एकदा कश्चिदागतः ॥ ३२ ॥&lt;br&gt;&#xA;सूर्योदयमनुप्राप्य सन्ध्याविधिविवर्जितः ॥&lt;br&gt;&#xA;कृत्वा मूत्रपुरीषे तु शौचाचमनवर्जितः ॥ ३३ ॥&lt;br&gt;&#xA;मुक्तकच्छमशौचं च सन्ध्याकर्मविवर्जितम् ॥&lt;br&gt;&#xA;तं दृष्ट्वा तच्छरीरेहं सङ्क्रान्तो भोगलिप्सया ॥ ३४ ॥&lt;br&gt;&#xA;स द्विजो मन्दभाग्यान्मे केनचिद्वणिजा सह ॥&lt;br&gt;&#xA;अर्थलोभेन सम्प्राप्तः पुरीं पुण्यामिमां मुने ॥३५॥&lt;br&gt;&#xA;अन्तःपुरि प्रविष्टोभूत्स द्विजो मुनिसत्तम ॥&lt;br&gt;&#xA;तच्छरीराद्बहिर्भूतस्त्वहं पापैः समं क्षणात् ॥३६॥&lt;br&gt;&#xA;प्रवेशो नास्ति चास्माकं प्रेतानां तपसां निधे ॥&lt;br&gt;&#xA;महतां पातकानां च वाराणस्यां शिवाज्ञया ॥३७॥&lt;br&gt;&#xA;अद्यापि तानि पापानि तद्बहिर्निर्गमेच्छया ॥&lt;br&gt;&#xA;बहिरेव हि तिष्ठन्ति सीम्नि प्रमथसाध्वसात् ॥३८॥&lt;br&gt;&#xA;अद्य श्वो वा परश्वो वा स बहिर्निर्गमिष्यति ॥&lt;br&gt;&#xA;इत्याशया स्थिताः स्मो वै यावदद्य तपोधन ॥ ३९ ॥&lt;br&gt;&#xA;नाद्यापि स बहिर्गच्छेन्नाद्याप्याशा प्रयाति नः ॥&lt;br&gt;&#xA;इत्यास्महे निराधारा आशापाश नियन्त्रिताः ॥ 4.2.54.४० ॥&lt;br&gt;&#xA;चित्रमद्यतनं वच्मि तपस्विंस्तन्निशामय ॥&lt;br&gt;&#xA;अतीव भावि कल्याणमिति मन्येऽधुनैव हि ॥ ४१ ॥&lt;br&gt;&#xA;आप्रयागं प्रतिदिनं प्रयामः क्षुधिता वयम्॥&lt;br&gt;&#xA;आहारकाम्यया क्वापि परं नो किञ्चिदाप्नुमः ॥ ४२ ॥&lt;br&gt;&#xA;सन्ति सर्वत्र फलिनः पादपाः प्रतिकाननम् ॥&lt;br&gt;&#xA;जलाशयाश्च स्वच्छापाः सन्ति भूम्यां पदेपदे ॥ ४३ ॥&lt;br&gt;&#xA;अन्यान्यपि च भक्ष्याणि सर्वेषां सुलभान्यहो ॥&lt;br&gt;&#xA;पानान्यपि विचित्राणि सन्ति भूयांसि सर्वतः ॥ ४४ ॥&lt;br&gt;&#xA;परं नो दृग्गतान्येव दूरे दूरे व्रजन्त्यहो ॥&lt;br&gt;&#xA;दैवादद्यैकमायान्तं दृष्ट्वा कार्पटिकं मुने ॥४५॥&lt;br&gt;&#xA;तस्यान्तिकमहं प्राप्तः क्षुधया परिपीडितः ॥&lt;br&gt;&#xA;प्रसह्य भक्षयाम्येनमिति मत्वा त्वरान्वितः ॥ ४६ ॥&lt;br&gt;&#xA;यावत्तं तु जिघृक्षामि तावत्तद्वदनाम्बुजात् ॥&lt;br&gt;&#xA;शिवनामपवित्रा वाङ्निरगाद्विघ्नहारिणी ॥ ४७ ॥&lt;br&gt;&#xA;शिवनामस्मरणतो मदीयमपि पातकम् ॥&lt;br&gt;&#xA;मन्दीभूतं ततस्तेन प्रवेशं लब्धवानहम् ॥ ४८ ॥&lt;br&gt;&#xA;सीमस्थैः प्रमथैर्नाहं सद्यो दृग्गोचरीकृतः ॥&lt;br&gt;&#xA;शिवनामश्रुतौ येषां तान्न पश्येद्यमोपि यत् ॥ ४९ ॥&lt;br&gt;&#xA;अन्तर्गेहस्य सीमानं प्राप्तस्तेन सहाधुना ॥&lt;br&gt;&#xA;स तु कार्पटिको मध्यं प्रविष्टोहमिहस्थितः ॥ 4.2.54.५० ॥&lt;br&gt;&#xA;आत्मानं बहुमन्येहं त्वां विलोक्याधुना मुने ॥&lt;br&gt;&#xA;मामुद्धर कृपालो त्वं योनेरस्मात्सदारुणात् ॥ ५१ ॥&lt;br&gt;&#xA;इति प्रेतवचः श्रुत्वा स कृपालुस्तपोधनः ॥&lt;br&gt;&#xA;मनसा चिन्तयामास धिङ्निजार्थोद्यमान्नरान् ॥ ५२ ॥&lt;br&gt;&#xA;स्वोदरं भर यः सर्वे पशुपक्षिमृगादयः ॥&lt;br&gt;&#xA;स एव धन्यः संसारे यः परार्थोद्यतः सदा ॥५३॥&lt;br&gt;&#xA;तपसाद्य निजेनाहं प्रेतमेतमघातुरम्॥&lt;br&gt;&#xA;मामेव शरणं प्राप्तमुद्धरिष्याम्यसंशयम् ॥ ५४ ॥&lt;br&gt;&#xA;विमृश्येति स वै चित्ते पिशाचं प्राह सत्तमः ॥&lt;br&gt;&#xA;विमलोदे सरस्यस्मिन्स्नाहि रे पापनुत्तये ॥ ५५ ॥&lt;br&gt;&#xA;पिशाच ते पिशाचत्वं तीर्थस्यास्य प्रभावतः ॥&lt;br&gt;&#xA;कपर्दीशेक्षणादद्य क्षणात्क्षीणं विनङ्क्ष्यति ॥ ५६ ॥&lt;br&gt;&#xA;श्रुत्वेति स मुनेर्वाक्यं प्रेतः प्राह प्रणम्य तम्॥&lt;br&gt;&#xA;प्रीतात्मा प्रीतमनसं प्रबद्धकरसम्पुटः ॥५७॥&lt;br&gt;&#xA;पानीयं पातुमपि नो लभेयं मुनिसत्तम ।&lt;br&gt;&#xA;स्नानस्य का कथा नाथ रक्षेयुर्जलदेवताः ॥५८॥&lt;br&gt;&#xA;पानस्याप्यत्र का वार्ता जलस्पर्शोपि दुर्लभः ॥&lt;br&gt;&#xA;इति प्रेतोक्तमाकर्ण्य स भृशं प्रीतिमानभूत् ॥ ५९ ॥&lt;br&gt;&#xA;उवाच च तपस्वी तं जगदुद्धरणक्षमः ॥&lt;br&gt;&#xA;गृहाणेमां विभूतिं त्वं ललाटफलके कुरु ॥ 4.2.54.६० ॥&lt;br&gt;&#xA;अस्माद्विभूतिमाहात्म्यात्प्रेत कोपि न कुत्रचित् ॥&lt;br&gt;&#xA;बाधा करोति कस्यापि महापातकिनोप्यहो ॥६१ ॥&lt;br&gt;&#xA;भालं विभूतिधवलं विलोक्य यमकिङ्कराः ॥&lt;br&gt;&#xA;पापिनोपि पलायन्ते भीताः पाशुपतास्त्रतः ॥ ६२ ॥&lt;br&gt;&#xA;अस्थिध्वजाङ्कितं दृष्ट्वा यथा पान्था जलाशयम् ॥&lt;br&gt;&#xA;दूरं यन्ति तथा भस्म भालाङ्कं यमकिङ्कराः ॥ ६३ ॥&lt;br&gt;&#xA;कृतभूति तनुत्राणं शिवमन्त्रैर्नरोत्तमम् ॥&lt;br&gt;&#xA;नोपसर्पन्ति नियतमपि हिंस्राः समन्ततः ॥ ६४ ॥&lt;br&gt;&#xA;भक्त्या बिभर्ति यो भस्म शिवमन्त्रपवित्रितम् ॥&lt;br&gt;&#xA;भाले वक्षसि दोर्मूले न तं हिंसन्ति हिंसकाः ५५ ॥&lt;br&gt;&#xA;सर्वेभ्यो दुष्टसत्त्वेभ्यो यतो रक्षेदहर्निशम् ॥&lt;br&gt;&#xA;रक्षत्येषा ततः प्रोक्ता विभूतिर्भूतिकृद्यतः ॥ ६६ ॥&lt;br&gt;&#xA;भासनाद्भर्त्सनाद्भस्म पांसुः पांसुत्वदायतः ॥&lt;br&gt;&#xA;पापानां क्षारणात्क्षारो बुधेरेवं निरुच्यते ॥ ६७ ॥&lt;br&gt;&#xA;गृहीत्वा धारमध्यात्स भस्म प्रेतकरेऽर्पयत् ॥&lt;br&gt;&#xA;सोप्यादरात्समादाय भालदेशे न्यवेशयत् ॥ ६८ ॥&lt;br&gt;&#xA;विभूतिधारिणं वीक्ष्य पिशाचं जलदेवताः ॥&lt;br&gt;&#xA;जलावगाहनपरं वारयाञ्चक्रिरे न तम् ॥ ६९ ॥&lt;br&gt;&#xA;स्नात्वा पीत्वा स निर्गच्छेद्यावत्तस्माज्जलाशयात् ॥.&lt;br&gt;&#xA;तावत्पैशाच्यमगमद्दिव्यदेहमवाप च ॥ 4.2.54.७०॥&lt;br&gt;&#xA;दिव्यमालाम्बरधरो दिव्यगन्धानुलेपनः ॥&lt;br&gt;&#xA;दिव्ययानं समारुह्य वर्त्म प्राप्तोथ पावनम् ॥ ७१ ॥&lt;br&gt;&#xA;गच्छता तेन गगने स तपस्वी नमस्कृतः ॥&lt;br&gt;&#xA;प्रोच्चैः प्रोवाच भगवन्मोचितोस्मि त्वयानघ ॥ ७२ ॥&lt;br&gt;&#xA;तस्मात्कदर्ययोनित्वादतीव परिनिन्दितात् ॥&lt;br&gt;&#xA;अस्य तीर्थस्य माहात्म्याद्दिव्यदेहमवाप्तवान् ॥७३॥&lt;br&gt;&#xA;पिशाचमोचनं तीर्थमद्यारभ्य समाख्यया ॥&lt;br&gt;&#xA;अन्येषामपि पैशाच्यमिदं स्नानाद्धरिष्यति ॥७४॥&lt;br&gt;&#xA;अस्मिंस्तीर्थे महापुण्ये ये स्नास्यन्तीह मानवाः ॥&lt;br&gt;&#xA;पिण्डांश्च निर्वपिष्यन्ति सन्ध्यातर्पणपूर्वकम् ॥ ७५ ॥&lt;br&gt;&#xA;दैवात्पैशाच्यमापन्नास्तेषां पितृपितामहाः ॥&lt;br&gt;&#xA;तेपि पैशाच्यमुत्सृज्य यास्यन्ति परमां गतिम् ॥ ७६॥&lt;br&gt;&#xA;अद्यशुक्लचतुर्दश्यां मार्गेमासि तपोनिधे ॥&lt;br&gt;&#xA;अत्र स्नानादिकं कार्यं पैशाच्यपरिमोचनम ॥७७ ॥&lt;br&gt;&#xA;इमां सांवत्सरीं यात्रां ये करिष्यन्ति मानवाः ॥&lt;br&gt;&#xA;तीर्थप्रतिग्रहात्पापान्निःसरिष्यन्ति ते नराः॥७८॥&lt;br&gt;&#xA;पिशाचमोचने स्नात्वा कपर्दीशं समर्च्य च ॥&lt;br&gt;&#xA;कृत्वा तत्रान्नदानं च नरोन्यत्रापि निर्भयाः ॥ ७९ ॥&lt;br&gt;&#xA;मार्गशुक्लचतुर्दश्यां कपर्दीश्वर सन्निधौ ॥&lt;br&gt;&#xA;स्नात्वान्यत्रापि मरणान्न पैशाच्यमवाप्नुयुः ॥ 4.2.54.८० ॥&lt;br&gt;&#xA;इत्युक्त्वा दिव्यपुरुषो भूयोभूयो नमस्य तम् ॥&lt;br&gt;&#xA;तपोधनं महाभागो दिव्यां गतिमवाप्तवान् ॥८१॥&lt;br&gt;&#xA;तपोधनोपि तं दृष्ट्वा महाश्चर्यं घटोद्भव ॥&lt;br&gt;&#xA;कपर्दीश्वरमाराध्य कालान्निर्वाणमाप्तवान् ॥ ८२ ॥&lt;br&gt;&#xA;पिशाचमोचनं तीर्थं तदारभ्य महामुने ॥&lt;br&gt;&#xA;वाराणस्यां परां ख्यातिमगमत्सर्वपापहृत् ॥ ॥ ८३ ॥&lt;br&gt;&#xA;पैशाचमोचने तीर्थे सम्भोज्य शिवयोगिनम् ॥&lt;br&gt;&#xA;कोटिभोज्यफलं सम्यगेकैक परिसङ्ख्यया ॥ ८४ ॥&lt;br&gt;&#xA;श्रुत्वाध्यायमिमं पुण्यं नरो नियतमानसः ॥&lt;br&gt;&#xA;भूतैः प्रेतैः पिशाचैश्च कदाचिन्नाभिभूयते ॥ ८५ ॥&lt;br&gt;&#xA;बालग्रहाभिभूतानां बालानां शान्तिकारकम् ॥&lt;br&gt;&#xA;पठनीयं प्रयत्नेन महाख्यानमिदं परम् ॥ ८६ ॥&lt;br&gt;&#xA;इदमाख्यानमाकर्ण्य गच्छन्देशान्तरं नरः ॥&lt;br&gt;&#xA;चोरव्याघ्रपिशाचाद्यैर्नाभिभूयेत कुत्रचित् ॥ ८७ ॥ ॥&lt;br&gt;&#xA;इति श्रीस्कान्दे महापुराण एकाशातिसाहस्र्यां संहितायां चतुर्थे काशीखण्ड उत्तरार्द्धे पिशाचमोचनमहिमाकथनं नाम चतुष्पञ्चाशत्तमोऽध्यायः ॥५४॥&lt;/p&gt;</description>
    </item>
    <item>
      <title>०५५ गणेशप्रेषणम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/055_gaNeshapreShaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/055_gaNeshapreShaNam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;अन्येपि ये गणास्तत्र काश्यां लिङ्गानि चक्रिरे ॥&lt;br&gt;&#xA;तांश्च ते कथयिष्यामि कुम्भयोने निशामय ॥ १ ॥&lt;br&gt;&#xA;गणेन पिङ्गलाख्येन पिङ्गलाख्येशसञ्ज्ञितम् ॥&lt;br&gt;&#xA;लिङ्गं प्रतिष्ठितं शम्भोः कपर्दीशादुदग्दिशि ॥२॥&lt;br&gt;&#xA;तस्य दर्शनमात्रेण पापानां जायते क्षयः ॥&lt;br&gt;&#xA;वीरभद्रो महाप्रीतो देवदेवस्य शूलिनः ॥ ३ ॥&lt;br&gt;&#xA;वीरभद्रेश्वरं लिङ्गं ध्यायेदद्यापि निश्चलः ॥&lt;br&gt;&#xA;तस्य दर्शनमात्रेण वीरसिद्धिः प्रजायते ॥ ४ ॥&lt;br&gt;&#xA;अविमुक्तेश्वरात्पश्चाद्वीरभद्रेश्वरं नरः ॥&lt;br&gt;&#xA;समर्च्य न रणे भङ्गं कदाचिदपि चाप्नुयात् ॥ ५ ॥&lt;br&gt;&#xA;वीरभद्रः स्वयं साक्षाद्वीरमूर्तिधरो मुने ॥&lt;br&gt;&#xA;संहरेद्विप्रसङ्घातमविमुक्तनिवासिनाम ॥ ६ ॥&lt;br&gt;&#xA;भद्रया भद्रकाल्या च भार्यया शुभया युतम् ॥&lt;br&gt;&#xA;वीरभद्रं नरोभ्यर्च्य काशीवासफलं लभेत् ॥ ७ ॥&lt;br&gt;&#xA;किरातेन किरातेशं लिङ्गं काश्यां प्रतिष्ठितम् ॥&lt;br&gt;&#xA;केदाराद्दक्षिणे भागे भक्तानामभयप्रदम् ॥ ८ ॥&lt;br&gt;&#xA;चतुर्मुखो गणः श्रीमान्वृद्धकालेश सन्निधौ ॥&lt;br&gt;&#xA;चतुर्मुखेश्वरं लिङ्गं ध्यायेदद्यापि निश्चलः ॥ ९ ॥&lt;br&gt;&#xA;भक्ताश्चतुर्मुखेशस्य चतुराननवद्दिवि ॥&lt;br&gt;&#xA;पूज्यन्ते सुरसङ्घातैः सर्वभोगसमन्विताः॥ 4.2.55.१०॥&lt;br&gt;&#xA;निकुम्भेश्वरमालोक्य निकुम्भगणपूजितम् ॥&lt;br&gt;&#xA;पूजयित्वा व्रजन्ग्रामं कार्यसिद्धिमवाप्नुयात् ॥&lt;br&gt;&#xA;कुबेरेश समीपेतु शिवलोके महीयते ॥ ११ ॥&lt;br&gt;&#xA;पञ्चाक्षेशं महालिङ्गं महादेवस्य दक्षिणे ॥&lt;br&gt;&#xA;समभ्यर्च्य नरः काश्यां जातिस्मृतिमवाप्नुयात् ॥ १२ ॥&lt;br&gt;&#xA;भारभूतेश्वरं लिङ्गं भारभूतगणार्चितम्॥&lt;br&gt;&#xA;अन्तर्गृहोत्तरद्वारि ध्यात्वा शिवपुरे वसेत् ॥ १३ ॥&lt;br&gt;&#xA;भारभूतेश्वरं लिङ्गं यैः काश्यां न विलोकितम् ॥&lt;br&gt;&#xA;भारभूताः पृथिव्यास्तेऽवकेशिन इव द्रुमाः ॥ १४ ॥&lt;br&gt;&#xA;गणेन त्र्यक्षसञ्ज्ञेन लिङ्गं त्र्यक्षेश्वरं परम् ॥&lt;br&gt;&#xA;त्रिलोचनपुरोभागे शील्येताद्यापि कुम्भज ॥ १५ ॥&lt;br&gt;&#xA;तस्य लिङ्गस्य ये भक्तास्ते तु देहावसानतः ॥&lt;br&gt;&#xA;त्र्यक्षा एव प्रजायन्ते नात्र कार्या विचारणा ॥ १६ ॥&lt;br&gt;&#xA;क्षेमको नाम गणपः काश्यां मूर्तिधरः स्वयम् ॥&lt;br&gt;&#xA;विश्वेश्वरं सर्वगतं ध्यायेदद्यापि निश्चलः ॥१७॥&lt;br&gt;&#xA;क्षेमकं पूजयेद्यस्तु वाराणस्यां महागणम् ॥&lt;br&gt;&#xA;विघ्नास्तस्य प्रलीयन्ते क्षेमं स्याच्च पदेपदे ॥ १८ ॥&lt;br&gt;&#xA;देशान्तरं गतो यस्तु तस्यागमनकाम्यया ॥&lt;br&gt;&#xA;क्षेमकं पूजनीयोत्र क्षेमेणाशु स आव्रजेत् ॥१९॥&lt;br&gt;&#xA;लाङ्गलीश्वरमालोक्य लिङ्गं लाङ्गलिनार्चितम् ॥&lt;br&gt;&#xA;विश्वेशादुत्तरेभागे न नरो रोगभाग्भवेत् ॥4.2.55.२० ॥&lt;br&gt;&#xA;लाङ्गलीशं सकृत्पूज्य पञ्चलाङ्गलदानजम् ॥&lt;br&gt;&#xA;फलं प्राप्नोत्यविकलं सर्वसम्पत्करं परम् ॥ २१ ॥&lt;br&gt;&#xA;विराधेश्वरमाराध्य विराधगणपूजितम्॥&lt;br&gt;&#xA;सर्वापराधयुक्तोपि नापराध्यति कुत्रचित् ॥ २२ ॥&lt;br&gt;&#xA;दिनेदिनेपराधो यः क्रियते काशिवासिभिः ॥&lt;br&gt;&#xA;स याति सङ्क्षयं क्षिप्रं विराधेश समर्चनात् ॥ २३ ॥&lt;br&gt;&#xA;नैर्ऋते दण्ढपाणस्तु विराधेशं प्रयत्नतः॥&lt;br&gt;&#xA;नत्वा सर्वापराधेभ्यो मुच्यते नात्र संशयः॥२४॥&lt;br&gt;&#xA;सुमुखेशं महालिङ्गं सुमुखाख्यगणार्चितम् ॥&lt;br&gt;&#xA;पश्चिमाभिमुखं लिङ्गं दृष्ट्वा पापैः प्रमुच्यते ॥ २५ ॥&lt;br&gt;&#xA;स्नात्वा पिलिपिला तीर्थे सुमुखेशं विलोक्य च ॥&lt;br&gt;&#xA;सदैव सुमुखं पश्येद्धर्मराजं न दुर्मुखम् ॥ २६ ॥&lt;br&gt;&#xA;आषाढिनार्चितं लिङ्गमाषाढीश्वरसञ्ज्ञकम् ॥&lt;br&gt;&#xA;दृष्ट्वाषाढयां नरो भक्त्या सर्वैः पापैः प्रमुच्यते ॥ २७ ॥&lt;br&gt;&#xA;उदीच्यां भारभूतेशादाषाढीशं समर्चयन् ॥&lt;br&gt;&#xA;आषाढ्यां पञ्चदश्यां वै न पापैः परितप्यते ॥ २८ ॥&lt;br&gt;&#xA;शुचिशुक्लचतुर्दश्यां पञ्चदश्यामथापि वा ॥&lt;br&gt;&#xA;कृत्वा सांवत्सरीं यात्रामनेना जायते नरः ॥ २९ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मुने गणेषु चैतेषु वाराणस्यां स्थितेष्विति ॥&lt;br&gt;&#xA;स्वनाम्ना स्थाप्य लिङ्गानि विश्वेशपरितुष्टये ॥ ॥ 4.2.55.३० ॥&lt;br&gt;&#xA;विश्वेशश्चिन्तयां चक्रे पुनः काशीप्रवृत्तये ॥&lt;br&gt;&#xA;कं वा हितं प्रहित्याद्य निर्वृतिं परमां भजे ॥ ३१ ॥&lt;br&gt;&#xA;योगिन्यस्तिग्मगुर्वेधाः शङ्कुकर्णमुखागणाः ॥&lt;br&gt;&#xA;व्यावृत्त्यनागताः काश्याः सिन्धुगा इव सिन्धवः ॥ ३२ ॥&lt;br&gt;&#xA;धुवं काश्यां प्रविष्टा ये ते प्रविष्टा ममोदरे ॥&lt;br&gt;&#xA;तेषां विनिर्गमो नास्ति दीप्तेग्नौ हविषामिव ॥ ३३ ॥&lt;br&gt;&#xA;येषां हि संस्थितिः काश्यां लिङ्गार्चनरतात्मनाम् ॥&lt;br&gt;&#xA;त एव मम लिङ्गानि जङ्गमानि न संशयः ॥ ३४ ॥&lt;br&gt;&#xA;स्थावरा जङ्गमाः काश्यामचेतनसचेतनाः ॥&lt;br&gt;&#xA;सर्वे ममैव लिङ्गानि तेभ्यो द्रुह्यन्ति दुर्धियः ॥ ३५ ॥&lt;br&gt;&#xA;वाचि वाराणसी येषां श्रुतौ वैश्वेश्वरी कथा ॥&lt;br&gt;&#xA;त एव काशी लिङ्गानि वराण्यर्च्यान्यहं यथा ॥ ३६ ॥&lt;br&gt;&#xA;वाराणसीति काशीति रुद्रावास इति स्फुटम् ॥&lt;br&gt;&#xA;मुखाद्विनिर्गतं येषां तेषां न प्रभवेद्यमः ॥ ३७ ॥&lt;br&gt;&#xA;आनन्दकाननं प्राप्य ये निरानन्दभूमिकाम् ॥&lt;br&gt;&#xA;अन्यां हृदापि वाञ्छन्ति निरानन्दाः सदात्र ते ॥ ३८ ॥&lt;br&gt;&#xA;अद्यैव वास्तुमरणं बहुकालान्तरेपि वा॥&lt;br&gt;&#xA;कलिकाल भिया पुंसां काशी त्याज्या न कर्हिचित् ॥ ३९ ॥&lt;br&gt;&#xA;अवश्यम्भाविनो भावा भविष्यन्ति पदेपदे ॥&lt;br&gt;&#xA;सलक्ष्मीनिलयां काशीं ते त्यजन्ति कुतो धियः ॥ 4.2.55.४० ॥&lt;br&gt;&#xA;वरं विघ्नसहस्राणि सोढव्यानि पदेपदे ॥&lt;br&gt;&#xA;काश्यां नान्यत्र निर्विघ्नं वाञ्छेद्राज्यमपि क्वचित् ॥ ४१ ॥&lt;br&gt;&#xA;कियन्निमेषसम्भोग्याः सन्ति लक्ष्म्याः पदेपदे ॥&lt;br&gt;&#xA;परं निरन्तरसुखाऽमुत्राप्यत्रापि का शिका ॥ ४२ ॥&lt;br&gt;&#xA;विश्वनाथो ह्यहं नाथः काशिकामुक्तिकाशिका ॥&lt;br&gt;&#xA;सुधातरङ्गा स्वर्गङ्गा त्रय्येषा किन्न यच्छति ॥ ४३ ॥&lt;br&gt;&#xA;पञ्चक्रोश्यापरिमिता तनुरेषा पुरी मम ॥&lt;br&gt;&#xA;अविच्छिन्नप्रमाणर्धिर्भक्तनिर्वाणकारणम् ॥ ४४ ॥&lt;br&gt;&#xA;संसारभारखिन्नानां यातायातकृतां सदा ॥&lt;br&gt;&#xA;एकैव मे पुरी काशी ध्रुवं विश्रामभृमिका ॥ ४५ ॥&lt;br&gt;&#xA;मण्डपः कल्पवल्लीनां मनोरथफलैरलम् ॥&lt;br&gt;&#xA;फलितः काशिकाख्योयं संसाराध्वजुषां सदा ॥ ४६ ॥&lt;br&gt;&#xA;चक्रवर्तेरियं छत्रं विचित्रं सर्वतापहृत् ॥&lt;br&gt;&#xA;काशीनिर्वाणराजस्य ममशूलोच्च दण्डवत् ॥ ४७ ॥&lt;br&gt;&#xA;निर्वाणलक्ष्मीं ये पुण्याः परिवाञ्छन्ति लीलया ॥&lt;br&gt;&#xA;निरन्तरसुखप्राप्त्यै काशी त्याज्या न तै नृभिः ॥ ४८ ॥&lt;br&gt;&#xA;ममानन्दवने ये वै निरं तर वनौकसः ॥&lt;br&gt;&#xA;मोक्षलक्ष्मीफलान्यत्र सुस्वादूनि लभन्ति ते ॥४९॥&lt;br&gt;&#xA;निर्ममं चापि निर्मोहं या मामपि विमोहयेत् ॥&lt;br&gt;&#xA;कैर्न संस्मरणीया सा काशी विश्वविमोहिनी॥ ॥ 4.2.55.५० ॥&lt;br&gt;&#xA;नामापि मधुरं यस्याः परानन्दप्रकाशकम् ॥&lt;br&gt;&#xA;काश्याः काशीति काशीति सा कैः पुण्यैर्न जप्यते ॥ ५१ ॥&lt;br&gt;&#xA;काशीनामसुधापानं ये कुर्वन्ति निरन्तरम् ॥&lt;br&gt;&#xA;तेषां वर्त्म भवत्येव सुधाम वसुधामयम् ॥ ५२ ॥&lt;br&gt;&#xA;ममतारहितस्यापि मम सर्वात्मनो ध्रुवम् ॥&lt;br&gt;&#xA;त एव मामका लोके ये काशीनाम जापकाः ॥ ५३ ॥&lt;br&gt;&#xA;रहस्यमिति विज्ञाय वाराणस्या गणेश्वरैः ॥&lt;br&gt;&#xA;सब्रह्मयोगिनी ब्रध्रैः स्थितं तत्रैव नान्यथा ॥ ५४ ॥&lt;br&gt;&#xA;अन्यथा ताश्च योगिन्यः सरविः सपितामहः ॥&lt;br&gt;&#xA;ते गणा मां परित्यज्य कथं तिष्ठेयुरन्यतः ॥ ५५ ॥&lt;br&gt;&#xA;अतीव भद्रं सञ्जातं काश्यां तिष्ठत्सु तेषु हि ॥&lt;br&gt;&#xA;एकोपि भेद प्रभवेद्राज्ये राज्यान्तरं विना ॥ ५६ ॥&lt;br&gt;&#xA;लब्धप्रवेशास्तावन्तस्ते सर्वे मत्स्वरूपिणः ॥&lt;br&gt;&#xA;यतिष्यन्ति यतोवश्यं मदागमनहेतवे ॥५७॥&lt;br&gt;&#xA;अन्यानपि प्रेषयामि मत्पार्श्वपरिवर्तिनः ॥&lt;br&gt;&#xA;ये ते तत्र स्थिताः श्रेष्ठा अपिगन्तास्म्यहं ततः ॥ ५८ ॥&lt;br&gt;&#xA;विचार्येति महादेवः समाहूय गजाननम् ॥&lt;br&gt;&#xA;प्राहिणोत्कथयित्वेति गच्छ काशीमितः सुत ॥ ५९ ॥&lt;br&gt;&#xA;तत्रस्थितोपि संसिद्धयै यतस्व सहितो गणैः ॥&lt;br&gt;&#xA;निर्विघ्नं कुरु चास्माकं नृपे विघ्नं समाचर ॥ 4.2.55.६० ॥&lt;br&gt;&#xA;आधाय शासनं मूर्ध्नि गणाधीशोथ धूर्जटेः ॥&lt;br&gt;&#xA;प्रतस्थे त्वरितः काशीं स्थितिज्ञः स्थितिहेतवे ॥६१॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्द्धे काशीवर्णन गणेशप्रेषणं नाम पञ्चपञ्चाशत्तमोऽध्यायः॥५५॥&lt;/p&gt;</description>
    </item>
    <item>
      <title>०५६ प्रपञ्चः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/056_prapanchaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/056_prapanchaH/</guid>
      <description>&lt;p&gt;॥स्कन्द उवाच॥ ॥&lt;br&gt;&#xA;अथेशाज्ञां समादाय गजवक्त्रः प्रतस्थिवान् ॥&lt;br&gt;&#xA;शम्भोः काश्यागमोपायं चिन्तयन्मन्दराद्रितः ॥ १ ॥&lt;br&gt;&#xA;प्राप्य वाराणसीं तूर्णमाशु स्यन्दनगो विभुः ॥&lt;br&gt;&#xA;वाडवीं मूर्तिमालम्ब्य प्राविशच्छकुनैः स्तुतः ॥ २ ॥&lt;br&gt;&#xA;नक्षत्रपाठको भूत्वा वृद्धः प्रत्यवरोधगः ॥&lt;br&gt;&#xA;चचार मध्ये नगरं पौराणां प्रीतिमावहन् ॥३॥&lt;br&gt;&#xA;स्वयमेव निशाभागे स्वप्नं सन्दर्शयन्नृणाम् ॥&lt;br&gt;&#xA;प्रातस्तेषां गृहान्गत्वा तेषां वक्ति बलाबलम् ॥ ४ ॥&lt;br&gt;&#xA;भवद्भिरद्य रात्रौ यद्दृष्टं स्वप्नविचेष्टितम् ॥&lt;br&gt;&#xA;भवत्कौतूहलोत्पत्त्यै तदेव कथयाम्यहम् ॥ ५ ॥&lt;br&gt;&#xA;स्वपता भवता रात्रौ तुर्ये यामे महाह्रदः ॥&lt;br&gt;&#xA;अदर्शि तत्र च भवान्मज्जन्मज्जंस्तटङ्गतः ॥ ६ ॥&lt;br&gt;&#xA;तदम्बुपिच्छिले पङ्के मग्नोन्मग्नोसि भूरिशः ॥&lt;br&gt;&#xA;दुःस्वप्नस्यास्य च महान्विपाकोति भयप्रदः ॥ ७ ॥&lt;br&gt;&#xA;काषायवसनो मुण्डः प्रैक्ष्यहो भवतापि यः ॥&lt;br&gt;&#xA;परितापं महानेष जनयिष्यति दारुणम् ॥ ८ ॥&lt;br&gt;&#xA;रात्रौ सूर्यग्रहो दृष्टो महानिष्टकरो ध्रुवम् ॥&lt;br&gt;&#xA;ऐन्द्रधनुर्द्वयं रात्रौ यदलोकि न तच्छुभम् ॥ ९ ॥&lt;br&gt;&#xA;प्रतीच्यां रविरागत्य प्रोद्यन्तं व्योम्नि शीतगुम् ॥&lt;br&gt;&#xA;पातयामास भूपृष्ठे तद्राज्यभयसूचकम् ॥ 4.2.56.१० ॥&lt;br&gt;&#xA;युगपत्केतुयुगलं युध्यमानं परस्परम् ॥&lt;br&gt;&#xA;यददर्शि न तद्भद्रं राष्ट्रभङ्गाय केवलम् ॥ ११ ॥&lt;br&gt;&#xA;विशीर्यत्केशदशनं नीयमानं च दक्षिणे ॥&lt;br&gt;&#xA;आत्मानं यत्समद्राक्षीः कुटुम्बस्यापि भीषणम् ॥ १२ ॥&lt;br&gt;&#xA;प्रासादध्वजभङ्गोयस्त्वयैक्षत निशाक्षये ॥&lt;br&gt;&#xA;राज्यक्षयकरं विद्धि महोत्पाताय निश्चितम् ॥ १३ ॥&lt;br&gt;&#xA;नगरी प्लाविता स्वप्ने तरङ्गैः क्षीरनीरधेः ॥&lt;br&gt;&#xA;पक्षैस्त्रिचतुरैः शङ्के महाशङ्कां पुरौकसाम् ॥ १४ ॥&lt;br&gt;&#xA;स्वप्ने वानरयानेन यत्त्वमूढोसि दक्षिणाम् ॥&lt;br&gt;&#xA;अतस्तद्वञ्चनोपायः पुरत्यागो महामते ॥ १५ ॥&lt;br&gt;&#xA;रुदती या त्वया दृष्टा महिलैका निशात्यये ॥&lt;br&gt;&#xA;मुक्तकेशी विवसना सा नारी श्रीरिवोद्गता ॥ १६ ॥&lt;br&gt;&#xA;देवालयस्य कलशो यत्त्वया वीक्षितः पतन् ॥&lt;br&gt;&#xA;दिनैः कतिपयैरेव राज्यभङ्गो भविष्यति ॥ १७ ॥&lt;br&gt;&#xA;पुरी परिवृता स्वप्ने मृगयूथैः समन्ततः ॥&lt;br&gt;&#xA;रोरूयमाणैरत्यर्थं मासेनैवोद्वसी भवेत् ॥ १८ ॥&lt;br&gt;&#xA;आतायियूकगृध्राद्यैः पुरीमुपरिचारिभिः ॥&lt;br&gt;&#xA;सूच्यतेत्याहितं किञ्चिद्ध्रुवमत्र निवासिनाम् ॥१९॥&lt;br&gt;&#xA;स्वप्नोत्पातानिति बहूञ्शंसञ्शंसन्नितस्ततः ॥&lt;br&gt;&#xA;बहूनुच्चाटयाञ्चक्रे स विघ्नेशः पुरौकसः ॥ 4.2.56.२० ॥&lt;br&gt;&#xA;केषाञ्चित्पुरतो वादीद्ग्रहचारं प्रदर्शयन् ॥&lt;br&gt;&#xA;एकराशिस्थिताः सौरि सितभौमा न शोभनाः ॥ २१ ॥&lt;br&gt;&#xA;सोयं धूमग्रहो व्योम्नि भित्त्वा सप्तर्षिमण्डलम् ॥&lt;br&gt;&#xA;प्रयातः पश्चिमामाशां स नाशाय विशाम्पतेः ॥ २२ ॥&lt;br&gt;&#xA;अतिचारगतो मन्दः पुनर्वक्राध्व संस्थितः ॥&lt;br&gt;&#xA;पापग्रहसमायुक्तो न युक्तोयमिहेष्यते ॥ २३ ॥&lt;br&gt;&#xA;व्यतीते वासरे योयं भूकम्पः समपद्यत ॥&lt;br&gt;&#xA;कम्पं जनयतेऽतीव हृदो मेपि पुरौकसः ॥ २४ ॥&lt;br&gt;&#xA;उदीच्यादक्षिणाशायां येयमुल्का प्रधाविता ॥&lt;br&gt;&#xA;विलीना च वियत्येव स निर्घातं न सा शुभा ॥ २५ ॥&lt;br&gt;&#xA;उन्मूलितो महामूलो महानिलरयेण यः ॥&lt;br&gt;&#xA;चत्वरे चैत्यवृक्षोयं महोत्पातं प्रशंसति ॥ २६ ॥&lt;br&gt;&#xA;सूर्योदयमनुप्राप्य प्राच्यां शुष्कतरूपरि ॥&lt;br&gt;&#xA;करटो रारटीत्येष कटूत्कट भयप्रदः ॥ २७ ॥&lt;br&gt;&#xA;मध्ये विपणि यतूर्णं कौचिच्चारण्यचारिणौ ॥&lt;br&gt;&#xA;मृगौ मृगयतां यातौ पौराणां पुरतोऽहितौ ॥२८॥&lt;br&gt;&#xA;रसालशालमुकुलं वीक्ष्यते यच्छरद्यदः ॥&lt;br&gt;&#xA;महाकालभयं मन्येप्यकालेपि पुरौकसाम् ॥ २९ ॥&lt;br&gt;&#xA;साध्वसञ्जनयित्वेति केचिदुच्चाटिताः पुरः ॥&lt;br&gt;&#xA;तेन विघ्नकृतापौराः कपटद्विजरूपिणा॥ 4.2.56.३० ॥&lt;br&gt;&#xA;अथ मध्येवरोधं स प्रविश्य निजमायया ॥&lt;br&gt;&#xA;दृष्टार्थमेव कथयन्स्त्रीणां विस्रम्भभूरभूत् ॥३१॥&lt;br&gt;&#xA;तव पुत्रशतं जज्ञे सप्तोनं शुभलक्षणे ॥&lt;br&gt;&#xA;तेष्वेकस्तुरगारूढो बाह्याल्यां पतितो मृतः ॥ ३२ ॥&lt;br&gt;&#xA;अन्तर्वत्नी त्वियं कन्या जनयिष्यति शोभनाम् ॥&lt;br&gt;&#xA;एषा हि दुर्भगा पूर्वं साम्प्रतं सुभगाऽभवत् ॥ ३३ ॥&lt;br&gt;&#xA;असौ हि राज्ञो राज्ञीनामत्यन्तमिहवल्लभा॥&lt;br&gt;&#xA;मुक्तालङ्कृतिरेतस्यै राज्ञा दत्ता निजोरसः ॥ ३४ ॥&lt;br&gt;&#xA;पञ्चसप्तदिनान्येव जातानीतीह तर्क्यते ॥&lt;br&gt;&#xA;अस्यै राज्ञा प्रसादेन ग्रामौ दातुमुदीरितौ ॥ ३५॥&lt;br&gt;&#xA;इति दृष्टार्थकथनै राज्ञीमान्योभवद्द्विजः ॥&lt;br&gt;&#xA;वर्णयन्ति च ता राज्ञः परोक्षेपि गुणान्बहून् ॥ ३६ ॥&lt;br&gt;&#xA;अहो यादृगसौ विप्रः सर्वत्रातिविचक्षणः ॥&lt;br&gt;&#xA;सुशीलश्च सुरूपश्च सत्यवाङ्मितभाषणः ॥ ३७ ॥&lt;br&gt;&#xA;अलोलुप उदारश्च सदाचारो जितेन्द्रियः ॥&lt;br&gt;&#xA;अपि स्वल्पेन सन्तुष्टः प्रतिग्रहपराङ्मुखः ॥ ३८ ॥&lt;br&gt;&#xA;जितक्रोधः प्रसन्नास्यस्त्वनसूयुरवञ्चकः ॥&lt;br&gt;&#xA;कृतज्ञः प्रीतिसुमुखः परिवादपराङ्मुखः ॥३९॥&lt;br&gt;&#xA;पुण्योपदेष्टा पुण्यात्मा सर्वव्रतपरायणः ॥&lt;br&gt;&#xA;शुचिः शुचिचरित्रश्च श्रुतिस्मृतिविशारदः ॥ ॥ 4.2.56.४० ॥&lt;br&gt;&#xA;धीरः पुण्येतिहासज्ञः सर्वदृक्सर्वसम्मतः ॥&lt;br&gt;&#xA;कलाकलापकुशलो ज्योतिःशास्त्रविदुत्तमः ॥ ४१ ॥&lt;br&gt;&#xA;क्षमी कुलीनोऽकृपणो भोक्ता निर्मलमानसः ॥&lt;br&gt;&#xA;इत्यादि गुणसम्पन्नः कोपि क्वापि न दृग्गतः ॥ ४२ ॥&lt;br&gt;&#xA;इत्थं तास्तद्गुणग्रामं वर्णयन्त्यः पदेपदे ॥&lt;br&gt;&#xA;कालं विनोदयन्ति स्म अन्तःपुरचराः स्त्रियः ॥ ४३॥&lt;br&gt;&#xA;एकदावसरं प्राप्य दिवोदासस्य भूभुजः ॥&lt;br&gt;&#xA;राज्ञी लीलावती नाम राज्ञे तं विन्यवेदयत् ॥ ४४ ॥&lt;br&gt;&#xA;राजन्वृद्धो गुणैर्वृद्धो ब्राह्मणः सुविचक्षणः ॥&lt;br&gt;&#xA;एकोस्ति स तु द्रष्टव्यो मूर्तो ब्रह्मनिधिः परः ॥ ४५ ॥&lt;br&gt;&#xA;राज्ञी राज्ञा कृतानुज्ञा सखीं प्रेष्य विचक्षणाम् ॥&lt;br&gt;&#xA;आनिनाय च तं विप्रं ब्राह्मं तेज इवाङ्गवत् ॥ ४६ ॥&lt;br&gt;&#xA;राजापि दूरादायान्तं त विलोक्यमहीसुरम् ॥&lt;br&gt;&#xA;यत्राकृतिर्गुणास्तत्र जहर्षेति वदन्हृदि ॥ ४७ ॥&lt;br&gt;&#xA;पदैर्द्वित्रैर्नृपतिना कृताभ्युत्थानसत्कृतिः ॥&lt;br&gt;&#xA;चतुर्निगमजाभिः स तमाशीर्भिरनन्दयत् ॥ ४८ ॥&lt;br&gt;&#xA;कृतप्रणामो राज्ञा स सादरं दत्तमासनम् ॥&lt;br&gt;&#xA;भेजेथ कुशलं पृष्टः स राज्ञा तेन भूपतिः ॥ ४९ ॥&lt;br&gt;&#xA;परस्परं कुशलिनौ कुशलौ च कथागमे ॥&lt;br&gt;&#xA;प्रश्नोत्तराभ्यां सन्तुष्टौ द्विजवर्य क्षमाभृतौ ॥ 4.2.56.५० ॥&lt;br&gt;&#xA;कथावसाने राज्ञाथ गेहं विससृजे द्विजः ॥&lt;br&gt;&#xA;लब्धमानमहापूजः स स्वमाश्रममाविशत् ॥ ५१ ॥&lt;br&gt;&#xA;गतेऽथ स्वाश्रमं विप्रे दिवोदासो नरेश्वरः ॥&lt;br&gt;&#xA;लीलावत्याः पुरो विप्रं वर्णयामास भूरिशः ॥ ५२ ॥&lt;br&gt;&#xA;महादेवि महाप्राज्ञे लीलावति गुणप्रिये ॥&lt;br&gt;&#xA;यथाशंसि तथा विप्रस्ततोपि गुणवत्तरः ॥ ५३ ॥&lt;br&gt;&#xA;अतीतं वेत्ति सकलं वर्तमानमवैति च ॥&lt;br&gt;&#xA;प्रष्टव्यः प्रातराहूय भविष्यं किञ्चिदेष वै ॥ ५४ ॥&lt;br&gt;&#xA;महाविभव सम्भारैर्महाभोगैरनेकधा ॥&lt;br&gt;&#xA;व्युष्टायां स नृपो रात्र्यां प्रातराहूतवान्द्विजम् ॥ ५५ ॥&lt;br&gt;&#xA;सत्कृत्य तं द्विजं भक्त्या दुकूलादि प्रदानतः ॥&lt;br&gt;&#xA;एकान्ते तं द्विजं राजा पप्रच्छ निजहृत्स्थितम् ॥५६॥&lt;br&gt;&#xA;॥राजोवाच ॥ ॥&lt;br&gt;&#xA;द्विजवर्यो भवानेकः प्रतिभातीति निश्चितम् ॥&lt;br&gt;&#xA;यथातत्त्ववती ते धीर्न तथान्यस्य मे मतिः ॥५७॥&lt;br&gt;&#xA;दृष्ट्वा त्वां तु महाप्राज्ञं शान्तं दान्तं तपोनिधिम् ॥&lt;br&gt;&#xA;किञ्चित्प्रष्टुमना विप्र तदाख्याहि यथार्थवत् ॥ ५८ ॥&lt;br&gt;&#xA;शासितेयं मया पृथ्वी न तथान्यैस्तु पार्थिवैः ॥&lt;br&gt;&#xA;यावद्भूति मया भुक्ता दिव्या भोगा अनेकधा ॥५९॥&lt;br&gt;&#xA;निजौरसेभ्योप्यधिकं रात्रिन्दिवमतन्द्रितम् ॥&lt;br&gt;&#xA;विनिर्जित्य हठाद्दुष्टान्प्रजेयं परिपालिता ॥4.2.56.६०॥&lt;br&gt;&#xA;द्विजपादार्चनात्किञ्चित्सुकृतं वेद्मि नापरम् ॥&lt;br&gt;&#xA;अनेनापरिकथ्येन कथितेनेह किं मम ॥ ६१ ॥&lt;br&gt;&#xA;निर्विस्ममिव मे चेतः साम्प्रतं सर्वकर्मसु ॥&lt;br&gt;&#xA;विचार्यार्य शुभोदर्कमत आख्याहि सत्तम ॥६२॥&lt;br&gt;&#xA;॥ द्विज उवाच ॥ ॥&lt;br&gt;&#xA;अपि स्वल्पतरं कृत्यं यद्भवेद्भूभुजामिह ॥&lt;br&gt;&#xA;एकान्ते तत्तु पृष्टेन वक्तव्यं सुधिया सदा ॥ ६३ ॥&lt;br&gt;&#xA;अमात्येनाप्यपृष्टेन न वक्तव्यं नृपाग्रतः ॥&lt;br&gt;&#xA;महापमानभीतेन स्तोकमप्यत्र किञ्चन ॥ ६४ ॥&lt;br&gt;&#xA;पृष्टश्चेत्कथयामीह मा तत्र कुरु संशयम् ॥&lt;br&gt;&#xA;तत्कृते तव गन्ता वै मनो निर्वेदकारणम् ॥६५॥&lt;br&gt;&#xA;शृणु राजन्महाबुद्धे नायथार्थं ब्रवीम्यहम् ॥&lt;br&gt;&#xA;विक्रान्तोस्यतिशूरोसि भाग्यवानसि सर्वदा ॥ ६६ ॥&lt;br&gt;&#xA;पुण्येन यशसा बुद्ध्या सम्पन्नोस्ति भवान्यथा ॥&lt;br&gt;&#xA;मन्ये तथामरावत्यां त्रिदशेशोपि नैव हि ॥ ६७ ॥&lt;br&gt;&#xA;सुधिया त्वां गुरुं मन्ये प्रसादेन सुधाकरम् ॥&lt;br&gt;&#xA;तेजसास्ति भवानर्कः प्रतापेनाशुशुक्षणिः ॥६८॥&lt;br&gt;&#xA;प्रभञ्जनो बलेनासि श्रीदोसि श्रीसमर्पणैः ॥&lt;br&gt;&#xA;शासनेन भवान्रुद्रो निर्ऋतिस्त्वं रणाङ्गणे ॥६९ ॥&lt;br&gt;&#xA;दुष्टपाशयिता पाशी यमो नियमनेऽसताम् ॥&lt;br&gt;&#xA;इन्दनात्त्वं महेन्द्रोसि क्षमया त्वमसि क्षमा ॥ 4.2.56.७० ॥&lt;br&gt;&#xA;मर्यादया भवानब्धिर्महत्त्वे हिमवानसि ॥&lt;br&gt;&#xA;भार्गवो राजनीत्यासि राज्येन मनुना समः ॥ ७१ ॥&lt;br&gt;&#xA;सन्तापहर्ताम्बुदवत्पवित्रो गाङ्गनामवत् ॥&lt;br&gt;&#xA;सर्वेषामेव जन्तूनां काशीव सुगतिप्रदः ॥७२॥&lt;br&gt;&#xA;रुद्रः संहाररूपेण पालनेन चतुर्भुजः ॥&lt;br&gt;&#xA;विधिवत्त्वं विधातासि भारती ते मुखाम्बुजे ॥ ७३ ॥&lt;br&gt;&#xA;त्वत्पाणिपद्मे कमला त्वत्क्रोधेस्ति हलाहलः ॥&lt;br&gt;&#xA;अमृतं तव वागेव त्वद्भुजावश्विनीसुतौ ॥ ७४ ॥&lt;br&gt;&#xA;तत्किं यत्त्वयि भूजानौ सर्वदेवमयो ह्यसि ॥&lt;br&gt;&#xA;तस्मात्तव शुभोदर्को मया ज्ञातोस्ति तत्त्वतः ॥ ७५ ॥&lt;br&gt;&#xA;आरभ्याद्य दिनाद्भूप ब्राह्मणोऽष्टादशेहनि ॥&lt;br&gt;&#xA;उदीच्यः कश्चिदागत्य ध्रुवं त्वामुपदेक्ष्यति॥७६॥&lt;br&gt;&#xA;तस्य वाक्यं त्वया राजन्कर्तव्यमविचारितम् ॥&lt;br&gt;&#xA;ततस्ते हृत्स्थितं सर्वं सेत्स्यत्येव महामते ॥ ७७ ॥&lt;br&gt;&#xA;इत्युक्त्वा पृच्छ्य राजानं लब्धानुज्ञो द्विजोत्तमः ॥&lt;br&gt;&#xA;विवेश स्वाश्रमं तुष्टो नृपोप्याश्चर्यवानभूत् ॥ ७८ ॥&lt;br&gt;&#xA;इत्थं विघ्नजिता सर्वा पुरी स्वात्मवशीकृता ॥&lt;br&gt;&#xA;सपौरा सावरोधा च सनृपा निजमायया ॥ ७९ ॥&lt;br&gt;&#xA;कृतकृत्यमिवात्मानं ततो मत्वा स विघ्नजित् ॥&lt;br&gt;&#xA;विधाय बहुधात्मानं काश्यां स्थितिमवाप च ॥ 4.2.56.८० ॥&lt;br&gt;&#xA;यदा स न दिवोदासः प्रागासीत्कुम्भसम्भव ॥&lt;br&gt;&#xA;तदातनं निजं स्थानमलञ्चक्रे गणाधिपः ॥ ८१ ॥&lt;br&gt;&#xA;दिवोदासे नरपतौ विष्णुनोच्चाटिते सति ॥&lt;br&gt;&#xA;पुनर्नवीकृतायां च नगर्यां विश्वकर्मणा ॥ ८२ ॥&lt;br&gt;&#xA;स्वयमागत्य देवेन मन्दरात्सुन्दरां पुरीम् ॥&lt;br&gt;&#xA;वाराणसीं प्रथमतस्तुष्टुवे गणनायकम् ॥ ८३ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;कथं स्तुतो भगवता देवदेवेन विघ्नजित् ॥&lt;br&gt;&#xA;कथं च बहुधात्मानं स चकार विनायकः ॥ ८४ ॥&lt;br&gt;&#xA;केनकेन स वै नाम्ना काशिपुर्यां व्यवस्थितः ॥&lt;br&gt;&#xA;इति सर्वं समासेन कथयस्व षडानन ॥ ८५ ॥&lt;br&gt;&#xA;इत्युदीरितमाकर्ण्य कुम्भयोनेः षडाननः ॥&lt;br&gt;&#xA;यथावत्कथयामास गणराज कथां शुभाम् ॥ ८६ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्द्धे गणेशमाया प्रपञ्चो नाम षट्पञ्चाशत्तमोऽध्यायः ॥ ५६॥&lt;/p&gt;</description>
    </item>
    <item>
      <title>०५७ ढुण्ढिविनायकप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/057_DhuNDhivinAyakaprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/057_DhuNDhivinAyakaprAdurbhAvaH/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;विश्वेशो विश्वया सार्धं मया च मुनिसत्तम ॥&lt;br&gt;&#xA;महाशाखविशाखाभ्यां नन्दिभृङ्गिपुरोगमः ॥ १ ॥&lt;br&gt;&#xA;नैगमेयेन सहितो रुद्रैः सर्वत्र संवृतः ॥&lt;br&gt;&#xA;देवर्षिभिः समायुक्तः सनकाद्यैरभिष्टुतः ॥ २ ॥&lt;br&gt;&#xA;समस्तायतनाधीशैर्दिक्पालैरभिनन्दितः ॥&lt;br&gt;&#xA;तीर्थैर्दर्शित तीर्थश्च गन्धर्वैर्गीतमङ्गलः ॥ ३ ॥&lt;br&gt;&#xA;कृतपूजोप्सरोभिश्च नृत्यहस्तकपल्लवैः ॥&lt;br&gt;&#xA;वियत्यनाहतैर्वाद्यैः समन्तादनुमोदितः ॥ ४॥&lt;br&gt;&#xA;ऋषीणां ब्रह्मनिर्घोषैर्बधिरीकृतदिङ्मुखः॥&lt;br&gt;&#xA;कृतस्तुतिश्चारणौघैर्विमानैरभितोवृतः ॥ ५ ॥&lt;br&gt;&#xA;त्रिविष्टप वधूमुष्टिभ्रष्टैर्लाजैरितस्ततः ॥&lt;br&gt;&#xA;अभिवृष्टो महादेवः सम्प्रहृष्टतनूरुहः ॥ ६ ॥&lt;br&gt;&#xA;दत्तमाल्योपहारश्च बहुविद्याधरी गणैः ॥&lt;br&gt;&#xA;यक्षगुह्यकसिद्धैश्च खेचरैरभिनन्दितः ॥ ७ ॥&lt;br&gt;&#xA;कृतप्रवेश शकुनो मृगैः शकुनिभिः पुरः ॥&lt;br&gt;&#xA;किन्नरीभिः प्रहष्टास्यैः किन्नरैरुपवर्णितः ॥ ८ ॥&lt;br&gt;&#xA;विष्णुना च महालक्ष्म्या ब्रह्मणा विश्वकर्मणा ॥&lt;br&gt;&#xA;नन्दिनाथ गणेशेन आविष्कृतमहोत्सवः ॥ ९ ॥&lt;br&gt;&#xA;नागाङ्गनाभिः परितः कृतनीराजनाविधिः ॥&lt;br&gt;&#xA;प्रविवेश महादेवः पुरीं वाराणसीं शुभाम् ॥ 4.2.57.१० ॥&lt;br&gt;&#xA;पश्यतां सर्वदेवानामवरुह्य वृषेन्द्रतः ॥&lt;br&gt;&#xA;परिष्वज्य गणाधीशं प्रोवाच वृषभध्वजः ॥ ११ ॥&lt;br&gt;&#xA;यदहं प्राप्तवानस्मि पुरीं वाराणसीं शुभाम् ॥&lt;br&gt;&#xA;मयाप्यतीव दुष्प्राप्यां स प्रसादो स्य वै शिशोः ॥ १२ ॥&lt;br&gt;&#xA;यद्दुष्प्रसाध्यं हि पितुरपि त्रिजगतीतले ॥&lt;br&gt;&#xA;तत्सूनुना सुसाध्यं स्यादत्र दृष्टान्तता मयि ॥ १३ ॥&lt;br&gt;&#xA;अनेन गजवक्त्रेण स्वबुद्धिविभवेरिह ॥&lt;br&gt;&#xA;काशीप्राप्तिर्यथा मे स्यात्तथा किञ्चिदनुष्ठितम् ॥ १४ ॥&lt;br&gt;&#xA;पुत्रवानहमेवास्मि यच्च मे चिरचिन्तितम् ॥&lt;br&gt;&#xA;स्वपौरुषेण कृतवानभिलाषं करस्थितम् ॥ १५ ॥&lt;br&gt;&#xA;इत्युक्त्वा त्रिपुरीहर्ता पुरुहूतादिभिः स्तुतः ॥&lt;br&gt;&#xA;परितुष्टावसंहृष्टः स्पष्टगीर्भिर्गजाननम् ॥ १६ ॥&lt;br&gt;&#xA;॥ श्रीकण्ठ उवाच ॥ ॥&lt;br&gt;&#xA;जय विघ्नकृतामाद्य भक्तनिर्विघ्नकारक ॥&lt;br&gt;&#xA;अविघ्नविघ्नशमन महाविघ्नैकविघ्नकृत् ॥ १७ ॥&lt;br&gt;&#xA;जय सर्वगणाधीश जय सर्व गणाग्रणीः ॥&lt;br&gt;&#xA;गणप्रणतपादाब्ज गणनातीतसद्गुण ॥ १८ ॥&lt;br&gt;&#xA;जय सर्वग सर्वेश सर्वबुद्ध्येकशेवधे ॥&lt;br&gt;&#xA;सर्वमायाप्रपञ्चज्ञ सर्वकर्माग्रपूजित ॥ १९ ॥&lt;br&gt;&#xA;सर्वमङ्गलमाङ्गल्य जय त्वं सर्वमङ्गल ॥&lt;br&gt;&#xA;अमङ्गलोपशमन महामङ्गलहेतुक ॥ 4.2.57.२० ॥&lt;br&gt;&#xA;जय सृष्टिकृतां वन्द्य जय स्थितिकृतानत ॥&lt;br&gt;&#xA;जय संहृतिकृत्स्तुत्य जयसत्कर्मसिद्धिद ॥ २१ ॥&lt;br&gt;&#xA;सिद्धवन्द्यपदाम्भोज जयसिद्धिविधायक ॥&lt;br&gt;&#xA;सर्वसिद्ध्येकनिलय महासिद्ध्यृद्धिसूचक ॥२२॥&lt;br&gt;&#xA;अशेषगुणनिर्माण गुणातीत गुणाग्रणी ॥&lt;br&gt;&#xA;परिपूर्णचरित्रार्थ जय त्वं गुणवर्णित ॥ २३ ॥&lt;br&gt;&#xA;जय सर्वबलाधीश बलाराति बलप्रद ॥&lt;br&gt;&#xA;बलाकोज्ज्वल दन्ताग्र बालाबालपराकम ॥ २४ ॥&lt;br&gt;&#xA;अनन्तमहिमाधार धराधर विदारण॥&lt;br&gt;&#xA;दन्ताग्रप्रोतां दङ्नाग जयनागविभूषण॥ २५॥&lt;br&gt;&#xA;ये त्वान्नमन्ति करुणामय दिव्य मूर्ते सर्वैनसामपि भुवो भुविमुक्तिभाजः॥&lt;br&gt;&#xA;तेषां सदैव हरसीहमहोपसर्गान्स्वर्गापवर्गमपि सम्प्रददासि तेभ्यः ॥ २६ ॥&lt;br&gt;&#xA;ये विघ्नराज भवता करुणाकटाक्षैः सम्प्रेक्षिताः क्षितितले क्षणमात्रमत्र ॥&lt;br&gt;&#xA;तेषां क्षयन्ति सकलान्यपिकिल्विषाणि लक्ष्मीः कटाक्षयतितान्पुरुषोत्तमान्हि ॥ २७ ॥&lt;br&gt;&#xA;ये त्वां स्तुवन्ति नतविघ्नविघातदक्ष दाक्षायणीहृदयपङ्कजतिग्मरश्मे ॥&lt;br&gt;&#xA;श्रूयन्त एव त इह प्रथिता न चित्रं चित्रं तदत्र गणपा यदहो त एव ॥ २८ ॥&lt;br&gt;&#xA;ये शीलयन्ति सततं भवतोङ्घ्रियुग्मं ते पुत्रपौत्रधनधान्यसमृद्धिभाजः ॥&lt;br&gt;&#xA;संशीलिताङ्घ्रिकमला बहुभृत्यवर्गैर्भूपालभोग्यकमलां विमलां लभन्ते ॥ २९ ॥&lt;br&gt;&#xA;त्वं कारणं परमकारणकारणानां वेद्योसि वेदविदुषां सततं त्वमेकः ॥&lt;br&gt;&#xA;त्वं मार्गणीयमसि किञ्चन मूलवाचां वाचामगोचरचराचरदिव्यमूर्ते ॥ 4.2.57.३० ॥&lt;br&gt;&#xA;वेदा विदन्ति न यथार्थतया भवन्तं ब्रह्मादयोपि न चराचर सूत्रधार ॥&lt;br&gt;&#xA;त्वं हंसि पासि विदधासि समस्तमेकः कस्तेस्तुतिव्यतिकरो मनसाप्यगम्य ॥ ३१ ॥&lt;br&gt;&#xA;त्वद्दुष्टदृष्टिविशिखैर्निहतान्निहन्मि दैत्यान्पुरान्धकजलन्धरमुख्यकांश्च॥&lt;br&gt;&#xA;कस्यास्ति शक्तिरिह यस्त्वदृतेपि तुच्छं वाञ्छेद्विधातु मिह सिद्धिदकार्यजातम् ॥ ३२ ॥&lt;br&gt;&#xA;अन्वेषणे ढुण्ढिरयं प्रथितोस्तिधातुः सर्वार्थढुण्ढिततया तव ढुण्ढि नाम ॥&lt;br&gt;&#xA;काशीप्रवेशमपि को लभतेत्र देही तोषं विना तव विनायकढुण्ढिराज ॥ ३३ ॥&lt;br&gt;&#xA;ढुण्ढे प्रणम्यपुरतस्तवपादपद्मं यो मां नमस्यति पुमानिह काशिवासी ॥&lt;br&gt;&#xA;तत्कर्णमूलमधिगम्य पुरा दिशामि तत्किञ्चिदत्र न पुनर्भवतास्ति येन ॥ ३४ ॥&lt;br&gt;&#xA;स्नात्वा नरः प्रथमतो मणिकर्णिकायामुद्धूलिताङ्घ्रियुगलस्तु सचैलमाशु ॥&lt;br&gt;&#xA;देवर्षिमानवपितॄनपि तर्पयित्वा ज्ञानोदतीर्थमभिलभ्य भजेत्ततस्त्वाम् ॥ ३५ ॥&lt;br&gt;&#xA;सामोदमोदकभरैर्वरधूपदीपैर्माल्यैः सुगन्धबहुलैरनुलेपनैश्च ॥&lt;br&gt;&#xA;सम्प्रीण्यकाशिनगरीफलदानदक्षं प्रोक्त्वाथ मां क इह सिध्यति नैव ढुण्ढे ॥ ३६ ॥&lt;br&gt;&#xA;तीर्थान्तराणि च ततः क्रमवर्जितोपि संसाधयन्निह भवत्करुणाकटाक्षैः ॥&lt;br&gt;&#xA;दूरीकृतस्वहितघात्युपसर्गवर्गो ढुण्ढे लभेदविकलं फलमत्र काश्याम्॥ ३७ ॥&lt;br&gt;&#xA;यः प्रत्यहं नमति ढुं ढिविनायकं त्वां काश्यां प्रगे प्रतिहताखिलविघ्नसङ्घः ॥&lt;br&gt;&#xA;नो तस्य जातु जगतीतलवर्ति वस्तु दुष्प्रापमत्र च परत्र च किञ्चनापि ॥ ३८ ॥&lt;br&gt;&#xA;यो नाम ते जपति ढुण्ढिविनायकस्य तं वै जपन्त्यनुदिनं हृदि सिद्धयोष्टौ ॥&lt;br&gt;&#xA;भोगान्विभुज्य विविधान्विबुधोपभोग्यान्निर्वाणया कमलया व्रियते स चान्ते ॥ ३९ ॥&lt;br&gt;&#xA;दूरे स्थितोप्यहरहस्तव पादपीठं यः संस्मरेत्सकलसिद्धिद ढुण्ढिराज ॥&lt;br&gt;&#xA;काशीस्थिते रविकलं सफलं लभेत नैवान्यथा न वितथा मम वाक्कदाचित् ॥ 4.2.57.४० ॥&lt;br&gt;&#xA;जाने विघ्नानसङ्ख्यातान्विनिहन्तुमनेकधा ॥&lt;br&gt;&#xA;क्षेत्रस्यास्य महाभाग नानारूपैरिहस्थितः ॥ ४१ ॥&lt;br&gt;&#xA;यानि यानि च रूपाणि यत्रयत्र च तेनघ ॥&lt;br&gt;&#xA;तानि तत्र प्रवक्ष्यामि शृण्वन्त्वेते दिवौकसः ॥ ४२ ॥&lt;br&gt;&#xA;प्रथमं ढुण्ढिराजोसि मम दक्षिणतो मनाक् ॥&lt;br&gt;&#xA;-आढुण्ढ्य सर्वभक्तेभ्यः सर्वार्थान्सम्प्रयच्छसि ॥ ४३ ॥&lt;br&gt;&#xA;अङ्गारवासरवतीमिह यैश्चतुर्थीं सम्प्राप्य मोदकभरैः परिमोदवद्भिः ॥&lt;br&gt;&#xA;पूजा व्यधायि विविधा तव गन्धमाल्यैस्तानत्र पुत्रविदधामि गणान्गणेश ॥ ४४ ॥&lt;br&gt;&#xA;ये त्वामिह प्रति चतुर्थि समर्चयन्ति ढुण्ढे विगाढमतयः कृतिनस्त एव ॥&lt;br&gt;&#xA;सर्वापदां शिरसि वामपदं निधाय सम्यग्गजानन गजाननतां लभन्ते ॥ ४५ ॥&lt;br&gt;&#xA;माघशुक्लचतुर्थ्यां तु नक्तव्रतपरायणाः ॥&lt;br&gt;&#xA;ये त्वां ढुण्ढेर्चयिष्यन्ति तेऽर्च्याः स्युरसुरद्रुहाम् ॥४६॥&lt;br&gt;&#xA;विधाय वार्षिकीं यात्रां चतुर्थीं प्राप्य तापसीम् ॥&lt;br&gt;&#xA;शुक्लां शुक्लतिलैर्बद्ध्वा प्राश्नीयाल्लड्डुकान्व्रती ॥ ४७ ॥&lt;br&gt;&#xA;कार्या यात्रा प्रयत्नेन क्षेत्रसिद्धिमभीप्सुभिः ॥&lt;br&gt;&#xA;तस्यां चतुर्थ्यां त्वत्प्रीत्यै ढुण्ढे सर्वोपसर्गहृत् ॥ ४८ ॥&lt;br&gt;&#xA;तां यात्रां नात्रयः कुर्यान्नैवेद्यतिललडुकैः ॥&lt;br&gt;&#xA;उपसर्गसहस्रैस्तु स हन्तव्यो ममाज्ञया ॥ ४९ ॥&lt;br&gt;&#xA;होमं तिलाज्यद्रव्येण यः करिष्यति भक्तितः ॥&lt;br&gt;&#xA;तस्यां चतुर्थ्यां मन्त्रज्ञस्तस्य मन्त्रः प्रसेत्स्यति ॥ 4.2.57.५० ॥&lt;br&gt;&#xA;वैदिकोऽवैदिको वापि यो मन्त्रस्ते गजानन ॥&lt;br&gt;&#xA;जप्तस्त्वत्सन्निधौ ढुण्ढे सिद्धिं दास्यति वाञ्छिताम् ॥ ५१ ॥&lt;br&gt;&#xA;॥ ईश्वर उवाच ॥&lt;br&gt;&#xA;इमां स्तुतिं ममकृतिं यः पठिष्यति सन्मतिः ॥&lt;br&gt;&#xA;न जातु तं तु विघ्नौघाः पीडयिष्यन्ति निश्चितम् ॥ ५२ ॥&lt;br&gt;&#xA;ढौण्ढीं स्तुतिमिमां पुण्यां यः पठेड्ढुण्ढि सन्निधौ ॥&lt;br&gt;&#xA;सान्निध्यं तस्य सततं भजेयुः सर्वसिद्धयः ॥ ५३ ॥&lt;br&gt;&#xA;इमां स्तुतिं नरो जप्त्वा परं नियतमानसः ॥&lt;br&gt;&#xA;मानसैरपि पापैस्तैर्नाभिभूयेत कर्हिचित्॥५४॥&lt;br&gt;&#xA;पुत्रान्कलत्रं क्षेत्राणि वराश्वान्वरमन्दिरम्॥&lt;br&gt;&#xA;प्राप्नुयाच्च धनं धान्यं ढुण्ढिस्तोत्रं जपन्नरः ॥ ५५ ॥&lt;br&gt;&#xA;सर्वसम्पत्करं नाम स्तोत्रमेतन्मयेरितम् ॥&lt;br&gt;&#xA;प्रजप्तव्यं प्रयत्नेन मुक्तिकामेन सर्वदा ॥५६॥&lt;br&gt;&#xA;जप्त्वा स्तोत्रमिदं पुण्यं क्वापि कार्ये गमिष्यतः ॥&lt;br&gt;&#xA;पुंसः पुरः समेष्यन्ति नियतं सर्वसिद्धयः ॥५७॥&lt;br&gt;&#xA;अन्यच्च कथयाम्यत्र शृण्वन्त्वेते दिवौकसः ॥&lt;br&gt;&#xA;ढुण्ढिना क्षेत्ररक्षार्थं यत्रयत्र स्थितिः कृता ॥ ५८ ॥&lt;br&gt;&#xA;काश्यां गङ्गासि सम्भेदे नामतोर्कविनायकः ॥&lt;br&gt;&#xA;दृष्टोर्कवासरे पुम्भिः सर्वतापप्रशान्तये ॥ ५९ ॥&lt;br&gt;&#xA;दुर्गो नाम गणाध्यक्षः सर्वदुर्गतिनाशनः ॥&lt;br&gt;&#xA;क्षेत्रस्य दक्षिणे भागे पूजनीयः प्रयत्नतः ॥ 4.2.57.६० ॥&lt;br&gt;&#xA;भीमचण्डी समीपे तु भीमचण्डविनायकः ॥&lt;br&gt;&#xA;क्षेत्रनैर्ऋतदेशस्थो दृष्टो हन्ति महाभयम् ॥ ६१ ॥&lt;br&gt;&#xA;क्षेत्रस्य पश्चिमे भागे स देहलिविनायकः ॥&lt;br&gt;&#xA;सर्वान्निवारयेद्विघ्नान्भक्तानां नात्र संशयः ॥ ६२ ॥&lt;br&gt;&#xA;क्षेत्रवायव्यदिग्भागे उद्दण्डाख्यो गजाननः ॥&lt;br&gt;&#xA;उद्दण्डानपि विघ्नौघान्भक्तानां दण्डयेत्सदा ॥ ६३ ॥&lt;br&gt;&#xA;काश्याः सदोत्तराशायां पाशपाणिर्विनायकः ॥&lt;br&gt;&#xA;विनायकान्पाशयति भक्त्या काशीनिवासिनाम् ॥ ६४ ॥&lt;br&gt;&#xA;गङ्गावरणयोः सङ्गे रम्यः खर्वविनायकः ॥&lt;br&gt;&#xA;अखर्वानपि विघ्नौघान्भक्तानां खर्वयेत्सताम् ॥ ६५ ॥&lt;br&gt;&#xA;प्राच्यां तु क्षेत्ररक्षार्थं सिद्धः सिद्धिविनायकः ॥&lt;br&gt;&#xA;पश्चिमे यमतीर्थस्य साधकक्षिप्रसिद्धिदः ॥ ६६ ॥&lt;br&gt;&#xA;बाह्यावरणगाश्चैते काश्यामष्टौ विनायकाः ॥&lt;br&gt;&#xA;उच्चाटयत्यभक्तांश्च भक्तानां सर्वसिद्धिदाः ॥ ६७ ॥&lt;br&gt;&#xA;द्वितीयावरणे चैव ये रक्षन्ति विनायकाः ॥&lt;br&gt;&#xA;अविमुक्तमिदं क्षेत्रं तानहं कथयाम्यतः ॥ ६८ ॥&lt;br&gt;&#xA;स्वर्धुन्याः पश्चिमे कूले उत्तरेर्कविनायकात् ॥&lt;br&gt;&#xA;लम्बोदरो गणाध्यक्षः क्षालयेद्विघ्नकर्दमम् ॥६९॥&lt;br&gt;&#xA;तत्पश्चिमेकूटदन्त उदग्दुर्गविनायकात् ॥&lt;br&gt;&#xA;दुर्गोपसर्गसंहर्ता रक्षेत्क्षेत्रमिदं सदा ॥ ॥ 4.2.57.७० ॥&lt;br&gt;&#xA;भीमचण्ड गणाध्यक्षात्किञ्चिदीशानदिग्गतः ॥&lt;br&gt;&#xA;क्षेत्ररक्षोगणाध्यक्षः पूज्यः शालकटङ्कटः ॥ ७१ ॥&lt;br&gt;&#xA;प्राच्या देहलिविघ्नेशात्कूश्माण्डाख्यो विनायकः ॥&lt;br&gt;&#xA;पूजनीयः सदा भक्तेर्महोत्पात प्रशान्तये ॥ ७२ ॥&lt;br&gt;&#xA;उद्दण्डाख्याद्गणपतेराशुशुक्षणिदिक्स्थितः ॥&lt;br&gt;&#xA;महाप्रसिद्धः सम्पूज्यो भक्तैर्मुण्डविनायकः ॥ ७३ ॥&lt;br&gt;&#xA;पाताले तस्य देहोस्ति मुण्डं काश्यां व्यवस्थितम ॥&lt;br&gt;&#xA;अतः स गीयते काश्यां देवो मुण्डविनायकः ॥ ७४ ॥&lt;br&gt;&#xA;पाशपाणेर्गणेशानाद्दक्षिणे विकटद्विजम् ॥&lt;br&gt;&#xA;पूजयित्वा गणपतिं गाणपत्यपदं लभेत् ॥ ७५ ॥&lt;br&gt;&#xA;खर्वाख्यान्नैर्ऋतेभागे राजपुत्रो विनायकः ॥&lt;br&gt;&#xA;भ्रष्टराज्यं च राजानं राजानं कुरुतेऽर्चितः ॥ ७६ ॥&lt;br&gt;&#xA;गङ्गायाः पश्चिमे कूले प्रणवाख्यो गणाधिपः ॥&lt;br&gt;&#xA;अवाच्यां राजपुत्राच्च प्रणतः प्रणयेद्दिवम् ॥ ७७ ॥&lt;br&gt;&#xA;द्वितीयावरणे काश्यामष्टावेते विनायकाः ॥&lt;br&gt;&#xA;उत्सादयेयुर्विघ्नौघान्काशी स्थितिनिवासिनाम् ॥ ७८ ॥&lt;br&gt;&#xA;क्षेत्रे तृतीयावरणे क्षेत्ररक्षाकृतः सदा ॥&lt;br&gt;&#xA;ये विघ्नराजाः सन्तीह ते वक्तव्या मयाधुना ॥ ७९ ॥&lt;br&gt;&#xA;उदग्वहायाः स्वर्धुन्या रम्ये रोधसि विघ्नराट् ॥&lt;br&gt;&#xA;लम्बोदरादुदीच्यां तु वक्रतुण्डोघसङ्घहृत् ॥ 4.2.57.८० ॥&lt;br&gt;&#xA;कूटदन्ताद्गणपतेरुदीच्यामेकदन्तकः ॥&lt;br&gt;&#xA;सदोपसर्गसंसर्गात्पायादानन्दकाननम् ॥ ८१ ॥&lt;br&gt;&#xA;काशीभयहरो नित्यमैश्यां शालकटङ्कटात् ॥&lt;br&gt;&#xA;त्रिमुखो नाम विघ्नेशः कपिसिंहद्विपाननः ॥८२॥&lt;br&gt;&#xA;कूश्माण्डात्पूर्वदिग्भागे पञ्चास्यो नाम विघ्नराद् ॥&lt;br&gt;&#xA;पञ्चास्यस्यन्दनवरः पाति वाराणसीं पुरीम् ॥ ८३ ॥&lt;br&gt;&#xA;हेरम्बाख्यः सदाग्नेय्यां पूज्यो मुण्डविनायकात् ॥&lt;br&gt;&#xA;अम्बावत्पूरयेत्कामान्सर्वेषां काशिवासिनाम् ॥ ८४ ॥&lt;br&gt;&#xA;अवाच्यामर्चयेद्धीमान्सिद्ध्यै विकटदन्ततः ॥&lt;br&gt;&#xA;विघ्नराजं गणपतिं सर्वविघ्नविनाशनम् ॥ ८५ ॥&lt;br&gt;&#xA;विनायकाद्राजपुत्रात्किञ्चिद्रक्षोदिशिस्थितः ॥&lt;br&gt;&#xA;वरदाख्यो गणाध्यक्षः पूज्यो भक्तवरप्रदः ॥ ८६ ॥&lt;br&gt;&#xA;याम्यां प्रणवविघ्नेशाद्गणेशो मोदकप्रियः ॥&lt;br&gt;&#xA;पूज्यः पिशङ्गिला तीर्थे देवनद्यास्तटे शुभे ॥ ८७ ॥&lt;br&gt;&#xA;चतुर्थावरणे काश्यां भक्तविघ्नविनाशकाः ॥&lt;br&gt;&#xA;द्रष्टव्या हृष्टचेतोभिः स्पष्टमष्टौ विनायकाः ॥ ८८ ॥&lt;br&gt;&#xA;वक्रतुण्डादुदग्दिक्स्थः स्वःसिन्धो रोधसिस्थितः ॥&lt;br&gt;&#xA;विनायकोस्त्यभयदः सर्वेषां भयनाशनः ॥ ८९ ॥&lt;br&gt;&#xA;कौबेर्यामेकदशनात्सिंहतुण्डो विनायकः ॥&lt;br&gt;&#xA;उपसर्गगजान्हन्ति वाराणसि निवासिनाम् ॥ 4.2.57.९० ॥&lt;br&gt;&#xA;कूणिताक्षो गणाध्यक्षस्त्रितुण्डादीश दिक्स्थितः ॥&lt;br&gt;&#xA;महाश्मशानं सततं पायाद्दुष्टकुदृष्टितः ॥ ९१ ॥&lt;br&gt;&#xA;प्राच्यां पञ्चास्यतः पायात्पुरीं क्षिप्रप्रसादनः ॥&lt;br&gt;&#xA;क्षिप्रप्रसादनार्चातः क्षिप्रं सिध्यन्ति सिद्धयः ॥ ९२ ॥&lt;br&gt;&#xA;हेरम्बाद्वह्निदिग्भागे चिन्तामणि विनायकः ॥&lt;br&gt;&#xA;भक्तचिन्तामणिः साक्षाच्चिन्तितार्थ समर्पकः ॥ ९३ ॥&lt;br&gt;&#xA;विघ्नराजादवाच्यां तु दन्तहस्तो गणेश्वरः ॥&lt;br&gt;&#xA;लिखेद्विघ्नसहस्राणि नृणां वाराणसीद्रुहाम् ॥ ॥ ९४ ॥&lt;br&gt;&#xA;वरदाद्यातुधान्यां च यातुधानगणावृतः ॥&lt;br&gt;&#xA;देवः पिचिण्डिलो नाम पुरीं रक्षेदहर्निशम् ॥ ९५ ॥&lt;br&gt;&#xA;दृष्टः पिलिपिलातीर्थे दक्षिणे मोदकप्रियात् ॥&lt;br&gt;&#xA;उद्दण्ड मुण्डो हेरम्बो भक्तेभ्यः किं न यच्छति ॥ ९६ ॥&lt;br&gt;&#xA;प्राकारे पञ्चमे काश्यां द्विचतुष्क विनायकाः ॥&lt;br&gt;&#xA;कुर्वन्ति रक्षां क्षेत्रस्य ये तानत्र ब्रवीम्यहम् ॥ ९७ ॥&lt;br&gt;&#xA;तीरे स्वर्गतरङ्गिण्या उत्तरे चाभयप्रदात् ॥&lt;br&gt;&#xA;स्थूलदन्तो गणेशानः स्थूलाः सिद्धीर्दिशेत्सताम् ॥ ९८ ॥&lt;br&gt;&#xA;सिंहतुडादुदग्भागे कलिप्रिय विनायकः ॥&lt;br&gt;&#xA;कलहं कारयेन्नित्यमन्योन्यं तैर्थिकद्रुहाम् ॥ ९९ ॥&lt;br&gt;&#xA;कूणिताक्षात्तथैशान्यां चतुर्दन्तो विनायकः ॥&lt;br&gt;&#xA;तस्य दर्शनमात्रेण विघ्नसङ्घः क्षयेत्स्वयम् ॥ 4.2.57.१०० ॥&lt;br&gt;&#xA;क्षिप्रप्रसादनादैन्द्र्यां द्वितुण्डो गणनायकः ॥&lt;br&gt;&#xA;अग्रतः पृष्ठतश्चापि बिभर्ति सदृशीं श्रियम् ॥ १ ॥&lt;br&gt;&#xA;तस्य सन्दर्शनात्पुसां भवेच्छ्रीः सर्वतोमुखी ॥&lt;br&gt;&#xA;ज्येष्ठो नाम गणाध्यक्षो ज्येष्ठो मे पुत्रसम्पदि ॥ २ ॥&lt;br&gt;&#xA;ज्येष्ठशुक्लचतुर्दश्यां सम्पूज्यो ज्येष्ठताप्तये ॥&lt;br&gt;&#xA;स्थितो वह्निदिशो भागे चिन्तामणि विनायकात् ॥ ३ ॥&lt;br&gt;&#xA;दन्तहस्ताद्यमाशायां पूज्यो गजविनायकः ॥&lt;br&gt;&#xA;तस्य सम्पूजनाद्भक्त्या गजान्ता श्रीरवाप्यते ॥ ४ ॥&lt;br&gt;&#xA;पिचिण्डिलाद्गणपतेर्याम्यां कालविनायकः ॥&lt;br&gt;&#xA;भयं न कालकलितं तस्य संसेवनान्नृणाम्॥ ५ ॥&lt;br&gt;&#xA;उद्दण्डमुण्डाद्गणपात्की नाशदिशि संस्थितम् ॥&lt;br&gt;&#xA;नागेशं गणपं दृष्ट्वा नागलोके महीयते ॥ ६ ॥&lt;br&gt;&#xA;अथ षष्ठावरणगाः प्रोच्यन्ते विघ्ननायकाः ॥&lt;br&gt;&#xA;तेषां नामश्रवादेव पुंसां सिद्धिः प्रजायते ॥ ७ ॥&lt;br&gt;&#xA;मणिकर्णो गणपतिः प्राच्यां विघ्नविघातकृत् ॥&lt;br&gt;&#xA;आशाविनायको वह्न्यां भक्ताशां पूरयन्स्थितः ॥ ८ ॥&lt;br&gt;&#xA;याम्यांसृष्टिगणेशश्च सृष्टिसंहारसूचकः ॥&lt;br&gt;&#xA;नैर्ऋत्यां यक्षविघ्नेशः सर्वविघ्नहरः परः ॥ ९ [&lt;br&gt;&#xA;प्रतीच्यां गजकर्णश्च सर्वेषां क्षेमकारकः ॥&lt;br&gt;&#xA;चित्रघण्टो गणपतिर्वायव्यां पालयेत्पुरीम् ॥ 4.2.57.११० ॥&lt;br&gt;&#xA;स्थूलजङ्घउदीच्यां च शमयेच्छमिनामघम् ॥&lt;br&gt;&#xA;ऐश्यामैशीपुरीं पायात्समङ्गलविनायकः ॥ ११ ॥&lt;br&gt;&#xA;यमतीर्थादुदीच्यां च पूज्यो मित्रविनायकः ॥&lt;br&gt;&#xA;सप्तमावरणे ये च तांश्च वक्ष्ये विनायकान् ॥ १२ ॥&lt;br&gt;&#xA;मोदाद्याः पञ्चविघ्नेशाः षष्ठो ज्ञानविनायकः ॥&lt;br&gt;&#xA;सप्तमो द्वारविघ्नेशो महाद्वारपुरश्चरः ॥ १३ ॥&lt;br&gt;&#xA;अष्टमः सर्वकष्टौघानविमुक्तविनायकः ॥&lt;br&gt;&#xA;अविमुक्ते मम क्षेत्रे हरेत्प्रणतचेतसाम् ॥१४॥&lt;br&gt;&#xA;षट्पञ्चाशद्गजमुखानेतान्यः संस्मरिष्यति॥&lt;br&gt;&#xA;दूरदेशान्तरस्थोपि स मृतो ज्ञानमाप्नुयात् ॥ १५ ॥&lt;br&gt;&#xA;ढुण्ढिस्तुतिं महापुण्यां षट्पञ्चाशद्गजाननाम् ॥&lt;br&gt;&#xA;यः पठिष्यति पुण्यात्मा तस्य सिद्धिः पदेपदे ॥ १६ ॥&lt;br&gt;&#xA;इमे गणेश्वराः सर्वे स्मर्तव्या यत्र कुत्रचित् ॥&lt;br&gt;&#xA;महाविपत्समुद्रान्तः पतन्तं पान्ति मानवम् ॥१७॥&lt;br&gt;&#xA;इति स्तुतिं महापुण्यां श्रुत्वा चैतान्विनायकान् ॥&lt;br&gt;&#xA;जातुविघ्नैर्नबाध्येत पापेभ्योपि प्रहीयते ॥ १८ ॥&lt;br&gt;&#xA;इत्युक्त्वा देवदेवोपि महोत्सवितमानसः ॥&lt;br&gt;&#xA;कृताभिषेको ब्रह्माद्यैस्तेभ्यो दत्त्वाभिवाञ्छितम्॥ १९ ॥&lt;br&gt;&#xA;सम्प्रसाद्य यथायोगं सर्वानुचित चञ्चुरः ॥&lt;br&gt;&#xA;अविशद्राजसदनं विश्वकर्मविनिर्मितम् ॥ 4.2.57.१२०&lt;br&gt;&#xA;॥ स्कन्द उवाच ॥&lt;br&gt;&#xA;एवं स्तुतो भगवता देवदेवेन विघ्नजित् ॥&lt;br&gt;&#xA;इत्थं च बहुधात्मानं स चकार विनायकः ॥ २१ ॥&lt;br&gt;&#xA;एतानि तस्य नामानि ढुण्ढिराजस्य कुम्भज ॥&lt;br&gt;&#xA;जपित्वा यानि मनुजो लप्स्यते निजवाञ्छितम्॥ २२ ॥&lt;br&gt;&#xA;अन्येपि तत्र वै भेदास्तस्य ढुण्ढेर्गणेशितुः ॥&lt;br&gt;&#xA;भक्तैः समर्चिता भक्त्या ह्यसङ्ख्याताः सहस्रशः ॥ २३ ॥&lt;br&gt;&#xA;भगीरथगणाध्यक्षो हरिश्चन्द्रविनायकः ॥&lt;br&gt;&#xA;कपर्दाख्यो गणपतिस्तथा बिन्दुविनायकः ॥ २४ ॥&lt;br&gt;&#xA;इत्याद्यास्तत्र विघ्नेशाः प्रतिभक्तप्रतिष्ठिताः ॥&lt;br&gt;&#xA;तेषामप्यर्चनात्पुंसां जायन्ते सर्वसम्पदः ॥ २५ ॥&lt;br&gt;&#xA;श्रुत्वाध्यायमिमं पुण्यं नरः श्रद्धासमन्वितः ॥&lt;br&gt;&#xA;सर्वविघ्नान्समुत्सृज्य लभते वाञ्छितं पदम् ॥ १२६ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्द्धे ढुण्ढिविनायकप्रादुर्भावो नाम सप्तपञ्चाशत्तमोऽध्यायः ॥ ५७&lt;/p&gt;</description>
    </item>
    <item>
      <title>०५८ दिवोदासनिर्वाणप्राप्तिः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/058_divodAsanirvANaprAptiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/058_divodAsanirvANaprAptiH/</guid>
      <description>&lt;p&gt;॥ अगस्त्य उवाच ॥&lt;br&gt;&#xA;किं चकार हरः स्कन्द मन्दराद्रिगतस्तदा ॥&lt;br&gt;&#xA;विलम्बमालम्बयति तस्मिन्नपि गजानने ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शृण्वगस्त्य कथां पुण्यां कथ्यमानां मयाधुना॥&lt;br&gt;&#xA;वाराणस्येकविषयामशेषाघौघनाशिनीम् ॥२ ॥&lt;br&gt;&#xA;करीन्द्रवदने तत्र क्षेत्रवर्येऽविमुक्तके॥&lt;br&gt;&#xA;विलम्बभाजित्र्यक्षेण प्रैक्षिक्षिप्रमधोक्षजः ॥ ३ ॥&lt;br&gt;&#xA;प्रोक्तोथ बहुशश्चेति बहुमानपुरःसरम् ॥&lt;br&gt;&#xA;तथा त्वमपि माकार्षीर्यथा प्राक्प्रस्थितैः कृतम् ॥ ४ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;उद्यमः प्राणिभिः कार्यो यथाबुद्धि बलाबलम् ॥&lt;br&gt;&#xA;परं फलन्ति कर्माणि त्वदधीनानि शङ्कर ॥ ५ ॥&lt;br&gt;&#xA;अचेतनानि कर्माणि स्वतन्त्राः प्राणिनोपि न ॥&lt;br&gt;&#xA;त्वं च तत्कर्मणां साक्षी त्वं च प्राणिप्रवर्तकः ॥ ६ ॥&lt;br&gt;&#xA;किन्तु त्वत्पादभक्तानां तादृशी जायते मतिः ॥&lt;br&gt;&#xA;यया त्वमेव कथयेः साध्वनेनत्वनुष्ठितम् ॥ ७ ॥&lt;br&gt;&#xA;यत्किञ्चिदिह वै कर्मस्तोकं वाऽस्तोकमेव वा ॥&lt;br&gt;&#xA;तत्सिद्ध्यत्येव गिरिश त्वत्पादस्मृत्यनुष्ठितम् ॥ ८ ॥&lt;br&gt;&#xA;सुसिद्धमपि वै कार्यं सुबुद्ध्यापि स्वनुष्ठितम् ॥&lt;br&gt;&#xA;अत्वत्पदस्मृतिकृतं विनश्यत्येव तत्क्षणात् ॥ ९ ॥&lt;br&gt;&#xA;शम्भुना प्रेषितेनाद्य सूद्यमः क्रियते मया ॥&lt;br&gt;&#xA;त्वद्भक्तिसम्पत्तिमतां सम्पन्नप्राय एव नः ॥ 4.2.58.१० ॥&lt;br&gt;&#xA;अतीव यदसाध्यं स्यात्स्वबुद्धिबलपौरुषैः ॥&lt;br&gt;&#xA;तत्कार्यं हि सुसिद्धं स्यात्त्वदनुध्यानतः शिव ॥ ११ ॥&lt;br&gt;&#xA;यान्ति प्रदक्षिणीकृत्य ये भवन्तं भवं विभो ॥&lt;br&gt;&#xA;भवन्ति तेषां कार्याणि पुरोभूतानि ते भयात् ॥ १२ ॥&lt;br&gt;&#xA;जातं विद्धि महादेव कार्यमेतत्सुनिश्चितम् ॥&lt;br&gt;&#xA;काशीप्रावेशिकश्चिन्त्य शुभलग्नोदयः परम् ॥ १३ ॥&lt;br&gt;&#xA;अथवा काशिसम्प्राप्तौ न चिन्त्यं हि शुभाशुभम् ॥&lt;br&gt;&#xA;तदैव हि शुभः कालो यदैवाप्येत काशिका ॥ १४ ॥&lt;br&gt;&#xA;शम्भुं प्रदक्षिणीकृत्य प्रणम्य च पुनःपुनः ॥&lt;br&gt;&#xA;प्रतस्थेऽथ सलक्ष्मीको मन्दराद्गरुडध्वजः ॥ १५ ॥&lt;br&gt;&#xA;दृशोरतिथितां नीत्वा विष्णुर्वाराणसीं ततः ॥&lt;br&gt;&#xA;पुण्डरीकाक्ष इत्याख्यां सफलीकृतवान्मुदा ॥ १६ ॥&lt;br&gt;&#xA;गङ्गावरणयोर्विष्णुः सम्भेदे स्वच्छमानसः ॥&lt;br&gt;&#xA;प्रक्षाल्य पाणिचरणं सचैलः स्नातवानथ ॥१७॥&lt;br&gt;&#xA;तदाप्रभृति तत्तीर्थं पादोदकमितीरितम् ॥&lt;br&gt;&#xA;पादौ यदादौ शुभदौ क्षालितौ पीतवाससा ॥ १८ ॥&lt;br&gt;&#xA;तत्र पादोदके तीर्थे ये स्नास्यन्तीह मानवाः ॥&lt;br&gt;&#xA;तेषां विनश्यति क्षिप्रं पापं सप्तभवार्जितम् ॥ १९ ॥&lt;br&gt;&#xA;तत्र श्राद्धं नरः कृत्वा दत्त्वा चैव तिलोदकम्॥&lt;br&gt;&#xA;सप्तसप्त तथा सप्त स्ववंश्यांस्तारयिष्यति ॥ 4.2.58.२० ॥&lt;br&gt;&#xA;गयायां यादृशी तृप्तिर्लभ्यते प्रपितामहैः ॥&lt;br&gt;&#xA;तीर्थे पादोदके काश्यां तादृशी लभ्यते ध्रुवम् ॥ २१ ॥&lt;br&gt;&#xA;कृतपादोदक स्नानं पीतपादोदकोदकम् ॥&lt;br&gt;&#xA;दत्तपादोदपानीयं नरं न निरयः स्पृशेत् ॥ २२ ॥&lt;br&gt;&#xA;विष्णुपादोदके तीर्थे प्राश्य पादोदकं सकृत् ॥&lt;br&gt;&#xA;जातुचिज्जननीस्तन्यं न पिबेदिति निश्चितम् ॥ २३ ॥&lt;br&gt;&#xA;सचक्र शालग्रामस्य शङ्खेन स्नापितस्य च ॥&lt;br&gt;&#xA;अद्भिः पादोदकस्याम्बु पिबन्नमृततां व्रजेत् ॥ २४ ॥&lt;br&gt;&#xA;विष्णुपादोदके तीर्थे विष्णुपादोदकं पिबेत् ॥&lt;br&gt;&#xA;यदि तत्सुधया किं नु बहुकालीनयातया ॥ २५ ॥&lt;br&gt;&#xA;काश्यां पादोदके तीर्थे यैः कृता नोदकक्रियाः ॥&lt;br&gt;&#xA;जन्मैव विफलं तेषां जलबुद्बुद सश्रियाम् ॥२६॥&lt;br&gt;&#xA;कृतनित्यक्रियो विष्णुः सलक्ष्मीकः सकाश्यपिः ॥&lt;br&gt;&#xA;उपसंहृत्य तां मूर्तिं त्रैलोक्यव्यापिनीं तथा ॥ २७ ॥&lt;br&gt;&#xA;विधाय दार्षदीं मूर्तिं स्वहस्तेनादिकेशवः ॥&lt;br&gt;&#xA;स्वयं सम्पूजयामास सर्वसिद्धिसमृद्धिदाम् ॥ २८ ॥&lt;br&gt;&#xA;आदिकेशवनाम्नीं तां श्रीमूर्तिं पारमेश्वरीम् ॥&lt;br&gt;&#xA;सम्पूज्य मर्त्यो वैकुण्ठं मन्यते स्वगृहाङ्गणम् ॥ २९ ॥&lt;br&gt;&#xA;श्वेतद्वीप इति ख्यातं तत्स्थानं काशिसीमनि ॥&lt;br&gt;&#xA;श्वेतद्वीपे वसन्त्येव नरास्तन्मूर्तिसेवकाः ॥ 4.2.58.३० ॥&lt;br&gt;&#xA;क्षीराब्धिसञ्ज्ञं तत्रान्यत्तीर्थं केशवतोग्रतः ॥&lt;br&gt;&#xA;कृतोदकक्रियस्तत्र वसेत्क्षीराब्धिरोधसि ॥ ३१ ॥&lt;br&gt;&#xA;तत्र श्राद्धं नरः कृत्वा गां दत्त्वा च पयस्विनीम् ॥&lt;br&gt;&#xA;यथोक्तसर्वाभरणां क्षीरोदे वासयेत्पितॄन् ॥ ३२ ॥&lt;br&gt;&#xA;एकोत्तरशतं वंश्यान्नवेत्पायस कर्दमम् ॥&lt;br&gt;&#xA;क्षीरोदरोधः पुण्यात्मा भक्त्या तत्रैकधेनुदः ॥३३॥&lt;br&gt;&#xA;बह्वीश्च नैचिकीर्दत्त्वा श्रद्धयात्र सदक्षिणाः ॥&lt;br&gt;&#xA;शय्योत्तरांश्च प्रत्येकं पितॄंस्तत्र सुवासयेत्॥३४॥&lt;br&gt;&#xA;क्षीरोदाद्दक्षिणे तत्र शङ्खतीर्थमनुत्तमम् ॥&lt;br&gt;&#xA;तत्रापि सन्तर्प्यपितॄन्विष्णुलोकेमहीयते ॥ ३५ ॥&lt;br&gt;&#xA;तद्याम्यां चक्रतीर्थं च पितॄणामपि दुर्लभम् ॥&lt;br&gt;&#xA;तत्रापि विहितश्राद्धो मुच्यते पैतृकादृणात् ॥३६॥&lt;br&gt;&#xA;तत्सन्न्निधौ गदातीर्थं विष्वगाधिनिबर्हणम् ॥&lt;br&gt;&#xA;तारणं च पितॄणां वै कारणं चैनसां क्षये ॥ ३७ ॥&lt;br&gt;&#xA;पद्मतीर्थं तदग्रे तु तत्र स्नात्वा नरोत्तमः ॥&lt;br&gt;&#xA;पितॄन्सन्तर्प्य विधिना पद्मयानेव हीयते ॥ ३८ ॥&lt;br&gt;&#xA;तत्रैव च महालक्ष्म्यास्तीर्थं त्रैलोक्यविश्रुतम् ॥&lt;br&gt;&#xA;स्वयं यत्र महालक्ष्मीः स्नाता त्रैलोक्यहर्षदा ॥३९॥&lt;br&gt;&#xA;तत्र तीर्थे कृतस्नानो दत्त्वा रत्नानि काञ्चनम् ॥&lt;br&gt;&#xA;पट्टाम्बराणि विप्रेभ्यो न लक्ष्म्या परिहीयते ॥4.2.58.४०॥&lt;br&gt;&#xA;यत्रयत्र हि जायेत तत्रतत्र समृद्धिमान् ॥&lt;br&gt;&#xA;पितरोपि हि सुश्रीकास्तस्य स्युस्तीर्थगौरवात् ॥४१॥&lt;br&gt;&#xA;तत्रास्ति हि महालक्ष्म्या मूर्तिस्त्रैलोक्यवन्दिता ॥&lt;br&gt;&#xA;तां प्रणम्य नरो भक्त्या न रोगी जायते क्वचित् ॥ ४२ ॥&lt;br&gt;&#xA;नभस्य बहुलाष्टम्यां कृत्वा जागरणं निशि॥&lt;br&gt;&#xA;समभ्यर्च्य महालक्ष्मीं व्रती व्रतफलं लभेत् ॥ ४३ ॥&lt;br&gt;&#xA;तार्क्ष्य तीर्थं हि तत्रास्ति तार्क्ष्यकेशवसन्निधौ॥&lt;br&gt;&#xA;तत्र स्नात्वा नरो भक्त्या संसाराहिं न पश्यति ॥ ४४ ॥&lt;br&gt;&#xA;तदग्रे नारदं तीर्थं महापातकनाशनम् ॥&lt;br&gt;&#xA;ब्रह्मविद्योपदेशं च प्राप्तवान्यत्र नारदः ॥४५॥&lt;br&gt;&#xA;तत्र स्नातो नरः सम्यग्ब्रह्मविद्यामवाप्नुयात् ॥&lt;br&gt;&#xA;केशवात्तेन तत्रोक्तः काश्यां नारदकेशवः ॥४६ ॥&lt;br&gt;&#xA;अर्चयित्वा नरो भक्त्या देवं नारदकेशवम् ॥&lt;br&gt;&#xA;जनन्या जठरं पीठमध्यास्ते न कदाचन ॥ ४७ ॥&lt;br&gt;&#xA;प्रह्लादतीर्थं तस्याग्रे यत्र प्रह्लादकेशवः ॥&lt;br&gt;&#xA;तत्र श्राद्धादिकं कृत्वा विप्णुलोके महीयते ॥ ४८ ॥&lt;br&gt;&#xA;आम्बरीषमहातीर्थमघघ्नं तस्य सन्निधौ ॥&lt;br&gt;&#xA;तत्रौदकीं क्रियां कुर्वन्निष्कालुष्यं लभेन्नरः ॥४९॥&lt;br&gt;&#xA;आदित्यकेशवः पूज्य आदिकेशव पूर्वतः ॥&lt;br&gt;&#xA;तस्य सन्दर्शनादेव मुच्यते चोच्चपातकैः ॥ ॥ 4.2.58.५० ॥&lt;br&gt;&#xA;दत्तात्रेयेश्वरं तीर्थं तत्रैवादिगदाधरः ॥&lt;br&gt;&#xA;पितॄन्सन्तर्प्य तत्रैव ज्ञानयोगमवाप्नुयात् ॥५१ ॥&lt;br&gt;&#xA;भृगुकेशवपूर्वेण तीर्थं वै भार्गवं परम् ॥&lt;br&gt;&#xA;तत्र स्नातो नरः प्राज्ञो भवेद्भार्गववत्सुधीः ॥ ५२ ॥&lt;br&gt;&#xA;तत्र वामनतीर्थं च प्राच्यां वामनकेशवात् ॥&lt;br&gt;&#xA;पूजयित्वा च तं विष्णुं वसेद्वामनसन्निधौ ॥ ५३ ॥&lt;br&gt;&#xA;नरनारायणं तीर्थं नरनारायणात्पुरः ॥&lt;br&gt;&#xA;तत्र तीर्थे कृतस्नानो नरो नारायणो भवेत् ॥ ५४ ॥&lt;br&gt;&#xA;यज्ञवाराह तीर्थं च तदग्रे पापनाशनम् ॥&lt;br&gt;&#xA;प्रतिमज्जनतस्तत्र राजसूय क्रतोः फलम् ॥ ५५ ॥&lt;br&gt;&#xA;विदारनारसिंहाख्यं तत्र तीर्थं सुनिर्मलम् ॥&lt;br&gt;&#xA;स्नातो विदारयेत्तत्र पापं जन्मशतार्जितम् ॥ ५६ ॥&lt;br&gt;&#xA;गोपिगोविन्द तीर्थं च गोपिगोविन्दपूर्वतः ॥&lt;br&gt;&#xA;स्नात्वा तत्र समभ्यर्च्य विष्णुं विष्णुप्रियो भवेत् ॥ ५७ ॥&lt;br&gt;&#xA;तीर्थं लक्ष्मीनृसिंहाख्यं गोपिगोविन्द दक्षिणे ॥&lt;br&gt;&#xA;न लक्ष्म्या त्यज्यते क्वापि तत्तीर्थं परिमज्जनात् ॥ ५८ ॥&lt;br&gt;&#xA;तदग्रे शेषतीर्थं च शेषमाधवसन्निधौ ॥&lt;br&gt;&#xA;तर्पितानां पितॄणां च यत्र तृप्तिर्न शिष्यते ॥ ५९ ॥&lt;br&gt;&#xA;शङ्खमाधवतीर्थं च तदवाच्यां सुनिर्मलम् ॥&lt;br&gt;&#xA;कृतोदको नरस्तत्र भवेत्पापोपि निर्मलः ॥ 4.2.58.६० ॥&lt;br&gt;&#xA;तदग्रे च हयग्रीवं तीर्थं परमपावनम् ॥&lt;br&gt;&#xA;तत्र स्नात्वा हयग्रीवं केशवं परिपूज्य च ॥ ६१ ॥&lt;br&gt;&#xA;पिण्डं च तत्र निर्वाप्य हयग्रीवस्य सन्निधौ ॥ ॥&lt;br&gt;&#xA;हायग्रीवीं श्रियं प्राप्य समुच्येत सपूर्वजः ॥ ६२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;प्रसङ्गतो मयैतानि तीर्थानि कथितानि ते ॥&lt;br&gt;&#xA;भूमौ तिलान्तरायां यत्तत्र तीर्थान्यनेशः ॥ ६३ ॥&lt;br&gt;&#xA;उद्दिष्टानां तु तीर्थानामेतेषां कलशोद्भव ॥&lt;br&gt;&#xA;नाममात्रमपि श्रुत्वा निष्पापो जायते नरः ॥&lt;br&gt;&#xA;इदानीं प्रस्तुतं विप्र शृणु वक्ष्यामि तेग्रतः ॥&lt;br&gt;&#xA;वैकुण्ठनाथो यच्चक्रे शङ्खचक्रगदाधरः ॥ ६५ ॥&lt;br&gt;&#xA;तस्यां मूर्तौ समावेश्य कैशव्यामथ केशवः ॥&lt;br&gt;&#xA;शम्भोः कार्ये कृतमना अंशांशांशेन निर्गतः ॥ ६६ ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अंशांशांशेन निश्चक्रे कुतो भोश्चक्रपाणिना ॥&lt;br&gt;&#xA;क्व निर्गतं च हरिणा प्राप्य काशीं षडानन ॥ ६७ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सामस्त्येन यदर्थं न निर्गतं विष्णुना मुने ॥&lt;br&gt;&#xA;ब्रुवे तत्कारणमिति क्षणमात्रं निशामय ॥ ६८ ॥&lt;br&gt;&#xA;सम्प्राप्य पुण्यसम्भारैः प्राज्ञो वाराणसीं पुरीम् ॥&lt;br&gt;&#xA;न त्यजेत्सर्वभावेन महालाभैरपीरितः ॥ ६९ ॥&lt;br&gt;&#xA;अतः प्रतिकृतिः स्वीया तत्र काश्यां मुरारिणा ॥&lt;br&gt;&#xA;प्रतितस्थे कलशजस्तोकांशेन च निर्गतम् ॥ 4.2.58.७० ॥&lt;br&gt;&#xA;किञ्चित्काश्या उदीच्यां च गत्वा देवेन चक्रिणा ॥&lt;br&gt;&#xA;स्वस्थित्यै कल्पितं स्थानं धर्मक्षेत्रमितीरितम् ॥ ७१ ॥&lt;br&gt;&#xA;ततस्तु सौगतं रूपं शिश्राय श्रीपतिः स्वयम् ॥&lt;br&gt;&#xA;अतीव सुन्दरतरं त्रैलोक्यस्यापिमोहनम् ॥ ७२ ॥&lt;br&gt;&#xA;श्रीः परिव्राजिका जाता नितरां सुभगाकृतिः ॥&lt;br&gt;&#xA;यामालोक्य जगत्सर्वं चित्रन्यस्तमिवास्थितम् ॥ ७३ ॥&lt;br&gt;&#xA;विश्वयोनिं जगद्धात्रीं न्यस्तहस्ताग्रपुस्तकाम् ॥&lt;br&gt;&#xA;गरुत्मानपि तच्छिष्यो जातो लोकोत्तराकृतिः ॥ ७४ ॥&lt;br&gt;&#xA;अत्यद्भुत महाप्राज्ञो निःस्पृहः सर्ववस्तुषु ॥&lt;br&gt;&#xA;गुरुशुश्रूषणपरो न्यस्तहस्ताग्रपुस्तकः ॥ ७५ ॥&lt;br&gt;&#xA;अपृच्छत्परमं धर्मं संसारविनिमोचकम् ॥&lt;br&gt;&#xA;आचार्यवर्यं सौम्यास्यं प्रसन्नात्मानमुत्तमम् ॥ ७६ ॥&lt;br&gt;&#xA;धर्मार्थशास्त्रकुशलं ज्ञानविज्ञानशालिनम् ॥&lt;br&gt;&#xA;सुस्वरं सुपदव्यक्ति सुस्निग्धमृदुभाषिणम् ॥ ७७ ॥&lt;br&gt;&#xA;स्तम्भनोच्चाटनाकृष्टि वशीकर्मादिकोविदम् ॥&lt;br&gt;&#xA;व्याख्यानसमयाकृष्ट पक्षिरोमाञ्चकारिणम् ॥ ७८ ॥&lt;br&gt;&#xA;पीततद्गीतपीयूष मृगपूगैरुपासितम् ॥&lt;br&gt;&#xA;महामोदभराक्रान्त वातचाञ्चल्यहारिणम्॥ ७९ ॥&lt;br&gt;&#xA;वृक्षैरपि पतत्पुष्पच्छलैःकृतसमर्चनम् ॥&lt;br&gt;&#xA;ततःप्रोवाच पुण्यात्मा पुण्यकीर्तिः स सौगतः ॥ 4.2.58.८० ॥&lt;br&gt;&#xA;शिष्यं विनयकीर्तिं तं महाविनयभूषणम्॥८१॥&lt;br&gt;&#xA;॥ पुण्यकीर्तिरुवाच ॥ ॥&lt;br&gt;&#xA;त्वया विनयकीर्ते यो धर्मः पृष्टः सनातनः ॥&lt;br&gt;&#xA;वक्ष्याम्यहमशेषेण शृणुष्व त्वं महामते ॥ ५२ ॥&lt;br&gt;&#xA;अनादिसिद्धः संसारः कर्तृकर्मविवर्जितः ॥&lt;br&gt;&#xA;स्वयं प्रादुर्भवेदेष स्वयमेव विलीयते ॥ ८३ ॥&lt;br&gt;&#xA;ब्रह्मादिस्तम्बपर्यन्तं यावद्देहनिबन्धनम् ॥&lt;br&gt;&#xA;आत्मैवैकेश्वरस्तत्र न द्वितीयस्तदीशिता ॥८४ ॥&lt;br&gt;&#xA;यद्ब्रह्मविष्णुरुद्राद्यास्तथाख्या देहिनामिमाः ॥&lt;br&gt;&#xA;आख्या यथास्मदादीनां पुण्यकीर्त्यादिरुच्यते॥।८५॥&lt;br&gt;&#xA;देहो यथा स्मदादीनां स्वकालेन विलीयते ॥&lt;br&gt;&#xA;ब्रह्मादि मशकान्तानां स्वकालाल्लीयते तथा ॥८६ ॥&lt;br&gt;&#xA;विचार्यमाणे देहेस्मिन्नकिञ्चिदधिकं क्वचित् ॥&lt;br&gt;&#xA;आहारो मैथुनं निद्रा भयं सर्वत्र यत्समम्॥ ८७ ॥&lt;br&gt;&#xA;निजाहारपरीमाणं प्राप्य सर्वोपि देहभृत् ॥&lt;br&gt;&#xA;सदृशीमेव सन्तृप्तिं प्राप्नुयान्नाधिकेतराम् ॥ ८८ ॥&lt;br&gt;&#xA;यथा वितृषिताः स्याम पीत्वा पेयं मुदा वयम् ॥&lt;br&gt;&#xA;तृषितास्तु तथान्येपि न विशेषोल्पकोधिकः ॥८९॥&lt;br&gt;&#xA;सन्तु नार्यः सहस्राणि रूपलावण्यभूमयः ॥&lt;br&gt;&#xA;परं निधुवने काले ह्येकैवेहोपयुज्यते ॥ 4.2.58.९० ॥&lt;br&gt;&#xA;अश्वाः परः शताः सन्तु सन्त्वनेकेप्यनेकषाः ॥&lt;br&gt;&#xA;अधिरोहे तथाप्येको न द्वितीयस्तथात्मनः ॥ ९१ ॥&lt;br&gt;&#xA;पर्यङ्कशायिनां स्वापे सुखं यदुपपद्यते ॥&lt;br&gt;&#xA;तदेव सौख्यं निद्रायामिह भूशायिनामपि ॥ ९२ ॥&lt;br&gt;&#xA;यथैव मरणाद्भीतिरस्मदादि वपुष्मताम् ॥&lt;br&gt;&#xA;ब्रह्मादिकीटकान्तानां तथा मरणतो भयम् ॥ ९३ ॥&lt;br&gt;&#xA;सर्वेतनुभृतस्तुल्या यदि बुद्ध्या विचार्यते ॥&lt;br&gt;&#xA;इदं निश्चित्य केनापि नो हिंस्यः कोपि कुत्रचित् ॥ ९४ ॥&lt;br&gt;&#xA;धर्मो जीवदया तुल्यो न क्वापि जगतीतले ॥&lt;br&gt;&#xA;तस्मात्सर्वप्रयत्नेन कार्या जीवदया नृभिः ॥ ९५ ॥&lt;br&gt;&#xA;एकस्मिन्रक्षिते जीवे त्रैलोक्यं रक्षितं भवेत् ॥&lt;br&gt;&#xA;घातिते घातितं तद्वत्तस्माद्रक्षेन्न घातयेत् ॥ ९६ ॥&lt;br&gt;&#xA;अहिंसा परमो धर्म इहोक्तः पूर्वसूरिभिः ॥&lt;br&gt;&#xA;तस्मान्न हिंसा कर्तव्या नरैर्नरकभीरुभिः ॥ ९७ ॥&lt;br&gt;&#xA;न हिंसा सदृशं पापं त्रैलोक्ये सचराचरे ॥&lt;br&gt;&#xA;हिंसको नरकं गच्छेत्स्वर्गं गच्छेदहिंसकः ॥ ९८ ॥&lt;br&gt;&#xA;सन्ति दानान्यनेकानि किं तैस्तुच्छ फलप्रदैः ॥&lt;br&gt;&#xA;अभीति दानसदृशं परमेकमपीह न ॥९९॥&lt;br&gt;&#xA;इह चत्वारि दानानि प्रोक्तानि परमर्षिभिः ॥&lt;br&gt;&#xA;विचार्य नानाशास्त्राणि शर्मणेत्र परत्र च ॥4.2.58.१००॥&lt;br&gt;&#xA;भीतेभ्यश्चाभयं देयं व्याधितेभ्यस्तथौषधम् ॥&lt;br&gt;&#xA;देया विद्यार्थिनां विद्या देयमन्नं क्षुधातुरे ॥ १ ॥&lt;br&gt;&#xA;अविचिन्त्य प्रभावं हि मणिमन्त्रौषधीबलम् ॥&lt;br&gt;&#xA;तदभ्यस्यं प्रयत्नेन नानार्थोपार्जनाय वै ॥ २ ॥&lt;br&gt;&#xA;अर्थानुपार्ज्य बहुशो द्वादशायतनानि वै ॥&lt;br&gt;&#xA;परितः परिपूज्यानि किमन्यैरिह पूजितैः ॥ ३ ॥&lt;br&gt;&#xA;पञ्चकर्मेन्द्रियाण्येव पञ्चबुद्धीन्द्रियाणि च ॥&lt;br&gt;&#xA;मनोबुद्धिरिह प्रोक्तं द्वादशायतनं शुभम् ॥ ४ ॥&lt;br&gt;&#xA;इहैव स्वर्गनरकौ प्राणिनां नान्यतः क्वचित् ॥&lt;br&gt;&#xA;सुखं स्वर्गः समाख्यातो दुःखं नरक एव हि ॥ ५ ॥&lt;br&gt;&#xA;सुखेषु भुज्यमानेषु यत्स्याद्देह विसजर्नम् ॥&lt;br&gt;&#xA;अयमेव परो मोक्षो न मोक्षोऽन्यः क्वचित्पुनः ॥ ६ ॥&lt;br&gt;&#xA;वासनासहितक्लेश समुच्छेदे सति ध्रुवम् ॥&lt;br&gt;&#xA;विज्ञानो परमो मोक्षो विज्ञेयस्तत्त्वचिन्तकैः ॥ ७ ॥&lt;br&gt;&#xA;प्रामाणिकी श्रुतिरियं प्रोच्यते वेदवादिभिः ॥&lt;br&gt;&#xA;न हिंस्यात्सर्वभूतानि नान्या हिंसाप्रवर्तिका ॥ ८ ॥&lt;br&gt;&#xA;अग्नीषोमीयमिति या भ्रामिका साऽसतामिह॥&lt;br&gt;&#xA;न सा प्रमाणं ज्ञातॄणां पश्वालम्भनकारिका ॥ ९ ॥&lt;br&gt;&#xA;वृक्षांश्छित्त्वा पशून्हत्वा कृत्वा रुधिरकर्दमम ॥&lt;br&gt;&#xA;दग्ध्वा वह्नौ तिलाज्यादि चित्रं स्वर्गोऽभिलप्यते ॥ 4.2.58.११० ॥&lt;br&gt;&#xA;इत्येवं धर्मजिज्ञासां पुण्यकीर्तौ प्रकुर्वति ॥&lt;br&gt;&#xA;पारम्पर्येण तच्छ्रुत्वा पौरा यात्रां प्रचक्रिरे ॥११॥&lt;br&gt;&#xA;परिव्राजिक याप्येवं समाकृष्टाः पुराङ्गनाः ॥&lt;br&gt;&#xA;तया विजानकौमुद्या सर्वविद्याविदग्धया ॥ १२ ॥&lt;br&gt;&#xA;ततस्तासां पुरस्तात्सा बौद्धधर्मानवीवदत् ॥&lt;br&gt;&#xA;दृष्टार्थप्रत्ययकरान्देहसौख्यैकसाधनान ॥ १३ ॥ ॥&lt;br&gt;&#xA;विज्ञानकौमुद्युवाच ॥ ॥&lt;br&gt;&#xA;आनन्दं ब्रह्मणो रूपं श्रुत्यैवं यन्निगद्यते ॥&lt;br&gt;&#xA;तत्तथैवेह मन्तव्यं मिथ्या नानात्वकल्पना ॥१४॥&lt;br&gt;&#xA;यावत्स्वस्थमिदं वर्ष्म यावन्नेन्द्रियविक्लवः ॥&lt;br&gt;&#xA;यावज्जरा च दूरेस्ति तावत्सौख्यं प्रसाधयेत् ॥ १५॥&lt;br&gt;&#xA;अस्वास्थ्येन्द्रियवैकल्ये वार्धके तु कुतः सुखम् ॥&lt;br&gt;&#xA;शरीरमपि दातव्यमर्थिभ्योतः सुखेप्सुभिः॥ १६ ॥&lt;br&gt;&#xA;याचमानमनोवृत्ति प्रीणनेयस्य नो जनिः ॥&lt;br&gt;&#xA;तेन भूर्भारवत्येषा समुद्रागद्रुमैर्नहि॥ १७ ॥&lt;br&gt;&#xA;सत्वरो गत्वरो देहः सञ्चयाः सपरिक्षयाः ॥&lt;br&gt;&#xA;इति विज्ञाय विज्ञाता देहे सौख्यं प्रसाधयेत् ॥ १८ ॥&lt;br&gt;&#xA;श्व वायस कृमीणां च प्रतिभोज्यमिदं वपुः ॥&lt;br&gt;&#xA;भस्मान्तं तच्छरीरं च वेदे सत्यं प्रपद्यते ॥ १९ ॥&lt;br&gt;&#xA;मुधा जातिविकल्पोयं लोकेषु परिकल्प्यते ॥&lt;br&gt;&#xA;मानुष्ये सति सामान्ये कोधमः कोथ चोत्तमः ॥ 4.2.58.१२० ॥&lt;br&gt;&#xA;ब्रह्मादि सृष्टिरेषेति प्रोच्यते वृद्धपूरुषैः ॥&lt;br&gt;&#xA;तस्य स्रष्टुः सुतौ दक्ष मरीची चेति विश्रुतौ ॥ २१ ॥&lt;br&gt;&#xA;मारीचिना कश्यपेन दक्षकन्याः सुलोचनाः ॥&lt;br&gt;&#xA;धर्म्येण किल मार्गेण परिणीतास्त्रयोदश ॥ २२ ॥&lt;br&gt;&#xA;अपीदानीन्तनैर्मर्त्यैरल्पबुद्धिपराक्रमैः॥&lt;br&gt;&#xA;अयं गम्यस्त्वगम्योयं विचारः क्रियते मुधा ॥ २३ ॥&lt;br&gt;&#xA;मुखबाहूरुपज्जातं चातुर्वर्ण्यमिहोदितम् ॥&lt;br&gt;&#xA;कल्पनेयं कृता पूर्वैर्न घटेत विचारतः ॥ २४ ॥&lt;br&gt;&#xA;एकस्यां च तनौ जाता एकस्माद्यदि वा क्वचित् ॥&lt;br&gt;&#xA;चत्वारस्तनयास्तत्किं भिन्नवर्णत्वमाप्नुयुः ॥ २५ ॥&lt;br&gt;&#xA;वर्णावर्णविवेकोयं तस्मान्न प्रतिभासते॥&lt;br&gt;&#xA;अतो भेदो न मन्तव्यो मानुष्ये केनचित्क्वचित् ॥ ॥ २६ ॥&lt;br&gt;&#xA;विज्ञानकौमुदीवाणीमित्याकर्ण्य पुराङ्गनाः ॥&lt;br&gt;&#xA;भर्त्तृशुश्रूषणवतीं विजहुर्मतिमुत्तमाम् ॥ २७ ॥&lt;br&gt;&#xA;अभ्यस्याकर्षणीं विद्यां वशीकृतिमतीमपि ॥&lt;br&gt;&#xA;पुरुषाः सफलीचक्रुः परदारेषु मोहिताः ॥ २८ ॥&lt;br&gt;&#xA;अन्तःपुरचरा नार्यस्तथा राजकुमारकाः ॥&lt;br&gt;&#xA;पौराः पुराङ्गनाश्चापि सर्वे ताभ्यां विमोहिताः ॥ २९ ॥&lt;br&gt;&#xA;वन्ध्यानां चापि वन्ध्यात्वं सा परिव्राजिकाहरत् ॥&lt;br&gt;&#xA;तैस्तैश्च कार्मणोपायैरसौ भाग्यवतीः स्त्रियः ॥ 4.2.58.१३० ॥&lt;br&gt;&#xA;सौभाग्यभाग्यसम्पन्ना व्यधाद्विज्ञानकौमुदी ॥&lt;br&gt;&#xA;कस्यैचिदञ्जनं दत्तं कस्यैचित्तिलकौषधम् ॥ ३१ ॥&lt;br&gt;&#xA;वशीकरणमन्त्रैश्च तथा बह्व्योपि दीक्षिताः ॥&lt;br&gt;&#xA;मन्त्राञ्जपेयुः काश्चिच्च यन्त्राण्यन्या लिखन्ति च ॥३२॥&lt;br&gt;&#xA;काश्चिज्जुह्वति कुण्डाग्नौ नानाद्रव्याणि निश्चलाः ॥&lt;br&gt;&#xA;एवं सर्वेषु पौरेषु निजधर्मेषु सर्वथा ॥&lt;br&gt;&#xA;पराङ्मुखेषु जातेषु प्रोल्ललास वृषेतरः ॥ ३३ ॥&lt;br&gt;&#xA;सिद्धयोकृष्टपच्याद्या नष्टा एनः प्रवेशनात् ॥&lt;br&gt;&#xA;आसीत्कुण्ठितसामर्थ्यो नृपोपि स मनाङ्मनाक् ॥ ३४ ॥&lt;br&gt;&#xA;दूरस्थितोपि विघ्नेशो नृपं निर्विण्णमानसम् ॥&lt;br&gt;&#xA;चकार राज्यकरणे ढुण्ढिराजो रिपुञ्जयम् ॥ ३५ ॥&lt;br&gt;&#xA;अजीगणद्दिवोदासोप्यष्टादश दिनावधिम् ॥&lt;br&gt;&#xA;कदा गन्ता स वै विप्रो यो मां समुपदेक्ष्यति ॥ ३६ ॥&lt;br&gt;&#xA;इत्थमष्टादशे प्राप्ते दिवसे दिवसेश्वरे ॥&lt;br&gt;&#xA;प्राप्ते मध्यं नभोभागं द्वारं प्राप्तो द्विजोत्तमः ॥ ३७ ॥&lt;br&gt;&#xA;स एव पुण्यकीर्त्याख्यो धर्मक्षेत्रादधोक्षजः ॥&lt;br&gt;&#xA;द्विजवेषं समालम्ब्य समायातो नृपान्तिकम् ॥ ३८ ॥&lt;br&gt;&#xA;द्वित्रैः पवित्रैर्बहुधा जयजीवेति वादिभिः ॥&lt;br&gt;&#xA;समेतः स इतो विप्रो मूर्तिमानिव पावकः ॥ ३९ ॥&lt;br&gt;&#xA;विलोक्य तं समायातं दूरादुत्कण्ठितो नृपः ॥&lt;br&gt;&#xA;मेने भवेद्गुरुरयं युक्तो मदुपदेशने ॥ 4.2.58.१४० ॥&lt;br&gt;&#xA;अभिगम्य च तं राजा प्रणम्य च पुनःपुनः ॥&lt;br&gt;&#xA;गृहीत स्वस्तिवचनो निनायान्तःपुरं द्विजम् ॥ ४१ ॥&lt;br&gt;&#xA;मधुपर्केण विधिना तं सम्पूज्य जनाधिपः ॥&lt;br&gt;&#xA;व्यपेताध्वश्रमं स्वस्थं प्रोल्लसन्मुखपङ्कजम् ॥ ४२ ॥&lt;br&gt;&#xA;निवेद्य खाद्यवस्तूनि कृतकृत्य क्रियाविधिम् ॥&lt;br&gt;&#xA;परितृप्तं सुखासीनं पप्रच्छ ब्राह्मणं नृपः ॥ ४३ ॥&lt;br&gt;&#xA;॥ राजोवाच ॥ ॥&lt;br&gt;&#xA;खिन्नोस्मि विप्रवर्याहं राज्यभारं समुद्वहन् ॥&lt;br&gt;&#xA;खेदो नास्त्येव हि परं वैराग्यमिव जायते ॥ ४४ ॥&lt;br&gt;&#xA;किं करोमि क्व गच्छामि कथं मे निर्वृतिर्भवेत् ॥&lt;br&gt;&#xA;पक्षद्वय्येव यातेति मम चिन्तयतो द्विज ॥४५॥&lt;br&gt;&#xA;असीमं सुखसन्तानं भुक्तं राज्यं मया द्विज ॥&lt;br&gt;&#xA;परिक्षीणविपक्षं च त्र्यक्षैश्वर्यमिव स्फुटम् ॥ ४६ ॥&lt;br&gt;&#xA;स्वसामर्थ्यादहं जातः पर्जन्याग्न्यनिलात्मकः ॥&lt;br&gt;&#xA;प्रजाश्च पालिताः सम्यक्पुत्रा इव निजौरसाः ॥ ४७॥&lt;br&gt;&#xA;तर्पिताश्चापि भूदेवा वसुभिश्च दिनेदिने॥&lt;br&gt;&#xA;एकमेवापराद्धं च मया राज्यं प्रशासता ॥ ४८ ॥&lt;br&gt;&#xA;देवास्तृणीकृताः सर्वे स्वतपोबलदर्पतः ॥&lt;br&gt;&#xA;तच्च प्रजोपकारार्थं न स्वार्थं भवता शपे ॥ ४९ ॥&lt;br&gt;&#xA;अधुना गुरुरेधित्वं मम भाग्योदयागतः ॥&lt;br&gt;&#xA;राज्यं तु प्रकरोम्येवं न्यक्कृतान्तकसाध्वसम् ॥ 4.2.58.१५० ॥&lt;br&gt;&#xA;अकालकालकलनं मम राज्ये न कुत्रचित् ॥&lt;br&gt;&#xA;जराव्याधिदरिद्रेभ्यो ममराज्येपि नो भयम् ॥ ५१ ॥&lt;br&gt;&#xA;कोपि धर्मेतरां वृत्तिं न श्रयेन्मयि शासति ॥&lt;br&gt;&#xA;धर्मोदयाजनाः सर्वे सर्वे सन्ति सुखोदयाः ॥ ५२ ॥&lt;br&gt;&#xA;सद्विद्याव्यसनाः सर्वे सर्वेसन्मार्ग चञ्चुराः ॥&lt;br&gt;&#xA;अथवा यदि कल्पान्तं तिष्ठेदायुस्ततोपि किम् ॥ ५३ ॥&lt;br&gt;&#xA;सर्वे भोग्यास्तथा भान्ति यथा चर्वित चर्वणम् ॥&lt;br&gt;&#xA;किं पिष्टपेषणेनात्र राज्येन द्विजपुङ्गव ॥ ५४ ॥&lt;br&gt;&#xA;किमप्युपदिश प्राज्ञ गर्भवासोपशान्तये ॥&lt;br&gt;&#xA;अथवा त्वां प्रपन्नस्य मम किं चिन्तनैरिमः ॥ ५५ ॥&lt;br&gt;&#xA;यदेव कथयस्यद्य तत्करिष्याम्यसंशयम् ॥&lt;br&gt;&#xA;त्वद्विलोकनमात्रेण सर्व एव मनोरथाः ॥ ५६ ॥&lt;br&gt;&#xA;अन्येषामपि जायन्ते जातप्राया ममैव तु ॥&lt;br&gt;&#xA;जाने देवविरोधेन के के न प्रलयं गताः ॥ ५७ ॥&lt;br&gt;&#xA;अवन्तोपि प्रजाः स्वीया निजधर्ममनुव्रताः ॥&lt;br&gt;&#xA;पुरा ते त्रिपुराः शूराः शिवभक्तिपरा अपि ॥ ५८ ॥&lt;br&gt;&#xA;धरामयं रथं कृत्वा धनुः कृत्वा हिमाचलम् ॥&lt;br&gt;&#xA;वेदांश्च वाजिनः कृत्वा गुणं कृत्वा च वासुकिम् ॥ ५९ ॥&lt;br&gt;&#xA;विरिञ्चिं सारथिं कृत्वा कृत्वा विष्णुं च पत्त्रिणम्॥&lt;br&gt;&#xA;रथचक्रे पुष्पवन्तौ प्रतोदं प्रणवात्मकम् ॥ 4.2.58.१६० ॥&lt;br&gt;&#xA;ताराग्रहमयान्कीलान्वरूथं गगनात्मकम् ॥&lt;br&gt;&#xA;ध्वजदण्डसुमेरुं च प्रांशुकल्पतरुं ध्वजम् ॥ ६१ ॥&lt;br&gt;&#xA;योक्त्राणि चक्षुःश्रवसश्छन्दास्यङ्गानि रक्षकान् ॥&lt;br&gt;&#xA;भल्लं कालाग्निरुद्राख्यं पुङ्खीकृत्य प्रभञ्जनम् ॥ ६२ ॥&lt;br&gt;&#xA;हरेणैकेषुपातेन लीलया भस्मसात्कृताः ॥&lt;br&gt;&#xA;बलिर्यज्ञकृतां श्रेष्ठः कृत्वा कपटखर्वताम् ॥ ६३ ॥&lt;br&gt;&#xA;पातालं गमितः पूर्वं हरिणा विक्रमैस्त्रिभिः ॥&lt;br&gt;&#xA;वृत्तवानपि वै वृत्रः सुत्राम्णा विनिसूदितः ॥६४॥&lt;br&gt;&#xA;दधीचिरपि विप्रेन्द्रो देवैरस्थिकृते हतः ॥&lt;br&gt;&#xA;पूर्ववैरमनुस्मृत्य जयार्थं युध्यतो हरेः ॥&lt;br&gt;&#xA;कुशास्त्रैर्विजितस्याजौ तेनैव च दधीचिना ॥ ६५ ॥&lt;br&gt;&#xA;शिवभक्तस्य बाणस्य दोःसहस्रं पुरा हरिः ॥&lt;br&gt;&#xA;चिच्छेद सङ्ख्ये किं तेनापराद्धं साधुवर्तिना ॥ ६६ ॥&lt;br&gt;&#xA;तस्माद्विरोधो भद्राय न भवेद्देवतैः सह ॥&lt;br&gt;&#xA;देवेभ्यो मद्भयं नास्ति सत्पथीनस्य वै मनाक् ॥ ६७ ॥&lt;br&gt;&#xA;यज्ञैर्देवत्वमापन्ना गीर्वाणा वासवादयः ॥&lt;br&gt;&#xA;यज्ञैर्दानैस्तपोभिश्च तेभ्योप्याधिक्यमस्ति मे ॥ ६८ ॥&lt;br&gt;&#xA;अस्तु न्यूनत्वमाधिक्यं किमनेनाधुना मम ॥&lt;br&gt;&#xA;इन्द्रियोपरमः प्राप्तः सुखदस्तवदर्शनात् ॥ ६९ ॥&lt;br&gt;&#xA;इदानीं दिश मे तात कर्मनिर्मूलनक्षमम् ॥&lt;br&gt;&#xA;उपायं त्वमुपायज्ञ येन निर्वृतिमाप्नुयाम् ॥ 4.2.58.१७० ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;गणेशावेशवशतो राज्ञेति यदुदीरितम् ॥&lt;br&gt;&#xA;तदाकर्ण्य हृषीकेशः प्राह ब्राह्मणवेषभृत् ॥ ७१ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;साधुसाधु महाप्राज्ञ नृपचूडामणेऽनघ ॥&lt;br&gt;&#xA;मया यदुपदेष्टव्यं तत्त्वयैव निरूपितम् ॥ ७२ ॥&lt;br&gt;&#xA;त्वमादावेव निर्वृत्तः परं मे मानदो ह्यसि ॥&lt;br&gt;&#xA;क्षालितेन्द्रियपङ्कश्च सुतपः स्वच्छवारिभिः ॥ ७३ ॥&lt;br&gt;&#xA;यदुक्तं भवता भूप तत्सर्वं तथ्यमेव हि ॥&lt;br&gt;&#xA;तव शक्तिं च जानामि विरक्तिं च महामते ॥ ७४ ॥&lt;br&gt;&#xA;न भवत्सदृशो राजा भुवि भूतो भविष्यति ॥&lt;br&gt;&#xA;राज्यं भोक्तुं त्वयाज्ञायि युक्तं यत्तु मुमुक्षसि ॥ ७५ ॥&lt;br&gt;&#xA;विरोधेपि हि देवानां त्वया नापकृतं क्वचित् ॥&lt;br&gt;&#xA;धर्मेतरप्रवेशश्च तव राष्ट्रेपि नोभवत् ॥ ७६ ॥&lt;br&gt;&#xA;प्रवर्तिताभिर्भवता प्रजाभिर्यदनुष्ठितम् ॥&lt;br&gt;&#xA;धर्मे धर्मं स्वधर्मज्ञ तेन तृप्ता दिवौकसः ॥ ७७ ॥&lt;br&gt;&#xA;एक एव हि ते दोषो हृदि मे प्रतिभासते ॥&lt;br&gt;&#xA;काश्या विश्वेश्वरो दूरं यत्कृतो भवता किल ॥ ७८ ॥&lt;br&gt;&#xA;महान्तमपराधं ते जाने भूजानि सत्तम ॥&lt;br&gt;&#xA;इमं तत्पापशान्त्यै च वच्म्युपायं महत्तरम् ॥ ७९ ॥&lt;br&gt;&#xA;सङ्ख्यास्ति यावती देहे देहिनो रोमसम्भवा ॥&lt;br&gt;&#xA;तावतोप्यपराधा वै यान्ति लिङ्ग प्रतिष्ठया ॥ 4.2.58.१८० ॥&lt;br&gt;&#xA;एकं प्रतिष्ठितं येन लिङ्गमत्रेशभक्तितः ॥&lt;br&gt;&#xA;तेनात्मना समं विश्वं जगदेतत्प्रतिष्ठितम् ॥ ८१ ॥&lt;br&gt;&#xA;रत्नाकरे रत्नसङ्ख्या सङ्ख्याविद्भिरपीष्यते ॥&lt;br&gt;&#xA;लिङ्गप्रतिष्ठा पुण्यस्य न तु सङ्ख्येति लिख्यते ॥ ८२ ॥&lt;br&gt;&#xA;तस्मात्सर्वप्रयत्नेन कुरु लिङ्गं प्रतिष्ठितम् ॥&lt;br&gt;&#xA;तया लिङ्ग प्रतिष्ठित्या कृतकृत्यो भविष्यसि ॥८३॥&lt;br&gt;&#xA;इत्युक्त्वा ब्राह्मणो दध्यौ क्षणं निश्चलमानसः ॥&lt;br&gt;&#xA;उवाच च प्रहृष्टास्यो राजानं पाणिना स्पृशन् ॥ ८४ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;अन्यच्च किञ्चित्पश्यामि भूपाल ज्ञानचक्षुषा ॥&lt;br&gt;&#xA;शृणुष्वावहितो भूत्वा तदपि प्राज्ञसत्तम ॥ ८५ ॥&lt;br&gt;&#xA;धन्योसि कृतकृत्योसि मान्योसि महतामपि ॥&lt;br&gt;&#xA;जप्यं च तव नामेह प्रातः शुभफलेप्सुना ॥ ॥ ८६ ॥&lt;br&gt;&#xA;दिवोदास त्वदभ्याशादपि धन्यतरा वयम् ॥&lt;br&gt;&#xA;तेपि धन्यतरा मर्त्ये ये त्वदाख्यां प्रचक्षते ॥८७॥&lt;br&gt;&#xA;स्मायं स्मायं जगौ विप्रो मौलिमान्दोलयन्मुहुः ॥&lt;br&gt;&#xA;हृद्येव बहुशो हृष्टः सम्प्रहृष्टतनूरुहः ॥ ८८ ॥&lt;br&gt;&#xA;अहो भाग्योदयश्चास्य अहो नैर्मल्यमस्य वै ॥&lt;br&gt;&#xA;यदेनमनिशं ध्यायेद्ध्येयो विश्वेश्वरोऽखिलैः ॥ ८९ ॥&lt;br&gt;&#xA;अहो उदर्क एतस्य न कैश्चित्प्रतिपद्यते ॥&lt;br&gt;&#xA;अस्माकमपि यद्दूरमदवीयस्तदस्य यत् ॥ 4.2.58.१९० ॥&lt;br&gt;&#xA;हृद्यालोच्येति विप्रोथ वर्णयित्वा क्षितीश्वरम् ॥&lt;br&gt;&#xA;आविश्चकार तत्सर्वं यत्समाधावलोकयत् ॥ ९१ ॥&lt;br&gt;&#xA;॥ ब्राह्मण उवाच ॥ ॥&lt;br&gt;&#xA;राजंस्तवाद्य फलितो मनोरथ महाद्रुमः ॥&lt;br&gt;&#xA;अनेनैव शरीरेण त्वं गतासि परं पदम् ॥ ९२ ॥&lt;br&gt;&#xA;यथा विश्वेश्वरो नित्यं त्वामेव हृदि शीलयेत् ॥&lt;br&gt;&#xA;तथास्मदादीनपि न द्विजांस्तत्पादलोचनान् ॥ ९३ ॥&lt;br&gt;&#xA;कृतलिङ्गप्रतिष्ठं त्वां सप्तमे ह्यद्य वासरात् ॥&lt;br&gt;&#xA;दिव्यविमानमागत्य नेतुमेष्यति शाम्भवम् ॥ ९४ ॥&lt;br&gt;&#xA;राजंस्त्वं वेत्सि कस्यायं विपाकः सुकृतस्य ते ॥&lt;br&gt;&#xA;वाराणस्याः पुरः सम्यक्सेवनादित्यवैम्यहम् ॥ ९५ ॥&lt;br&gt;&#xA;एकमप्यत्र यः पायाद्वाराणस्यां स्थितं जनम् ॥&lt;br&gt;&#xA;तस्याप्येवं विपाकोस्ति देहान्ते राजसत्तम ॥ ९६ ॥&lt;br&gt;&#xA;इति श्रुत्वा स राजर्षिर्दिवोदासः प्रतापवान् ॥&lt;br&gt;&#xA;ब्राह्मणाय सशिष्याय प्रादात्प्रीतोभिवाञ्छितम् ॥९७॥&lt;br&gt;&#xA;अथ सम्प्रीणितं विप्रं प्रणम्य च मुहर्मुहुः ॥&lt;br&gt;&#xA;प्रोवाच राजा संहृष्टस्तारितोस्मि भवार्णवात् ॥९८॥&lt;br&gt;&#xA;ब्राह्मणोपि प्रहृष्टात्मा परिपूर्णमनोरथः ॥&lt;br&gt;&#xA;समापृच्छ्य महीनाथं स्वेष्टं देशं जगाम ह॥९९॥&lt;br&gt;&#xA;विलोक्य काशीं परितो मायाद्विजवपुर्हरिः॥&lt;br&gt;&#xA;भूयोभूयो विचार्यापि किमत्रातीव पावनम्॥4.2.58.२००॥&lt;br&gt;&#xA;स्थानं यच्चाहमध्यास्य निजभक्तानशेषतः ॥&lt;br&gt;&#xA;नेष्यामि परमं धाम विश्वेशानुग्रहात्परात्॥१॥&lt;br&gt;&#xA;सम्प्रधार्येति भगवान्दृष्ट्वा पाञ्चनदं ह्रदम्॥&lt;br&gt;&#xA;तत्र कृत्वा विधिस्नानं ततस्तत्रैव संस्थितः॥२॥&lt;br&gt;&#xA;प्रतीक्षमाणो लक्ष्मीशो मङ्क्षुत्र्यक्षसमागमम् ॥&lt;br&gt;&#xA;तार्क्ष्यं प्रस्थापयाञ्चक्रे राजवृत्तान्तवेदिनम् ॥ ३ ॥&lt;br&gt;&#xA;दिवोदासोपि राजेन्द्रो विप्रेन्द्रं परिवर्णयन् ॥&lt;br&gt;&#xA;आहूय प्रकृतीः सर्वाः सामात्यान्मण्डलेश्वरान् ॥ ४ ॥&lt;br&gt;&#xA;अध्यक्षानपि सर्वांश्च कोशाश्वेभादिदेशितान् ॥&lt;br&gt;&#xA;पुत्रान्पञ्चशतं प्राग्र्यं सुतं च समरञ्जयम् ॥ ५ ॥&lt;br&gt;&#xA;पुरोहितं प्रतीहारमृत्विजोगणकान्द्विजान् ॥&lt;br&gt;&#xA;सामन्तान्राजपुत्रांश्च सूपकारांश्चिकित्सकान् ॥ ६ ॥&lt;br&gt;&#xA;वैदेशिकानपि बहून्नानाकार्यसमागतान् ॥ सान्तपुरां च महिषीं वृद्धगोपालबालकान् ॥ ७ ॥&lt;br&gt;&#xA;सर्वान्प्रोवाच हृष्टात्मा प्रबद्धकरसम्पुटः ॥&lt;br&gt;&#xA;यथा स ब्राह्मणः प्राह दिनसप्तावधि स्थितिम् ॥ ८ ॥&lt;br&gt;&#xA;आश्चर्यं तेषु शृण्वत्सु विषण्णवदनेषु च ॥&lt;br&gt;&#xA;स्वयं राजगृहं नीत्वा कुमारं समरञ्जयम् ॥ ९ ॥&lt;br&gt;&#xA;अभिषिच्य महाबुद्धिः पौराञ्जानपदानपि ॥&lt;br&gt;&#xA;प्रसादीकृत्य पुण्यात्मा पुनः काशीमगान्नृपः ॥ 4.2.58.२१० ॥&lt;br&gt;&#xA;आगत्य काशीं मेधावी स भूपालो रिपुञ्जयः ॥&lt;br&gt;&#xA;प्रासादं कारयामास स्वर्धुन्याः पश्चिमे तटे ॥ ११ ॥&lt;br&gt;&#xA;रिपून्प्रमथ्य समरे यावती श्रीरुपार्जिता ॥&lt;br&gt;&#xA;तावत्या स हि भूपालः शिवालयमचीक्लृपत् ॥ १२ ॥&lt;br&gt;&#xA;भूपाललक्ष्मीरखिला यत्तत्र विनियोजिता ॥&lt;br&gt;&#xA;भूपालश्रीरिति ख्याता ततः साभूरभूच्छुभा ॥ ॥ १३ ॥&lt;br&gt;&#xA;दिवोदासेश्वरं लिङ्गं प्रतिष्ठाप्य रिपुञ्जयः ॥&lt;br&gt;&#xA;कृतकृत्यमिवात्मानममन्यत नरेश्वरः ॥ १४ ॥&lt;br&gt;&#xA;अथैकस्मिन्दिने राजा तल्लिङ्गं विधिपूर्वकम् ॥&lt;br&gt;&#xA;समभ्यर्च्य नमस्कृत्य यावत्तुष्टाव तुष्टिदम् ॥ १५ ॥&lt;br&gt;&#xA;तावन्नभोङ्गणादाशु दिव्यं यानमवातरत् ॥&lt;br&gt;&#xA;पार्षदैः परितः कीर्णं शूलखट्वाङ्गपाणिभिः ॥ १६ ॥&lt;br&gt;&#xA;अत्यादित्याग्नितेजोभिर्भालनेत्रैः कपर्दिभिः ॥&lt;br&gt;&#xA;शुद्धस्फटिकसङ्काशैरङ्गैर्दीप्तनभोङ्गणैः ॥ १७ ॥&lt;br&gt;&#xA;विभूषाहि फणारत्न ज्योतिः पूजित विग्रहैः ॥&lt;br&gt;&#xA;नित्यप्रकाशसन्त्रस्त तमःश्रित शिरोधरैः ॥ १८ ॥&lt;br&gt;&#xA;चामरव्यग्रहस्ताग्र रुद्रकन्याशतावृतम् ॥&lt;br&gt;&#xA;अथ पारिषदै राजा दिव्यस्रगनुलेपनैः ॥१९॥&lt;br&gt;&#xA;दिव्यैर्दुकूलनेपथ्यैरलञ्चक्रे मुदान्वितैः ॥&lt;br&gt;&#xA;त्रिनेत्रीकृतसद्भाल श्यामीकृतशिरोधरम् ॥ 4.2.58.२२० ॥&lt;br&gt;&#xA;सुगौरीकृतसर्वाङ्गं कपर्दीकृत मौलिजम् ॥&lt;br&gt;&#xA;चतुर्भुजीकृततनुं भूषणीकृतपन्नगम् ॥ २१ ॥&lt;br&gt;&#xA;चन्द्रार्धीकृतमूर्धानं निन्युस्तं पार्षदा दिवम्॥ २२ ॥&lt;br&gt;&#xA;तदा प्रभृति तत्तीर्थं भूपालश्रीरिति श्रुतम् ॥&lt;br&gt;&#xA;तत्र श्राद्धादिकं कृत्वा दानं दत्त्वा स्वशक्तितः ॥ २३ ॥&lt;br&gt;&#xA;दिवोदासेश्वरं दृष्ट्वा समभ्यर्च्य च भक्तितः ॥&lt;br&gt;&#xA;राज्ञश्चाख्यायिकां श्रुत्वा न नरो गर्भमाविशेत् ॥ २४ ॥&lt;br&gt;&#xA;आख्यानमेतन्नृपतेर्दिवोदासस्य पावनम् ॥&lt;br&gt;&#xA;पठित्वा पाठयित्वापि नरः पापैः प्रमुच्यते ॥ २५ ॥&lt;br&gt;&#xA;दिवोदासशुभाख्यानं श्रुत्वा यः समरं विशेत् ॥&lt;br&gt;&#xA;न जातु जायते तस्य भयं वैरिकृतं क्वचित् ॥ २६ ॥&lt;br&gt;&#xA;दिवोदास कथा पुण्या महोत्पात निकृन्तनी ॥&lt;br&gt;&#xA;पठनीया प्रयत्नेन सर्वविघ्नोपशान्तये ॥ २७ ॥&lt;br&gt;&#xA;नावृष्टिर्जायते तत्र नाकालमरणाद्भयम् ॥&lt;br&gt;&#xA;दैवोदासी कथा यत्र सर्वपातकनाशिनी ॥ २८ ॥&lt;br&gt;&#xA;अस्याख्यानस्य पठनाद्विष्णोरिव मनोरथाः ॥&lt;br&gt;&#xA;सम्पूर्णतां गमिष्यन्ति शम्भोश्चिन्तितकारिणः ॥२२९॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्द्धे दिवोदासनिर्वाणप्राप्तिर्नामाष्टपञ्चाशत्तमोऽध्यायः ॥५८॥&lt;/p&gt;</description>
    </item>
    <item>
      <title>०५९ पञ्चनदाविर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/059_panchanadAvirbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/059_panchanadAvirbhAvaH/</guid>
      <description>&lt;p&gt;अगस्त्य उवाच ॥ ॥&lt;br&gt;&#xA;सर्वज्ञ हृदयानन्द गौरीचुम्बितमूर्धज ॥&lt;br&gt;&#xA;तारकान्तक षड्वक्त्र तारिणे भद्रकारिणे ॥ ॥ १ ॥&lt;br&gt;&#xA;सर्वज्ञाननिधे तुभ्यं नमः सर्वज्ञसूनवे ॥&lt;br&gt;&#xA;सर्वथा जितमाराय कुमाराय महात्मने ॥२॥&lt;br&gt;&#xA;कामारिमर्धनारीशं वीक्ष्य कामकृतं किल ॥&lt;br&gt;&#xA;यो जिगाय कुमारोपि मारं तस्मै नमोस्तु ते ॥ ३ ॥&lt;br&gt;&#xA;यदुक्तं भवता स्कन्द मायाद्विजवपुर्हरिः ॥&lt;br&gt;&#xA;काश्यां पञ्चनदं तीर्थमध्यासातीव पावनम्॥ ४ ॥&lt;br&gt;&#xA;भूर्भुवःस्वः प्रदेशेषु काशीपरमपावनम्॥&lt;br&gt;&#xA;तत्रापि हरिणाज्ञायि तीर्थं पञ्चनदं परम् ॥ ५ ॥&lt;br&gt;&#xA;कुतः पञ्चनदं नाम तस्य तीर्थस्य षण्मुख ॥&lt;br&gt;&#xA;कुतश्च सर्वतीर्थेभ्यस्तदासीत्पावनं परम् ॥ ६ ॥&lt;br&gt;&#xA;कथं च भगवान्विष्णुरन्तरात्मा जगत्पतिः ॥&lt;br&gt;&#xA;सर्वेषां जगतां पाता कर्ता हर्ता च लीलया ॥ ७ ॥&lt;br&gt;&#xA;अरूपो रूपमापन्नो ह्यव्यक्तो व्यक्ततां गतः ॥&lt;br&gt;&#xA;निराकारोपि साकारो निष्प्रपञ्चः प्रपञ्चभाक् ॥ ८ ॥&lt;br&gt;&#xA;अजन्मानेकजन्मा च त्वनामास्फुटनामभृत्॥&lt;br&gt;&#xA;निरालम्बोऽखिलालम्बो निर्गुणोपि गुणास्पदम् ॥ ९ ॥&lt;br&gt;&#xA;अहृषीकोहृषीकेशो प्यनङ्घ्रिरपिसर्वगः ॥&lt;br&gt;&#xA;उपसंहृत्य रूपं स्वं सर्वव्यापी जनार्दनः ॥ 4.2.59.१० ॥&lt;br&gt;&#xA;स्थितः सर्वात्मभावेन तीर्थे पञ्चनदे परे ॥&lt;br&gt;&#xA;एतदाख्याहि षड्वक्त्र पञ्चवक्त्राद्यथा श्रुतम् ॥१३॥&lt;br&gt;&#xA;स्कन्द उवाच ॥ ॥&lt;br&gt;&#xA;कथयामि कथामेतां नमस्कृत्य महेश्वरम् ॥&lt;br&gt;&#xA;सर्वाघौघ प्रशमनीं सर्वश्रेयोविधायिनीम् ॥ ३२ ॥&lt;br&gt;&#xA;यथा पञ्चनदं तीर्थं काश्यां प्रथितिमागतम् ॥&lt;br&gt;&#xA;यन्नामग्रहणादेव पापं याति सहस्रधा ॥ १३ ॥&lt;br&gt;&#xA;प्रयागोपि च तीर्थेशो यत्र साक्षात्स्वयं स्थितः ॥&lt;br&gt;&#xA;पापिनां पापसङ्घातं प्रसह्य निजतेजसा ॥ १४ ॥&lt;br&gt;&#xA;हरन्ति सर्वतीर्थानि प्रयागस्य बलेन हि ॥&lt;br&gt;&#xA;तानि सर्वाणि तीर्थानि माघे मकरगे रवौ ॥ १५ ॥&lt;br&gt;&#xA;प्रत्यब्दं निर्मलानि स्युस्तीर्थराज समागमात् ॥&lt;br&gt;&#xA;प्रयागश्चापि तीर्थेन्द्रः सर्वतीर्थार्पितं मलम् ॥ १६ ॥&lt;br&gt;&#xA;महाघिनां महाघं च हरेत्पाञ्चनदाद्बलात् ॥&lt;br&gt;&#xA;यं सञ्चयति पापौघमावर्षं तीर्थनायकः ॥&lt;br&gt;&#xA;तमेकमज्जनादूर्जे त्यजेत्पञ्चनदे ध्रुवम् ॥ १७ ॥&lt;br&gt;&#xA;यथा पञ्चनदोत्पत्तिस्तथा च कथयाम्यहम् ॥&lt;br&gt;&#xA;निशामय महाभाग मित्रावरुणनन्दन ॥ १८ ॥&lt;br&gt;&#xA;पुरा वेदशिरा नाम मुनिरासीन्महातपाः ॥&lt;br&gt;&#xA;भृगुवम्श समुत्पन्नो मूर्तो वेद इवापरः ॥ १९ ॥&lt;br&gt;&#xA;तपस्यतस्तस्य मुनेः पुरोदृग्गोचरं गता ॥&lt;br&gt;&#xA;शुचिरप्सरसां श्रेष्ठा रूपलावण्यशालिनी ॥ 4.2.59.२० ॥&lt;br&gt;&#xA;तस्या दर्शनमात्रेण परिक्षुब्धं मुनेर्मनः ॥&lt;br&gt;&#xA;चस्कन्द स मुनिस्तूर्णं साथ भीता वराप्सराः ॥ २१ ॥&lt;br&gt;&#xA;दूरादेव नमस्कृत्य तमृषिं साभ्यभाषत ॥&lt;br&gt;&#xA;अतीव वेपमानाङ्गी शुचिस्तच्छापभीतितः ॥ २२ ॥&lt;br&gt;&#xA;नापराध्नोम्यहं किञ्चिन्महोग्रतपसान्निधे ॥&lt;br&gt;&#xA;क्षन्तव्यं मे क्षमाधार क्षमारूपास्तपस्विनः ॥ २३ ॥&lt;br&gt;&#xA;मुनीनां मानसं प्रायो यत्पद्मादपि तन्मृदु ॥&lt;br&gt;&#xA;स्त्रियः कठोरहृदयाः स्वरूपेणैव सत्तम ॥ २४ ॥&lt;br&gt;&#xA;इति श्रुत्वा वचस्तस्याः शुचेरप्सरसो मुनिः ॥&lt;br&gt;&#xA;विवेकसेतुना स्तम्भीन्महारोषनदीरयम् ॥ २५ ॥&lt;br&gt;&#xA;उवाच च प्रसन्नात्मा शुचे शुचिरसि ध्रुवम् ॥&lt;br&gt;&#xA;न मेऽल्पोपि हि दोषोत्र न ते दोषोस्ति सुन्दरि ॥ ॥ २६ ॥&lt;br&gt;&#xA;वह्निस्वरूपा ललना नवनीत समः पुमान् ॥&lt;br&gt;&#xA;अनभिज्ञा वदन्तीति विचारान्महदन्तरम् ॥ २७ ॥&lt;br&gt;&#xA;स्निह्येदुद्धृतसारोपि वह्नेः संस्पर्शमाप्य वै ॥&lt;br&gt;&#xA;चित्रं स्त्र्याख्या समादानात्पुमान्स्निह्यति दूरतः ॥ २८ ॥&lt;br&gt;&#xA;अतः शुचे न भेतव्यं त्वया शुचि मनोगते ॥&lt;br&gt;&#xA;अतर्कितोपस्थितया त्वया च स्खलितं मया ॥ २९ ॥&lt;br&gt;&#xA;स्खलनान्न तथा हानिरकामात्तपसो मुनेः ॥&lt;br&gt;&#xA;यथा क्षणान्धीकरणाद्धानिः कोपरयादरेः ॥ 4.2.59.३० ॥&lt;br&gt;&#xA;कोपात्तपः क्षयं याति सञ्चितं यत्सुकृच्छ्रतः ॥&lt;br&gt;&#xA;यथाभ्रपटलं प्राप्य प्रकाशः पुष्पवन्तयोः ॥ ३१ ॥&lt;br&gt;&#xA;अनर्थकारिणः क्रोधात्क्वार्थानाम्परिजृभणम् ॥&lt;br&gt;&#xA;क्व वा खलजनोत्सेधात्साधूनां परिवर्धनम् ॥ ३२ ॥&lt;br&gt;&#xA;अमर्षे कर्षति मनो मनोभू सम्भवः कुतः ॥&lt;br&gt;&#xA;विधुन्तुदे तुदत्युच्चैर्विधुं कुत्रास्ति कौमुदी ॥ ३३ ॥&lt;br&gt;&#xA;ज्वलतो रोषदावाग्नेः क्व वा शान्तितरोः स्थितिः ॥&lt;br&gt;&#xA;दृष्टा केनापि किं क्वापि सिंहात्कलभसुस्थता ॥ ३४ ॥&lt;br&gt;&#xA;तस्मात्सर्वप्रयत्नेन प्रतीपः प्रतिघातुकः ॥&lt;br&gt;&#xA;चतुर्वर्गस्य देहस्य परिहेयो विपश्चिता ॥ ३५ ॥&lt;br&gt;&#xA;इदानीं शृणु कल्याणि कर्तव्यं यत्त्वया शुचे ॥&lt;br&gt;&#xA;अमोघबीजा हि वयं तद्बीजमुररी कुरु ॥ ३६ ॥&lt;br&gt;&#xA;एतस्मिन्रक्षिते वीर्ये परिस्कन्ने त्वदीक्षणात् ॥ त्वया तव भवित्रेकं कन्यारत्नं महाशुचि ॥ ३७ ॥&lt;br&gt;&#xA;इत्युक्ता तेन मुनिना पुनर्जातेव साप्सराः ॥&lt;br&gt;&#xA;महाप्रसाद इत्युक्त्वा मुनेः शुक्रमजीगिलत् ॥ ३८ ॥&lt;br&gt;&#xA;अथ कालेन दिव्यस्त्री कन्यारत्नमजीजनत् ॥&lt;br&gt;&#xA;अतीव नयनानन्दि निधानं रूपसम्पदाम् ॥ ३९ ॥&lt;br&gt;&#xA;तस्यैव वेदशिरस आश्रमे तां निधाय सा ॥&lt;br&gt;&#xA;शुचिरप्सरसां श्रेष्ठा जगाम च यथेप्सितम् ॥4.2.59.४०॥&lt;br&gt;&#xA;तां च वेदशिराः कन्यां स्नेहेन समवर्धयत् ॥&lt;br&gt;&#xA;क्षीरेण स्वाश्रमस्थाया हरिण्या हरिणीक्षणाम् ॥४१॥&lt;br&gt;&#xA;मुनिर्नाम ददौ तस्यै धूतपापेति चार्थवत् ॥&lt;br&gt;&#xA;यन्नामोच्चारणेनापि कम्पते पातकावली ॥४२॥&lt;br&gt;&#xA;सर्वलक्षणशोभाढ्यां सर्वावयव सुन्दरीम् ॥&lt;br&gt;&#xA;मुनिस्तत्याज नोत्सङ्गात्क्षणमात्रमपि क्वचित् ॥ ४३ ॥&lt;br&gt;&#xA;दिनेदिने वर्धमानां तां पश्यन्मुमुदे भृशम् ॥&lt;br&gt;&#xA;क्षीरनीरधिवद्रम्यां निशि चान्द्रमसीं कलाम् ॥ ४४ ॥&lt;br&gt;&#xA;अथाष्टवार्षिकीं दृष्ट्वा तां कन्यां स मुनीश्वरः ॥&lt;br&gt;&#xA;कस्मै देयेति सञ्चित्य तामेव समपृच्छत ॥ ४५॥&lt;br&gt;&#xA;॥ वेदशिरा उवाच ॥ ॥&lt;br&gt;&#xA;अयि पुत्रि महाभागे धूतपापे शुभेक्षणे ॥&lt;br&gt;&#xA;कस्मै दद्यावराय त्वां त्वमेवाख्याहि तं वरम् ॥ ४६ ॥&lt;br&gt;&#xA;अतिस्नेहार्द्रचित्तस्य जनेतुश्चेति भाषितम् ॥&lt;br&gt;&#xA;निशम्य धूतपापा सा प्रोवाच विनतानना ॥ ४७ ॥&lt;br&gt;&#xA;॥ धूतपापोवाच॥ ॥&lt;br&gt;&#xA;जनेतर्यद्यहं देया सुन्दराय वराय ते ॥&lt;br&gt;&#xA;तदा तस्मै प्रयच्छ त्वं यमहं कथयामि ते ॥ ४८ ॥&lt;br&gt;&#xA;तुभ्यं च रोचते तात शृणोत्ववहितो भवान् ॥&lt;br&gt;&#xA;सर्वेभ्योतिपवित्रो यो यः सर्वेषां नमस्कृतः ॥ ४९ .॥&lt;br&gt;&#xA;सर्वे यमभिलष्यन्ति यस्मात्सर्वसुखोदयः ॥&lt;br&gt;&#xA;कदाचिद्यो न नश्येत यः सदैवानुवर्तते ॥ 4.2.59.५० ॥&lt;br&gt;&#xA;इहामुत्रापि यो रक्षेन्महापदुदयाद्ध्रुवम् ॥&lt;br&gt;&#xA;सर्वे मनोरथा यस्मात्परिपूर्णा भवन्ति हि ॥ ५१ ॥&lt;br&gt;&#xA;दिनेदिने च सौभाग्यं वर्धते यस्य सन्निधौ ॥&lt;br&gt;&#xA;नैरन्तर्येण यत्सेवां कुर्वतो न भयं क्वचित् ॥ ५२ ॥&lt;br&gt;&#xA;यन्नामग्रहणादेव केपि वाधां न कुर्वते ॥&lt;br&gt;&#xA;यदाधारेण तिष्ठन्ति भुवनानि चतुर्दश ॥ ५३ ॥&lt;br&gt;&#xA;एवमाद्या गुणा यस्य वरस्य वरचेष्टितम् ॥&lt;br&gt;&#xA;तस्मै प्रयच्छ मां तात मम तेपीहशर्मणे ॥ ५४ ॥&lt;br&gt;&#xA;एतच्छ्रुत्वापि ता तस्या भृशं मुदमवाप ह ॥&lt;br&gt;&#xA;धन्योस्मि धन्या मे पूर्वे येषामैषा सुतान्वये ॥ ५५ ॥&lt;br&gt;&#xA;ध्रुवा हि धूतपापासौ यस्या ईदृग्विधा मतिः ॥&lt;br&gt;&#xA;ईदृग्विधैर्गुणगणैर्गरिम्णा कोत्र वै भवेत् ॥ ५६ ॥&lt;br&gt;&#xA;अथवा स कथं लभ्यो विना पुण्यभरोदयम् ॥&lt;br&gt;&#xA;इति क्षणं समाधाय मनः स मुनिपुङ्गवः ॥ ५७ ॥&lt;br&gt;&#xA;ज्ञानेन तं समालोच्य वरमीदृग्गुणोदयम् ॥&lt;br&gt;&#xA;धन्यां कन्यां बभाषेथ शृणु वत्से शुभैषिणि ॥ ५८ ॥&lt;br&gt;&#xA;॥ पितोवाच ॥ ॥&lt;br&gt;&#xA;वरस्य ये त्वया प्रोक्ता गुणा एते विचक्षणे ॥&lt;br&gt;&#xA;एषां गुणानामाधारो वरोस्तीति विनिश्चितम् ॥ ५९ ॥&lt;br&gt;&#xA;परं स सुखलभ्यो न नितरां सुभगाकृतिः ॥&lt;br&gt;&#xA;तपः पणेन स क्रय्यः सुतीर्थविपणौ क्वचित् ॥ 4.2.59.६० ॥&lt;br&gt;&#xA;तीर्थभारैः स सुलभो न कौलीन्येन कन्यके ॥&lt;br&gt;&#xA;न वेदशास्त्राभ्यसनैर्न चैश्वर्यबलेन वै ॥ ६१ ॥&lt;br&gt;&#xA;न सौन्दर्येण वपुषा न बुद्ध्या न पराक्रमैः ॥&lt;br&gt;&#xA;एकयैव मनः शुद्ध्या करणानां जयेन च ॥ ६२ ॥&lt;br&gt;&#xA;महातपः सहायेन दमदानदयायुजा ॥&lt;br&gt;&#xA;लभ्यते स महाप्राज्ञो नान्यथा सदृशः पतिः ॥ ६३ ॥&lt;br&gt;&#xA;इति श्रुत्वाथ सा कन्या पितरं प्रणिपत्य च ॥&lt;br&gt;&#xA;अनुज्ञां प्रार्थयामास तपसे कृतनिश्चया ॥ ६४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कृतानुज्ञा जनेत्रा सा क्षेत्रे परमपावने ॥&lt;br&gt;&#xA;तपस्तताप परमं यदसाध्यं तपस्विभिः ॥ ६५ ॥&lt;br&gt;&#xA;क्व सा बालातिमृद्वङ्गी क्व च तत्तादृशं तपः ॥&lt;br&gt;&#xA;कठोरवर्ष्मसंसाध्यमहो सच्चेतसो धृतिः ॥ ६६ ॥&lt;br&gt;&#xA;धारासारा सुवर्षासु महावातवतीष्वलम् ॥&lt;br&gt;&#xA;शिलासु सावकाशासु सा बह्वीरनयन्निशाः ॥ ६७ ॥&lt;br&gt;&#xA;श्रुत्वा गर्जरवं घोरं दृष्ट्वा विद्युच्चमत्कृतीः ॥&lt;br&gt;&#xA;आसारसीकरैः क्लिन्ना न चकम्पे मनाक्च सा ॥ ६८ ॥&lt;br&gt;&#xA;तडित्स्फुरन्तीत्वसकृत्तमिस्रासु तपोवने ॥&lt;br&gt;&#xA;यातायातं करोतीव द्रष्टुं तत्तपसः स्थितिम् ॥६९॥&lt;br&gt;&#xA;तपर्तुरेव साक्षाच्च कुमारी कैतवात्किल॥&lt;br&gt;&#xA;पञ्चाग्नीन्परिधायात्र तपस्यति तपोवने॥4.2.59.७०॥&lt;br&gt;&#xA;जलाभिलाषिणी बाला न मनागपि सा पिबत्॥&lt;br&gt;&#xA;कुशाग्रतोयपृषतं पञ्चाग्निपरितापिता॥७१॥&lt;br&gt;&#xA;रोमाञ्च कञ्चुकवती वेपमानतनुच्छदा॥&lt;br&gt;&#xA;पर्यक्षिपत्क्षपाः क्षामा तपसा हैमनीश्च सा ॥७२॥&lt;br&gt;&#xA;निशीथिनीषु शिशिरे श्रयन्ती सारसं रसम् ॥&lt;br&gt;&#xA;मेने सा सारसैः केयमुद्यताद्येति पद्मिनी ॥ ७३ ॥&lt;br&gt;&#xA;मनस्विनामपि मनोरागतां सृजते मधौ ॥&lt;br&gt;&#xA;तदोष्ठपल्लवाद्रागो जह्रे माकन्दपल्लवैः ॥ ७४ ॥&lt;br&gt;&#xA;वसन्ते निवसन्ती सा वने बालाचलम्मनः ॥&lt;br&gt;&#xA;चक्रे तपस्यपि श्रुत्वा कोकिला काकलीरवम् ॥ ७५ ॥&lt;br&gt;&#xA;बन्धुजीवेऽधररुचिं कलहंसे कलागतीः ॥&lt;br&gt;&#xA;निक्षेपमिव सा क्षिप्त्वा शरद्यासीत्तपोरता॥ ७६ ॥&lt;br&gt;&#xA;अपास्तभोगसम्पर्का भोगिनां वृत्तिमाश्रिता ॥&lt;br&gt;&#xA;क्षुदुद्बोधनिरोधाय धूतपापा तपस्विनी ॥ ॥ ७७ ॥&lt;br&gt;&#xA;शाणेन मणिवल्लीढा कृशाप्यायादनर्घताम् ॥&lt;br&gt;&#xA;तथापि तपसा क्षामा दिदीपे तत्तनुस्तराम् ॥ ७८ ॥&lt;br&gt;&#xA;निरीक्ष्य तां तपस्यन्तीं विधिः संशुद्धमानसाम् ॥&lt;br&gt;&#xA;उपेत्योवाच सुप्रज्ञे प्रसन्नोस्मि वरं वृणु ॥ ७९ ॥&lt;br&gt;&#xA;सा चतुर्वक्त्रमालोक्य हंसयानोपरिस्थितम् ॥&lt;br&gt;&#xA;प्रणम्य प्राञ्जलिः प्रीता प्रोवाचाथ प्रजापतिम् ॥ 4.2.59.८० ॥&lt;br&gt;&#xA;॥ धूतपापोवाच ॥ ॥&lt;br&gt;&#xA;पितामह वरो मह्यं यदि देयो वरप्रद ॥&lt;br&gt;&#xA;सर्वेभ्यः पावनेभ्योपि कुरु मामतिपावनीम् ॥ ८१ ॥&lt;br&gt;&#xA;स्रष्टा तदिष्टमाकर्ण्य नितरां तुष्टमानसः ॥&lt;br&gt;&#xA;प्रत्युवाचाथ तां बालां विमलां विमलेषिणीम् ॥ ८२ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;धूतपापे पवित्राणि यानि सन्त्यत्र सर्वतः ॥&lt;br&gt;&#xA;तेभ्यः पवित्रमतुलं त्वमेधि वरतो मम ॥ ८३ ॥&lt;br&gt;&#xA;तिस्रः कोट्योऽर्धकोटी च सन्ति तीर्थानि कन्यके ॥&lt;br&gt;&#xA;दिवि भुव्यन्तरिक्षे च पावनान्युत्तरोत्तरम् ॥ ८४ ॥&lt;br&gt;&#xA;तानि सर्वाणि तीर्थानि त्वत्तनौ प्रतिलोम वै ॥&lt;br&gt;&#xA;वसन्तु मम वाक्येन भव सर्वातिपावनी ॥ ८५ ॥&lt;br&gt;&#xA;इत्युक्त्वान्तर्दधे वेधाः सापि निर्धूतकल्मषा ॥&lt;br&gt;&#xA;धूतपापोटजं प्राप्ताथो वेदशिरसः पितुः ॥ ८६ ॥&lt;br&gt;&#xA;कदाचित्तां समालोक्य खेलन्तीमुटजाजिरे ॥&lt;br&gt;&#xA;धर्मस्तत्तपसाकृष्टः प्रार्थयामास कन्यकाम् ॥ ८७ ॥&lt;br&gt;&#xA;॥धर्म उवाच ॥ ॥&lt;br&gt;&#xA;पृथुश्रोणि विशालाक्षि क्षामोदरि शुभानने ॥&lt;br&gt;&#xA;क्रीतः स्वरूपसम्पत्त्या त्वयाहं देहि मे रहः ॥ ८८ ॥&lt;br&gt;&#xA;नितरां बाधते कामस्त्वत्कृते मां सुलोचने ॥&lt;br&gt;&#xA;अज्ञातनाम्ना सा तेन प्रार्थितेत्यसकृद्ग्रहः ॥ ८९ ॥&lt;br&gt;&#xA;उवाच सा पिता दाता तं प्रार्थय सुदुर्मते ॥&lt;br&gt;&#xA;पितृप्रदेया यत्कन्या श्रुतिरेषा सनातनी ॥ 4.2.59.९० ॥&lt;br&gt;&#xA;निशम्येति वचो धर्मो भाविनोर्थस्य गौरवात् ॥&lt;br&gt;&#xA;पुनर्निबन्धयाञ्चक्रे ऽपधृतिर्धृतिशालिनीम् ॥ ९१ ॥&lt;br&gt;&#xA;॥ धर्म उवाच ॥ ॥&lt;br&gt;&#xA;न प्रार्थयेहं सुभगे पितरं तव सुन्दरि ॥&lt;br&gt;&#xA;गान्धर्वेण विवाहेन कुरु मे त्वं समीहितम् ॥ ९२ ॥&lt;br&gt;&#xA;इति निर्बन्धवद्वाक्यं सा निशम्य कुमारिका ॥&lt;br&gt;&#xA;पितुः कन्याफलन्दित्सुः पुनराहेति तं द्विजम् ॥ ९३ ॥&lt;br&gt;&#xA;अरे जडमते मा त्वं पुनर्ब्रूहीति याह्यतः ॥&lt;br&gt;&#xA;इत्युक्तोपि कुमार्या स नातिष्ठन्मदनातुरः ॥ ९४ ॥&lt;br&gt;&#xA;ततः शशाप तं बाला प्रबला तपसो बलात् ॥&lt;br&gt;&#xA;जडोसि नितरां यस्माज्जलाधारो नदो भव ॥ ९५ ॥&lt;br&gt;&#xA;इति शप्तस्तया सोथ तां शशाप क्रुधान्वितः ॥&lt;br&gt;&#xA;कठोरहृदये त्वं तु शिला भव सुदुर्मते ॥ ९६ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इत्यन्योन्यस्य शापेन मुने धर्मो नदोऽभवत् ॥&lt;br&gt;&#xA;अविमुक्ते महाक्षेत्रे ख्यातो धर्मनदो महान् ॥ ९७ ॥&lt;br&gt;&#xA;साप्याह पितरं त्रस्ता स्वशिलात्वस्य कारणम्॥&lt;br&gt;&#xA;ध्यानेन धर्मं विज्ञाय मुनिः कन्यामथाब्रवीत् ॥ ९८ ॥&lt;br&gt;&#xA;मा भैः पुत्रि करिष्यामि तव सर्वं शुभोदयम् ॥&lt;br&gt;&#xA;तच्छापो नान्यथा भूयाच्चन्द्रकान्तशिला भव ॥ ९९ ॥&lt;br&gt;&#xA;चन्द्रोदयमनुप्राप्य द्रवीभूततनुस्ततः ॥&lt;br&gt;&#xA;धुनी भव सुते साध्वि धूतपापेति विश्रुता ॥ 4.2.59.१०० ॥&lt;br&gt;&#xA;स च धर्मनदः कन्ये तव भर्ता सुशोभनः ॥&lt;br&gt;&#xA;तैर्गुणैः परिपूर्णाङ्गो ये गुणाः प्रार्थितास्त्वया ॥ १ ॥&lt;br&gt;&#xA;अन्यच्च शृणु सद्बुद्धे ममापि तपसो बलात् ॥&lt;br&gt;&#xA;द्वैरूप्यं भवतोर्भावि प्राकृतं च द्रवं च वै ॥ २ ॥&lt;br&gt;&#xA;इत्याश्वास्य पिता कन्यां धूतपापां परन्तप ॥&lt;br&gt;&#xA;चन्द्रकान्तशिलाभूतामनुजग्राह बुद्धिमान् ॥३॥&lt;br&gt;&#xA;तदारभ्य मुने काश्यां ख्यातो धर्मनदो ह्रदः ॥&lt;br&gt;&#xA;धर्मो द्रवस्वरूपेण महापातकनाशनः ॥ ४ ॥&lt;br&gt;&#xA;धुनी च धूतपापा सा सर्वतीर्थमयी शुभा ॥&lt;br&gt;&#xA;हरेन्महाघसङ्घातान्कूलजानिव पादपान् ॥ ॥ ५ ॥&lt;br&gt;&#xA;तत्र धर्मनदे तीर्थे धूतपापा समन्विते ॥&lt;br&gt;&#xA;यदा न स्वर्धुनी तत्र तदा ब्रध्नस्तपो व्यधात् ॥ ६ ॥&lt;br&gt;&#xA;गभस्तिमाली भगवान्गभस्तीश्वर सन्निधौ ॥&lt;br&gt;&#xA;शीलयन्मङ्गलां गौरीं तप उग्रं चचार ह ॥ ७ ॥&lt;br&gt;&#xA;नाम्ना मयूखादित्यस्य तीर्थे तत्र तपस्यतः ॥&lt;br&gt;&#xA;किरणेभ्यः प्रववृते महास्वेदोतिखेदतः ॥ ८ ॥&lt;br&gt;&#xA;किरणेभ्यः प्रवृत्ताया महास्वेदस्य सन्ततिः ॥&lt;br&gt;&#xA;ततः सा किरणानाम जाता पुण्या तरङ्गिणी॥९॥&lt;br&gt;&#xA;महापापान्धतमसं किरणाख्या तरङ्गिणी॥&lt;br&gt;&#xA;ध्वंसयेत्स्नानमात्रेण मिलिता धूतपापया ॥4.2.59.११०॥&lt;br&gt;&#xA;आदौ धर्मनदः पुण्यो मिश्रितो धूतपापया ॥&lt;br&gt;&#xA;यया धूतानि पापानि सर्वतीर्थीकृतात्मना ॥ ११ ॥&lt;br&gt;&#xA;ततोपि मिलितागत्य किरणा रविणैधिता ॥&lt;br&gt;&#xA;यन्नामस्मरणादेव महामोहोन्धतां व्रजेत्॥१२॥&lt;br&gt;&#xA;किरणा धूतपापे च तस्मिन्धर्मनदे शुभे ॥&lt;br&gt;&#xA;स्रवन्त्यौ पापसंहर्त्र्यौ वाराणस्यां शुभद्रवे ॥ १३ ॥&lt;br&gt;&#xA;ततो भागीरथी प्राप्ता तेन दैलीपिना सह ॥&lt;br&gt;&#xA;भागीरथी समायाता यमुना च सरस्वती ॥ १४ ॥&lt;br&gt;&#xA;किरणा धूतपापा च पुण्यतोया सरस्वती ॥&lt;br&gt;&#xA;गङ्गा च यमुना चैव पञ्चनद्योत्र कीर्तिताः ॥ १५ ॥&lt;br&gt;&#xA;अतः पञ्चनदं नाम तीर्थं त्रैलोक्यविश्रुतम् ॥&lt;br&gt;&#xA;तत्राप्लुतो न गृह्णीयाद्देहं ना पाञ्चभौतिकम् ॥ १६ ॥&lt;br&gt;&#xA;अस्मिन्पञ्चनदीनां च सम्भेदेघौघभेदिनि ॥&lt;br&gt;&#xA;स्नानमात्रात्प्रयात्येव भित्त्वा ब्रह्माण्डमण्डपम् ॥ १७ ॥&lt;br&gt;&#xA;तीर्थानि सन्ति भूयांसि काश्यामत्र पदेपदे ॥&lt;br&gt;&#xA;न पञ्चनदतीर्थस्य कोट्यंशेन समान्यपि ॥ १८ ॥&lt;br&gt;&#xA;प्रयागे माघमासे तु सम्यक्स्नातस्य यत्फलम् ॥&lt;br&gt;&#xA;तत्फलं स्याद्दिनैकेन काश्यां पञ्चनदे ध्रुवम् ॥ १९ ॥&lt;br&gt;&#xA;स्नात्वा पञ्चनदे तीर्थे कृत्वा च पितृतर्पणम् ॥&lt;br&gt;&#xA;बिन्दुमाधवमभ्यर्च्य न भूयो जन्मभाग्भवेत् ॥ 4.2.59.१२० ॥&lt;br&gt;&#xA;यावत्सङ्ख्यास्तिलादत्ताः पितृभ्यो जलतर्पणे ॥&lt;br&gt;&#xA;पुण्ये पञ्चनदे तीर्थे तृप्तिः स्यात्तावदाब्दिकी ॥ २१ ॥&lt;br&gt;&#xA;श्रद्धया यैः कृतं श्राद्धं तीथें पञ्चनदे शुभे ॥&lt;br&gt;&#xA;तेषां पितामहा मुक्ता नानायोनि गता अपि ॥ २२ ॥&lt;br&gt;&#xA;यमलोके पितृगणैर्गाथेयं परिगीयते ॥&lt;br&gt;&#xA;महिमानं पाञ्चनदं दृष्ट्वा श्राद्धविधानतः ॥२३॥&lt;br&gt;&#xA;अस्माकमपि वंश्योत्र कश्चिच्छ्राद्धं करिष्यति ॥&lt;br&gt;&#xA;काश्यां पञ्चनदं प्राप्य येन मुच्यामहे वयम्॥ २४ ॥&lt;br&gt;&#xA;इयं गाथा प्रतिदिनं श्राद्धदेवस्य सन्निधौ ॥&lt;br&gt;&#xA;पितृभिः परिगीयेत काश्यां पञ्चनदं प्रति ॥ २५ ॥&lt;br&gt;&#xA;तत्र पञ्चनदे तीर्थे यत्किञ्चिद्दीयते वसु ॥&lt;br&gt;&#xA;कल्पक्षयेपि न भवेत्तस्य पुण्यस्य सङ्क्षयः ॥२६॥&lt;br&gt;&#xA;वन्ध्यापि वर्षपर्यन्तं स्नात्वा पञ्चनदे ह्रदे ॥&lt;br&gt;&#xA;समर्च्य मङ्गलां गौंरीं पुत्रं जनयति ध्रुवम् ॥ २७ ॥&lt;br&gt;&#xA;जलैः पाञ्चनदैः पुण्यैर्वाससा पारिशोधितैः ॥&lt;br&gt;&#xA;महाफलमवाप्नोति स्नपयित्वेष्टदेवताम् ॥ २८ ॥&lt;br&gt;&#xA;पञ्चामृतानां कलशैरष्टोत्तरशतोन्मितैः ॥&lt;br&gt;&#xA;तुलितोधिकतां यातो बिन्दुः पञ्चनदाम्भसः ॥२९॥&lt;br&gt;&#xA;पञ्चकूर्चेन पीतेन यात्र शुद्धिरुदाहृता ॥&lt;br&gt;&#xA;सा शुद्धिः श्रद्धया प्राश्य बिन्दुं पाञ्चनदाम्भसः ॥ 4.2.59.१३० ॥&lt;br&gt;&#xA;भवेदवभृथस्नानाद्राजसूयाश्वमेधयोः ॥&lt;br&gt;&#xA;यत्फलं तच्छतगुणं स्नानात्पाञ्चनदाम्भसा ॥३१॥&lt;br&gt;&#xA;राजसूयाश्वमेधौ च भवेतां स्वर्गसाधनम् ॥&lt;br&gt;&#xA;आब्रह्मघटिकाद्वन्द्वं मुक्त्यै पाञ्चनदाप्लुतिः ॥३२॥&lt;br&gt;&#xA;स्वर्गराज्याभिषेकोपि न तथा सम्मतः सताम् ॥&lt;br&gt;&#xA;अभिषेकः पाञ्चनदो यथानल्पसुखप्रदः ॥३३॥&lt;br&gt;&#xA;वरं वाराणसीं प्राप्य भृत्यः पञ्चनदोक्षिणाम् ॥&lt;br&gt;&#xA;नान्यत्र सेवकीभूत भूपकोटिर्नरेश्वरः ॥ ३४ ॥&lt;br&gt;&#xA;यैर्न पञ्चनदे स्नातं कार्तिके पापहारिणि ॥&lt;br&gt;&#xA;तेऽद्यापि गर्भे तिष्ठन्ति पुनस्ते गर्भवासिनः ॥ ३५ ॥&lt;br&gt;&#xA;कृते धर्मनदं नाम त्रेतायां धूतपापकम् ॥&lt;br&gt;&#xA;द्वापरे बिन्दुतीर्थं च कलौ पञ्चनदं स्मृतम्॥ ३६ ॥&lt;br&gt;&#xA;शतं समास्तपस्तप्त्वा कृते यत्प्राप्यते फलम् ॥&lt;br&gt;&#xA;तत्कार्तिके पञ्चनदे सकृत्स्नानेन लभ्यते ॥ ३७ ॥&lt;br&gt;&#xA;इष्टापूर्तेषु धर्मेषु यावजन्मकृतेषु यत् ॥&lt;br&gt;&#xA;अन्यत्र स्यात्फलं तत्स्यादूर्जे धर्मनदाप्लवात् ॥ ३८ ॥&lt;br&gt;&#xA;न धूतपाप सदृशं तीर्थं क्वापि महीतले ॥&lt;br&gt;&#xA;यदेकस्नानतो नश्येदघं जन्मत्रयार्जितम् ॥ ३९ ॥&lt;br&gt;&#xA;बिन्दुतीर्थे नरो दत्त्वा काञ्चनं कृष्णलोन्मितम् ॥&lt;br&gt;&#xA;न दरिद्रो भवेत्क्वापि न स्वर्णेन वियुज्यते ॥ 4.2.59.१४० ॥&lt;br&gt;&#xA;गोभूतिलहिरण्याश्व वासोन्नस्रग्विभूषणम् ॥&lt;br&gt;&#xA;यत्किञ्चिद्बिन्दुतीर्थेत्र दत्त्वाक्षयमवाप्नुयात् ॥ ४१ ॥&lt;br&gt;&#xA;एकामप्याहुतिं दत्त्वा समिद्धेग्नौ विधानतः ॥&lt;br&gt;&#xA;पुण्ये धर्मनदे तीर्थे कोटिहोमफलं लभेत् ॥ ४२ ॥&lt;br&gt;&#xA;न पञ्चनदतीर्थस्य महिमानमनन्तकम् ॥&lt;br&gt;&#xA;कोपि वर्णयितुं शक्तश्चतुर्वर्ग शुभौकसः ॥ ४३ ॥&lt;br&gt;&#xA;श्रुत्वाख्यानमिदं पुण्यं श्रावयित्वापि भक्तितः ॥&lt;br&gt;&#xA;सर्वपापविशुद्धात्मा विष्णुलोके महीयते ॥ ४४ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थें काशीखण्ड उत्तरार्धे पञ्चनदाविर्भावो नामैकोनषष्टितमोऽध्यायः ॥ ५९ ॥&lt;/p&gt;</description>
    </item>
    <item>
      <title>०६० बिन्दुमाधवाविर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/060_bindumAdhavAvirbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/060_bindumAdhavAvirbhAvaH/</guid>
      <description>&lt;p&gt;स्कन्द उवाच ॥&lt;br&gt;&#xA;उक्ता पञ्चनदोत्पत्तिर्मित्रावरुणनन्दन ॥&lt;br&gt;&#xA;इदानीं कथयिष्यामि माधवाविष्कृतिं पराम् ॥ १ ॥&lt;br&gt;&#xA;यां श्रुत्वा श्रद्धया धीमान्पापेभ्यो मुच्यते क्षणात् ॥&lt;br&gt;&#xA;न च श्रिया वियुज्येत संयुज्येत वृषेण च ॥ २ ॥&lt;br&gt;&#xA;आगत्य मन्दरादद्रेरुपेन्द्रश्चन्द्रशेखरम् ॥&lt;br&gt;&#xA;आपृच्छ्य तार्क्ष्यरथगः क्षणाद्वाराणसीं पुरीम्॥ ३ ॥&lt;br&gt;&#xA;दिवो दासं महीपालं समुच्चाट्य स्वमायया ॥&lt;br&gt;&#xA;स्थित्वा पादोदके तीर्थे केशवाख्य स्वरूपतः ॥ ४ ॥&lt;br&gt;&#xA;महिमानं परं काश्यां विचार्य सुविचार्य च ॥&lt;br&gt;&#xA;दृष्ट्वा पञ्चनदं तीर्थं परां मुदमवाप ह ॥ ५ ॥&lt;br&gt;&#xA;उवाच च प्रसन्नात्मा पुण्डरीकविलोचनः ॥&lt;br&gt;&#xA;अगण्या अपि वैकुण्ठ गुणा विगणिता मया ॥ ६ ॥&lt;br&gt;&#xA;क्व क्षीरनीरधौ सन्ति तावन्तो निर्मला गुणाः ॥&lt;br&gt;&#xA;यावन्तो विजयं तेत्र काश्यां पञ्चनदे ह्रदे ॥ ७ ॥&lt;br&gt;&#xA;श्वेतद्वीपेपि सामग्री क्व गुणानां गरीयसी ॥&lt;br&gt;&#xA;ईदृशी यादृशी काश्यां धूतपापेस्ति पावनी ॥ ८ ॥&lt;br&gt;&#xA;मुदे कौमोदकी स्पर्शस्तथा न मम जायते ॥ धूतपापाम्बु सम्पर्को यथा भवति सर्वथा ॥ ९ ॥&lt;br&gt;&#xA;न क्षीरनीरधिजया सुखं मे श्लिष्टगात्रया ॥&lt;br&gt;&#xA;तथा भवेद्यथात्र स्यात्स्पृष्टया धूतपापया ॥ 4.2.60.१० ॥&lt;br&gt;&#xA;इत्थं पञ्चनदे तीर्थे क्षीरनीरधिजाधवः ॥&lt;br&gt;&#xA;सम्प्रेष्य तार्क्ष्यं त्र्यक्षाग्रे वृत्तान्तविनिवेदितुम् ॥ ११ ॥&lt;br&gt;&#xA;आनन्दकाननभवं दिवोदास क्षमापतेः ॥&lt;br&gt;&#xA;संवर्णयन्गुणग्रामं पुण्यं पाञ्चनदोद्भवम् ॥ १२ ॥&lt;br&gt;&#xA;सुखोपविष्टः संहृष्टः सुदृष्टिर्विष्टरश्रवाः ॥&lt;br&gt;&#xA;दृष्टवांस्तपसा जुष्टमपुष्टाङ्गं तपोधनम् ॥ १३ ॥&lt;br&gt;&#xA;स ऋषिस्तं समभ्येत्य पुण्डरीकाक्षमच्युतम् ॥&lt;br&gt;&#xA;उपोपविष्टकमलं वनमालाविराजितम् ॥ १४ ॥&lt;br&gt;&#xA;शङ्खपद्मगदाचक्र चञ्चत्करचतुष्टयम् ॥&lt;br&gt;&#xA;कौस्तुभोद्भासितोरस्कं पीतकौशेयवाससम् ॥ १५ ॥&lt;br&gt;&#xA;सुनीलेन्दीवररुचिं सुस्निग्ध मधुराकृतिम् ॥&lt;br&gt;&#xA;नाभीह्रदलसत्पद्म सुपाटलरदच्छदम् ॥ १६ ॥&lt;br&gt;&#xA;दाडिमीबीजदशनं किरीटद्योतिताम्बरम् ॥&lt;br&gt;&#xA;देवेन्द्रवन्दितपदं सनकादिपरिष्टुतम् ॥ १७ ॥&lt;br&gt;&#xA;दिव्यर्षिभिर्नारदाद्यैः परिगीतमहोदयम् ॥&lt;br&gt;&#xA;प्रह्लादाद्यैर्भागवतैः परिनन्दितमानसम् ॥ १८ ॥&lt;br&gt;&#xA;धृतशार्ङ्गधनुर्दण्डं दण्डिताखिलदानवम्॥&lt;br&gt;&#xA;मधुकैटभहन्तारं कंसविध्वंससूचकम्॥ १९ ॥&lt;br&gt;&#xA;कैवल्यं यत्परं ब्रह्म निराकारमगोचरम् ॥&lt;br&gt;&#xA;तं पुं मूर्त्या परिणतं भक्तानां भक्तिहेतुतः ॥4.2.60.२०॥&lt;br&gt;&#xA;वेदाविदुर्यदाकारं नैवोपनिषदोदितम्॥&lt;br&gt;&#xA;ब्रह्माद्या न च गीर्वाणाश्चक्रे नेत्रातिथिं सतम् ॥२१॥&lt;br&gt;&#xA;प्रणनाम मुदायुक्तः क्षितिविन्यस्तमस्तकः ॥&lt;br&gt;&#xA;स ऋषिस्तं हृषीकेशमग्निबिन्दुर्महातपाः ॥ २२ ॥&lt;br&gt;&#xA;तुष्टाव परया भक्त्या मौलिबद्धकराञ्जलिः ॥&lt;br&gt;&#xA;अध्यस्तविस्तीर्णशिलं बलिध्वंसिनमच्युतम् ॥ २३ ॥&lt;br&gt;&#xA;तत्र पञ्चनदाभ्याशे मार्कण्डेयादि सेविते ॥&lt;br&gt;&#xA;गोविन्दमग्निबिन्दुः स स्तुतवांस्तुष्टमानसः ॥ २४ ॥&lt;br&gt;&#xA;॥ अग्निबिन्दुरुवाच ॥ ॥&lt;br&gt;&#xA;ओं नमः पुण्डरीकाक्ष बाह्यान्तः शौचदायिने ॥&lt;br&gt;&#xA;सहस्रशीर्षा पुरुषः सहस्राक्षः सहस्रपात् ॥ २५ ॥&lt;br&gt;&#xA;नमामि ते पदद्वन्द्वं सर्वद्वन्द्वनिवारकम् ॥&lt;br&gt;&#xA;निर्द्वन्द्वया धिया विष्णो जिष्ण्वादि सुरवन्दित ॥ २६ ॥&lt;br&gt;&#xA;यं स्तोतुं नाधिगच्छन्ति वाचो वाचस्पतेरपि ॥&lt;br&gt;&#xA;तमीष्टे क इह स्तोतुं भक्तिरत्र बलीयसी ॥ २७ ॥&lt;br&gt;&#xA;अपि यो भगवानीशो मनःप्राचामगोचरः ॥&lt;br&gt;&#xA;समादृशैरल्पधीभिः कथं स्तुत्यो वचः परः ॥ २८ ॥&lt;br&gt;&#xA;यं वाचो न विशन्तीशं मनतीह मनो न यम् ॥&lt;br&gt;&#xA;मनो गिरामतीतं तं कः स्तोतुं शक्तिमान्भवेत् ॥ २९ ॥&lt;br&gt;&#xA;यस्य निःश्वसितं वेदाः स षडङ्गपदक्रमाः ॥&lt;br&gt;&#xA;तस्य देवस्य महिमा महान्कैरवगम्यते ॥ 4.2.60.३० ॥&lt;br&gt;&#xA;अतन्द्रितमनोबुद्धीन्द्रिया यं सनकादयः ॥&lt;br&gt;&#xA;ध्यायन्तोपि हृदाकाशे न विन्दन्ति यथार्थतः ॥ ३१ ॥&lt;br&gt;&#xA;नारदाद्यैर्मुनिवरैराबाल ब्रह्मचारिभिः ॥&lt;br&gt;&#xA;गीयमानचरित्रोपि न सम्यग्योधिगम्यते ॥ ३२ ॥&lt;br&gt;&#xA;तंसूक्ष्मरूपमजमव्ययमेकमाद्यं बह्माद्यगोचरमजेयमनन्तशक्तिम् ॥&lt;br&gt;&#xA;नित्यं निरामयममूर्तमचिन्त्यमूर्तिं कस्त्वां चराचर चराचरभिन्न वेत्ति ॥ ३३ ॥&lt;br&gt;&#xA;एकैकमेव तव नामहरेन्मुरारे जन्मार्जिताघमघिनां च महापदाढ्यम् ॥&lt;br&gt;&#xA;दद्यात्फलं च महितं महतो मखस्य जप्तं मुकुन्दमधुसूदनमाधवेति ॥ ३४ ॥&lt;br&gt;&#xA;नारायणेति नरकार्णव तारणेति दामोदरेति मधुहेति चतुर्भुजेति ॥&lt;br&gt;&#xA;विश्वम्भरेति विरजेति जनार्दनेति क्वास्तीह जन्म जपतां क्व कृतान्तभीतिः ॥ ३५ ॥&lt;br&gt;&#xA;ये त्वां त्रिविक्रम सदा हृदि शीलयन्ति कादम्बिनी रुचिर रोचिषमम्बुजाक्षम् ॥&lt;br&gt;&#xA;सौदामनीविलसितांशुकवीतमूर्ते तेपि स्पृशन्ति तव कान्तिमचिन्त्यरूपाम् ॥ ३६ ॥&lt;br&gt;&#xA;श्रीवत्सलाञ्छनहरेच्युतकैटभारे गोविन्दतार्क्ष्य रथकेशवचक्रपाणे ॥&lt;br&gt;&#xA;लक्ष्मीपते दनुजसूदन शार्ङ्गपाणे त्वद्भक्तिभाजि न भयङ्क्वचिदस्ति पुंसि ॥३७॥&lt;br&gt;&#xA;यैरर्चितोसि भगवंस्तुलसीप्रसूनैर्दूरीकृतैणमदसौरभदिव्यगन्धैः ॥&lt;br&gt;&#xA;तानर्चयन्ति दिवि देवगणाःसमस्ता मन्दारदामभिरलं विमलस्वभावान् ॥ ३८ ॥&lt;br&gt;&#xA;यद्वाचि नाम तव कामदमब्जनेत्र यच्छ्रोत्रयोस्तव कथा मधुराक्षराणि ॥&lt;br&gt;&#xA;यच्चित्तभित्तिलिखितं भवतोस्ति रूपं नीरूपभूपपदवी नहि तैर्दुरापा ॥ ३९ ॥&lt;br&gt;&#xA;ये त्वां भजन्ति सततं भुविशेषशायिंस्ताञ्छ्रीपते पितृपतीन्द्र कुबेरमुख्याः ॥&lt;br&gt;&#xA;वृन्दारका दिवि सदैव सभाजयन्ति स्वर्गापवर्गसुखसन्ततिदानदक्ष ॥ 4.2.60.४० ॥&lt;br&gt;&#xA;ये त्वां स्तुवन्ति सततं दिवितान्स्तुवन्ति सिद्धाप्सरोमरगणा लसदब्जपाणे ॥&lt;br&gt;&#xA;विश्राणयत्यखिलसिद्धिदकोविना त्वां निर्वाणचारुकमलां कमलायताक्ष ॥ ४१ ॥&lt;br&gt;&#xA;त्वं हंसि पासि सृजसि क्षणतः स्वलीला लीलावपुर्धर विरिञ्चिनताङ्घ्रियुग्म॥&lt;br&gt;&#xA;विश्वं त्वमेव परविश्वपतिस्त्वमेव विश्वस्यबीजमसि तत्प्रणतोस्मि नित्यम् ॥ ४२ ॥&lt;br&gt;&#xA;स्तोता त्वमेव दनुजेन्द्ररिपो स्तुतिस्त्वं स्तुत्यस्त्वमेव सकलं हि भवानिहैकः ॥&lt;br&gt;&#xA;त्वत्तो न किञ्चिदपि भिन्नमवैमि विष्णो तृष्णां सदा कृणुहि मे भवजाम्भवारे ॥ ४३ ॥&lt;br&gt;&#xA;इति स्तुत्वा हृषीकेशमग्निबिन्दुर्महातपाः ॥&lt;br&gt;&#xA;तस्थौ तूष्णीं ततो विष्णुरुवाच वरदो मुनिम् ॥ ४४&lt;br&gt;&#xA;॥ श्रीविष्णुरुवाच ॥&lt;br&gt;&#xA;अग्निबिन्दो महाप्राज्ञ महता तपसान्निधे ॥&lt;br&gt;&#xA;वरं वरय सुप्रीतस्तवादेयं न किञ्चन ॥४५॥&lt;br&gt;&#xA;अग्निबिन्दुरुवाच ॥ ॥&lt;br&gt;&#xA;यदि प्रीतोसि भगवन्वैकुण्ठेश जगत्पते ॥&lt;br&gt;&#xA;कमलाकान्त तद्देहि यदिह प्रार्थयाम्यहम्॥ ॥ ४६ ॥&lt;br&gt;&#xA;कृतानुज्ञोथ हरिणा भ्रूभङ्गेन स तापसः ॥&lt;br&gt;&#xA;कृतप्रणामो हृष्टात्मा वरयामास केशवम् ॥ ४७ ॥&lt;br&gt;&#xA;भगवन्सर्वगोपीह तिष्ठ पञ्चनदे ह्रदे ॥&lt;br&gt;&#xA;हिताय सर्व जन्तूनां मुमुक्षूणां विशेषतः ॥ ४८ ॥&lt;br&gt;&#xA;लक्ष्मीशे न वरो मह्यमेष देयोऽविचारतः ॥&lt;br&gt;&#xA;नान्यं वरं समीहेहं भक्तिं च त्वपदाम्बुजे ॥ ४९ ॥&lt;br&gt;&#xA;इति श्रुत्वा वरं तस्याग्निबिन्दोर्मधुसूदनः ॥&lt;br&gt;&#xA;प्रीतः परोपकारार्थं तथेत्याहाब्धिजापतिः ॥ 4.2.60.५० ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;अग्निबिन्दो मुनिश्रेष्ठ स्थास्याम्यहमिह ध्रुवम् ॥&lt;br&gt;&#xA;काशीभक्तिमतां पुंसां मुक्तिमार्गं समादिशन् ॥ ५१ ॥&lt;br&gt;&#xA;मुने पुनः प्रसन्नोस्मि वरं ब्रूहि ददामि ते ॥&lt;br&gt;&#xA;अतीव मम भक्तोसि भक्तिस्तेस्तु दृढा मयि ॥ ५२ ॥&lt;br&gt;&#xA;आदावेव हि तिष्ठासुरहमत्र तपोनिधे ॥&lt;br&gt;&#xA;ततस्त्वया समभ्यर्थि स्थास्याम्यत्र सदैव हि ॥ ५३ ॥&lt;br&gt;&#xA;प्राप्य काशीं सुदुर्मेधाः कस्त्यजेज्ज्ञानवान्यदि ॥&lt;br&gt;&#xA;अनर्घ्यं प्राप्य माणिक्यं हित्वा काचं क ईहते ॥ ५४ ॥&lt;br&gt;&#xA;अल्पीयसा श्रमेणेह वपुषो व्ययमात्रतः ॥&lt;br&gt;&#xA;अवश्यं गत्वरस्याशु यथामुक्तिस्तथा क्व हि ॥ ५५ ॥&lt;br&gt;&#xA;विनिमय्य जराजीर्णं देहं पार्थिवमत्र वै ॥&lt;br&gt;&#xA;प्राज्ञाः किमु न गृह्णीयुरमृतं नैर्जरं वपुः ॥ ५६ ॥&lt;br&gt;&#xA;न तपोभिर्न वा दानैर्न यज्ञैर्बहुदक्षिणैः ॥&lt;br&gt;&#xA;अन्यत्र लभ्यते मोक्षो यथा काश्यां तनु व्ययात् ॥ ५७ ॥&lt;br&gt;&#xA;अपि योगं हि युञ्जाना योगिनो यतमानसाः ॥&lt;br&gt;&#xA;नैकेनजन्मना मुक्ताः काश्यां मुक्ता वपुर्व्ययात् ॥ ५८ ॥&lt;br&gt;&#xA;इदमेव महादानमिदमेव महत्तपः ॥&lt;br&gt;&#xA;इदमेव व्रतं श्रेष्ठं यत्काश्यां म्रियते तनुः ॥ ५९ ॥&lt;br&gt;&#xA;स एव विद्वाञ्जगति स एव विजितेन्द्रियः ॥&lt;br&gt;&#xA;स एव पुण्यवान्धन्यो लब्ध्वा काशीं न यस्त्यजेत् ॥ 4.2.60.६० ॥&lt;br&gt;&#xA;तावत्स्थास्याम्यहं चात्र यावत्काशी मुने त्विह ॥&lt;br&gt;&#xA;प्रलयेपि न नाशोस्याः शिवशूलाग्र सुस्थितेः ॥ ६१ ॥&lt;br&gt;&#xA;इत्याकर्ण्य गिरं विष्णोरग्निबिन्दुर्महामुनिः ॥&lt;br&gt;&#xA;प्रहृष्टरोमा प्रोवाच पुनरन्यं वरं वृणे ॥ ६२ ॥&lt;br&gt;&#xA;मापते मम नाम्नात्र तीर्थे पञ्चनदे शुभे ॥&lt;br&gt;&#xA;अभक्तेभ्योपि भक्तेभ्यः स्थितो मुक्तिं सदादिश ॥ ६३ ॥&lt;br&gt;&#xA;येत्र पञ्चनदे स्नात्वा गत्वा देशान्तरेष्वपि ॥&lt;br&gt;&#xA;नरा पञ्चत्वमापन्ना मुक्तिं तेभ्योपि वै दिश ॥ ६४ ॥&lt;br&gt;&#xA;येतु पञ्चनदे स्नात्वा त्वां भजिष्यन्ति मानवाः ॥&lt;br&gt;&#xA;चलाचलापि द्वैरूपा मा त्याक्षीच्छ्रीश्च तान्नरान् ॥ ६५ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;एवमस्त्वग्निबिन्दोत्र भवता यद्वृतम्मुने॥&lt;br&gt;&#xA;त्वन्नाम्नोऽर्धेन मे नाम मया सह भविष्यति ॥६६॥&lt;br&gt;&#xA;बिन्दुमाधव इत्याख्या मम त्रैलोक्यविश्रुता ॥&lt;br&gt;&#xA;काश्यां भविष्यति मुने महापापौघ घातिनी ॥ ६७ ॥&lt;br&gt;&#xA;ये मामत्र नराः पुण्याः पुण्ये पञ्चनदे ह्रदे ॥&lt;br&gt;&#xA;सदा सपर्ययिष्यन्ति तेषां संसारभीः कुतः ॥ ६८ ॥&lt;br&gt;&#xA;वसुस्वरूपिणी लक्ष्मीर्लक्ष्मीर्निर्वाणसञ्ज्ञिका ॥&lt;br&gt;&#xA;तत्पार्श्वगा सदा येषां हृदि पञ्चनदे ह्यहम् ॥ ६९ ॥&lt;br&gt;&#xA;यैर्न पञ्चनदं प्राप्य वसुभिः प्रीणिता द्विजाः ॥&lt;br&gt;&#xA;आशुलभ्यविपत्तीनां तेषां तद्वसुरोदिति ॥ 4.2.60.७० ॥&lt;br&gt;&#xA;त एव धन्या लोकेस्मिन्कृतकृत्यास्त एव हि ॥&lt;br&gt;&#xA;प्राप्य यैर्मम सान्निध्यं वसवो मम सात्कृताः ॥७१ ॥&lt;br&gt;&#xA;बिन्दुतीर्थमिदं नाम तव नाम्ना भविष्यति ॥&lt;br&gt;&#xA;अग्निबिन्दो मुनिश्रेष्ठ सर्वपातकनाशनम् ॥ ७२ ॥&lt;br&gt;&#xA;कार्तिके बिन्दुतीर्थे यो ब्रह्मचर्यपरायणः ॥&lt;br&gt;&#xA;स्नास्यत्यनुदिते भानौ भानुजात्तस्य भीः कुतः॥७३॥&lt;br&gt;&#xA;अपि पापसहस्राणि कृत्वा मोहेन मानवः ॥&lt;br&gt;&#xA;ऊर्जे धर्मनदे स्नातो निष्पापो जायते क्षणात् ॥ &amp;lsquo;७४ ॥&lt;br&gt;&#xA;यावत्स्वस्थोस्ति देहोयं यावन्नेन्द्रियविक्लवः ॥&lt;br&gt;&#xA;तावद्व्रतानि कुर्वीत यतो देहफलं व्रतम् ॥ ७५ ॥&lt;br&gt;&#xA;एकभक्तेन नक्तेन तथैवायाचितेन च ॥&lt;br&gt;&#xA;उपवासेन देहोयं संशोध्यो शुचिभाजनम् ॥ ७६ ॥&lt;br&gt;&#xA;कृच्छ्रचान्द्रायणादीनि कर्तव्यानि प्रयत्नतः ॥&lt;br&gt;&#xA;अशुचिः शुचितामेति कायो यद्व्रतधारणात् ॥ ७७ ॥&lt;br&gt;&#xA;व्रतैः संशोधिते देहे धर्मो वसति निश्चलः ॥&lt;br&gt;&#xA;अर्थकामौ सनिर्वाणौ तत्र यत्र वृष स्थितिः ॥ ७८ ॥&lt;br&gt;&#xA;तस्माद्व्रतानि सततं चरितव्यानि मानवैः ॥&lt;br&gt;&#xA;धर्मसान्निध्य कर्तृणि चतुर्वर्गफलेप्सुभिः ॥ ७९ ॥&lt;br&gt;&#xA;सदा कर्तुं न शक्नोति व्रतानि यदि मानवः ॥&lt;br&gt;&#xA;चातुर्मास्यमनुप्राप्य तदा कुर्यात्प्रयत्नतः ॥ 4.2.60.८० ॥&lt;br&gt;&#xA;भूशय्या ब्रह्मचर्यं च किञ्चिद्भक्ष्यनिषेधनम् ॥&lt;br&gt;&#xA;एकभक्तादि नियमो नित्यदानं स्वशक्तितः ॥ ८१ ॥&lt;br&gt;&#xA;पुराणश्रवणं चैव तदर्थाचरणं पुनः ॥&lt;br&gt;&#xA;अखण्डदीपोद्बोधश्च महापूजेष्टदैवते ॥ ८२ ॥&lt;br&gt;&#xA;प्रभूताङ्कुरबीजाढ्ये देशे चापि गतागतम् ॥&lt;br&gt;&#xA;यत्नेन वर्जयेद्धीमान्महाधर्मविवृद्धये ॥ ८३ ॥&lt;br&gt;&#xA;असम्भाष्या न सम्भाष्याश्चातुर्मास्य व्रतस्थितैः ॥&lt;br&gt;&#xA;मौनं चापि सदा कार्यं तथ्यं वक्तव्यमेव वा ॥८४॥&lt;br&gt;&#xA;निष्पावांश्च मसूरांश्च कोद्रवान्वर्जयेद्व्रती ॥&lt;br&gt;&#xA;सदा शुचिभिरास्थेयं स्प्रष्टव्यो नाव्रती जनः ॥ ८५ ॥&lt;br&gt;&#xA;दन्तकेशाम्बरादीनि नित्यं शोध्यानि यत्नतः ॥&lt;br&gt;&#xA;अनिष्टचिन्ता नो कार्या व्रतिना हृद्यपि क्वचित् ॥ ८६ ॥&lt;br&gt;&#xA;द्वादशस्वपि मासेषु व्रतिनो यत्फलं भवेत् ॥&lt;br&gt;&#xA;चातुर्मास्यव्रतभृतां तत्फलं स्यादखण्डितम् ॥ ८७ ॥&lt;br&gt;&#xA;चतुर्ष्वपि च मासेषु न सामर्थ्यं व्रते यदि ॥&lt;br&gt;&#xA;तदोर्जे व्रतिना भाव्यमप्यब्दफलमिच्छता ॥ ८८ ॥&lt;br&gt;&#xA;अव्रतः कार्तिको येषां गतो मूढधियामिह ॥&lt;br&gt;&#xA;तेषां पुण्यस्य लेशोपि न भवेत्सूकरात्मनाम् ॥ ८९ ॥&lt;br&gt;&#xA;कृच्छ्रं वा चातिकृच्छ्रं वा प्राजापत्यमथापि वा ॥&lt;br&gt;&#xA;सम्प्राप्ते कार्तिके मासि कुर्याच्छक्त्याति पुण्यवान् ॥ 4.2.60.९० ॥&lt;br&gt;&#xA;एकान्तरं व्रतं कुर्यात्त्रिरात्र व्रतमेव वा ॥&lt;br&gt;&#xA;पञ्चरात्रं सप्तरात्रं सम्प्राप्ते कार्तिके व्रती ॥ ९१ ॥&lt;br&gt;&#xA;पक्षव्रतं वा कुर्वीत मासोपोषणमेव वा ॥&lt;br&gt;&#xA;नोर्जो वन्ध्यो विधातव्यो व्रतिना केनचित्क्वचित् ॥ ९२॥&lt;br&gt;&#xA;शाकाहारं पयोहारं फलाहारमथापि वा ॥&lt;br&gt;&#xA;चरेद्यवान्नाहारं वा सम्प्राप्ते कार्तिके व्रती ॥९३॥&lt;br&gt;&#xA;नित्यनैमित्तिकं स्नानं कुर्यादूर्जे व्रती नरः ॥&lt;br&gt;&#xA;ब्रह्मचर्यं चरेदूर्जे महाव्रतफलार्थवान् ॥ ९४ ॥&lt;br&gt;&#xA;बाहुलं ब्रह्मचर्येण यः क्षिपेच्छुचिमानसः ॥&lt;br&gt;&#xA;समस्तं हायनं तेन ब्रह्मचर्यकृतं भवेत् ॥९५॥&lt;br&gt;&#xA;यस्तु कार्तिकिकं मासमुपवासैः समापयेत् ॥&lt;br&gt;&#xA;अप्यब्दमपि तेनेह भवेत्सम्यगुपोषितम् ॥ ९६ ।&lt;br&gt;&#xA;शाकाहारपयोहारैरूर्जों यैरतिवाहितः ॥&lt;br&gt;&#xA;अखण्डिता शरत्तेन तदाहारेण यापिता ॥ ९७ ॥&lt;br&gt;&#xA;पत्रभोजी भवेदूर्जे कांस्यं त्याज्यं प्रयत्नतः ॥&lt;br&gt;&#xA;यो व्रती कांस्यभोजी स्यान्न तद्व्रतफलं लभेत् ॥९८॥&lt;br&gt;&#xA;कांस्यस्य नियमे दद्यात्कांस्यं सर्पिः प्रपूरितम् ॥&lt;br&gt;&#xA;ऊर्जे न भक्षयेत्क्षौद्रमतिक्षुद्रगतिप्रदम् ॥ ९९ ॥&lt;br&gt;&#xA;मधुत्यागे घृतं दद्यात्पायसं च सशर्करम् ॥&lt;br&gt;&#xA;अभ्यङ्गेऽभ्यवहारे च तैलमूर्जे विवर्जयेत् ॥4.2.60.१००॥&lt;br&gt;&#xA;भूयात्स नारकी देही तत्राभ्यङ्गाद्यतोनघ ॥&lt;br&gt;&#xA;तैलत्यागे तिलान्दद्याद्द्रोणमात्रान्स काञ्चनान् ॥ १ ॥&lt;br&gt;&#xA;कार्तिके मत्स्यभोजी यः स तैमीं योनिमृच्छति ॥&lt;br&gt;&#xA;बाहुले मांसभोजी यः स कृमिःपूयशोणिते ॥ २ ॥&lt;br&gt;&#xA;मांसाशिनोपि ये भूपास्त्यजेयुस्तेपि कार्तिके ॥&lt;br&gt;&#xA;मत्स्यमांसानि सन्त्यज्य कार्त्तिके व्रततत्परः ॥ ३ ॥&lt;br&gt;&#xA;मत्स्यमांसादनाद्दोषाद्बहिर्भवति निश्चितम् ॥&lt;br&gt;&#xA;नियमे मत्स्यमांसानां दद्यात्कार्तिकिके व्रती ॥&lt;br&gt;&#xA;कूश्माण्डानि समाषाणि दशस्वर्णयुतान्यपि ॥ ४ ॥&lt;br&gt;&#xA;कार्तिके मीनभोजी यः सोश्नात्यमृतमेवहि ॥&lt;br&gt;&#xA;सुघण्टां सतिलां मौनी सहिरण्यां प्रदापयेत् ॥ ५ ॥&lt;br&gt;&#xA;कार्तिके लवणं त्यक्तं येन व्रतभृता सता ॥&lt;br&gt;&#xA;त्यक्ताः सर्वे रसास्तेन तत्त्यागी गां प्रदापयेत् ॥ ६ ॥&lt;br&gt;&#xA;भूशय्यां कार्तिके कुर्वन्न भुवं संस्पृशेद्व्रती ॥&lt;br&gt;&#xA;पर्यङ्कं भूशयो दद्यात्सतूलं सोपधानकम् ॥ ७ ॥&lt;br&gt;&#xA;दीपं यः कार्तिके दद्यादखण्डं घृतवर्तिकम् ॥&lt;br&gt;&#xA;मोहान्ध तमसं प्राप्य स न गच्छति दुर्गतिम् ॥८॥&lt;br&gt;&#xA;यः कुर्यात्कार्तिके मासे रजन्यां दीपकौमुदीम् ॥&lt;br&gt;&#xA;तामिस्रं चान्धतामिस्रं न स पश्येत्कदाचन ॥९॥&lt;br&gt;&#xA;पापान्धकारसङ्क्रुद्धः कार्तिके दीपदानतः ॥&lt;br&gt;&#xA;क्रोधान्धकारितमुखं भास्करिं स न वीक्षते ॥ 4.2.60.११० ॥&lt;br&gt;&#xA;स उद्द्योतमयं पश्येत्त्रैलोक्यं सचराचरम् ॥&lt;br&gt;&#xA;प्रबोधयेन्ममाग्रे यो दीपं सोज्वलवर्तिकम् ॥ ११ ॥&lt;br&gt;&#xA;पञ्चामृतानां कलशैरूर्जे मां स्नापयेन्नरः ॥&lt;br&gt;&#xA;क्षीराब्धितटमासाद्य वसेत्कल्पं स पुण्यवान् ॥ १२ ॥&lt;br&gt;&#xA;प्रतिक्षपं कार्तिकिके कुर्वञ्ज्योत्स्नां प्रदीपजाम् ॥&lt;br&gt;&#xA;ममाग्रे भक्तिसंयुक्तो गर्भध्वान्तं न संविशेत् ॥ १३ ॥&lt;br&gt;&#xA;आज्यवर्तिकमूर्जे यो दीपं मेग्रे प्रबोधयेत् ॥&lt;br&gt;&#xA;बुद्धिभ्रंशं न चाप्नोति महामृत्युभये सति ॥ १४ ॥&lt;br&gt;&#xA;कार्तिके मासि मे यात्रा यैः कृता भक्तितत्परैः ॥&lt;br&gt;&#xA;बिन्दुतीर्थे कृतस्नानैस्तेषां मुक्तिर्न दूरतः ॥ १५ ॥&lt;br&gt;&#xA;व्रतिनः कार्तिके मासि स्नातस्य विधिवन्मम ॥&lt;br&gt;&#xA;दामोदरगृहाणार्घ्यं दनुजेन्द्रनिषूदन ॥ १६ ॥&lt;br&gt;&#xA;स्नाने नैमित्तिके कृष्ण कार्तिके पापशोषणे ॥&lt;br&gt;&#xA;गृह्णात्वर्घ्यं मया दत्तं राधया सहितो भवान् ॥ १७ ॥&lt;br&gt;&#xA;इमौ मन्त्रौ समुच्चार्य योर्घ्यं मह्यं प्रयच्छति ॥&lt;br&gt;&#xA;सुवर्णरत्न पुष्पाम्बु युजा शङ्खेन पुण्यवान् ॥ १८ ॥&lt;br&gt;&#xA;सुवर्णपूर्णपृथिवी सङ्कल्पोदकपूर्वकम् ॥&lt;br&gt;&#xA;तेन दत्ता भवेत्सम्यक्सुपात्राय सुपर्वणि ॥ १९ ॥&lt;br&gt;&#xA;एकादशीं समासाद्य प्रबोधकरणीं मम ॥&lt;br&gt;&#xA;बिन्दुतीर्थकृतस्नानो रात्रौ जागरणान्वितः ॥ 4.2.60.१२० ॥&lt;br&gt;&#xA;दीपान्प्रोबोध्य बहुशो ममालङ्कृत्य शक्तितः ॥&lt;br&gt;&#xA;तौर्यत्रिकविनोदेन पुराणश्रवणादिभिः ॥ २१ ॥&lt;br&gt;&#xA;महामहोत्सवं कृत्वा यावत्पूर्णा तिथिर्भवेत् ॥&lt;br&gt;&#xA;तत्रान्नदानं बहुशः कृत्वामत्प्रीतये नरः ॥ २२ ॥&lt;br&gt;&#xA;महापातकयुक्तोपि न विशेत्प्रमदोदरम् ॥&lt;br&gt;&#xA;बिन्दुमाधवनामानं यो मामत्र समर्चयेत् ॥ २३ ॥&lt;br&gt;&#xA;बिन्दुतीर्थकृतस्नानो निर्वाणं स हि विन्दति ॥&lt;br&gt;&#xA;आदिमाधवनामाहं पूज्यः सत्ययुगे मुने ॥ २४ ॥&lt;br&gt;&#xA;अनन्तमाधवो ज्ञेयस्त्रेतायां सर्वसिद्धिदः ॥&lt;br&gt;&#xA;श्रीदमाधवसञ्ज्ञोहं द्वापरे परमार्थकृत्॥२५॥&lt;br&gt;&#xA;कलौ कलिमलध्वंसी ज्ञेयोहं बिन्दुमाधवः ॥&lt;br&gt;&#xA;कलौ कल्मषसम्पन्ना न मां विन्दन्ति मानवाः ॥२६॥&lt;br&gt;&#xA;ममैव मायया मूढा भेदवादपरायणाः॥&lt;br&gt;&#xA;मम भक्तिं प्रकुर्वाणा ये विश्वेशं द्विषन्ति वै ॥ २७ ॥&lt;br&gt;&#xA;विद्विषो मम ते ज्ञेयाः पिशाचपदगामिनः ॥&lt;br&gt;&#xA;पैशाचीं योनिमाप्यापि कालभैरवशासनात् ॥ २८ ॥&lt;br&gt;&#xA;त्रिंशद्वर्ष सहस्राणि उषित्वा दुःखसागरे ॥&lt;br&gt;&#xA;विश्वेशानुग्रहादेव ततो मोक्षमवाप्नुयुः ॥ २९ ॥&lt;br&gt;&#xA;तस्माद्द्वेषो न कर्तव्यो विश्वेशे परमात्मनि ॥&lt;br&gt;&#xA;विश्वेश द्वेषिणां पुंसां प्रायश्चित्तं यतो नहि ॥ 4.2.60.१३० ॥&lt;br&gt;&#xA;मनसापि हि विश्वेशं विद्विषन्तीह येऽधमाः ॥&lt;br&gt;&#xA;अध्यासतेन्धतामिस्रं मृतास्तेन्यत्र सन्ततम् ॥३१॥&lt;br&gt;&#xA;शिवनिन्दापरा ये च ये पाशुपतनिन्दकाः॥&lt;br&gt;&#xA;विद्विषो मम ते ज्ञेया पततो नरकेऽशुचौ ॥ ३२ ॥&lt;br&gt;&#xA;अष्टाविंशति कोटीषु नरकेषु क्रमेण हि ॥&lt;br&gt;&#xA;कल्पं कल्पं वसेयुस्ते ये विश्वेश्वरनिन्दकाः ॥ ३३ ॥&lt;br&gt;&#xA;विश्वेशानुग्रहं प्राप्य मुनेहमपि मुक्तिदः ॥&lt;br&gt;&#xA;मद्भक्तैस्तद्विशेषेण सेव्यो विश्वेश्वरोऽनिशम्॥ ३४ ॥&lt;br&gt;&#xA;इयं वाराणसी ज्ञेया मुने पाशुपतस्थली ॥&lt;br&gt;&#xA;तस्मात्पशुपतिः सेव्यः काश्यां निश्रेयसार्थिभिः ॥ ३५ ॥&lt;br&gt;&#xA;अत्र पञ्चनदे तीर्थे स्नाति विश्वेश्वरः स्वयम् ॥&lt;br&gt;&#xA;ऊर्जे सदैव सगणः सस्कन्दः सपरिच्छदः ॥ ३६ ॥&lt;br&gt;&#xA;ब्रह्मा सवेदः समखो ब्रह्माण्याद्याश्च मातरः ॥&lt;br&gt;&#xA;सप्ताब्धयः ससरितः स्नान्त्यूर्जे धूतपापके ॥३७॥&lt;br&gt;&#xA;सचेतना हि यावन्तस्त्रैलोक्ये देहधारिणः ॥&lt;br&gt;&#xA;तावन्तः स्नातुमायान्ति कार्तिके धूतपापके ॥३८ ॥&lt;br&gt;&#xA;यैर्न पञ्चनदे स्नातं प्राप्य कार्तिकिकं शुभम्॥&lt;br&gt;&#xA;जलबुदुदवत्तेषां वृथाजन्म शरीरिणाम्॥३९॥&lt;br&gt;&#xA;आनन्दकाननं पुण्यं पुण्यं पाञ्चनदं ततः ॥&lt;br&gt;&#xA;ततोपि मम सान्निध्यमग्निबिन्दो महामुने ॥ 4.2.60.१४० ॥&lt;br&gt;&#xA;अनेनैवानुमानेन विद्धि पञ्चनदस्य वै ॥&lt;br&gt;&#xA;महिमानं महाप्राज्ञ सर्वतीर्थोत्तमोत्तमम् ॥ ४१ ॥&lt;br&gt;&#xA;श्रुत्वापि यं महाप्राज्ञो महापापैः प्रमुच्यते ॥&lt;br&gt;&#xA;विष्णोर्मुखादिति श्रुत्वा सोग्निबिन्दुर्महामुनिः ॥ ४२ ॥&lt;br&gt;&#xA;पुनः प्रणम्य पप्रच्छ बिन्दुमाधवमच्युतम् ॥४३॥&lt;br&gt;&#xA;अग्निबिन्दुरुवाच ॥&lt;br&gt;&#xA;भगवञ्छ्रोतुमिच्छामि बिन्दुमाधव तद्वद ॥&lt;br&gt;&#xA;कतिधा तव रूपाणि काश्यां सन्ति जनार्दन ॥ ४४ ॥&lt;br&gt;&#xA;भविष्याण्यपि कानीह तानि मे कथयाच्युत ॥&lt;br&gt;&#xA;यानि सम्पूज्यते भक्ताः प्राप्स्यन्ति कृतकृत्यताम् ॥ १४५ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे बिन्दुमाधवाविर्भावोनाम षष्टितमोऽध्यायः ॥ ६० ॥&lt;/p&gt;</description>
    </item>
    <item>
      <title>०६१</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/061/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;षडास्य माधवाख्यानं श्रुतं मे पापनाशनम् ॥&lt;br&gt;&#xA;महिमापि श्रुतः श्रेयान्सम्यक्पञ्चनदस्य वै ॥ १ ॥&lt;br&gt;&#xA;यदग्निबिन्दुना पृच्छि माधवो दैत्यसूदनः ॥&lt;br&gt;&#xA;तस्योत्तरं समाख्याहि यथाख्यातं मधुद्विषा ॥ २ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शृण्वगस्त्य महर्षे त्वं कथ्यमानं मयाधुना॥&lt;br&gt;&#xA;माधवेन यथाचक्षि मुनये चाग्निबिन्दवे ॥३॥&lt;br&gt;&#xA;॥ बिन्दुमाधव उवाच ॥&lt;br&gt;&#xA;आदौ पादोदके तीर्थे विद्धि मामादिकेशवम् ॥&lt;br&gt;&#xA;अग्निबिन्दो महाप्राज्ञ भक्तानां मुक्तिदायकम् ॥ ४ ॥&lt;br&gt;&#xA;अविमुक्तेऽमृते क्षेत्रे येर्चयन्त्यादिकेशवम् ॥&lt;br&gt;&#xA;तेऽमृतत्वं भजन्त्येव सर्वदुःखविवर्जिताः ॥ ५ ॥&lt;br&gt;&#xA;सङ्गमेशं महालिङ्गं प्रतिष्ठाप्यादिकेशवः ॥&lt;br&gt;&#xA;दर्शनादघहं नृणां भुक्तिं मुक्तिं दिशेत्सदा ॥ ६ ॥&lt;br&gt;&#xA;याम्यां पादोदकाच्छ्वेतद्वीपतीर्थं महत्तरम् ॥&lt;br&gt;&#xA;तत्राहं ज्ञानदो नृणां ज्ञानकेशवसञ्ज्ञकः ॥ ७ ॥&lt;br&gt;&#xA;श्वेतद्वीपे नरः स्नात्वा ज्ञानकेशवसन्निधौ ॥&lt;br&gt;&#xA;न ज्ञानाद्भ्रश्यते क्वापि ज्ञानकेशवपूजनात् ॥ ८ ॥&lt;br&gt;&#xA;तार्क्ष्यकेशवनामाहं तार्क्ष्यतीर्थे नरोत्तमैः ॥&lt;br&gt;&#xA;पूजनीयः सदा भक्त्या तार्क्ष्य वत्ते प्रिया मम ॥ ९ ॥&lt;br&gt;&#xA;तत्रैव नारदे तीर्थेस्म्यहं नारदकेशवः ॥&lt;br&gt;&#xA;ब्रह्मविद्योपदेष्टा च तत्तीर्थाप्लुत वर्ष्मणाम् ॥4.2.61.१०॥&lt;br&gt;&#xA;प्रह्लादतीर्थं तत्रैव नाम्ना प्रह्लादकेशवः ॥&lt;br&gt;&#xA;भक्तैः समर्चनीयोहं महाभक्ति समृद्धये ॥ ११ ॥&lt;br&gt;&#xA;तीर्थेंऽबरीषे तत्राहं नाम्नैवादित्यकेशवः ॥&lt;br&gt;&#xA;पातकध्वान्तनिचयं ध्वंसयामीक्षणादपि ॥ १२ ॥&lt;br&gt;&#xA;दत्तात्रेयेश्वराद्याम्यामहमादिगदाधरः ॥&lt;br&gt;&#xA;हरामि तत्र भक्तानां संसारगदसञ्चयम् ॥ १३ ॥&lt;br&gt;&#xA;तत्रैव भार्गवे तीर्थे भृगुकेशव नामतः ॥&lt;br&gt;&#xA;काशीनिवासिनः पुंसो बिभर्मि च मनोरथैः ॥ १४ ॥&lt;br&gt;&#xA;वामनाख्येमहातीर्थे मनःप्रार्थितदे शुभे ॥&lt;br&gt;&#xA;पूज्योहं शुभमिच्छद्भिर्नाम्ना वामनकेशवः ॥ १५ ॥&lt;br&gt;&#xA;नरनारायणे तीर्थे नरनारायणात्मकम् ॥&lt;br&gt;&#xA;भक्ताः समर्च्य मां स्युर्वै नरनारायणात्मकाः ॥ १६ ॥&lt;br&gt;&#xA;तीर्थे यज्ञवराहाख्ये यज्ञवाराहसञ्ज्ञकः ॥&lt;br&gt;&#xA;नरैः समर्चनीयोहं सर्वयज्ञफलेप्सुभिः ॥१७॥&lt;br&gt;&#xA;विदारनरसिंहोहं काशीविघ्नविदारणः ॥&lt;br&gt;&#xA;तन्नाम्नि तीर्थे संसेव्यस्तीर्थोपद्रवशान्तये ॥ १८ ॥&lt;br&gt;&#xA;गोपीगोविन्दतीर्थे तु गोपीगोविन्दसञ्ज्ञकम् ॥&lt;br&gt;&#xA;समर्च्य मां नरो भक्त्या मम मायां न संस्पृशेत्॥ १९ ॥&lt;br&gt;&#xA;मुने लक्ष्मीनृसिंहोस्मि तीर्थे तन्नाम्नि पावने ॥&lt;br&gt;&#xA;दिशामि भक्तियुक्तेभ्यः सदानैः श्रेयसीं श्रियम् ॥ 4.2.61.२० ॥&lt;br&gt;&#xA;शेषमाधवनामाहं शेषतीर्थेऽघहारिणि ॥&lt;br&gt;&#xA;विश्राणयाम्यशेषाश्च विशेषान्भक्तचिन्तितान् ॥ २१ ॥&lt;br&gt;&#xA;शङ्खमाधवतीर्थे च स्नात्वा मां शङ्खमाधवम् ॥&lt;br&gt;&#xA;शङ्खोदकेन संस्नाप्य भवेच्छङ्खनिधेः पतिः ॥२२॥&lt;br&gt;&#xA;हयग्रीवे महातीर्थे मां हयग्रीवकेशवम् ॥&lt;br&gt;&#xA;प्रणम्य प्राप्नुयान्नूनं तद्विष्णोः परमम्पदम् ॥ २३ ॥&lt;br&gt;&#xA;भीष्मकेशवनामाहं वृद्धकालेशपश्चिमे ॥&lt;br&gt;&#xA;उपसर्गान्हरे भीष्मान्सेवितो भक्तियुक्तितः ॥ २४ ॥&lt;br&gt;&#xA;निर्वाणकेशवश्चाहं भक्तनिर्वाणसूचकः ॥&lt;br&gt;&#xA;लोलार्कादुत्तरेभागे लोलत्वं चेतसो हरे ॥ २५ ॥&lt;br&gt;&#xA;वन्द्यस्त्रिलोकसुन्दर्या याम्यां यो मां समर्चयेत् ॥&lt;br&gt;&#xA;काश्यां ख्यातं त्रिभुवनकेशवं न स गर्भभाक् ॥ २६ ॥&lt;br&gt;&#xA;ज्ञानवाप्याः पुरोभागे विद्धि मां ज्ञानमाधवम् ॥&lt;br&gt;&#xA;तत्र मां भक्तितोभ्यर्च्य ज्ञानं प्राप्नोति शाश्वतम् ॥ २७ ॥&lt;br&gt;&#xA;श्वेतमाधवसञ्ज्ञोहं विशालाक्ष्याः समीपतः ॥&lt;br&gt;&#xA;श्वेतद्वीपेश्वरं रूपं कुर्यां भक्त्या समर्चितः ॥ २८ ॥&lt;br&gt;&#xA;उदग्दशाश्वमेधान्मां प्रयागाख्यं च माधवम् ॥&lt;br&gt;&#xA;प्रयागतीर्थे सुस्नातो दृष्ट्वा पापैः प्रमुच्यते ॥ २९ ॥&lt;br&gt;&#xA;प्रयागगमने पुंसां यत्फलं तपसि श्रुतम् ॥&lt;br&gt;&#xA;तत्फलं स्याद्दशगुणमत्र स्नात्वा ममाग्रतः ॥ 4.2.61.३० ॥&lt;br&gt;&#xA;गङ्गायमुनयोः सङ्गे यत्पुण्यं स्नानकारिणाम् ॥&lt;br&gt;&#xA;काश्यां मत्सन्निधावत्र तत्पुण्यं स्याद्दशोत्तरम् ॥ ३१ ॥&lt;br&gt;&#xA;दानानि राहुग्रस्तेर्के ददतां यत्फलं भवेत् ॥&lt;br&gt;&#xA;कुरुक्षेत्रे हि तत्काश्यामत्रैव स्याद्दशाधिकम् ॥ ३२ ॥&lt;br&gt;&#xA;गङ्गोत्तरवहा यत्र यमुना पूर्ववाहिनी ॥&lt;br&gt;&#xA;तत्सम्भेदं नरः प्राप्य मुच्यते ब्रह्महत्यया ॥ ३३ ॥&lt;br&gt;&#xA;वपनं तत्र कर्तव्यं पिण्डदानं च भावतः ॥&lt;br&gt;&#xA;देयानि तत्र दानानि महाफलमभीप्सुना ॥ ३४ ॥&lt;br&gt;&#xA;गुणाः प्रजापतिक्षेत्रे ये सर्वे समुदीरिताः ॥&lt;br&gt;&#xA;अविमुक्ते महाक्षेत्रेऽसङ्ख्याताश्च भवन्ति हि ॥ ३५ ॥&lt;br&gt;&#xA;प्रयागेशं महालिङ्गं तत्र तिष्ठति कामदम् ॥&lt;br&gt;&#xA;तत्सान्निध्याच्च तत्तीर्थं कामदं परिकीर्तितम् ॥ ३६ ॥&lt;br&gt;&#xA;काश्यां माघः प्रयागे यैर्न स्नातो मकरार्कगः ॥&lt;br&gt;&#xA;अरुणोदयमासाद्य तेषां निःश्रेयसं कुतः ॥ ३७ ॥&lt;br&gt;&#xA;काश्युद्भवे प्रयागे ये तपसि स्नान्ति संयताः ॥&lt;br&gt;&#xA;दशाश्वमेधजनितं फलं तेषां भवेद्ध्रुवम् ॥३८॥&lt;br&gt;&#xA;प्रयागमाधवं भक्त्या प्रयागेशं च कामदम् ॥&lt;br&gt;&#xA;प्रयागे तपसि स्नात्वा येर्चयन्त्यन्वहं सदा॥३९॥&lt;br&gt;&#xA;धनधान्यसुतर्द्धीस्ते लब्ध्वा भोगान्मनोरमान् ॥&lt;br&gt;&#xA;भुक्त्वेह परमानन्दं परं मोक्षमवाप्नुयुः ॥ 4.2.61.४० ॥&lt;br&gt;&#xA;माघे सर्वाणि तीर्थानि प्रयागमवियान्ति हि ॥&lt;br&gt;&#xA;प्राच्युदीची प्रतीचीतो दक्षिणाधस्तथोर्ध्वतः ॥ ॥ ४१ ॥&lt;br&gt;&#xA;काशीस्थितानि तीर्थानि मुने यान्ति न कुत्रचित् ॥&lt;br&gt;&#xA;यदि यान्ति तदा यान्ति तीर्थत्रयमनुत्तमम् ॥ ४२ ॥&lt;br&gt;&#xA;आयान्त्यूर्जे पञ्चनदे प्रातःप्रातर्ममान्तिकम् ॥&lt;br&gt;&#xA;महाघौघप्रशमने महाश्रेयोविधायिनि ॥ ४३ ॥&lt;br&gt;&#xA;प्राप्य माघमघारिं च प्रयागेश समीपतः ॥&lt;br&gt;&#xA;प्रातःप्रयागे संस्नान्ति सर्वतीर्थानि मामनु ॥ ४४ ॥&lt;br&gt;&#xA;समासाद्य च मध्याह्नमभियान्ति च नित्यशः ॥&lt;br&gt;&#xA;संस्नातुं सर्वतीर्थानि मुक्तिदां मणिकर्णिकाम् ॥ ४५ ॥&lt;br&gt;&#xA;काश्यां रहस्यं परममेतत्ते कथितं मुने ॥&lt;br&gt;&#xA;यथा तीर्थत्रयीश्रेष्ठा स्वस्वकाले विशेषतः ॥ ४६ ॥&lt;br&gt;&#xA;अन्यद्रहस्यं वक्ष्यामि न वाच्यं यत्रकुत्रचित् ॥&lt;br&gt;&#xA;अभक्तेषु सदा गोप्यं न गोप्यं भक्तिमज्जने ॥ ४७ ॥&lt;br&gt;&#xA;काश्यां सर्वाणि तीर्थानि एकैकादुत्तरोत्तरम् ॥&lt;br&gt;&#xA;महैनांसि प्रहन्त्येव प्रसह्य निज तेजसा ॥ ४८ ॥&lt;br&gt;&#xA;एतदेव रहस्यं ते वाराणस्या उदीर्यते॥&lt;br&gt;&#xA;उत्क्षिप्यैकाङ्गुलिं तथ्यं श्रेष्ठैका मणिकर्णिका ॥४९॥&lt;br&gt;&#xA;गर्जन्ति सर्वतीर्थानि स्वस्वधिष्ण्यगतान्यहो ॥&lt;br&gt;&#xA;केवलं बलमासाद्य सुमहन्माणिकर्णिकम् ॥ 4.2.61.५० ॥&lt;br&gt;&#xA;पापानि पापिनां हत्वा महान्त्यपि बहून्यपि ॥&lt;br&gt;&#xA;काशीतीर्थानि मध्याह्ने प्रायश्चित्तचिकीर्षया ॥ ५१ ॥&lt;br&gt;&#xA;पर्वस्वपर्वस्वपि वा नित्यं नियमवं त्यहो ॥&lt;br&gt;&#xA;निर्मलानि भवन्त्येव विगाह्य मणिकर्णिकाम् ॥ ५२ ॥&lt;br&gt;&#xA;विश्वेशो विश्वया सार्धं सदोपमणिकर्णिकम् ॥&lt;br&gt;&#xA;मध्यन्दिनं समासाद्य संस्नाति प्रतिवासरम् ॥ ५३ ॥&lt;br&gt;&#xA;वैकुण्ठादप्यहं नित्यं मध्याह्ने मणिकर्णिकाम् ॥&lt;br&gt;&#xA;विगाहे पद्मया सार्धं मुदा परमया मुने ॥ ५४ ॥&lt;br&gt;&#xA;सकृन्ममाख्यां गृणतां निर्हरन्यदघान्यहम् ॥&lt;br&gt;&#xA;हरिनामसमापन्नस्तद्बलान्माणिकर्णिकात् ॥ ५५ ॥&lt;br&gt;&#xA;सत्यलोकात्प्रतिदिनं हं सयानः पितामहः ॥&lt;br&gt;&#xA;माध्याह्निक विधानाय समायान्मणिकर्णिकाम् ॥५६॥&lt;br&gt;&#xA;इन्द्राद्या लोकपालाश्च मरीच्याद्या महर्षयः ॥&lt;br&gt;&#xA;माध्याह्निकीं क्रियां कर्तुं समीयुर्मणिकर्णिकाम् ॥ ५७ ॥&lt;br&gt;&#xA;शेषवासुकिमुख्याश्च नागा वै नागलोकतः ॥&lt;br&gt;&#xA;समायान्तीह मध्याह्ने संस्नातुं मणिकर्णिकाम् ॥ ५८ ॥&lt;br&gt;&#xA;चराचरेषु सर्वेषु यावन्तश्च सचेतनाः ॥&lt;br&gt;&#xA;तावन्तः स्नान्ति मध्याह्ने मणिकर्णी जलेमले ॥ ५९ ॥&lt;br&gt;&#xA;के माणिकर्णिकेयानां गुणानां सुगरीयसाम् ॥&lt;br&gt;&#xA;शक्ता वर्णयितुं विप्राऽसङ्ख्येयानां मदादिभिः ॥ 4.2.61.६० ॥&lt;br&gt;&#xA;चीर्णान्युग्राण्यरण्येषु तैस्तपांसि तपोधनैः ॥&lt;br&gt;&#xA;यैरियं हि समासादि मुक्तिभूर्मणिकर्णिका ॥ ६१ ॥&lt;br&gt;&#xA;विश्राणितमहादानास्त एव नरपुङ्गवाः ॥&lt;br&gt;&#xA;चरमे वयसि प्राप्ता यैरेषा मणिकर्णिका ॥ ६२ ॥&lt;br&gt;&#xA;चीर्णसर्वव्रतास्ते तु यथोक्तविधिना ध्रुवम् ॥&lt;br&gt;&#xA;यैः स्वतल्पीकृता माणिकर्णिकेयी स्थली मृदुः ॥६३॥&lt;br&gt;&#xA;त एव धन्या मर्त्येस्मिन्सर्वक्रतुषु दीक्षिताः ॥&lt;br&gt;&#xA;त्यक्त्वा पुण्यार्जितां लक्ष्मीमैक्षियैर्मणिकर्णिका ॥६४॥&lt;br&gt;&#xA;कृता नानाविधा धर्मा इष्टापूर्तास्तु तैर्नृभिः॥&lt;br&gt;&#xA;वार्धकं समनुप्राप्य प्रापि यैर्मणिकर्णिका ॥ ६५ ॥&lt;br&gt;&#xA;रत्नानि सदुकूलानि काञ्चनं गजवाजिनः ॥&lt;br&gt;&#xA;देयाः प्राज्ञेन यत्नेन सदोपमणिकर्णिकम् ॥ ६६ ॥&lt;br&gt;&#xA;पुण्येनोपार्जितं द्रव्यमत्यल्पमपि यैर्नरैः ॥&lt;br&gt;&#xA;दत्तं तदक्षयं नित्यं मुनेधिमणिकणिङ्कम् ॥ ६७ ॥&lt;br&gt;&#xA;कुर्याद्यथोक्तमप्येकं प्राणायामं नरोत्तमः ॥&lt;br&gt;&#xA;यस्तेन विहितो नूनं षडङ्गो योग उत्तमः ॥ ६८ ॥&lt;br&gt;&#xA;जप्त्वैकामपि गायत्रीं सम्प्राप्य मणिकर्णिकाम् ॥&lt;br&gt;&#xA;लभेदयुतगायत्रीजपनस्य फलं स्फुटम् ॥ ६९ ॥&lt;br&gt;&#xA;एकामप्याहुतिं प्राज्ञो दत्त्वोपमणिकर्णिकम्॥&lt;br&gt;&#xA;यावज्जीवाग्निहोत्रस्य लभेदविकलं फलम् ॥ 4.2.61.७० ॥&lt;br&gt;&#xA;इति श्रुत्वा हरेर्वाक्यमग्निबिन्दुर्महातपाः ॥&lt;br&gt;&#xA;प्रणिपत्य महाभक्त्या पुनः पप्रच्छ माधवम्॥ ॥ ७१ ॥&lt;br&gt;&#xA;॥ अग्निबिन्दुरुवाच ॥&lt;br&gt;&#xA;विष्णो कियत्परीमाणा पुण्यैषा मणिकर्णिका ॥&lt;br&gt;&#xA;ब्रूहि मे पुङ्ङरीकाक्ष नत्वत्तस्तत्त्ववित्परः ॥ ७२ ॥&lt;br&gt;&#xA;॥ श्रीविष्णुरुवाच ॥&lt;br&gt;&#xA;आगङ्गा केशवादा च हरिश्चन्द्रस्य मण्डपात् ॥&lt;br&gt;&#xA;आमध्याद्देवसरितः स्वर्द्वारान्मणिकर्णिका ॥ ७३ ॥&lt;br&gt;&#xA;स्थूलमेतत्परीमाणं सूक्ष्मं च प्रवदामि ते ॥&lt;br&gt;&#xA;हरिश्चन्द्रस्य तीर्थाग्रे हरिश्चन्द्रविनायकः ॥ ७४ ॥&lt;br&gt;&#xA;सीमाविनायकश्चात्र मणिकर्णी ह्रदोत्तरे ॥&lt;br&gt;&#xA;सीमाविनायकं भक्त्या पूजयित्वा नरोत्तमः ॥७५ ॥&lt;br&gt;&#xA;मोदकैः सोपचारैश्च प्राप्नुयान्मणिकर्णिकाम्॥&lt;br&gt;&#xA;हरिश्चन्द्रे महातीर्थे तर्पयेयुः पितामहान्॥७६॥&lt;br&gt;&#xA;शतं समाःसु तृप्ताः स्युः प्रयच्छन्ति च वाञ्च्छितम्॥&lt;br&gt;&#xA;हरिश्चन्द्रे महातीर्थे स्नात्वा श्रद्धान्वितो नरः ॥ ७७ ॥&lt;br&gt;&#xA;हरिश्चन्द्रेश्वरं नत्वा न सत्यात्परिहीयते ॥&lt;br&gt;&#xA;ततः पर्वततीर्थं च पर्वतेश्वर सन्निधौ ॥ ७८ ॥&lt;br&gt;&#xA;अधिष्ठानं महामेरोर्महापातकनाशनम् ॥&lt;br&gt;&#xA;तत्र स्नात्वार्चयित्वेशं किञ्चिद्दत्त्वा स्वशक्तितः ॥ ७९ ॥&lt;br&gt;&#xA;अध्यास्य मेरुशिखरं दिव्यान्भोगान्समश्नुते ॥&lt;br&gt;&#xA;कम्बलाश्वतरं तीर्थं पर्वतेश्वर दक्षिणे ॥4.2.61.८०॥&lt;br&gt;&#xA;कम्बलाश्वतरेशं च तत्तीर्थात्पश्चिमे शुभम् ॥&lt;br&gt;&#xA;तस्मिंस्तीर्थे कृतस्नानस्तल्लिङ्गं यः समर्चयेत् ॥ ८१ ॥&lt;br&gt;&#xA;अपि तस्य कुले जाता गीतज्ञाः स्युः श्रियान्विताः ॥&lt;br&gt;&#xA;चक्रपुष्करिणी तत्र योनिचक्र निवारिणी॥। ८२ ॥&lt;br&gt;&#xA;संसारचक्रे गहने यत्र स्नातो विशेन्नना ॥&lt;br&gt;&#xA;चक्रपुष्करिणी तीर्थ ममाधिष्ठानमुत्तमम् ॥ ८३ ॥&lt;br&gt;&#xA;समाः परार्धसङ्ख्यातास्तत्र तप्तं महातपः ॥&lt;br&gt;&#xA;तत्र प्रत्यक्षतां यातो मम विश्वेश्वरः परः ॥ ८४॥&lt;br&gt;&#xA;तत्र लब्धं मयैश्वर्यमविनाशि महत्तरम् ॥&lt;br&gt;&#xA;चक्रपुष्करिणी चैव ख्याताभून्मणिकर्णिका ॥ ८५ ॥&lt;br&gt;&#xA;द्रवरूपं परित्यज्य ललनारूपधारिणी ॥&lt;br&gt;&#xA;प्रत्यक्षरूपिणी तत्र मयैक्षि मणिकर्णिका ॥ ८६ ॥&lt;br&gt;&#xA;तस्या रूपं प्रवक्ष्यामि भक्तानां शुभदं परम् ॥&lt;br&gt;&#xA;यद्रूपध्यानतः पुम्भिराषण्मासं त्रिसन्ध्यतः ॥ ८७ ॥&lt;br&gt;&#xA;प्रत्यक्षरूपिणी देवी दृश्यते मणिकर्णिका ॥&lt;br&gt;&#xA;चतुर्भुजा विशालाक्षी स्फुरद्भालविलोचना ॥ ८८ ॥&lt;br&gt;&#xA;पश्चिमाभिमुखी नित्यं प्रबद्धकरसम्पुटा ॥&lt;br&gt;&#xA;इन्दीवरवतीं मालां दधती दक्षिणे करे ॥ ८९ ॥&lt;br&gt;&#xA;वरोद्यते करे सव्ये मातुलुङ्ग फलं शुभम् ॥&lt;br&gt;&#xA;कुमारीरूपिणी नित्यं नित्यं द्वादशवार्षिकी ॥ 4.2.61.९० ॥&lt;br&gt;&#xA;शुद्धस्फटिककान्तिश्च सुनील स्निग्धमूर्द्धजा ॥&lt;br&gt;&#xA;जितप्रवालमाणिक्य रमणीय रदच्छदा ॥ ९१ ॥&lt;br&gt;&#xA;प्रत्यग्रकेतकीपुष्पलसद्धम्मिल्ल मस्तका ॥&lt;br&gt;&#xA;सर्वाङ्ग मुक्ताभरणा चन्द्रकान्त्यंशुकावृता ॥ ॥ ९२ ॥&lt;br&gt;&#xA;पुण्डरीकमयीं मालां सश्रीकां बिभ्रती हृदि ॥&lt;br&gt;&#xA;ध्यातव्यानेन रूपेण मुमुक्षुभिरहर्निशम् ॥ ९३ ॥&lt;br&gt;&#xA;निर्वाणलक्ष्मीभवनं श्रीमतीमणिकर्णिका ॥&lt;br&gt;&#xA;मन्त्रं तस्याश्च वक्ष्यामि भक्तकल्पद्रुमाभिधम्॥&lt;br&gt;&#xA;यस्यावर्तनतः सिद्ध्येदपि सिद्ध्यष्टकं नृणाम् ॥ ९४ ॥&lt;br&gt;&#xA;वाग्भवमायालक्ष्मीमदनप्रणवान्वदेत्पूर्वम् ॥&lt;br&gt;&#xA;भान्त्यं बिन्दूपेतं मणिपदमथ कर्णिके सहृत्प्रणवपुटः ॥ ९५ ॥&lt;br&gt;&#xA;मन्त्रःसुरद्रुमसमः समस्तसुखसन्ततिप्रदो जप्यः ॥&lt;br&gt;&#xA;तिथिभिः परिमितवर्णः परमपदं दिशति निशितधियाम् ॥ ९६ ॥&lt;br&gt;&#xA;तारस्तारतृतीयो बिन्द्वन्तोमणिपदं ततः कर्णिके ॥&lt;br&gt;&#xA;प्रणवात्मिपदं केन म इति मनुसङ्ख्यवर्णमनुः ॥ ९७ ॥&lt;br&gt;&#xA;अयं मन्त्रोऽनिशं जप्यः पुम्भिर्मुक्तिमभीप्सुभिः ॥&lt;br&gt;&#xA;होमो दशांशकः कार्यः श्रद्धाबद्धादरैर्नृभिः ॥ ९८ ॥&lt;br&gt;&#xA;परिप्लुतैः पुण्डरीकैर्गव्येन हविषास्फुटैः ॥&lt;br&gt;&#xA;सशर्करेण मेधावी सक्षौद्रेण सदाशुचिः ॥ ९९ ॥&lt;br&gt;&#xA;त्रिलक्षमन्त्र जप्येन मृतो देशान्तरेष्वपि ॥&lt;br&gt;&#xA;अवश्यं मुक्तिमाप्नोति मन्त्रस्यास्य प्रभावतः ॥ 4.2.61.१०० ॥&lt;br&gt;&#xA;सौवर्णीं प्रतिमा कार्या नवरत्नसमन्विता॥&lt;br&gt;&#xA;पूर्वोक्तरूपसम्पन्ना सम्पूज्या सा प्रयत्नतः ॥ १ ॥&lt;br&gt;&#xA;सम्पूज्यावा सदा गेहे नरैर्मोक्षैककाङ्क्षिभिः ॥&lt;br&gt;&#xA;मणिकर्ण्यामथाक्षेप्या समभ्यर्च्य प्रयत्नतः ॥ २ ॥&lt;br&gt;&#xA;संसारभीरुभिः पुम्भिः श्रद्धाबद्धादरैरिह ॥&lt;br&gt;&#xA;उपायः समनुष्ठेयो ह्यपि दूरनिवासिभिः ॥ ३ ॥&lt;br&gt;&#xA;मणिकर्ण्यां कृतस्नानो मणिकर्णीश वीक्षणात् ॥&lt;br&gt;&#xA;जननी जठरावासे वसतिं न लभेन्नरः ॥४॥&lt;br&gt;&#xA;मणिकर्णीश्वरं लिङ्गम्ं पुरासंस्थापितं मया ॥&lt;br&gt;&#xA;प्राग्द्वारेन्तर्गृहस्यात्र समर्च्यो मोक्षकाङ्क्षिभिः ॥५॥&lt;br&gt;&#xA;ततः पाशुपतं तीर्थमवाच्यां मणिकर्णितः ॥&lt;br&gt;&#xA;कृतोदकक्रियस्तत्र पश्येत्पशुपतीश्वरम् ॥ ६ ॥&lt;br&gt;&#xA;यत्र पाशुपतो योग उपदिष्टः पिनाकिना ॥&lt;br&gt;&#xA;ममापि विधिमुख्यानां सुराणां पशुपाशहृत् ॥ ॥ ७ ॥&lt;br&gt;&#xA;अतः पशुपतिर्यत्र लिङ्गरूपधरः स्वयम्॥&lt;br&gt;&#xA;पशुपाशविमोक्षाय नित्यं काश्यां प्रकाशते॥ ८ ॥&lt;br&gt;&#xA;तत्र चैत्र चतुर्दश्यां शुक्लायां शुचिमानसैः ॥&lt;br&gt;&#xA;कार्या यात्रा प्रयत्नेन रात्रौ जागरणं तथा ॥ ९ ॥&lt;br&gt;&#xA;पूजयित्वा पशुपतिमुपोषणपरायणाः ॥&lt;br&gt;&#xA;पशुपाशैर्न बध्यन्ते दर्शे विहितपारणाः ॥ 4.2.61.११० ॥&lt;br&gt;&#xA;रुद्रावासस्ततस्तीर्थं तीर्थात्पाशुपतात्पुरः ॥&lt;br&gt;&#xA;तत्र स्नात्वा नरैरर्च्यो रुद्रावासेश्वरो हरः ॥ ११ ॥&lt;br&gt;&#xA;मणिकर्णीश्वराद्याम्यां रुद्रावासेश्वरं नरः ॥&lt;br&gt;&#xA;समाराध्य वसेल्लोके रुद्रावासे न संशयः ॥ १२ ॥&lt;br&gt;&#xA;विश्वतीर्थं ततो याम्यां विश्वैस्तीर्थैरधिष्ठितम् ॥&lt;br&gt;&#xA;तत्र स्नात्वा नरो भक्त्या विश्वनाथं विलोकयेत् ॥ १३ ॥&lt;br&gt;&#xA;विश्वां गौरीं च तदनु पूजयित्वाति भक्तितः ॥&lt;br&gt;&#xA;विश्वस्य पूज्यो भवति ततो विश्वमयो भवेत् ॥ १४ ॥&lt;br&gt;&#xA;मुक्तितीर्थं च तदनु तत्रापि कृतमज्जनः ॥&lt;br&gt;&#xA;मोक्षेश्वरं ततोभ्यर्च्य मोक्षमाप्नोत्यसंशयम् ॥ १५ ॥&lt;br&gt;&#xA;अविमुक्तेश्वरात्पश्चान्मोक्षेशं वीक्ष्य मानवः ॥&lt;br&gt;&#xA;न पुनर्मानवेलोके यातायातं करोत्यहो ॥ १६ ॥&lt;br&gt;&#xA;अविमुक्तेश्वरं तीर्थं मुक्तितीर्थान्मनाक्परे ॥&lt;br&gt;&#xA;तत्राप्लुत्याविमुक्तेशमर्चयित्वा विमुच्यते ॥ १७ ॥&lt;br&gt;&#xA;तत्परे तारकं तीर्थं यत्र विश्वेश्वरः स्वयम् ॥&lt;br&gt;&#xA;आचष्टे तारकं ब्रह्ममृतकर्णेमृतात्मकम् ॥ १८ ॥&lt;br&gt;&#xA;सुस्नातस्तारके तीर्थे तारकेश्वर दर्शनात् ॥&lt;br&gt;&#xA;संसारसागरं तीर्त्वा तारयेत्स्वपितॄनपि ॥ १९ ॥&lt;br&gt;&#xA;तत्राभ्याशे स्कन्दतीर्थं तत्राप्लुत्य नरोत्तमः ॥&lt;br&gt;&#xA;दृष्ट्वा षडाननं चैव जह्यात्षाट्कौशिकीं तनुम् ॥ 4.2.61.१२० ॥&lt;br&gt;&#xA;तारकेश्वर पूर्वेण दृष्ट्वा देवं षडाननम् ॥&lt;br&gt;&#xA;वसेत्षडानने लोके कौमारं वपुरुद्वहन् ॥ २१ ॥&lt;br&gt;&#xA;ढुण्ढितीर्थं ततः पुण्यं नरस्तत्र कृतोदकः ॥&lt;br&gt;&#xA;ढुण्ढिं गणपतिं स्तुत्वा न विघ्नैरभिभूयते ॥ २२ ॥&lt;br&gt;&#xA;भवानीतीर्थमतुलं ढुण्ढितीर्थस्य दक्षिणे ॥&lt;br&gt;&#xA;तत्र स्नात्वा विधानेन भवानीं परिपूज्य च ॥ २३॥&lt;br&gt;&#xA;दुकूले रत्ननेपथ्यैर्नैवेद्यैर्बहुविस्तरैः ॥&lt;br&gt;&#xA;पुष्पैर्धूपैः प्रदीपैश्च भवानी शो प्रपूज्य च ॥ ५४ ॥&lt;br&gt;&#xA;समस्तमर्चितं तेन त्रैलोक्यं सचराचरम् ॥&lt;br&gt;&#xA;भवानीशङ्करौ काश्यामर्चितौ श्रद्धया तु यैः ॥ २५ ॥&lt;br&gt;&#xA;चैत्राष्टम्यां महायात्रां भवान्याः कारयेत्सुधीः ॥&lt;br&gt;&#xA;अष्टाधिकाः प्रकर्तव्याः शतकृत्वः प्रदक्षिणाः ॥ २६ ॥&lt;br&gt;&#xA;प्रदक्ष्रिणीकृतातेन सप्तद्वीपवती मही ॥&lt;br&gt;&#xA;सशैला ससमुद्रा च साश्रमा च सकानना ॥ २७ ॥&lt;br&gt;&#xA;अष्टौ प्रदक्षिणा देयाः प्रत्यहं तुष्टितत्परैः ॥&lt;br&gt;&#xA;नमनीयौ प्रयत्नेन भवानीशङ्करौ सदा ॥ २८ ॥&lt;br&gt;&#xA;भक्तानां कामदा नित्यं भवानी वाससां प्रदा ॥&lt;br&gt;&#xA;अतो भवानी सम्पूज्या काश्यां तीर्थनिवासिभिः ॥ २९ ॥&lt;br&gt;&#xA;योगक्षेमं सदा कुर्याद्भवानी काशिवासिनाम् ॥&lt;br&gt;&#xA;तस्माद्भवानी संसेव्या सततं काशिवासिभिः ॥ 4.2.61.१३० ॥&lt;br&gt;&#xA;भिक्षणीया सदा भिक्षा भिक्षुणा मोक्षकाङ्क्षिणा ॥&lt;br&gt;&#xA;यतो भिक्षाप्रदा काश्यां विश्वेशस्य कुटुम्बिनी ॥ ३१ ॥&lt;br&gt;&#xA;गृहमध्येत्र विश्वेशो भवानी तत्कुटुम्बिनी ॥&lt;br&gt;&#xA;सर्वेभ्यः काशिसंस्थेभ्यो मोक्षभिक्षां प्रयच्छति ॥ ३२ ॥&lt;br&gt;&#xA;दुष्प्रापमपि यत्किञ्चित्काशीक्षेत्रनिवासिनाम् ॥&lt;br&gt;&#xA;तत्सुप्राप्यं करोत्येव भवानी पूजिता नृभिः ॥ ३३ ॥&lt;br&gt;&#xA;कुर्याज्जागरणं रात्रौ महाष्टम्यां व्रती नरः ॥&lt;br&gt;&#xA;प्रातर्भवानीमभ्यर्च्य प्राप्नुयाद्वाञ्छितं फलम् ॥ ३४ ॥&lt;br&gt;&#xA;शुक्रेशात्पश्चिमाशायां भवानीं योऽभिवीक्षते ॥&lt;br&gt;&#xA;सर्वे मनोरथास्तस्य सिद्ध्यन्तीह न सं शयः ॥ ३५ ॥&lt;br&gt;&#xA;काश्यां सदैव वस्तव्यं स्नातव्योत्तरवाहिनी ॥&lt;br&gt;&#xA;भवानीशङ्करौ सेव्यौ प्राप्तव्ये भुक्तिमुक्तिके ॥ ३६ ॥&lt;br&gt;&#xA;मातर्भवानि तव पादरजोभवानि मातर्भवानि तवदासतरो भवानि ॥&lt;br&gt;&#xA;मातर्भवानि नभवानि यथाभवेस्मिंस्त्वद्भाग्भवान्यनुदिनं न पुनर्भवानि ॥ ३७ ॥&lt;br&gt;&#xA;तिष्ठता गच्छता वापि स्वपता जाग्रतापि वा ॥&lt;br&gt;&#xA;अयमत्र सदा जप्यः सुखाप्त्यै काशिवासिना ॥ ३८ ॥&lt;br&gt;&#xA;ईशानतीर्थं तत्रैव भवानीतीर्थसन्निधौ ॥&lt;br&gt;&#xA;तत्र स्नातो य ईशानमर्चयेन्न स जन्मभाक् ॥ ३९ ॥&lt;br&gt;&#xA;ज्ञानतीर्थं च तत्रैव ज्ञानदं सवर्दा नृणाम् ॥&lt;br&gt;&#xA;कृताभिषेकस्तत्तीर्थे दृष्ट्वा ज्ञानेश्वरं शिवम् ॥ 4.2.61.१४० ॥&lt;br&gt;&#xA;ज्ञानवापीसमीपस्थो ज्ञानेशो यैः समर्चितः ॥&lt;br&gt;&#xA;ज्ञानभ्रंशो न तेषां स्यादपि पञ्चत्वमृच्छताम्॥ ४१ ॥&lt;br&gt;&#xA;शैलादितीर्थं तत्रैव परमर्द्धि प्रकाशकम् ॥&lt;br&gt;&#xA;तत्र श्राद्धादिकं कृत्वा दत्त्वा दानं स्वशक्तितः ॥ ४२ ॥&lt;br&gt;&#xA;शैलादीश्वरमालोक्य ज्ञानवाप्या उदग्दिशि ॥&lt;br&gt;&#xA;लभेद्गणत्वपदवीं नात्र कार्या विचारणा ॥ ४३ ॥&lt;br&gt;&#xA;नन्दितीर्थादवाच्यां तु विष्णुतीर्थं परं मम ॥&lt;br&gt;&#xA;तत्र पिण्डान्विनिर्वाप्य पितॄणामनृणो भवेत् ॥ ४४ ॥&lt;br&gt;&#xA;विष्णुतीर्थे कृतस्नानो यो मां विष्णुं विलोकयेत् ॥&lt;br&gt;&#xA;विश्वेशाद्दक्षिणेपार्श्वे विष्णुलोकं स गच्छति ॥ ४५ ॥&lt;br&gt;&#xA;यः प्रत्येकादशीं प्राप्य शयनीं बोधिनीं तथा ॥&lt;br&gt;&#xA;कुर्याज्जागरणं रात्रौ मम मूर्तिसमीपतः ॥ ४६ ॥&lt;br&gt;&#xA;प्रातः समर्च्य मां भक्त्या भोजयित्वा द्विजानपि ॥&lt;br&gt;&#xA;दत्त्वा गाः काञ्चनं भूमिं न भूयो भूमिभाग्भवेत् ॥४७॥&lt;br&gt;&#xA;कृत्वा तत्र व्रतोत्सर्गं वित्तशाठ्यविवर्जितः ॥&lt;br&gt;&#xA;सम्यग्व्रतफलं धीमान्प्राप्नोत्येव ममाज्ञया ॥४८॥&lt;br&gt;&#xA;मम तीर्थादवाच्यां तु ती र्थं पैतामहं शुभम् ॥&lt;br&gt;&#xA;तत्र श्राद्धविधानेन तर्पयित्वा पितामहान्॥४९॥&lt;br&gt;&#xA;पितामहेश्वरं लिङ्गं ब्रह्मनालोपरिस्थितम्॥&lt;br&gt;&#xA;पूजयित्वा नरो भक्त्या ब्रह्मलोकमवाप्नुयात् ॥ ॥ 4.2.61.१५० ॥&lt;br&gt;&#xA;ब्रह्मस्रोतः समीपे तु कृतं कर्म शुभाशुभम् ॥&lt;br&gt;&#xA;परामक्षयतामेति शुभमेव ततश्चरेत् ॥ ५१ ॥&lt;br&gt;&#xA;अत्यल्पमपि यत्कर्म कृतमत्र शुभाशुभम् ॥&lt;br&gt;&#xA;प्रलयेपि न तस्यास्ति प्रलयो मुनिसत्तम ॥ ५२ ॥&lt;br&gt;&#xA;नाभितीर्थमिदं प्रोक्तं नाभिभूतं यतः क्षितेः ॥&lt;br&gt;&#xA;अपि ब्रह्माण्डगोलस्य नाभिरेषा शुभोदया ॥५३॥&lt;br&gt;&#xA;सा माणिकर्णिकेयीयं नाभिर्गाम्भीर्यभूमिका ॥&lt;br&gt;&#xA;ब्रह्माण्डगोलकं सर्वं यस्यामेति लयोदयम् ॥ ५४ ॥&lt;br&gt;&#xA;ब्रह्मनालं परं तीर्थं त्रिषु लोकेषु विश्रुतम् ॥&lt;br&gt;&#xA;तत्सङ्गमे नरः स्नात्वा कोटिजन्म मलं हरेत् ॥ ५५ ॥&lt;br&gt;&#xA;ब्रह्मनाले पतेद्येषामपि कीकसमात्रकम् ॥&lt;br&gt;&#xA;ब्रह्माण्डमण्डपान्तस्ते न विशन्ति कदाचन ॥ ५६ ॥&lt;br&gt;&#xA;ततो भागीरथेस्तीर्थं ब्रह्मनालाच्च दक्षिणे ॥&lt;br&gt;&#xA;तत्र स्नात्वा नरः सम्यङ्मुच्यते ब्रह्महत्यया ॥ ५७ ॥&lt;br&gt;&#xA;भागीरथीश्वरं लिङ्गं स्वर्गद्वारस्य सन्निधौ ॥&lt;br&gt;&#xA;दर्शनाद्ब्रह्महत्यायाः पुरश्चरणमुच्यते ॥ ५८ ॥&lt;br&gt;&#xA;अशुभां गतिमापन्ना यस्य पूर्वे पितामहाः ॥&lt;br&gt;&#xA;तेन भागीरथी तीर्थे तर्पणीयाः प्रयत्नतः ॥ ५९ ॥&lt;br&gt;&#xA;तत्र भागीरथे तीर्थे श्राद्धं कृत्वा विधानतः ॥&lt;br&gt;&#xA;ब्राह्मणान्भोजयित्वा तु ब्रह्मलोके नयेत्पितॄन् ॥ 4.2.61.१६० ॥&lt;br&gt;&#xA;तद्दक्षिणे महातीर्थं खुरकर्तरि सञ्ज्ञितम् ॥&lt;br&gt;&#xA;गोलोकादागताभिश्च गोभिर्यत्खुरकोटिभिः ॥ ६१ ॥&lt;br&gt;&#xA;स्थपुटीकृतभूभागं ततस्तत्खुर कर्तरि ॥&lt;br&gt;&#xA;तस्मिंस्तीर्थे कृतस्नानः कृतपिण्डोदकक्रियः ॥ ६२ ॥&lt;br&gt;&#xA;खुरकर्तरीशं लिङ्गं दृष्ट्वा गोलोकमाप्नुयात् ॥&lt;br&gt;&#xA;गोधनैर्न विमुच्येत तल्लिङ्गस्य समर्चनात् ॥६३॥&lt;br&gt;&#xA;दक्षिणे खुरकर्तर्या मार्कण्डं तीर्थमुत्तमम्॥&lt;br&gt;&#xA;कृतश्राद्धविधानश्च तस्मिंस्तीर्थेऽघहारिणि ॥ ६४ ॥&lt;br&gt;&#xA;मार्कण्डेयेश्वरं लिङ्गं दृष्ट्वायुर्दीर्घमाप्नुयात् ॥&lt;br&gt;&#xA;ब्रह्मतेजोभिवृद्धिं च कीर्तिं च परमां भुवि ॥ ६५ ॥&lt;br&gt;&#xA;वसिष्ठतीर्थं परमं महापातकनाशनम् ॥&lt;br&gt;&#xA;तर्पयित्वा पितॄंस्तत्र वसिष्ठेशं विलोक्य च ॥ ६६ ॥&lt;br&gt;&#xA;नरो न लिप्यते पापैर्जन्मत्रयसमर्जितैः ॥&lt;br&gt;&#xA;वसिष्ठलोके वसति ब्रह्मतेज समन्वितः ॥ ६७ ॥&lt;br&gt;&#xA;तत्रैवारुधन्ती तीर्थं स्त्रीणां सौभाग्यवधर्नम् ॥&lt;br&gt;&#xA;पतिव्रताभिस्तत्तीर्थं गाहनीयं विशेषतः ॥ ६८ ॥&lt;br&gt;&#xA;पौंश्चल्यजनितो दोषस्तत्तीर्थपरिमज्जनात्॥&lt;br&gt;&#xA;क्षणाद्विनाश मागच्छेदरुन्धत्याः प्रभावतः ॥ ६९ ॥&lt;br&gt;&#xA;मार्कण्डेयेश्वरात्प्राच्यां वसिष्ठेश्वर पूजनात् ॥&lt;br&gt;&#xA;निष्पापो जायते मर्त्यो महत्पुण्यमवाप्नुयात् ॥ 4.2.61.१७० ॥&lt;br&gt;&#xA;मूर्ती वसिष्ठारुन्धत्योस्तत्र पूज्ये प्रयत्नतः॥&lt;br&gt;&#xA;न स्त्री वैधव्यमाप्नोति न पुमान्स्त्री वियोगिताम् ॥७१॥&lt;br&gt;&#xA;वसिष्ठतीर्थतो याम्यां नर्मदातीर्थमुत्तमम् ॥&lt;br&gt;&#xA;विधाय श्राद्धं मेधावी नर्मदेशंविलोक्य च ॥ ७२ ॥&lt;br&gt;&#xA;तत्र दत्त्वा महादानं पद्मयानविमुच्यते ॥&lt;br&gt;&#xA;ततस्त्रिसन्ध्यं वै तीर्थं त्रिसन्ध्येश्वर पूर्वतः ॥ ७३ ॥&lt;br&gt;&#xA;तत्र तीर्थे नरः स्नात्वा कृत्वा सन्ध्यां विधानतः ॥&lt;br&gt;&#xA;सन्ध्याकाल विलोपोत्थपातकैर्नाभिभूयते ॥ ७४ ॥&lt;br&gt;&#xA;त्रिसन्ध्येश्वरमालोक्य कृतसन्ध्यस्त्त्रिकालतः ॥&lt;br&gt;&#xA;त्रिवेदावर्तजं पुण्यं प्राप्नुयाच्छ्रद्धया द्विजः ॥ ७५ ॥&lt;br&gt;&#xA;ततोऽनुयोगिनीतीर्थं नरस्तत्र कृताप्लवः ॥&lt;br&gt;&#xA;दृष्ट्वा तु योगिनीपीठं योगसिद्धिमवाप्नुयात् ॥ ७६ ॥&lt;br&gt;&#xA;अगस्ति तीर्थे तत्रास्ति महाघौघ विघातकृत् ॥&lt;br&gt;&#xA;तत्र स्नात्वा प्रयत्नेन दृष्ट्वागस्तीचश्वरं विभुम् ॥ ७७ ॥&lt;br&gt;&#xA;अगस्तिकुण्डे च ततः सन्तर्प्य च पितामहान् ॥&lt;br&gt;&#xA;अगस्तिना समेतां च लोपामुद्रां प्रणम्य च ॥ ७८ ॥।&lt;br&gt;&#xA;सर्वपापविनिर्मुक्तः सर्वक्लेशविवर्जितः ॥&lt;br&gt;&#xA;गच्छेत्स पूर्वजैः सार्धं शिवलोकं नरोत्तमः ॥७९॥&lt;br&gt;&#xA;दक्षिणेऽगस्त्यतीर्थाच्च तीर्थमस्त्यतिपावनम्॥&lt;br&gt;&#xA;गङ्गाकेशवसञ्ज्ञं च सर्वपातकनाशनम् ॥ ॥4.2.61.१८०॥&lt;br&gt;&#xA;तत्र मे शुभदां मूर्तिं मुने तत्तीर्थसञ्ज्ञिकाम् ॥&lt;br&gt;&#xA;सम्पूज्य श्रद्धया धीमान्मम लोके महीयते ॥८१॥&lt;br&gt;&#xA;तत्र पिण्डान्विनिर्वाप्य दत्त्वा दानं स्वशक्तितः ॥&lt;br&gt;&#xA;शतसांवत्सरीं तृप्तिं पितॄणां स समर्पयेत् ॥ ८२ ॥&lt;br&gt;&#xA;मणिकर्णी परीमाणमेतत्ते कीर्तितं महत् ॥&lt;br&gt;&#xA;सीमाविनायकाद्याम्यां सर्वविघ्नविघातनात् ॥ ८३ ॥&lt;br&gt;&#xA;वैरोचनेश्वरात्प्राच्यामहं वैकुण्ठमाधवः ॥&lt;br&gt;&#xA;तत्र मां भक्तितोभ्यर्च्य वैकुण्ठार्चामवाप्नुयात् ॥ ८४ ॥&lt;br&gt;&#xA;वीरमाधवसञ्ज्ञोहं वीरेशात्पश्चिमे मुने ॥&lt;br&gt;&#xA;तत्र व्रती समभ्यर्च्य न यामीं यातनां लभेत् ॥ ८५ ॥&lt;br&gt;&#xA;कालमाधवनामाहं कालभैरव सन्निधौ ॥&lt;br&gt;&#xA;कलिः कालो न कलयेन्मद्भक्तमिति निश्चितम् ॥८६॥&lt;br&gt;&#xA;मार्गशीर्षस्य शुक्लायामेकादश्यामुपोषितः ॥&lt;br&gt;&#xA;तत्र जागरणं कृत्वा यमं नालोकयेत्क्वचित् ॥ ८७ ॥&lt;br&gt;&#xA;निर्वाणनरसिंहोहं पुलस्तीश्वरदक्षिणे ॥&lt;br&gt;&#xA;भक्तो निर्वाणमाप्नोति तन्मृर्तिनमनादपि ॥८८॥&lt;br&gt;&#xA;महाबलनृसिंहोहमोङ्कारात्पूर्वतो मुने ॥&lt;br&gt;&#xA;दूतान्महाबलान्याम्यान्न पश्येत्तु तदर्चकः ॥६९॥&lt;br&gt;&#xA;प्रचण्डनरसिंहोहं चण्डभैरवपूर्वतः ।&lt;br&gt;&#xA;प्रचण्डमप्यघं कृत्वा निष्पाप्मा स्यात्तदर्चनात् ॥ 4.2.61.१९० ॥&lt;br&gt;&#xA;अहं गिरिनृसिंहोस्मि तद्देहलिविनायकात् ॥&lt;br&gt;&#xA;प्राच्यां प्रबलपापौ घगजानां प्रविदारणः ॥ ९१ ॥&lt;br&gt;&#xA;महाभयहरश्चाहं नरसिंहो महामुने ॥&lt;br&gt;&#xA;पितामहेश्वरात्पश्चाद्भक्त साध्वससाध्वसः ॥ ९२ ॥&lt;br&gt;&#xA;अत्युग्रनरसिंहोहं कलशेश्वरपश्चिमे ॥&lt;br&gt;&#xA;अत्युग्रमपि पापौघं हरामि श्रद्धयार्चितः ॥ ९३ ॥&lt;br&gt;&#xA;ज्वालामालीनृसिंहोऽहं ज्वालामुख्याः समीपतः ॥&lt;br&gt;&#xA;सञ्ज्वालयामि पापौघ तृणानि परिपूजितः ॥ ॥ ९४ ॥&lt;br&gt;&#xA;कोलाहलनृसिंहोस्मि दैत्यदानवमर्दनः ॥&lt;br&gt;&#xA;ममनामसमुच्चारादघकोलाहलो यतः ॥ ९५ ॥&lt;br&gt;&#xA;कङ्कालभैरवो यत्र काशीरक्षणदक्षधीः ॥&lt;br&gt;&#xA;तत्र मां भक्तितोभ्यर्च्य नोपसर्गैर्निरुध्यते ॥ ९६ ॥&lt;br&gt;&#xA;विटङ्कनरसिंहोस्मि नीलकण्ठेश्वरादनु ॥&lt;br&gt;&#xA;तत्र मां श्रद्धया पूज्य नरो भवति निर्भयः ॥९७॥&lt;br&gt;&#xA;अनन्तवामनश्चाहमनं तेश्वरसन्निधौ ॥&lt;br&gt;&#xA;अनन्तान्यपि भक्तस्य कलुषाणि हरेऽर्चितः ॥ ९८॥&lt;br&gt;&#xA;दधिवामनसञ्ज्ञोहं भक्तानां दधिभक्तदः ॥&lt;br&gt;&#xA;यन्नामस्मरणादेव न दरिद्रो नरो भवेत् ॥ ९९ ॥&lt;br&gt;&#xA;त्रिविक्रमोस्म्यहं काश्यामुदीच्यां च त्रिलोचनात् ॥&lt;br&gt;&#xA;ददामि पूजितो लक्ष्मीं हरामि वृजिनान्यपि ॥4.2.61.२००॥&lt;br&gt;&#xA;बलिवामननामाहं बलिना परिपूजितः ॥&lt;br&gt;&#xA;बलिभद्रेश्वरात्प्राच्यां भक्तानां बलवर्धनः ॥ ११ ॥&lt;br&gt;&#xA;दक्षिणे भवतीर्थाच्च ताम्रद्वीपादिहागतः ॥&lt;br&gt;&#xA;नाम्ना ताम्रवराहोस्मि भक्तानां चिन्तितार्थदः ॥ २ ॥&lt;br&gt;&#xA;मुने धरणिवाराहः प्रयागेश्वरसन्निधौ ॥&lt;br&gt;&#xA;स्नात्वा वाराहतीर्थेत्र दृष्ट्वा मां किटि रूपिणम् ॥३॥&lt;br&gt;&#xA;सम्पूज्य बहुभावेन न विशेद्योनिसङ्कटम् ॥&lt;br&gt;&#xA;तत्राल्पमपि दत्त्वान्नं धरादानफलं लभेत्॥ ॥ ४ ॥&lt;br&gt;&#xA;महाकलुषगम्भीर सागरे निपतञ्जनः ॥&lt;br&gt;&#xA;मम भक्त्युडुपं प्राप्य प्रलयेपि न मज्जति ॥ ५ ॥&lt;br&gt;&#xA;अहं कोकावराहोस्मि किटीश्वरसमीपतः ॥&lt;br&gt;&#xA;तत्र मां पूजयन्मर्त्यो लभते चिन्तितफलम् ॥ ६ ॥&lt;br&gt;&#xA;नारायणाः शतं पञ्च शतं च जलशायिनः ॥&lt;br&gt;&#xA;त्रिंशत्कमठरूपाणि मत्स्यरूपाणि विंशतिः ॥ ७ ॥&lt;br&gt;&#xA;गोपालाश्च शतं साष्टं बुद्धाः सन्ति सहस्रशः ॥&lt;br&gt;&#xA;त्रिंशतरामाश्च रामा एकोत्तरंशतम् ॥ ८ ॥&lt;br&gt;&#xA;विष्णुरूपोस्म्यहं चैको मुक्तिमण्डपमध्यतः ॥&lt;br&gt;&#xA;मुनेकृतप्रसादेन विश्वेशेन श्रितः स्वयम् ॥ ९ ॥&lt;br&gt;&#xA;नारायणस्वरूपेण गणाश्चक्रगदोद्यताः ॥&lt;br&gt;&#xA;कुर्वन्ति रक्षां क्षेत्रस्य परितो नियुतानि षट् ॥ 4.2.61.२१० ॥&lt;br&gt;&#xA;सोग्निबिन्दुरिति श्रुत्वा सम्प्रहृष्टतनूरुहः ॥&lt;br&gt;&#xA;पुनः पप्रच्छ मेधावी मूर्तिभेदान्वद प्रभो ॥ ११ ॥&lt;br&gt;&#xA;हिताय निजभक्तानां मम सन्देहशान्तये ॥&lt;br&gt;&#xA;कति ते मूर्तयोनन्त कथं ज्ञेयास्तथा वद ॥ १२ ॥&lt;br&gt;&#xA;इत्याकर्ण्य वचस्तस्याग्निबिन्दोस्तपसां निधेः ॥&lt;br&gt;&#xA;उवाच भगवान्विष्णुर्मूर्तिभेदाननुक्रमात ॥ १३ ॥&lt;br&gt;&#xA;याञ्श्रुत्वापि हि नो मर्त्यो यमगोचरतां व्रजेत् ॥&lt;br&gt;&#xA;केशवादींश्चतुर्विंशद्भेदानाह प्रजापतिः ॥ १४ ॥&lt;br&gt;&#xA;॥ श्रीविष्णुरुवाच ॥ ॥&lt;br&gt;&#xA;अग्निबिन्दो महाप्राज्ञ शृणु ते कथयाम्यहम् ॥&lt;br&gt;&#xA;आद्यदक्षिणहस्ताच्च विद्धि सृष्टिक्रमान्मुने ॥ १५ ॥&lt;br&gt;&#xA;शङ्खचक्रगदापद्मैर्मूर्तिं जानीहि कैशवीम् ॥&lt;br&gt;&#xA;पूजिता या नृणां कुर्याच्चिन्तितार्थमसंशयम्॥ ॥ १६ ॥&lt;br&gt;&#xA;मधुहा परिचेतव्यः शङ्खपद्मगदासिभिः ॥&lt;br&gt;&#xA;वैरिणो नाशमायान्ति तन्मूर्तिपरिसेवनात् ॥ १७ ॥&lt;br&gt;&#xA;सङ्कर्षणः समर्च्योत्र शङ्खाब्जारिगदायुधः ॥&lt;br&gt;&#xA;तन्मूर्तिपूजनाज्जातु जन्तुर्न स्यात्पुनर्भवी ॥ १८ ॥&lt;br&gt;&#xA;शङ्खकौमोदकीचक्रपद्मैर्दामोदरोर्च्यते ॥&lt;br&gt;&#xA;ददाति वित्तं पुत्रांश्च गोधनं धान्यमेव हि ॥ १९ ॥&lt;br&gt;&#xA;वामनः शङ्खचक्राब्जगदाभिरुपलक्षितः ॥&lt;br&gt;&#xA;लक्ष्मीवन्तं जनं कुर्याद्गृहेपि परिधारितः ॥ 4.2.61.२२० ॥&lt;br&gt;&#xA;पाञ्चजन्यं गदाम्पद्मं चित्रमूर्ति सुदर्शनम् ॥&lt;br&gt;&#xA;प्रद्युम्नः पूज्यते मर्त्यैर्बहुद्युम्नं प्रयच्छति ॥ २१ ॥&lt;br&gt;&#xA;ऊर्ध्ववामकरात्सृष्ट्या विष्ण्वाद्यं षट्कमुच्यते ॥&lt;br&gt;&#xA;यस्य स्मरणमात्रेण विलीयन्तेघराशयः ॥ २२ ॥&lt;br&gt;&#xA;शङ्खारिभ्यां गदाब्जाभ्यां पूज्यो विष्णुः श्रिये नरैः ॥&lt;br&gt;&#xA;शङ्खपद्मगदाचक्रैर्माधवः परमर्द्धिदः ॥ २३ ॥&lt;br&gt;&#xA;ध्येयोऽनिरुद्धः संसिद्ध्यै शङ्खाब्जारिगदोद्यतः ॥&lt;br&gt;&#xA;शङ्खेन गदया चक्राम्बुजाभ्यां पुरुषोत्तमः ॥ ॥ २४ ॥&lt;br&gt;&#xA;अधोक्षजो जनिहरः शङ्खार्यब्जगदो मुने ॥&lt;br&gt;&#xA;शङ्खकौमोदकीपद्मचक्रैर्ध्येयो जनार्दनः ॥ २५ ॥&lt;br&gt;&#xA;अधोवामकरात्सृष्ट्या षडगोंविदादि मूर्तयः ॥&lt;br&gt;&#xA;शङ्खं चक्रं गदां पद्मं गोविन्दो बिभृयात्सदा ॥ २६ ॥&lt;br&gt;&#xA;शङ्खपद्मगदाचक्रैरर्च्यो लक्ष्म्यै त्रिविक्रमः ॥&lt;br&gt;&#xA;शङ्खाब्जचक्रं बिभ्राणो गदावाञ्श्रीधरः श्रिये ॥ २७ ॥&lt;br&gt;&#xA;हृषीकेशश्च शङ्खेन गदाचक्राम्बुजैर्मतः ॥&lt;br&gt;&#xA;नृसिंहः शङ्खचक्राभ्यां पद्मेन गदयोह्यते ॥२८॥&lt;br&gt;&#xA;अच्युत शङ्खभृन्नित्यं गदापद्मरथाङ्गवान् ॥&lt;br&gt;&#xA;दक्षिणाधः करादूह्या वासुदेवादयश्च षट् ॥२९॥&lt;br&gt;&#xA;वासुदेवश्च शङ्खारि गदाजलजभृत्सदा॥&lt;br&gt;&#xA;शङ्खाम्बुज गदाचक्री ध्येयो नारायणो नृभिः ॥4.2.61.२३०॥&lt;/p&gt;</description>
    </item>
    <item>
      <title>०६२ वृषभध्वजप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/062_vRShabhadhvajaprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/062_vRShabhadhvajaprAdurbhAvaH/</guid>
      <description>&lt;p&gt;॥ अगस्त्य उवाच ॥&lt;br&gt;&#xA;श्रुत्वा स्कन्द न तृप्तोस्मि तव वक्त्रेरितां कथाम् ॥&lt;br&gt;&#xA;अत्याश्चर्यकरं प्रोक्तमाख्यानं बैन्दुमाधवम् ॥ १ ॥&lt;br&gt;&#xA;इदानीं श्रोतुमिच्छामि देवदेवसमागमम् ॥&lt;br&gt;&#xA;तार्क्ष्यात्त्र्यक्षः समाकर्ण्य दिवोदासस्य चेष्टितम् ॥२ ॥&lt;br&gt;&#xA;विष्णुमायाप्रपञ्चं च किमाह गरुडध्वजम् ॥&lt;br&gt;&#xA;के के च शम्भुना सार्धं समीयुर्मन्दराद्गिरेः ॥३॥&lt;br&gt;&#xA;ब्रह्मणेशः कथं दृष्टस्त्रपाकुलित चक्षुषा ॥&lt;br&gt;&#xA;किमाह देव ब्रह्माणं किमुक्तं भास्वतापि च ॥ ४ ॥&lt;br&gt;&#xA;योगिनीभिः किमाख्यायि गणाह्रीणाः किमब्रुवन् ॥&lt;br&gt;&#xA;एतदाख्याहि मे स्कन्द महत्कौतूहलं मयि ॥५॥&lt;br&gt;&#xA;इमं प्रश्नं निशम्यैशिर्मुनेः कलशजन्मनः ॥&lt;br&gt;&#xA;प्रत्युवाच नमस्कृत्य शिवौ प्रणतसिद्धिदौ॥६॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मुने शृणु कथामेतां सर्वपातकनाशिनीम्॥&lt;br&gt;&#xA;अशेषविघ्नशमनीं महाश्रेयोभिवर्धिनीम्॥ ७ ॥&lt;br&gt;&#xA;अथ देवोऽसुररिपुः श्रुत्वा शम्भुसमागमम् ॥&lt;br&gt;&#xA;द्विजराजाय स मुदा समदात्पारितोषिकम् ॥ ८ ॥&lt;br&gt;&#xA;आयानं शंसते शम्भोरुपवाराणसिप्रियम् ॥&lt;br&gt;&#xA;ब्रह्माणमग्रतः कृत्वा ततश्चाभ्युद्ययौ हरिः ॥ ९ ॥&lt;br&gt;&#xA;विवस्वता समेतश्च तैर्गणैः परितो वृतः ॥&lt;br&gt;&#xA;योगिनीभिरनूद्यातो गणेशमुपसंस्थितः ॥ 4.2.62.१० ॥&lt;br&gt;&#xA;अथनेत्रातिथीकृत्य देवदेवं वृषध्वजम् ॥&lt;br&gt;&#xA;मङ्क्षु तार्क्ष्यादवारुह्य प्रणनाम श्रियः पतिः ॥ ११ ॥&lt;br&gt;&#xA;पितामहोपि स्थविरो भृशं नम्रशिरोधरः ॥&lt;br&gt;&#xA;प्रणतेन मृडेनैव प्रणमन्विनिवारितः ॥ १२ ॥&lt;br&gt;&#xA;स्वस्त्यभ्युदितपाणिश्च रुद्रसूक्तैरमन्त्रयत् ॥&lt;br&gt;&#xA;अक्षतान्यथ सार्द्राणि दर्शयन्सफलान्यजः ॥ १३॥&lt;br&gt;&#xA;मौलिं पादाब्जयोः कृत्वा गणेशः सत्वरो नतः ॥&lt;br&gt;&#xA;मूर्ध्न्युपाजिघ्रयाञ्चक्रे हरो हर्षाद्गजाननम् ॥ १४ ॥&lt;br&gt;&#xA;अभ्युपावेशयच्चापि परिष्वज्य निजासने ॥&lt;br&gt;&#xA;सोमनन्दि प्रभृतयः प्रणेमुर्दण्डवद्गणाः ॥ १५ ॥&lt;br&gt;&#xA;योगिन्योपि प्रणम्येशं चक्रुर्मङ्गलगायनम् ॥&lt;br&gt;&#xA;तरणिः प्रणनामाथ प्रमथाधिपतिं हरम् ॥ १६ ॥&lt;br&gt;&#xA;खण्डेन्दुशेखरश्चाथ उपसिंहासनं हरिम् ॥&lt;br&gt;&#xA;समुपावेशयद्वामपार्श्वे मानपुरःसरम् ॥ १७ ॥&lt;br&gt;&#xA;ब्रह्माणं दक्षिणे भागे परिविश्राणितासनम् ॥&lt;br&gt;&#xA;दृष्ट्वा सम्भाविताः सर्वे शर्वेण प्रणता गणाः ॥ १८॥&lt;br&gt;&#xA;मौलिचालनमात्रेण योगिन्योपि प्रसादिताः ॥&lt;br&gt;&#xA;सन्तोषितो रविश्चापि विशेति करसञ्ज्ञया ॥ १९ ॥&lt;br&gt;&#xA;अथ शम्भुं शतधृतिः प्रबद्धकरसम्पुटः ॥&lt;br&gt;&#xA;परिविज्ञापयाञ्चक्रे प्रसन्नवदनाम्बुजम् ॥ 4.2.62.२० ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;भगवन्देवदेवेश क्षन्तव्यं गिरिजापते ॥&lt;br&gt;&#xA;वाराणसीं समासाद्य यदहं नागतः पुनः ॥ २१ ॥&lt;br&gt;&#xA;प्रसङ्गतोपि कः काशीं प्राप्य चन्द्रविभूषण ॥&lt;br&gt;&#xA;किञ्चिद्विधातुं शक्तोपि त्यजेत्स्थविरतां दधत्॥ २२ ॥&lt;br&gt;&#xA;स्वरूपतो ब्राह्मणत्वादपाकर्तुं न शक्यते ॥&lt;br&gt;&#xA;अथ शक्तो व्यपाकर्तुं कः पुण्ये सञ्चिकीर्षति ॥ २३॥&lt;br&gt;&#xA;विभोरपि समाज्ञेयं धर्मवर्त्मानुसारिणि ॥&lt;br&gt;&#xA;न किञ्चिदपकर्तव्यं जानता केनचित्क्वचित ॥ २४॥&lt;br&gt;&#xA;कस्तादृशि महीजानौ पुण्यवर्त्मन्यतन्द्रिते ॥&lt;br&gt;&#xA;काशीपाले दिवोदासे मनागपि विरुद्धधीः ॥२५॥&lt;br&gt;&#xA;निशम्येति वचस्तुष्टः श्रीकण्ठोति विशुद्धधीः ॥&lt;br&gt;&#xA;हसन्प्रोवाच धातारं ब्रह्मन्सर्वमवैम्यहम् ॥२६॥&lt;br&gt;&#xA;॥ देवदेव उवाच ॥ ॥&lt;br&gt;&#xA;आदौ तावददोषं हि ब्रह्मत्वं ब्राह्मणस्य ते ॥&lt;br&gt;&#xA;वाजिमेधाध्वराणां च ततोपि दशकं कृतम् ॥ २७ ॥&lt;br&gt;&#xA;ततोपि विहितं ब्रह्मन्भवता परमं हितम् ॥&lt;br&gt;&#xA;अपराधसहस्राणि यल्लिङ्गं स्थापितं मम ॥२८॥&lt;br&gt;&#xA;येनैकमपि मे लिङ्गं स्थापितं यत्र कुत्रचित् ॥&lt;br&gt;&#xA;तस्यापराधलेशोपि नास्ति सर्वापराधिनः ॥ २९॥&lt;br&gt;&#xA;अपराधसहस्रेपि ब्राह्मणं योपराध्नुयात् ॥&lt;br&gt;&#xA;दिनैः कतिपयैरेव तस्यैश्वर्यं विनश्यति ॥ 4.2.62.३० ॥&lt;br&gt;&#xA;इति ब्रुवति देवेशेप्यन्तरुच्छ्वसितं गणैः ॥&lt;br&gt;&#xA;समातृभिः समन्ताच्च विलोक्यास्यं परस्परम् ॥ ३१ ॥&lt;br&gt;&#xA;अर्कोप्यवसरं ज्ञात्वा नत्वा शम्भुं व्यजिज्ञपत् ॥&lt;br&gt;&#xA;प्रसन्नास्यमुमाकान्तं दृष्ट्वा दृष्टचराचरः ॥ ३२ ॥&lt;br&gt;&#xA;॥ अर्क उवाच ॥ ॥&lt;br&gt;&#xA;नाथ काशीमितो गत्वा यथाशक्ति कृतोपधिः ॥&lt;br&gt;&#xA;अकिञ्चित्करतां प्राप्तः सहस्रकरवानपि ॥ ३३ ॥&lt;br&gt;&#xA;स्वधर्मपालके तस्मिन्दिवोदासे धरापतौ ॥&lt;br&gt;&#xA;निश्चितागमनं ज्ञात्वा देवस्याहमिह स्थितः ॥३४॥&lt;br&gt;&#xA;प्रतीक्षमाणो देवेश त्वदामनमुत्तमम्॥&lt;br&gt;&#xA;विभज्य बहुधात्मानं त्वदाराधनतत्परः ॥ ३५ ॥&lt;br&gt;&#xA;मनोरथद्रुमश्चाद्य फलितः श्रीमदीक्षशात् ॥&lt;br&gt;&#xA;किञ्चिद्भक्तिलवाम्भोभिः सिक्तो ध्यानेन पुष्पितः ॥ ३६ ॥&lt;br&gt;&#xA;इत्युदीरितमाकर्ण्य रवेर्वैरविलोचनः ॥&lt;br&gt;&#xA;प्रोवाच देवदेवेशो नापराध्यसि भास्कर ॥३७॥&lt;br&gt;&#xA;ममैव कार्यं विह्तिं त्वं यदत्र व्यवस्थितः ॥&lt;br&gt;&#xA;यस्यां सुरप्रवेशो न तस्मिन्राजनि शासति ॥ ३८ ॥&lt;br&gt;&#xA;इति सूरं समाश्वास्य देवदेव कृपानिधिः ॥&lt;br&gt;&#xA;गणानाश्वासयामास व्रीडा नम्रशिरोधरान् ॥३९॥&lt;br&gt;&#xA;योगिन्योपि सुदृष्ट्वाथ शम्भुना सम्प्रसादिताः ॥&lt;br&gt;&#xA;त्रपाभरसमाक्रान्त कन्धरा इव सं गताः ॥ 4.2.62.४० ॥&lt;br&gt;&#xA;ततो व्यापारयाञ्चक्रे त्र्यक्षो नेत्राणि चक्रिणि ॥&lt;br&gt;&#xA;हरिर्न किञ्चिदप्यूचे सर्वज्ञाग्रे महामनाः ॥ ४१ ॥&lt;br&gt;&#xA;ईशोपि श्रुतवृत्तान्तस्तार्क्ष्याद्गणप शार्ङ्गिणोः ॥&lt;br&gt;&#xA;मनसैव प्रसन्नोभून्न किञ्चित्पर्यभाषत ॥ ४२ ॥&lt;br&gt;&#xA;एतस्मिन्नन्तरे प्राप्ता गोलोकात्पञ्च धेनवः ॥&lt;br&gt;&#xA;सुनन्दा सुमनाश्चापि सुशीला सुरभिस्तथा ॥ ॥ ४३ ॥&lt;br&gt;&#xA;पञ्चमी कपिला चापि सर्वाघौघविघट्टिनी ॥&lt;br&gt;&#xA;वात्सल्यदृष्ट्या भर्गस्य तासामूधांसि सुस्रुवुः॥४४॥&lt;br&gt;&#xA;ववर्षुः पयसां पूरैस्तदूधांसि पयोधराः ॥&lt;br&gt;&#xA;धारासारैरविच्छिन्नैस्तावद्यावद्ध्रदोऽभवत् ॥४५॥&lt;br&gt;&#xA;पयःपयोधिरिव स द्वितीयः प्रैक्षि पार्षदैः ॥&lt;br&gt;&#xA;देवेश समधिष्ठानात्तत्तीर्थमभवत्परम् ॥४६॥&lt;br&gt;&#xA;कपिला ह्रद इत्याख्यां चक्रे तस्य महेश्वरः ॥&lt;br&gt;&#xA;ततो देवाज्ञया सर्वे स्नातास्तत्र दिवौकसः ॥ ४७ ॥&lt;br&gt;&#xA;आविरासुस्ततस्तीर्थादथ दिव्यपितामहाः ॥&lt;br&gt;&#xA;तान्दृष्ट्वा ते सुराः सर्वे तर्पयाञ्चक्रिरे मुदा ॥ ४८ ॥&lt;br&gt;&#xA;अग्निष्वात्ता बर्हिषद आज्यपाः सोमपास्तथा ॥&lt;br&gt;&#xA;इत्याद्या दिव्यपितरस्तृप्ताः शम्भुं व्यजिज्ञपन् ॥४९॥&lt;br&gt;&#xA;देवदेव जगन्नाथ भक्तानामभयप्रद ॥&lt;br&gt;&#xA;अस्मिंस्तीर्थे त्वदभ्याशाज्जाता नस्तृप्तिरक्षया ॥ 4.2.62.५० ॥&lt;br&gt;&#xA;तस्माच्छम्भो वरं देहि प्रसन्नेनान्तरात्मना ॥&lt;br&gt;&#xA;इति दिव्यपितॄणां स श्रुत्वा वाक्यं वृषध्वजः ॥ ५१ ॥&lt;br&gt;&#xA;शृण्वतां सर्वदेवानामिदं वचनमब्रवीत् ॥&lt;br&gt;&#xA;शर्वः सर्वपितॄणां वै परतृप्तिकरं परम् ॥ ५२ ॥&lt;br&gt;&#xA;॥ श्रीदेवदेव उवाच ॥ ॥&lt;br&gt;&#xA;शृणु विष्णो महाबाहो शृणु त्वं च पि तामह ॥&lt;br&gt;&#xA;एतस्मिन्कापिले तीर्थे कापिलेय पयोभृते ॥ ५३ ॥&lt;br&gt;&#xA;ये पिण्डान्निर्वपिष्यन्ति श्रद्धया श्राद्धदानतः ॥&lt;br&gt;&#xA;तेषां पितॄणां सन्तृप्तिर्भविष्यति ममाज्ञया ॥५४॥&lt;br&gt;&#xA;अन्यं विशेषं वक्ष्यामि महातृप्तिकरं परम् ॥&lt;br&gt;&#xA;कुहूसोमसमायोगे दत्तं श्राद्धमिहाक्षयम्॥५५॥&lt;br&gt;&#xA;संवर्तकाले सम्प्राप्ते जलराशिर्जलान्यपि ॥&lt;br&gt;&#xA;क्षीयन्ते न क्षयत्यत्र श्राद्धं सोमकुहू कृतम् ॥ ५६॥&lt;br&gt;&#xA;अमासोमसमायोगे श्राद्धं यद्यत्र लभ्यते ॥&lt;br&gt;&#xA;तीर्थे कापिलधारेस्मिन्गयया पुष्करेण किम् ॥ ५७ ॥&lt;br&gt;&#xA;गदाधरभवान्यत्र यत्र त्वं च पितामह ॥&lt;br&gt;&#xA;वृषध्वजोस्म्यहं यत्र फल्गुस्तत्र न संशयः ॥ ५८ ॥&lt;br&gt;&#xA;दिव्यान्तरिक्षभौमानि यानि तीर्थानि सर्वतः ॥&lt;br&gt;&#xA;तान्यत्र निवसिष्यन्ति दर्शे सोमदिनान्विते ॥ ९९ ॥&lt;br&gt;&#xA;कुरुक्षेत्रे नैमिषे च गङ्गासागरसङ्गमे ॥&lt;br&gt;&#xA;ग्रहणे श्राद्धतो यत्स्यात्तत्तीर्थे वार्षभध्वजे ॥ 4.2.62.६० ॥&lt;br&gt;&#xA;अस्य तीर्थस्य नामानि यानि दिव्य पितामहाः ॥&lt;br&gt;&#xA;तान्यहं कथयिष्यामि भवतां तृप्तिदान्यलम् ॥६१॥&lt;br&gt;&#xA;मधुस्रवेति प्रथममेषा पुष्करिणी स्मृता ॥&lt;br&gt;&#xA;कृतकृत्या ततो ज्ञेया ततोऽसौ क्षीरनीरधिः ॥ ६२ ॥&lt;br&gt;&#xA;वृषभध्वजतीर्थं च तीर्थं पैतामहं ततः ॥&lt;br&gt;&#xA;ततो गदाधराख्यं च पितृतीर्थं ततः परम् ॥ ॥ ६३ ॥&lt;br&gt;&#xA;ततः कापिलधारं वै सुधाखनिरियं पुनः ॥&lt;br&gt;&#xA;ततः शिवगयाख्यं च ज्ञेयं तीर्थमिदं शुभम् ॥६४॥&lt;br&gt;&#xA;एतानि दश नामानि तीर्थस्यास्य पितामहाः ॥&lt;br&gt;&#xA;भवतां तृप्तिकारीणि विनापि श्राद्धतर्पणैः ॥ ६५ ॥&lt;br&gt;&#xA;सूर्येन्दु सङ्गमे येत्र पितॄणां तृप्तिकामुकाः ॥&lt;br&gt;&#xA;ब्राह्मणान्भोजयिष्यन्ति तेषां श्राद्धमनन्तकम् ॥ ६६ ॥&lt;br&gt;&#xA;श्राद्धे पितॄणां सन्तृप्त्यै दास्यन्ति कपिलां शुभाम् ॥&lt;br&gt;&#xA;येत्र तेषां पितृगणो वसेत्क्षीरोदरोधसि ॥ ६७ ॥&lt;br&gt;&#xA;वृषोत्सर्गः कृतो यैस्तु तीर्थेस्मिन्वार्षभध्वजे ॥&lt;br&gt;&#xA;अश्वमेधपुरोडाशैः पितरस्तेन तर्पिताः ॥ ६८ ॥&lt;br&gt;&#xA;गयातोष्टगुणं पुण्यमस्मिंस्तीर्थे पितामहाः ॥&lt;br&gt;&#xA;अमायां सोमयुक्तायां श्राद्धैः कापिलधारिके ॥ ६९ ॥&lt;br&gt;&#xA;येषां गर्भेऽभवत्स्रावो येऽ दन्तजननामृताः ॥&lt;br&gt;&#xA;तेषां तृप्तिर्भवेन्नूनं तीर्थे कापिलधारिके॥ 4.2.62.७० ॥&lt;br&gt;&#xA;अदत्तमौञ्जीदाना ये ये चादारपरिग्रहाः ॥&lt;br&gt;&#xA;तेभ्यो निर्वापितं पिण्डमिह ह्यक्षयतां व्रजेत् ॥ ॥ ७१ ॥&lt;br&gt;&#xA;अग्निदाहमृता ये वै नाग्निदाहश्च येषु वै ॥&lt;br&gt;&#xA;ते सर्वे तृप्तिमायान्ति तीर्थे कापिलधारिके ॥ ७२ ॥&lt;br&gt;&#xA;और्द्ध्वदैहिकहीना ये षोडश श्राद्धवर्जिताः ॥&lt;br&gt;&#xA;ते तृप्तिमधिगच्छन्ति घृतकुल्यां निवापतः ॥ ७३ ॥&lt;br&gt;&#xA;अपुत्राश्च मृता ये वै येषां नास्त्युकप्रदः ॥&lt;br&gt;&#xA;तेपि तृप्तिं परां यान्ति मधुस्रवसि तर्पिताः ॥ ७४ ॥&lt;br&gt;&#xA;अपमृत्युमृता ये वै चोरविद्युज्जलादिभिः ॥&lt;br&gt;&#xA;तेषामिह कृतं श्राद्धं जायते सुगतिप्रदम् ॥ ७५ ॥&lt;br&gt;&#xA;आत्मघातेन निधनं यैषामिहविकमर्णाम् ॥&lt;br&gt;&#xA;तेपि तृप्तिं लभन्तेत्र पिण्डैः शिवगयाकृतैः॥ ॥ ७६ ॥&lt;br&gt;&#xA;पितृगोत्रे मृता ये वै मातृपक्षे च ये मृताः ॥&lt;br&gt;&#xA;तेषामत्र कृतः पिण्डो भवेदक्षयतृप्तिदः ॥ ७७ ॥&lt;br&gt;&#xA;पत्नीवर्गे मृता ये वै मित्रवर्गे च ये मृताः ॥&lt;br&gt;&#xA;ते सर्वे तृप्तिमायान्ति तर्पिता वार्षभध्वजे ॥ ७८ ॥&lt;br&gt;&#xA;ब्रह्मक्षत्रविशां वंशे शूद्रवंशेंऽत्यजेषु च ॥&lt;br&gt;&#xA;येषां नामगृहीत्वात्र दीयते ते समुद्धृताः ॥ ९ ॥&lt;br&gt;&#xA;तिर्यग्योनि मृता ये वै ये पिशाचत्वमागताः ॥&lt;br&gt;&#xA;तेप्यूर्ध्वगतिमायान्ति तृप्ताः कापिलधारिके ॥ 4.2.62.८० ॥&lt;br&gt;&#xA;ये तु मानुषलोकेस्मिन्पितरो मर्त्ययोनयः ॥&lt;br&gt;&#xA;ते दिव्ययोनयः स्युर्वै मधुस्रवसि तर्पिताः ॥ ॥ ८१ ॥&lt;br&gt;&#xA;ये दिव्यलोके पितरः पुण्यैर्देवत्वमागताः ॥&lt;br&gt;&#xA;ते ब्रह्मलोके गच्छन्ति तृप्तास्तीर्थे वृषध्वजे ॥ ८२॥&lt;br&gt;&#xA;कृते क्षीरमयं तीर्थं त्रेतायां मधुमत्पुनः ॥&lt;br&gt;&#xA;द्वापरे सर्पिषा पूर्णं कलौ जलमयं भवेत्॥ ८३ ॥&lt;br&gt;&#xA;सीमाबहिर्गतमपि ज्ञेयं तीर्थमिदं शुभम् ॥&lt;br&gt;&#xA;मध्ये वाराणसि श्रेष्ठं मम सान्निध्यतो नरैः ॥ ८४ ॥&lt;br&gt;&#xA;काशीस्थितैर्यतो दर्शि ध्वजो मेषवृषलाञ्छनः ॥&lt;br&gt;&#xA;वृषध्वजेन नाम्नातः स्थास्याम्यत्र पितामहाः॥ ८५ ॥&lt;br&gt;&#xA;पितामहेन सहितो गदाधरसमन्वितः ॥&lt;br&gt;&#xA;रविणा पार्षदैः सार्धं तुष्टये वः पितामहाः ॥ ८६ ॥&lt;br&gt;&#xA;इति यावद्वरं दत्ते पितृभ्यो वृषभध्वजः ॥&lt;br&gt;&#xA;तावन्नदी समागत्य प्रणम्येशं व्यजिज्ञपत् ॥८७॥&lt;br&gt;&#xA;॥ नन्दिकेश्वर उवाच ॥ ॥&lt;br&gt;&#xA;विहितः स्यदनः सज्जस्ततोस्तु विजयोदयः ॥&lt;br&gt;&#xA;अष्टौ कण्ठीरवा यत्र यत्रोक्ष्णामष्टकं शुभम् ॥ ८८ ॥&lt;br&gt;&#xA;यत्रेभाः परिभान्त्यष्टौ यत्राष्टौ जविनो हयाः ॥&lt;br&gt;&#xA;मनः संयमनं यत्र कशापाणि व्यवस्थितम् ॥ ८९ ॥&lt;br&gt;&#xA;गङ्गायमुनयोरीषे चक्रे पवनदेवता ॥&lt;br&gt;&#xA;सायम्प्रातर्मये चक्रे छत्रं द्यौर्मण्डलं शुचि ॥4.2.62.९०॥&lt;br&gt;&#xA;तारावलीमयाः कीला आहेया उपनायकाः ॥&lt;br&gt;&#xA;श्रुतयो मार्गदर्शिन्यः स्मृतयो रथगुप्तयः ॥ ९१ ॥&lt;br&gt;&#xA;दक्षिणाधूर्दृढा यत्र मखा यत्राभिरक्षकाः ॥&lt;br&gt;&#xA;आसनं प्रणवो यत्र गायत्रीपादपीठभूः ॥ ९२ ॥&lt;br&gt;&#xA;साङ्गा व्याहृतयो यत्र शुभा सोपानवीथिकाः ॥&lt;br&gt;&#xA;सूर्याचन्द्रमसौ यत्र सततं द्वाररक्षकौ ॥९३॥&lt;br&gt;&#xA;अग्निर्मकरतुण्डश्च रथभूः कौमुदीमयी ॥&lt;br&gt;&#xA;ध्वजदण्डो महामेरुः पताका हस्करप्रभा ॥ ९४ ॥&lt;br&gt;&#xA;स्वयं वाग्देवता यत्र चञ्चच्चामरधारिणी ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शैलादिनेति विज्ञप्तो देवदेव उमापतिः ॥ ९५ ॥&lt;br&gt;&#xA;कृतनीराजनविधिरष्टभिर्देवमातृभिः ॥&lt;br&gt;&#xA;पिनाकपाणिरुत्तस्थौ दत्तहस्तोथ शार्ङ्गिणा ॥ ९६ ॥&lt;br&gt;&#xA;निनादो दिव्यवाद्यानां रोदसी पर्यपूरयत् ॥&lt;br&gt;&#xA;गीतमङ्गलगीर्भिश्च चारणैरनुवर्धितः ॥ ९७ ॥&lt;br&gt;&#xA;तेन दिव्यनिनादेन बधिरीकृतदिङ्मुखाः ॥&lt;br&gt;&#xA;आहूता इव आजग्मुर्विष्वग्भुवनवासिनः ॥ ९८ ॥&lt;br&gt;&#xA;देवाकोट्यस्त्रयस्त्रिंशद्गणाः कोट्ययुतद्वयम् ॥&lt;br&gt;&#xA;नवकोट्यस्तु चामुण्डा भैरव्यः कोटिसम्मिताः ॥ ९९ ॥&lt;br&gt;&#xA;षडाननाः कुमाराश्च मयूरवरवाहनाः ॥&lt;br&gt;&#xA;ममानुगाः समायाताः कोटयोष्टौ महाबलाः ॥ 4.2.62.१०० ॥&lt;br&gt;&#xA;आययुः कोटयः सप्त स्फुरत्परशुपाणयः ॥&lt;br&gt;&#xA;पिचण्डिला महावेगा विघ्नविघ्ना गजाननाः ॥ १ ॥&lt;br&gt;&#xA;षडशीतिसहस्राणि मुनयो ब्रह्मवादिनः ॥&lt;br&gt;&#xA;तावतोपि समाजग्मुस्तत्रत्ये गृहमेधिनः ॥ २ ॥&lt;br&gt;&#xA;नागानां कोटयस्तिस्रः पातालतलवासिनाम् ॥&lt;br&gt;&#xA;दानवानां च दैत्यानां द्वे द्वे कोटी शिवात्मनाम् ॥ ३ ॥&lt;br&gt;&#xA;गन्धर्वा नियुतान्यष्टौ कोट्यर्धं यक्षरक्षसाम् ॥&lt;br&gt;&#xA;विद्याधराणामयुतं नियुतद्वयसंयुतम् ॥ ४ ॥&lt;br&gt;&#xA;तथा षष्टिसहस्राणि दिव्याश्चाप्सरसः शुभाः ॥&lt;br&gt;&#xA;गोमातरोऽष्टौ लक्षाणि सुपर्णान्ययुतानि षट् ॥ ५ ॥&lt;br&gt;&#xA;सागराः सप्त सम्प्राप्ता नानारत्नोपदप्रदाः ॥&lt;br&gt;&#xA;सरितां च सहस्राणि त्रीणि पञ्चायुतानि च ॥ ६ ॥&lt;br&gt;&#xA;गिरयोऽष्टौ सहस्राणि वनस्पतिशतत्रयम्॥&lt;br&gt;&#xA;आजग्मुर्दिग्गजा अष्टौ यत्र देवः पिनाकधृक् ॥७॥&lt;br&gt;&#xA;एतैः समेतः सन्तुष्टः परिष्टुत इतस्ततः ॥&lt;br&gt;&#xA;श्रीकण्ठो रथमारुह्य काशीं प्राविशदुत्तमाम् ॥।७॥।&lt;br&gt;&#xA;स गिरीन्द्रसुतस्त्र्यक्षो मुदां धाम मुदां खनिः ॥&lt;br&gt;&#xA;काशीं प्रैक्षिष्ट संहृष्टस्त्रिविष्टप समुत्कटाम् ॥९॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;श्रुत्वाख्यानमिदं पुण्यं कोटिजन्माघनाशनम् ॥&lt;br&gt;&#xA;पठित्वा पाठयित्वा च शिवसायुज्यमाप्नुयात् ॥ 4.2.62.११० ॥&lt;br&gt;&#xA;श्राद्धकाले विशेषेण पठनीयं प्रयत्नतः ॥&lt;br&gt;&#xA;अक्षयं तद्भवेच्छ्राद्धं पितृतुष्टिकरं परम् ॥ ११ ॥&lt;br&gt;&#xA;वृषभध्वज माहात्म्यं पठित्वा शिवसन्निधौ ॥&lt;br&gt;&#xA;प्रत्यहं वर्षमात्रं तु ह्यपुत्रः पुत्रवान्भवेत् ॥ १२ ॥&lt;br&gt;&#xA;विश्वेशितुः सम्प्रवेशो यः काश्यां समुदाहृतः ॥&lt;br&gt;&#xA;परमानन्दकन्दस्य बीजमेतत्सुनिश्चितम् ॥ १३ ॥&lt;br&gt;&#xA;पठित्वैतन्मुदाख्यानं प्रविशेद्यो नवं गृहम् ॥&lt;br&gt;&#xA;स सर्वसौख्यनिलयो भवेदेव न संशयः ॥१४॥&lt;br&gt;&#xA;त्रैलोक्यानन्दजनकमेतदाख्यानमुत्तमम् ॥&lt;br&gt;&#xA;अस्य श्रवणमात्रेण विश्वेशः सम्प्रसीदति ॥ १५ ॥&lt;br&gt;&#xA;अलभ्यलाभो देवस्य जातोत्र हि यतः परः ॥&lt;br&gt;&#xA;ततः काशी प्रवेशाख्यं जप्यमाख्यानमुत्तमम् ॥ ११६ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्द्धे वृषभध्वजप्रादुर्भावोनाम द्विषष्टितमोऽध्यायः ॥ ६२ ॥ ॥&lt;/p&gt;</description>
    </item>
    <item>
      <title>०६३ ज्येष्ठेशाख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/063_jyeShTheshAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/063_jyeShTheshAkhyAnam/</guid>
      <description>&lt;p&gt;अगस्त्य उवाच ॥ ॥&lt;br&gt;&#xA;दृष्ट्वा काशीं दृगानन्दां तारकारे पुरारिणा ॥&lt;br&gt;&#xA;किमकारि समाचक्ष्व प्राप्तां बहुमनोरथैः ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;पतिव्रतापते ऽगस्त्य शृणु वक्ष्याम्यशेषतः ॥&lt;br&gt;&#xA;मृगाङ्कलक्ष्मणोत्कण्ठं काशी नेत्रातिथीकृता ॥ २ ॥&lt;br&gt;&#xA;अथ सर्वज्ञनाथेन भक्तवत्सलचेतसा ॥&lt;br&gt;&#xA;जैगीषव्यो मुनिश्रेष्ठो गुहां तस्थो निरीक्षितः ॥ ३ ॥&lt;br&gt;&#xA;यमनेहसमारभ्य मदंराद्रिं विनिर्ययौ ॥&lt;br&gt;&#xA;अद्रीन्द्र सुतया सार्धं रुद्रेणोक्षेन्द्रगामिना ॥ ४ ॥&lt;br&gt;&#xA;तं वासरं पुरस्कृत्य जग्राह नियमं दृढम् ॥&lt;br&gt;&#xA;जैगीषव्यो महामेधाः कुम्भयोने महाकृती ॥५॥&lt;br&gt;&#xA;विषमेक्षण पादाब्जं समीक्षिष्ये यदा पुनः ॥&lt;br&gt;&#xA;तदाम्बुविप्रुषमपि भक्षयिष्यामि चेत्यहो ॥६॥&lt;br&gt;&#xA;कुतश्चिद्धारणायोगादथवा शम्भ्वनुग्रहात ॥&lt;br&gt;&#xA;अनश्नन्नपिबन्योगी जैगीषव्यः स्थितो मुने ॥ ७ ॥&lt;br&gt;&#xA;तं शम्भुरेव जानाति नान्यो जानाति कश्चन ॥&lt;br&gt;&#xA;अतएव ततः प्राप्तः प्रथमं प्रमथाधिपः ॥ ८ ॥&lt;br&gt;&#xA;ज्येष्ठशुक्लचतुर्दश्यां सोमवारानुराधयोः ॥&lt;br&gt;&#xA;तत्पर्वणि महायात्रा कर्तव्या तत्र मानवैः ॥ ९ ॥&lt;br&gt;&#xA;ज्येष्ठस्थानं ततः काश्यां तदाभूदपि पुण्यदम् ॥&lt;br&gt;&#xA;तत्र लिङ्गं समभवत्स्वयं ज्येष्ठेश्वराभिधम् ॥ 4.2.63.१० ॥&lt;br&gt;&#xA;तल्लिङ्गदर्शनात्पुंसां पापं जन्मशतार्जितम् ॥&lt;br&gt;&#xA;तमोर्कोदयमाप्येव तत्क्षणादेव नश्यति ॥११॥&lt;br&gt;&#xA;ज्येष्ठवाप्यां नरः स्नात्वा तर्पयित्वा पितामहान् ॥&lt;br&gt;&#xA;ज्येष्ठेश्वरं समालोक्य न भूयो जायते भुवि ॥ १२ ॥&lt;br&gt;&#xA;आविरासीत्स्वयं तत्र ज्येष्ठेश्वर समीपतः ॥&lt;br&gt;&#xA;सर्वसिद्धिप्रदा गौरी ज्येष्ठाश्रेष्ठा समन्ततः ॥ १३ ॥&lt;br&gt;&#xA;ज्येष्ठे मासि सिताष्टम्यां तत्र कार्यो महोत्सवः ॥&lt;br&gt;&#xA;रात्रौ जागरणं कार्यं सर्वसम्पत्समृद्धये ॥ १४ ॥&lt;br&gt;&#xA;ज्येष्ठां गौरीं नमस्कृत्य ज्येष्ठवापी परिप्लुता ॥&lt;br&gt;&#xA;सौभाग्यभाजनं भूयाद्योषा सौभाग्यभागपि॥ १५ ॥&lt;br&gt;&#xA;निवासं कृतवाञ्शम्भुस्तस्मिन्स्थाने यतः स्वयम् ॥&lt;br&gt;&#xA;निवासेश इति ख्यातं लिङ्गं तत्र परं ततः ॥ ॥ १६ ॥&lt;br&gt;&#xA;निवासेश्वरलिङ्गस्य सेवनात्सर्वसम्पदः ॥&lt;br&gt;&#xA;निवसन्ति गृहे नित्यं नित्यं प्रतिपदं पुनः ॥ १७ ॥&lt;br&gt;&#xA;कृत्वा श्राद्धं विधानेन ज्येष्ठस्थाने नरोत्तमः ॥&lt;br&gt;&#xA;ज्येष्ठां तृप्तिं ददात्येव पितृभ्यो मधुसर्पिषा ॥ १८ ॥&lt;br&gt;&#xA;ज्येष्ठतीर्थे नरः काश्यां दत्त्वा दानानि शक्तितः ॥&lt;br&gt;&#xA;ज्येष्ठान्स्वर्गानवाप्नोति नरो मोक्षं च गच्छति ॥ १९ ॥&lt;br&gt;&#xA;ज्येष्ठेश्वरो र्च्यः प्रथमं काश्यां श्रेयोर्थिभिर्नरैः ॥&lt;br&gt;&#xA;ज्येष्ठागौरी ततोभ्यर्च्या सर्वज्येष्ठमभीप्सुभिः ॥ 4.2.63.२० ॥&lt;br&gt;&#xA;अथ नन्दिनमाहूय धूर्जटिः स कृपानिधिः ॥&lt;br&gt;&#xA;शृण्वतां सर्वदेवानामिदं वचनमब्रवीत् ॥ २१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शैलादे प्रविशाशु त्वं गुहास्त्यत्र मनोहरा ॥&lt;br&gt;&#xA;तदन्तरेस्ति मे भक्तो जैगीषव्यस्तपोधनः ॥ २२ ॥&lt;br&gt;&#xA;महानियमवान्नन्दिस्त्वगस्थिस्नायु शेषितः ॥&lt;br&gt;&#xA;तमिहानय मद्भक्तं मद्दर्शन दृढव्रतम् ॥ २३ ॥&lt;br&gt;&#xA;यदाप्रभृत्यगां काश्या मन्दरं सर्वसुन्दरम् ॥&lt;br&gt;&#xA;महानियमवानेष तदारभ्योज्झिताशनः ॥ २४ ॥&lt;br&gt;&#xA;गृहाण लीलाकमलमिदं पीयूषपोषणम् ॥&lt;br&gt;&#xA;अनेन तस्य गात्राणि स्पृश सद्यः सुबृंहिणा ॥ २५ ॥&lt;br&gt;&#xA;ततो नन्दी समादाय तल्लीलाकमलं विभोः ॥&lt;br&gt;&#xA;प्रणम्य देवदेवेशमाविशद्गह्वरां गुहाम् ॥२६॥&lt;br&gt;&#xA;नन्दी दृष्ट्वाथ तं तत्र धारणादृढमानसम् ॥&lt;br&gt;&#xA;तपोग्नि परिशुष्काङ्गं कमलेन समस्पृशत् ॥ २७ ॥&lt;br&gt;&#xA;तपान्ते वृष्टिसंयोगाच्छालूर इव कोटरे ॥&lt;br&gt;&#xA;उल्ललास स योगीन्द्रः स्पर्शमात्रात्तदब्जजात् ॥ २८ ॥&lt;br&gt;&#xA;अथ नन्दी समादाय सत्वरं मुनिपुङ्गवम् ॥&lt;br&gt;&#xA;देवदेवस्य पादाग्रे नमस्कृत्य न्यपातयत् ॥ २९ ॥&lt;br&gt;&#xA;जैगीषव्योथ सम्भ्रान्तः पुरतो वीक्ष्य शङ्करम् ॥&lt;br&gt;&#xA;वामाङ्गसन्निविष्टाद्रितनयं प्रणनाम ह ॥ 4.2.63.३० ॥&lt;br&gt;&#xA;प्रणम्य दण्डवद्भूमौ परिलुठ्य समन्ततः ॥&lt;br&gt;&#xA;तुष्टाव परया भक्त्या स मुनिश्चन्द्रशेखरम् ॥३१॥&lt;br&gt;&#xA;॥ जैगीषव्य उवाच ॥ ॥&lt;br&gt;&#xA;नमः शिवाय शान्ताय सर्वज्ञाय शुभात्मने॥&lt;br&gt;&#xA;जगदानन्दकन्दाय परमानन्दहेतवे ॥ ३२ ॥&lt;br&gt;&#xA;अरूपाय सरूपाय नानारूपधराय च ॥&lt;br&gt;&#xA;विरूपाक्षाय विधये विधिविष्णुस्तुताय च ॥३३॥&lt;br&gt;&#xA;स्थावराय नमस्तुभ्यं जङ्गमाय नमोस्तुते ॥&lt;br&gt;&#xA;सर्वात्मने नमस्तुभ्यं नमस्ते परमात्मने ॥ ३४ ॥&lt;br&gt;&#xA;नमस्त्रैलोक्यकाम्याय कामाङ्गदहनाय च ॥&lt;br&gt;&#xA;नमो शेषविशेषाय नमः शेषाङ्गदाय ते ॥ ॥ ३५ ॥&lt;br&gt;&#xA;श्रीकण्ठाय नमस्तुभ्यं विषकण्ठाय ते नमः ॥&lt;br&gt;&#xA;वैकुण्ठवन्द्यपादाय नमोऽकुण्ठितशक्तये ॥३६॥&lt;br&gt;&#xA;नमः शक्त्यर्धदेहाय विदेहाय सुदेहिने ॥&lt;br&gt;&#xA;सकृत्प्रणाममात्रेण देहिदेहनिवारिणे॥ ३७ ॥&lt;br&gt;&#xA;कालाय कालकालाय कालकूट विषादिने ॥&lt;br&gt;&#xA;व्यालयज्ञोपवीताय व्यालभूषणधारिणे ॥ ३८ ॥&lt;br&gt;&#xA;नमस्ते खण्डपरशो नमः खण्डें दुधारिणे ॥&lt;br&gt;&#xA;खण्डिताशेष दुःखाय खड्गखेटकधारिणे ॥ ३९ ॥&lt;br&gt;&#xA;गीर्वाणगीतनाथाय गङ्गाकल्लोलमालिने ॥&lt;br&gt;&#xA;गौरीशाय गिरीशाय गिरिशाय गुहारणे ॥ ॥ 4.2.63.४० ॥&lt;br&gt;&#xA;चन्द्रार्धशुद्धभूषाय चन्द्रसूर्याग्निचक्षुषे ॥&lt;br&gt;&#xA;नमस्ते चर्मवसन नमो दिग्वसनायते ॥ ४१ ॥&lt;br&gt;&#xA;जगदीशाय जीर्णाय जराजन्महराय ते ॥&lt;br&gt;&#xA;जीवायते नमस्तुभ्यं जञ्जपूकादिहारिणे ॥ ४२ ॥&lt;br&gt;&#xA;नमो डमरुहस्ताय धनुर्हस्ताय ते नमः ॥&lt;br&gt;&#xA;त्रिनेत्राय नमस्तुभ्यं जगन्नेत्राय ते नमः ॥ ४३ ॥&lt;br&gt;&#xA;त्रिशूलव्यग्रहस्ताय नमस्त्रिपथगाधर ॥&lt;br&gt;&#xA;त्रिविष्टपाधिनाथाय त्रिवेदीपठिताय च ॥ ४४ ॥&lt;br&gt;&#xA;त्रयीमयाय तुष्टाय भक्ततुष्टिप्रदाय च ॥&lt;br&gt;&#xA;दीक्षिताय नमस्तुभ्यं देवदेवाय ते नमः ॥ ४५ ॥&lt;br&gt;&#xA;दारिताशेषपापाय नमस्ते दीर्घदर्शिने ॥&lt;br&gt;&#xA;दूराय दुरवाप्याय दोषनिर्दलनाय च ॥ ४६ ॥&lt;br&gt;&#xA;दोषाकर कलाधार त्यक्तदोषागमाय च ॥&lt;br&gt;&#xA;नमो धूर्जटये तुभ्यं धत्तूरकुसुमप्रिय ॥४७॥&lt;br&gt;&#xA;नमो धीराय धर्माय धर्मपालाय ते नमः ॥&lt;br&gt;&#xA;नीलग्रीव नमस्तुभ्यं नमस्ते नीललोहित ॥ ४८ ॥&lt;br&gt;&#xA;नाममात्रस्मृतिकृतां त्रैलोक्यैश्वर्यपूरक ॥&lt;br&gt;&#xA;नमः प्रमथनाथाय पिनाकोद्यतपाणये ॥ ॥ ४९ ॥&lt;br&gt;&#xA;पशुपाशविमोक्षाय पशूनां पतये नमः ॥&lt;br&gt;&#xA;नामोच्चारणमात्रेण महापातकहारिणे ॥ 4.2.63.५० ॥&lt;br&gt;&#xA;परात्पराय पाराय परापरपराय च ॥&lt;br&gt;&#xA;नमोऽपारचरित्राय सुपवित्रकथाय च ॥ ५१ ॥&lt;br&gt;&#xA;वामदेवाय वामार्धधारिणे वृषगामिने ॥&lt;br&gt;&#xA;नमो भर्गाय भीमाय नतभीतिहराय च ॥ ५२ ॥&lt;br&gt;&#xA;भवाय भवनाशाय भूतानाम्पतये नमः ॥&lt;br&gt;&#xA;महादेव नमस्तुभ्यं महेश महसाम्पते ॥ ५३ ॥&lt;br&gt;&#xA;नमो मृडानीपतये नमो मृत्युञ्जयाय ते ॥&lt;br&gt;&#xA;यज्ञारये नमस्तुभ्यं यक्षराजप्रियाय च ॥ ५४॥&lt;br&gt;&#xA;यायजूकाय यज्ञाय यज्ञानां फलदायिने ॥&lt;br&gt;&#xA;रुद्राय रुद्रपतये कद्रुद्राय रमाय च ॥ ५५ ॥&lt;br&gt;&#xA;शूलिने शाश्वतेशाय श्मशानावनिचारिणे ॥&lt;br&gt;&#xA;शिवाप्रियाय शर्वाय सर्वज्ञाय नमोस्तु ते ॥ ५६ ॥&lt;br&gt;&#xA;हराय क्षान्तिरूपाय क्षेत्रज्ञाय क्षमाकर ॥&lt;br&gt;&#xA;क्षमाय क्षितिहर्त्रे च क्षीरगौराय ते नमः ॥ ५७ ॥&lt;br&gt;&#xA;अन्धकारे नमस्तुभ्यमाद्यन्तरहिताय च ॥&lt;br&gt;&#xA;इडाधाराय ईशाय उपेद्रेन्द्रस्तुताय च ॥ ५८ ॥&lt;br&gt;&#xA;उमाकान्ताय उग्राय नमस्ते ऊर्ध्वरेतसे ॥&lt;br&gt;&#xA;एकरूपाय चैकाय महदैश्वर्यरूपिणे ॥ ५९ ॥&lt;br&gt;&#xA;अनन्तकारिणे तुभ्यमम्बिकापतये नमः ॥&lt;br&gt;&#xA;त्वमोङ्कारो वषट्कारो भूर्भुवःस्वस्त्वमेव हि ॥4.2.63.६०॥&lt;br&gt;&#xA;दृश्यादृश्य यदत्रास्ति तत्सर्वं त्वमु माधव ॥&lt;br&gt;&#xA;स्तुतिं कर्तुं न जानामि स्तुतिकर्ता त्वमेव हि ॥ ॥ ६१ ॥&lt;br&gt;&#xA;वाच्यस्त्वं वाचकस्त्वं हि वाक्च त्वं प्रणतोस्मि ते ॥&lt;br&gt;&#xA;नान्यं वेद्मि महादेव नान्यं स्तौमि महेश्वर ॥ ६२ ॥&lt;br&gt;&#xA;नान्यं नमामि गौरीश नान्याख्यामाददे शिव ॥&lt;br&gt;&#xA;मूकोन्यनामग्रहणे बधिरोन्यकथाश्रुतौ ॥६३॥&lt;br&gt;&#xA;पङ्गुरन्याभिगमनेऽस्म्यन्धोऽन्यपरिवीक्षणे॥&lt;br&gt;&#xA;एक एव भवानीश एककर्ता त्वमेव हि॥ ६४ ॥&lt;br&gt;&#xA;पाता हर्ता त्वमेवैको नानात्वं मूढकल्पना ॥&lt;br&gt;&#xA;अतस्त्वमेव शरणं भूयोभूयः पुनःपुनः ॥६५॥&lt;br&gt;&#xA;संसारसागरे मग्नं मामुद्धर महेश्वर ॥&lt;br&gt;&#xA;इति स्तुत्वा महेशानं जैगीषव्यो महामुनिः ॥ ६६ ॥&lt;br&gt;&#xA;वाचंयमो भवत्स्थाणोः पुरतः स्थाणुसन्निभः ॥&lt;br&gt;&#xA;इति स्तुतिं समाकर्ण्य मुनेश्चन्द्रविभूषणः ॥&lt;br&gt;&#xA;उवाच च प्रसन्नात्मा वरं ब्रूहीति तं मुनिम् ॥ ६७ ॥&lt;br&gt;&#xA;॥ जैगीषव्य उवाच ॥ ॥&lt;br&gt;&#xA;यदि प्रसन्नो देवेश ततस्तव पदाम्बुजात् ॥&lt;br&gt;&#xA;मा भवानि भवानीश दूरं दूरपदप्रद ॥६८॥&lt;br&gt;&#xA;अपरश्च वरो नाथ देयोयमविचारतः ॥&lt;br&gt;&#xA;यन्मया स्थापितं लिङ्गं तत्र सान्निध्यमस्तु ते ॥६९॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;जैगीषव्य महाभाग यदुक्तं भवतानघ ॥&lt;br&gt;&#xA;तदस्तु सर्वं तेभीष्टं वरमन्यं ददामि च ॥ 4.2.63.७० ॥&lt;br&gt;&#xA;योगशास्त्रं मया दत्तं तव निर्वाणसाधकम् ॥&lt;br&gt;&#xA;सर्वेषां योगिनां मध्ये योगाचार्योऽस्तु वै भवान् ॥ ७१ ॥&lt;br&gt;&#xA;रहस्यं योगविद्याया यथावत्त्वं तपोधन ॥&lt;br&gt;&#xA;संवेत्स्यसे प्रसादान्मे येन निर्वाणमाप्स्यसि ॥ ७२ ॥&lt;br&gt;&#xA;यथा नदी यथा भृङ्गी सोमनन्दी यथा तथा ॥&lt;br&gt;&#xA;त्वं भविष्यसि भक्तो मे जरामरणवर्जितः ॥ ७३ ॥&lt;br&gt;&#xA;सन्ति व्रतानि भूयांसि नियमाः सन्त्यनेकधा ॥&lt;br&gt;&#xA;तपांसि नाना सन्त्यत्र सन्ति दानान्यनेकशः ॥ ७४ ॥&lt;br&gt;&#xA;श्रेयसां साधनान्यत्र पापघ्नान्यपि सर्वथा ॥&lt;br&gt;&#xA;परं हि परमश्चैष नियमो यस्त्वया कृतः ॥ ७५॥&lt;br&gt;&#xA;परो हि नियमश्चैष मां विलोक्य यदश्यते ॥&lt;br&gt;&#xA;मामनालोक्य यद्भुक्तं तद्भुक्तं केवलत्वघम् ॥ ७६ ॥&lt;br&gt;&#xA;असमर्च्य च यो भुङ्क्ते पत्रपुष्पफलैरपि ॥&lt;br&gt;&#xA;रेतोभक्षी भवेन्मूढः स जन्मान्येकविंशतिम् ॥ ७७ ॥&lt;br&gt;&#xA;महतो नियमस्यास्य भवतानुष्ठितस्य वै ॥&lt;br&gt;&#xA;नार्हन्ति षोडशी मात्रामप्यन्ये नियमा यमाः ॥ ७८ ॥&lt;br&gt;&#xA;अतो मच्चरणाभ्याशे त्वं निवत्स्यसि सर्वथा ॥&lt;br&gt;&#xA;अतो नैःश्रेयसीं लक्ष्मीं तत्रैव प्राप्स्यसि ध्रुवम् ॥ ७९ ॥&lt;br&gt;&#xA;जैगीषव्येश्वरं नाम लिङ्गं काश्यां सुदुर्लभम् ॥&lt;br&gt;&#xA;त्रीणि वर्षाणि संसेव्य लभेद्योगं न संशयः ॥ 4.2.63.८० ॥&lt;br&gt;&#xA;जैगीषव्यगुहां प्राप्य योगाभ्यसनतत्परः ॥&lt;br&gt;&#xA;षण्मासेन लभेत्सिद्धिं वाञ्छितां मदनुग्रहात् ॥ ८१ ॥&lt;br&gt;&#xA;तव लिङ्गमिदं भक्तैः पूजनीयं प्रयत्नतः ॥&lt;br&gt;&#xA;विलोक्या च गुहा रम्या परासिद्धिमभीप्सुभिः ॥ ८२ ॥&lt;br&gt;&#xA;अत्र ज्येष्ठेश्वरक्षेत्रे त्वल्लिङ्गं सर्वसिद्धिदम् ॥&lt;br&gt;&#xA;नाशयेदघसङ्घानि दृष्टं स्पृष्टं समर्चितम् ॥ ८३ ॥&lt;br&gt;&#xA;अस्मिञ्ज्येष्ठेश्वरक्षेत्रे सम्भोज्य शिवयोगिनः ॥&lt;br&gt;&#xA;कोटिभोज्यफलं सम्यगेकैकपरिसङ्ख्यया॥८४ ॥&lt;br&gt;&#xA;जैगीषव्येश्वरं लिङ्गं गोपनीयं प्रयत्नतः ॥&lt;br&gt;&#xA;कलौ कलुषबुद्धीनां पुरतश्च विशेषतः ॥ ८५ ॥&lt;br&gt;&#xA;करिष्याम्यत्र सान्निध्यमस्मिल्ँलिङ्गे तपोधन॥&lt;br&gt;&#xA;योगसिद्धिप्रदानाय साधकेभ्यः सदैव हि ॥८६॥&lt;br&gt;&#xA;ददे शृणु महाभाग जैगीषव्यापरं वरम् ॥&lt;br&gt;&#xA;त्वयेदं यत्कृतं स्तोत्रं योगसिद्धिकरं परम् ॥ ८७ ॥&lt;br&gt;&#xA;महापापौघशमनं महापुण्यप्रवर्धनम् ॥&lt;br&gt;&#xA;महाभीतिप्रशमनं महाभक्तिविवर्धनम् ॥ ८८ ॥&lt;br&gt;&#xA;एतत्स्तोत्रजपात्पुंसामसाध्यं नैव किञ्चन ॥&lt;br&gt;&#xA;तस्मात्सर्वप्रयत्नेन जपनीयं सुसाधकैः ४॥ ८९ ॥&lt;br&gt;&#xA;इति दत्त्वा वरं तस्मै स्मरारिः स्मेरलोचनः ॥&lt;br&gt;&#xA;ददर्श ब्राह्मणां स्तत्र समेतान्क्षेत्रवासिनः ॥ 4.2.63.९० ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;निशम्याख्यानमतुलमेतत्प्राज्ञः प्रयत्नतः ॥&lt;br&gt;&#xA;निष्पापो जायते मर्त्यो नोपसर्गैः प्रबाध्यते ॥९१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे ज्येष्ठेशाख्यानं नाम त्रिषष्टितमोऽध्यायः ॥ ६३ ॥&lt;/p&gt;</description>
    </item>
    <item>
      <title>०६४ क्षेत्ररहस्यकथनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/064_xetrarahasyakathanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/064_xetrarahasyakathanam/</guid>
      <description>&lt;p&gt;॥ अगस्त्य उवाच ॥&lt;br&gt;&#xA;दृष्ट्वा भूदेवताः शम्भुं किमाचख्युः षडानन ॥&lt;br&gt;&#xA;कानिकानि च लिङ्गानि तत्र तान्यपिचक्ष्व मे ॥ १ ॥&lt;br&gt;&#xA;ज्येष्ठस्थाने महापुण्ये देवदेवस्य वल्लभे ॥&lt;br&gt;&#xA;आश्चर्यं किमभूत्तत्र तदाचक्ष्व षडानन ॥२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शृण्वगस्त्य यथा पृच्छि भवता तद्ब्रवीम्यहम् ॥&lt;br&gt;&#xA;मन्दराद्रिं यदा देवो गतवान्ब्रह्मगौरवात् ॥ ३ ॥&lt;br&gt;&#xA;तदा निराश्रया विप्राः क्षेत्रसन्न्यासिनोनघाः ॥&lt;br&gt;&#xA;उपाकृताश्चाविरतं महाक्षेत्रप्रतिग्रहात् ॥ ४ ॥&lt;br&gt;&#xA;खातङ्खातं च दण्डाग्रैर्भूमिं कन्दादिवृत्तयः ॥&lt;br&gt;&#xA;चक्रुः पुष्करिणीं रम्यां दण्डखाताभिधां मुने ॥ ५ ॥&lt;br&gt;&#xA;तत्तीर्थं परितः स्थाप्य महालिङ्गान्यनेकशः ॥&lt;br&gt;&#xA;महेशाराधनपरास्तपश्चक्रुः प्रयत्नतः ॥ ६ ॥&lt;br&gt;&#xA;विभूतिधारिणो नित्यं नित्यरुद्राक्षधारिणः ॥&lt;br&gt;&#xA;लिङ्गपूजारता नित्यं शतरुद्रियजापिनः ॥ ७ ॥&lt;br&gt;&#xA;ते श्रुत्वा देवदेवस्य पुनरागमनं मुने ॥&lt;br&gt;&#xA;तपःकृशा अतितरामासुरानन्द मेदुराः ॥ ८ ॥&lt;br&gt;&#xA;द्विजाः पञ्चसहस्राणि चरतो विपुलं तपः ॥&lt;br&gt;&#xA;दण्डखातान्महातीर्थादाजग्मुर्देवदर्शने ॥ ९ ॥&lt;br&gt;&#xA;तीर्थान्मन्दाकिनी नाम्नो द्विजाः पाशुपतव्रताः ॥&lt;br&gt;&#xA;शिवैकाराधनपराः समेता अयुतोन्मिताः ॥ 4.2.64.१० ॥&lt;br&gt;&#xA;हंसतीर्थात्परिप्राप्ता अयुतं त्रिशतोत्तरम् ॥&lt;br&gt;&#xA;शतदुर्वाससस्तीर्थादेकादश शताधिकम् ॥ ११ ॥&lt;br&gt;&#xA;मत्स्योदर्याः परापेतुः सहस्राणि षडेव हि ॥&lt;br&gt;&#xA;कपालमोचनात्सप्त शतान्यभ्यागता द्विजाः ॥ १२॥&lt;br&gt;&#xA;ऋणमोचनतस्तीर्थात्सहस्रं द्विशताधिकम् ॥&lt;br&gt;&#xA;वैतरण्या अपि मुने द्विजानामयुतार्धकम् ॥१३॥&lt;br&gt;&#xA;ततः पृथूदकात्कुण्डात्पृथुना परिखानितात् ॥&lt;br&gt;&#xA;अयासिषुर्द्विजानां च शतान्येव त्रयोदश ॥१४॥&lt;br&gt;&#xA;तथैवाप्सरसः कुण्डान्मेनकाख्याच्छतद्वयम् ॥&lt;br&gt;&#xA;उर्वशीकुण्डतः प्राप्ताः सहस्रं द्विशताधिकम् ॥ १५ ॥&lt;br&gt;&#xA;तथैरावतकुण्डाच्च ब्राह्मणास्त्रिशतानि च ॥&lt;br&gt;&#xA;गन्धर्वाप्सरसः सप्त शतानि द्विशतानि च ॥ १६ ॥&lt;br&gt;&#xA;वृषेशतीर्थादाजग्मुर्नवतिः सशतत्रया ॥&lt;br&gt;&#xA;यक्षिणीकुण्डतः प्राप्ताः सहस्रं त्रिशतोत्तरम् ॥ १७ ॥&lt;br&gt;&#xA;लक्ष्मीतीर्थात्परं जग्मुः षोडशैव शतानि च ॥&lt;br&gt;&#xA;पिशाचमोचनात्सप्त सहस्राणि द्विजोत्तमाः ॥ १८ ॥&lt;br&gt;&#xA;पितृकुण्डाच्छतंसाग्रं ध्रुवतीर्थाच्छतानि षट् ॥&lt;br&gt;&#xA;मानसाख्याच्च सरसो द्विशती सशतत्रया ॥ १९ ॥&lt;br&gt;&#xA;ब्राह्मणा वासुकिहृदात्सहस्राणि दशैव तु ॥&lt;br&gt;&#xA;तथैवाष्टशतं द्रष्टुं जानकीकुण्डतो द्विजाः ॥ 4.2.64.२० ॥&lt;br&gt;&#xA;काशीनाथमनुप्राप्ताः परमानन्ददायिनम् ॥&lt;br&gt;&#xA;तथा गौतमकुण्डाच्च शतानिनव चागताः ॥२१॥&lt;br&gt;&#xA;तीर्थाद्दुर्गतिसंहर्तुर्बाह्मणाः प्रतिपेदिरे ॥&lt;br&gt;&#xA;एकादशशतान्येव द्रष्टुं देवमुमापतिम् ॥ २२ ॥&lt;br&gt;&#xA;असीसम्भेदमारभ्य गङ्गातीरस्थिता द्विजाः ॥&lt;br&gt;&#xA;आसङ्गमेश्वरात्तत्र परिप्राप्ता घटोद्भव ॥ २३ ॥&lt;br&gt;&#xA;अष्टादशसहस्राणि तथा पञ्चशतान्यपि ॥&lt;br&gt;&#xA;ब्राह्मणाः पञ्चपञ्चाशद्गङ्गातीरात्समागताः ॥ २४ ॥&lt;br&gt;&#xA;सार्द्रदूर्वाक्षतकरैः सपुष्पफलपाणिभिः ॥&lt;br&gt;&#xA;सुगन्धमाल्यहस्तैश्च ब्राह्मणैर्जयवादिभिः ॥ २५ ॥&lt;br&gt;&#xA;स्तुतो मङ्गलसूक्तैश्च प्रणतश्च पुनःपुनः ॥&lt;br&gt;&#xA;तेभ्यो दत्ताभयः शम्भुः पप्रच्छ कुशलं मुदा ॥ २६ ॥&lt;br&gt;&#xA;ततस्ते ब्राह्मणाः प्रोचुः प्रबद्धकरसम्पुटाः ॥&lt;br&gt;&#xA;क्षेत्रे निवसतां नाथ सदानः कुशलोदयः ॥ २७ ॥&lt;br&gt;&#xA;विशेषतः कृतोऽस्माभिः साक्षान्नयनगोचरः॥&lt;br&gt;&#xA;त्वं यत्स्वरूपं श्रुतयो न विदुः परमार्थतः ॥ २८ ॥&lt;br&gt;&#xA;सदैवाकुशलं तेषां ये त्वत्क्षेत्रपराङ्मुखाः ॥&lt;br&gt;&#xA;चतुर्दशापि वै लोकास्तेषां नित्यं पराङ्मुखाः ॥ २९ ॥&lt;br&gt;&#xA;येषां हृदि सदैवास्ते काशीत्वाशीविषां गद ॥&lt;br&gt;&#xA;संसाराशीविषविषं न तेषां प्रभवेत्क्वचित् ॥ 4.2.64.३० ॥&lt;br&gt;&#xA;गर्भरक्षामणिर्मन्त्रः काशीवर्णद्वयात्मकः ॥&lt;br&gt;&#xA;यस्य कण्ठे सदा तिष्ठेत्तस्याकुशलता कुतः ॥ ३१ ॥&lt;br&gt;&#xA;सुधां पिबति यो नित्यं काशीवर्णद्वयात्मिकाम् ॥&lt;br&gt;&#xA;स नैर्जरीं दशां हित्वा सुधैव परिजायते ॥ ३२ ॥&lt;br&gt;&#xA;श्रुतं कर्णामृतं येन काशीत्यक्षरयुग्मकम् ॥&lt;br&gt;&#xA;न समाकणर्यत्येव स पुनर्गर्भजां कथाम्॥ ३३ ॥&lt;br&gt;&#xA;काशी रजोपि यन्मूर्ध्नि पतेदप्यनिलाहतम् ॥&lt;br&gt;&#xA;चन्द्रशेखरतन्मूर्धा भवेच्चन्द्रकलाङ्कितः ॥ ३४ ॥&lt;br&gt;&#xA;प्रसङ्गतोपि यन्नेत्रपथमानन्दकाननम् ॥&lt;br&gt;&#xA;यातं तेत्र न जायन्ते नेक्षेरन्पितृकान(व?)नम् ॥३५॥&lt;br&gt;&#xA;गच्छता तिष्ठता वापि स्वपता जाग्रताथवा ॥&lt;br&gt;&#xA;काशीत्येष महामन्त्रो येन जप्तः सनिर्भयः ॥ ३६ ॥&lt;br&gt;&#xA;येन बीजाक्षरयुगं काशीति हृदि धारितम् ॥&lt;br&gt;&#xA;अबीजानि भवन्त्येव कर्मबीजानि तस्य वै ॥ ३७ ॥&lt;br&gt;&#xA;काशी काशीति काशीति जपतो यस्य संस्थितिः ॥&lt;br&gt;&#xA;अन्यत्रापि सतस्तस्य पुरो मुक्तिः प्रकाशते ॥ ३८ ॥&lt;br&gt;&#xA;क्षेममूर्तिरियं काशी क्षेममूर्तिर्भवान्भव ॥&lt;br&gt;&#xA;क्षेममूर्तिस्त्रिपथगा नान्यत्क्षेमत्रयं क्वचित् ॥ ३९ ॥&lt;br&gt;&#xA;ब्राह्मणानामिति वचः क्षेत्रभक्तिविबृंहितम् ॥&lt;br&gt;&#xA;निशम्य गिरिजाकान्तस्तुतोष नितरां हरः ॥ 4.2.64.४० ॥&lt;br&gt;&#xA;प्रोवाच च प्रसन्नात्मा धन्या यूयं द्विजर्षभाः ॥&lt;br&gt;&#xA;येषामिहेदृशी भक्तिर्मम क्षेत्रेतिपावने ॥ ४१ ॥&lt;br&gt;&#xA;जाने सत्त्वमया जाताः क्षेत्रस्यास्य निषेवणात् ॥&lt;br&gt;&#xA;नीरजस्का वितमसः संसारार्णवपारगाः ॥ ४२ ॥&lt;br&gt;&#xA;वाराणस्यास्तु ये भक्तास्ते भक्ता मम निश्चितम्॥&lt;br&gt;&#xA;जीवन्मुक्ता हि ते नूनं मोक्षलक्ष्म्या कटाक्षिताः ॥ ४३ ॥&lt;br&gt;&#xA;यैश्च काशीस्थितो जन्तुरल्पकोपि विरोधितः ॥&lt;br&gt;&#xA;तैर्वै विश्वम्भरा सर्वा मया सह विरोधिता ॥ ॥ ४४ ॥&lt;br&gt;&#xA;वाराणस्याः स्तुतिमपि यो निशम्यानुमोदते ॥&lt;br&gt;&#xA;अपि ब्रह्माण्डमखिलं ध्रुवं तेनानुमोदितम् ॥४५॥&lt;br&gt;&#xA;निवसन्ति हि ये मर्त्या अस्मिन्नानन्दकानने ॥&lt;br&gt;&#xA;ममान्तःकरणे ते वै निवसेयुरकल्मषाः ॥ ४६ ॥&lt;br&gt;&#xA;निवसन्ति मम क्षेत्रे मम भक्तिं प्रकुर्वते ॥&lt;br&gt;&#xA;मम लिङ्गधरा ये तु तानेवोपदिशाम्यहम् ॥ ४७ ॥&lt;br&gt;&#xA;निवसन्ति मम क्षेत्रे मम भक्तिं न कुर्वते ॥&lt;br&gt;&#xA;मम लिङ्गधरा ये नो न तानुपदिशाम्यहम् ॥४८॥&lt;br&gt;&#xA;काशी निर्वाणनगरी येषां चित्ते प्रकाशते ॥&lt;br&gt;&#xA;ते मत्पुरः प्रकाशन्ते नैःश्रेयस्या श्रिया वृताः ॥ ४९ ॥&lt;br&gt;&#xA;मोक्षलक्ष्मीरियं काशी न येभ्यः परिरोचते ॥&lt;br&gt;&#xA;स्वर्लक्ष्मीं काङ्क्षमाणेभ्यः पतितास्ते न संशयः ॥ 4.2.64.५० ॥&lt;br&gt;&#xA;काथीं सङ्काक्षमाणानां पुरुषार्थचतुष्टयम् ॥&lt;br&gt;&#xA;पुरः किङ्करवत्तिष्ठेन्ममानुग्रहतो द्विजाः ॥ ५१ ॥&lt;br&gt;&#xA;आनन्दकानने ह्यत्र ज्वलद्दावानलोस्म्यहम् ॥&lt;br&gt;&#xA;कर्मबीजानि जन्तूनां ज्वालये न प्ररोहये ॥ ५२ ॥&lt;br&gt;&#xA;वस्तव्यं सततं काश्यां यष्टव्योहं प्रयत्नतः ॥&lt;br&gt;&#xA;जेतव्यौ कलिकालौ च रन्तव्या मुक्तिरङ्गना ।५३॥&lt;br&gt;&#xA;प्राप्यापि काशीं दुर्बुद्धिर्यो न मां परिसेवते॥&lt;br&gt;&#xA;तस्य हस्तगताप्याशु कैवल्यश्रीः प्रणश्यति ॥ ५४ ॥&lt;br&gt;&#xA;धन्या मद्भक्तिलक्ष्माणो ब्राह्मणाः काशिवासिनः ॥&lt;br&gt;&#xA;यूयं यच्चेतसो वृत्तेर्न दूरेहं न काशिका ॥ ५५ ॥&lt;br&gt;&#xA;दातव्यो वो वरः कोत्र व्रियतां मे यथारुचि ॥&lt;br&gt;&#xA;प्रेयांसो मे यतो यूयं क्षेत्रसन्न्यासकारिणः ॥ ५६ ॥&lt;br&gt;&#xA;इति पीत्वा महेशानमुखक्षीराब्धिजां सुधाम् ॥&lt;br&gt;&#xA;परितृप्ता द्विजाः सर्वे वव्रुर्वरमनुत्तमम् ॥ ५७ ॥&lt;br&gt;&#xA;ब्राह्मणा ऊचुः ॥ ॥&lt;br&gt;&#xA;उमापते महेशान सर्वज्ञ वर एष नः ॥&lt;br&gt;&#xA;काशी कदापि न त्याज्या भवता भवतापहृत् ॥ ५८ ॥&lt;br&gt;&#xA;वचनाद्ब्राह्मणानां तु शापो मा प्रभवत्विह ॥&lt;br&gt;&#xA;कदाचिदपि केषाञ्चित्काश्यां मोक्षान्तरायकः ॥ ५९ ॥&lt;br&gt;&#xA;तव पादाबुञ्जद्वन्द्वे निर्द्वन्द्वा भक्तिरस्तु नः ॥&lt;br&gt;&#xA;आ कलेवरपातं च काशीवासोस्तु नोनिशम् ॥4.2.64.६०॥&lt;br&gt;&#xA;किमन्येन वरेणेश देय एष वरो हि नः ॥&lt;br&gt;&#xA;अवधेह्यन्धकध्वंसिन्वरमन्यं वृणीमहे ॥ ६१ ॥&lt;br&gt;&#xA;तव प्रतिनिधी कृत्यास्माभिस्त्वद्भक्तिभावितैः ॥&lt;br&gt;&#xA;प्रतिष्ठितेषु लिङ्गेषु सान्निध्यं भवतोऽस्त्विह॥६२॥&lt;br&gt;&#xA;श्रुत्वेति तेषां वाक्यानि तथास्त्विति पिनाकिना ॥&lt;br&gt;&#xA;प्रोचेऽन्योपि वरो दत्तो ज्ञानं वश्च भविष्यति ॥६३॥&lt;br&gt;&#xA;पुनः प्रोवाच देवेशो निशामयत भो द्विजाः ॥&lt;br&gt;&#xA;हितं वः कथयाम्यत्र तदनुष्ठीयतां ध्रुवम् ॥ ६४ ॥&lt;br&gt;&#xA;सेव्योत्तरवहा नित्यं लिङ्गमर्च्यं प्रयत्नतः ॥&lt;br&gt;&#xA;दमो दानं दया नित्यं कर्तव्यं मुक्तिकाङ्क्षिभिः ॥ ६५ ॥&lt;br&gt;&#xA;इदमेव रहस्यं च कथितं क्षेत्रवासिनाम् ॥&lt;br&gt;&#xA;मतिः परहिता कार्या वाच्यं नोद्वेगकृद्वचः ॥६६॥&lt;br&gt;&#xA;मनसापि न कर्तव्यमेनोत्र विजिगीषुणा॥&lt;br&gt;&#xA;अत्रत्यमक्षयं यस्मात्सुकृतं सुकृतेतरम् ॥ ६७ ॥&lt;br&gt;&#xA;अन्यत्र यत्कृतं पापं तत्काश्यां परिणश्यति ॥&lt;br&gt;&#xA;वाराणस्यां कृतं पापमन्तर्गेहे प्रणश्यति ॥ ६८ ॥&lt;br&gt;&#xA;अन्तर्गेहे कृतं पापं पैशाच्यनरकावहम् ॥&lt;br&gt;&#xA;पिशाचनरकप्राप्तिर्गच्छत्येव बहिर्यदि ॥ ६९ ॥&lt;br&gt;&#xA;न कल्पकोटिभिः काश्यां कृतं कर्म प्रमृज्यते ॥&lt;br&gt;&#xA;किन्तु रुद्रपिशाचत्वं जायतेऽत्रायुतत्रयम्.॥ 4.2.64.७०. ॥&lt;br&gt;&#xA;वाराणस्यां स्थितो यो वै पातकेषु रतः सदा ॥&lt;br&gt;&#xA;योनिं प्राप्यापि पैशाचीं वर्षाणामयुतत्रयम् ॥ ७१ ॥&lt;br&gt;&#xA;पुनरत्रैव निवसञ्ज्ञानं प्राप्स्यत्यनुत्तमम् ॥&lt;br&gt;&#xA;तेन ज्ञानेथ सम्प्राप्ते(?) मोक्षमाप्स्यत्यनुत्तमम् ॥ ७२ ॥ (सम्प्रान्ते)&lt;br&gt;&#xA;दुष्कृतानि विधायेह बहिः पञ्चत्वमागताः ॥&lt;br&gt;&#xA;तेषां गतिं प्रवक्ष्यामि शृणुत द्विजसत्तमाः ॥ ७३ ॥&lt;br&gt;&#xA;यामाख्या मे गणाः सन्ति घोरा विकृतमूर्त्तयः ॥&lt;br&gt;&#xA;मूषायां ते धमन्त्यादौ क्षेत्रदुष्कृतकारिणः ॥ ७४ ॥&lt;br&gt;&#xA;नयन्त्यनूपप्रायां च ततः प्राचीं दुरासदाम् ॥&lt;br&gt;&#xA;वर्षाकाले दुराचारान्पातयन्ति महाजले ॥ ७५ ॥&lt;br&gt;&#xA;जलौकाभिः सपक्षाभिर्दन्दशूकैर्जलोद्भवैः ॥&lt;br&gt;&#xA;दुर्निवारैश्च मशकैर्दश्यन्ते ते दिवानिशम् ॥ ७६ ॥&lt;br&gt;&#xA;ततो यामैर्हिमर्तौ ते नीयन्तेऽद्रौ हिमालये ॥&lt;br&gt;&#xA;अशनावरणैर्हीनाः क्लेश्यन्ते ते दिवानिशम् ॥ ७७ ॥&lt;br&gt;&#xA;मरुस्थले ततो ग्रीष्मे वारिवृक्षविवर्जिते ॥&lt;br&gt;&#xA;दिवाकरकरैस्तीव्रैस्ताप्यन्ते ते पिपासिताः ॥ ७८ ॥&lt;br&gt;&#xA;क्लेशितास्ते गणैरुग्रैर्यातनाभिः समन्ततः ॥&lt;br&gt;&#xA;इत्थं कालमसङ्ख्यातमानीयन्ते ततस्त्विह ॥ ७९ ॥&lt;br&gt;&#xA;निवेदयन्ति ते यामाः कालराजान्तिके ततः ॥&lt;br&gt;&#xA;कालराजोपि तान्द्रष्ट्वा कर्मसंस्मार्य दुष्कृतम् ॥ 4.2.64.८० ॥&lt;br&gt;&#xA;विवस्त्रान्क्षुत्तृषार्तांश्च लग्नपृष्ठोदरत्वचः ॥&lt;br&gt;&#xA;अन्यै रुद्रपिशाचैश्च सहसंयोजयत्यपि ॥ ८१ ॥&lt;br&gt;&#xA;ततो रुद्रपिशाचास्ते भैरवानुचराः सदा ॥&lt;br&gt;&#xA;सहन्ते क्लममत्यर्थं क्षुत्तृष्णोग्रत्वसम्भवम् ॥ ८२ ॥&lt;br&gt;&#xA;आहारं रुधिरोन्मिश्रं ते लभन्ते कदाचन ॥&lt;br&gt;&#xA;एवं त्र्ययुतसङ्ख्याकं कालं तत्रातिदुःखिताः ॥ ८३ ॥&lt;br&gt;&#xA;श्मशानस्तम्भमभितो नीयन्ते कण्ठपाशिताः ॥&lt;br&gt;&#xA;पिपासिता अपि न तेंऽबुस्पर्शमपि चाप्नुयुः ॥ ८४ ॥&lt;br&gt;&#xA;अथ सङ्क्षीणपापास्ते कालभैरवदर्शनात् ॥&lt;br&gt;&#xA;इहैव देहिनो भूत्वा मुच्यन्ते ते ममाज्ञया ॥ ८५ ॥&lt;br&gt;&#xA;तस्मान्न कामयेतात्र वाङ्मनःकर्मणाप्यघह(?)म् ॥&lt;br&gt;&#xA;शुचौ पथि सदा स्थेयं महालाभमभीप्सुभिः ॥ ८६ ॥&lt;br&gt;&#xA;नाविमुक्ते मृतः कश्चिन्नरकं याति किल्बिषी ॥&lt;br&gt;&#xA;ममानुग्रहमासाद्य गच्छत्येव परां गतिम् ॥ ८७ ॥&lt;br&gt;&#xA;अनाशनं यः कुरुते मद्भक्त इह सुव्रतः ॥&lt;br&gt;&#xA;न तस्य पुनरावृत्तिः कल्पकोटिशतैरपि ॥ ८८ ॥&lt;br&gt;&#xA;अशाश्वतमिदं ज्ञात्वा मानुष्यं बहुकिल्विषम् ॥&lt;br&gt;&#xA;अविमुक्तं सदा सेव्यं संसारभयमोचकम् ॥ ८९ ॥&lt;br&gt;&#xA;नान्यत्पश्यामि जन्तूनां मुक्त्वा वाराणसीं पुरीम् ॥&lt;br&gt;&#xA;सर्वपापप्रशमनीं प्रायश्चित्तं कलौ युगे ॥ 4.2.64.९० ॥&lt;br&gt;&#xA;जन्मान्तरसहस्रेषु यत्पापं समुपार्जितम् ॥&lt;br&gt;&#xA;अविमुक्तं प्रविष्टस्य तत्सर्वं व्रजति क्षयम् ॥ ९१ ॥&lt;br&gt;&#xA;जन्मान्तरसहस्रेषु युञ्जन्योगी यदाप्नुयात् ॥&lt;br&gt;&#xA;तदिहैव परो मोक्षो मरणादधि गम्यते ॥ ९२ ॥&lt;br&gt;&#xA;तिर्यग्योनिगताः सत्त्वा ये विमुक्तकृतालयाः ॥&lt;br&gt;&#xA;कालेन निधनं प्राप्तास्तेपि यान्ति परां गतिम् ॥ ९३ ॥&lt;br&gt;&#xA;अविमुक्तं न सेवन्ते ये मूढास्तमसावृताः ॥&lt;br&gt;&#xA;विण्मूत्ररेतसां मध्ये ते वसन्ति पुनः पुनः ॥ ९४ ॥&lt;br&gt;&#xA;अविमुक्तं समासाद्य यो लिङ्गं स्थापयेत्सुधीः ॥&lt;br&gt;&#xA;कल्पकोटिशतैर्वापि नास्ति तस्य पुनर्भवः ॥ ९५ ॥&lt;br&gt;&#xA;ग्रहनक्षत्रताराणां कालेन पतनं ध्रुवम् ॥&lt;br&gt;&#xA;अविमुक्ते मृतानां तु पतनं नैव विद्यते॥ ९६ ॥&lt;br&gt;&#xA;ब्रह्महत्यां नरः कृत्वा पश्चात्संयतमानसः ॥&lt;br&gt;&#xA;प्राणांस्त्यजति यः काश्यां स मुक्तो नात्र संशयः ॥ ९७ ॥&lt;br&gt;&#xA;स्त्रियः पतिव्रता याश्च मम भक्तिसमाहिताः ॥&lt;br&gt;&#xA;अविमुक्ते मृता विप्रा यान्ति ताः परमां गतिम् ॥ ९८ ॥&lt;br&gt;&#xA;अत्रोत्क्रमणकालेहं स्वयमेव द्विजोत्तमाः ॥&lt;br&gt;&#xA;दिशामि तारकं ब्रह्म देही स्याद्येन तन्मयः ॥ ९९ ॥&lt;br&gt;&#xA;मन्मना मम भक्तश्च मयि सर्वार्पितक्रियः ॥&lt;br&gt;&#xA;यथा मोक्षमिहाप्नोति न तथान्यत्रकुत्रचित् ॥ 4.2.64.१०० ॥&lt;br&gt;&#xA;मरणं निश्चितं ज्ञात्वा गतिं चासुखरूपिणीम् ॥&lt;br&gt;&#xA;चलमागन्तुकं सर्वं ततः काशीं समाश्रयेत् ॥ १ ॥&lt;br&gt;&#xA;काशी समाश्रिता यैस्तु मनोवाक्कायकर्मभिः ॥&lt;br&gt;&#xA;तानत्र निर्मलधियो निवार्णश्रीः समाश्रयेत् ॥ २ ॥&lt;br&gt;&#xA;काशीस्थितैकमपि यः प्रीणयेन्न्यायजैर्धनैः ॥&lt;br&gt;&#xA;तेन त्रैलोक्यमखिलं प्रीणितं तु मया सह ॥ ३ ॥&lt;br&gt;&#xA;यः प्रीणयति पुण्यात्मा निर्वाणनगरी नरम् ॥&lt;br&gt;&#xA;पुमर्थेन स्थितेर्नित्यं ब्राह्मणाः प्रीणयामि तम् ॥ ४ ॥&lt;br&gt;&#xA;दिवोदासोपि राजर्षिः काशीं धर्मेण पालयन् ॥&lt;br&gt;&#xA;सदेहो मत्पदं प्राप्तो यतो न पुनरागतिः ॥ ५॥&lt;br&gt;&#xA;अत्र योगस्तथा ज्ञानं मुक्तिरेकेन जन्मना ॥&lt;br&gt;&#xA;अतो विमुक्तमासाद्य नान्यद्गच्छेत्तपोवनम् ॥ ६ ॥&lt;br&gt;&#xA;मोक्षं सुदुर्लभं ज्ञात्वा संसारं चातिभीषणम् ॥&lt;br&gt;&#xA;अश्मना चरणौ हत्वा कालमत्र प्रतीक्षयेत् ॥ ७ ॥&lt;br&gt;&#xA;अविमुक्तं परित्यज्य यदा यास्यन्ति दुर्धियः ॥&lt;br&gt;&#xA;हसिष्यन्ति तदा भूतान्यन्योन्यकरताडनैः ॥ ८ ॥&lt;br&gt;&#xA;प्राप्य वाराणसीं पुण्यां सिद्धिक्षेत्रमनुत्तमम् ॥&lt;br&gt;&#xA;परिनिष्क्रान्तुमन्यत्र कस्य जन्तोर्मतिर्भवेत् ॥ ९ ॥&lt;br&gt;&#xA;महादानेन चान्यत्र यत्फलं लभ्यते नरैः ॥&lt;br&gt;&#xA;अविमुक्ते तु काकिण्यां दत्तायां तदवाप्यते ॥ 4.2.64.११० ॥&lt;br&gt;&#xA;एकं समर्चयेल्लिङ्गं तपस्तप्येत चापरः ॥&lt;br&gt;&#xA;तयोर्मध्ये तु स श्रेष्ठो यो लिङ्गं पूजयेदिह ॥ ११ ॥&lt;br&gt;&#xA;तीर्थान्तरे गवां कोटिं विधिवद्यः प्रयच्छति॥&lt;br&gt;&#xA;एकाहं यो वसेत्काश्यां काशीवासी तयोर्वरः॥ ॥ १२ ॥&lt;br&gt;&#xA;अन्यत्र ब्राह्मणानां तु कोटिं सम्भोज्य यत्फलम्॥&lt;br&gt;&#xA;वाराणस्यां तु चैकेन भोजितेन तदाप्यते॥ १३ ॥&lt;br&gt;&#xA;सन्निहत्यां कुरुक्षेत्रे राहुग्रस्ते दिवाकरे ॥&lt;br&gt;&#xA;तुलापुरुषदानेन काशीभिक्षा समा भवेत्॥ १४ ॥&lt;br&gt;&#xA;ममेह परमं ज्योतिरापातालाद्व्यवस्थितम् ॥&lt;br&gt;&#xA;अतीत्य सप्तलोकादीननन्तं लिङ्गरूपधृक् ॥ १५ ॥&lt;br&gt;&#xA;पृथिव्यन्तेपि ये लिङ्गमविमुक्तं स्मरन्ति मे ॥&lt;br&gt;&#xA;कलुषैस्ते विमुच्यन्ते महद्भिरिति निश्चितम् ॥ १६ ॥&lt;br&gt;&#xA;अस्मिन्क्षेत्रे तु ये नाहं दृष्टः स्पृष्टः समर्चितः ॥&lt;br&gt;&#xA;सम्प्राप्य तारकं ज्ञानं न स भूयोभिजायते ॥ १७ ॥&lt;br&gt;&#xA;यो मामिह समभ्यर्च्य म्रियतेन्यत्रकुत्रचित् ॥&lt;br&gt;&#xA;जन्मान्तरेपि मां प्राप्य स विमुक्तो भविष्यति ॥१८॥&lt;br&gt;&#xA;इत्युक्त्वा क्षेत्रमाहात्म्यं द्विजानामग्रतो हरः ॥&lt;br&gt;&#xA;पश्यतामेव तेषां तु तत्रैवान्तर्हितोभवत् ॥ १९ ॥&lt;br&gt;&#xA;तेपि साक्षाद्विरूपाक्षं प्रत्यक्षीकृत्य वाडवाः ॥&lt;br&gt;&#xA;प्रहृष्टमनसोऽत्यन्तं प्रययुः स्वस्वमाश्रयम् ॥ 4.2.64.१२० ॥&lt;br&gt;&#xA;शम्भोर्वाक्यं विनिश्चित्य सर्वज्ञस्य कृपानिधेः ॥&lt;br&gt;&#xA;त्यक्त्वा कार्यान्तरं विप्रा लिङ्गान्येव समर्चिषुः ॥ २१ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;पठित्वा पाठयित्वा च रहस्याख्यानमुत्तमम् ॥&lt;br&gt;&#xA;श्रद्धालुः पातकैर्मुक्तः शिवलोके महीयते ॥ १२२ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्द्धे क्षेत्ररहस्यकथनन्नाम चतुःषष्टितमोऽध्यायः ॥ ६४ ॥&lt;/p&gt;</description>
    </item>
    <item>
      <title>०६५ पराशरेश्वरादिलिङ्गसम्भवः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/065_parAshareshvarAdilingasambhavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/065_parAshareshvarAdilingasambhavaH/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;ज्येष्ठेश्वरस्य परितो यानि लिङ्गानि कुम्भज॥&lt;br&gt;&#xA;तानि पञ्चसहस्राणि मुनीनां सिद्धिदान्यलम् ॥ १ ॥&lt;br&gt;&#xA;पराशरेश्वरं लिङ्गं ज्येष्ठेशादुत्तरे महत्॥&lt;br&gt;&#xA;तस्य दर्शनमात्रेण निर्मलं ज्ञानमाप्यते ॥ २ ॥&lt;br&gt;&#xA;तत्रैव सिद्धिदं लिङ्गं माण्डव्येश्वरसञ्ज्ञितम् ॥&lt;br&gt;&#xA;न तस्य दर्शनाज्जातु दुर्बुद्धिं प्राप्नुयान्नरः ॥ ३ ॥&lt;br&gt;&#xA;लिङ्गं च शङ्करेशाख्यं तत्रैव शुभदं सदा ॥&lt;br&gt;&#xA;भृगुनारायणस्तत्र भक्तानां सर्वसिद्धिदः ॥ ४ ॥&lt;br&gt;&#xA;जाबालीश्वर सञ्ज्ञं च लिङ्गं तत्रातिसिद्धिदम् ॥&lt;br&gt;&#xA;तस्य सन्दर्शनाज्जातु न जन्तुर्दुर्गतिं व्रजेत् ॥ ५ ॥&lt;br&gt;&#xA;सुमन्तु मुनिना श्रेष्ठस्तत्रादित्यः प्रतिष्ठितः ॥&lt;br&gt;&#xA;तस्य सन्दर्शनादेव कुष्ठव्याधिः प्रशाम्यति ॥ ६ ॥&lt;br&gt;&#xA;भैरेवी भीषणा नाम तत्र भीषणरूपिणी ॥&lt;br&gt;&#xA;क्षेत्रस्य भीषणं सर्वं नाशयेद्भावतोर्चिता ॥ ७ ॥&lt;br&gt;&#xA;तत्रोपजङ्घने लिङ्गं कर्मबन्धविमोक्षणम् ॥&lt;br&gt;&#xA;नृभिः संसेवितं भक्त्या षण्मासात्सिद्धिदं परम्॥८॥&lt;br&gt;&#xA;भारद्वाजेश्वरं लिङ्गं लिङ्गं माद्रीश्वरं वरम् ॥&lt;br&gt;&#xA;एकत्र संस्थिते द्वे तु द्रष्टव्ये सुकृतात्मना ॥९॥&lt;br&gt;&#xA;अरुणि स्थापितं लिङ्गं तत्रैव कलशोद्भव ॥&lt;br&gt;&#xA;तस्य लिङ्गस्य सेवातः सर्वामृद्धिमवाप्नुयात्॥4.2.65.१०॥&lt;br&gt;&#xA;लिङ्गं वाजसनेयाख्यं तत्रास्त्यतिमनोहृरम् ॥&lt;br&gt;&#xA;तस्य सन्दर्शनात्पुंसां वाजपेयफलं भवेत्॥११॥&lt;br&gt;&#xA;कण्वेश्वरं शुभं लिङ्गं लिङ्गं कात्यायनेश्वरम् ॥&lt;br&gt;&#xA;वामदेवेश्वरं लिङ्गमौतथ्येश्वरमेव च ॥ १२ ॥&lt;br&gt;&#xA;हारीतेश्वरसञ्ज्ञं च लिङ्गं वै गालवेश्वरम् ॥&lt;br&gt;&#xA;कुम्भेर्लिङ्गं महापुण्यं तथा वै कौसुमेश्वरम् ॥ १३ ॥&lt;br&gt;&#xA;अग्निवर्णेश्वरं चैव नैध्रुवेश्वरमेव च ॥&lt;br&gt;&#xA;वत्सेश्वरं महालिङ्गं पर्णादेश्वरमेव च ॥ १४ ॥&lt;br&gt;&#xA;सक्तुप्रस्थेश्वरं लिङ्गं कणादेशं तथैव च ॥&lt;br&gt;&#xA;अन्यत्तत्र महालिङ्गं माण्डूकाय निरूपितम् ॥ १५ ॥&lt;br&gt;&#xA;वाभ्रवेयेश्वरं लिङ्गं शिलावृत्तीश्वरं तथा ॥&lt;br&gt;&#xA;च्यवनेश्वर लिङ्गं च शालङ्कायनकेश्वरम् ॥ १६ ॥&lt;br&gt;&#xA;कलिन्दमेश्वरं लिङ्गं लिङ्गमक्रोधनेश्वरम् ॥&lt;br&gt;&#xA;लिङ्गं कपोतवृत्तीशं कङ्केशं कुन्तलेश्वरम ॥ १७ ॥&lt;br&gt;&#xA;कण्ठेश्वरं कहोलेशं लिङ्गं तुम्बुरुपूजितम् ॥&lt;br&gt;&#xA;मतगेशं मरुत्तेशं मगधेयेश्वरं तथा ॥ १८ ॥&lt;br&gt;&#xA;जातूकर्णेश्वरं लिङ्गं जम्बूकेश्वरमेव च ॥&lt;br&gt;&#xA;जारुधीशं जलेशं च जाल्मेशं जालकेश्वरम् ॥ १९ ॥&lt;br&gt;&#xA;एवमादीनि लिङ्गानि अयुतार्धानि कुम्भज ॥&lt;br&gt;&#xA;स्मरणाद्दर्शनात्स्पर्शादर्चनान्नमनात्स्तुतेः ॥ 4.2.65.२० ॥&lt;br&gt;&#xA;न जातु जायते जन्तोः कलुषस्य समुद्भवः ॥&lt;br&gt;&#xA;एतेषां शुभलिङ्गानां ज्येष्ठस्थानेति पावने ॥ २१ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;एकदा तत्र यद्वृत्तं ज्येष्ठस्थाने महामुने ॥&lt;br&gt;&#xA;तदहं ते प्रवक्ष्यामि शृणुष्वाघविनाशनम् ॥ २२ ॥&lt;br&gt;&#xA;स्वैरं विहरतस्तत्र ज्येष्ठस्थाने महेशितुः ॥&lt;br&gt;&#xA;कौतुकेनैव चिक्रीड शिवा कन्दुकलीलया ॥ २३ ॥&lt;br&gt;&#xA;उदञ्च न्न्यञ्चदङ्गानां लाघवं परितन्वती ॥&lt;br&gt;&#xA;निःश्वासामोदमुदित भ्रमराकुलितेक्षणा ॥ २४ ॥&lt;br&gt;&#xA;भ्रश्यद्ध म्मिल्लसन्माल्य स्थपुटीकृत भूमिका ॥&lt;br&gt;&#xA;स्विद्यत्कपोलपत्राली स्रवदम्बुकणोज्ज्वला ॥ २५ ॥&lt;br&gt;&#xA;स्फुटच्चोलांशुकपथनिर्यदङ्गप्रभावृता ॥&lt;br&gt;&#xA;उल्लसत्कन्दुकास्फालातिशोणितकराम्बुजा ॥ २६ ॥&lt;br&gt;&#xA;कन्दुकानुग सदृष्टि नर्तित भ्रूचलताञ्चला ॥&lt;br&gt;&#xA;मृडानी किल खेलन्ती ददृशे जगदम्बिका ॥ २७ ॥&lt;br&gt;&#xA;अन्तरिक्षचराभ्यां च दितिजाभ्यां मनोहरा ॥&lt;br&gt;&#xA;कटाक्षिताभ्यामिव वै समुपस्थितमृत्युना ॥ २८ ॥&lt;br&gt;&#xA;विदलोत्पल सञ्ज्ञाभ्यां दृप्ताभ्यां वरतो विधेः ॥&lt;br&gt;&#xA;तृणीकृतत्रिजगती पुरुषाभ्यां स्वदोर्बलात् ॥ २९ ॥&lt;br&gt;&#xA;देवीं परिजिहीर्षू तौ विषमेषु प्रपीडितौ ॥&lt;br&gt;&#xA;दिवोवतेरतुः क्षिप्रं मायां स्वीकृत्य शाम्बरीम् ॥ 4.2.65.३० ॥&lt;br&gt;&#xA;धृत्वा पारषदीं मूर्तिमायातावम्बिकान्तिकम् ॥&lt;br&gt;&#xA;तावत्यन्तं सुदुर्वृत्तावतिचञ्चलमानसा ॥ ३१ ॥&lt;br&gt;&#xA;सर्वज्ञेन परिज्ञातौ चाञ्चल्याल्लोचनोद्भवात् ॥&lt;br&gt;&#xA;कटाक्षिताथ देवेन दुर्गादुर्गारिघातिनी ॥ ३२॥।&lt;br&gt;&#xA;विज्ञाय नेत्रसञ्ज्ञां तु सर्वज्ञार्ध शरीरिणी ॥&lt;br&gt;&#xA;तेनैव कन्दुकेनाथ युगपन्निजघान तौ ॥ ३३॥&lt;br&gt;&#xA;महाबलौ महादेव्या कन्दुकेन समाहतौ॥&lt;br&gt;&#xA;परिभ्रम्य परिभ्रम्य तौ दुष्टौ विनिपेततुः ॥ ३४ ॥&lt;br&gt;&#xA;वृन्तादिव फले पक्वे तालादनिललोलिते ॥&lt;br&gt;&#xA;दम्भोलिना परिहते शृङ्गेइव महागिरेः ॥ ३५ ॥&lt;br&gt;&#xA;तौ निपात्य महादैत्यावकार्यकरणोद्यतौ ॥&lt;br&gt;&#xA;ततः परिणतिं यातो लिङ्गरूपेण कन्दुकः ॥३६॥&lt;br&gt;&#xA;कन्दुकेश्वरसञ्ज्ञं च तल्लिङ्गमभवत्तदा ॥&lt;br&gt;&#xA;ज्येष्ठेश्वर समीपे तु सर्वदुष्टनिवारणम् ॥३७॥&lt;br&gt;&#xA;कन्दुकेश समुत्पत्तिं यः श्रोष्यति मुदान्वितः ॥&lt;br&gt;&#xA;पूजयिष्यति यो भक्तस्तस्य दुःखभयं कुतः ॥ ३८ ॥&lt;br&gt;&#xA;कन्दुकेश्वर भक्तानां मानवानां निरेनसाम् ॥&lt;br&gt;&#xA;योगक्षेमं सदा कुर्याद्भवानी भयनाशिनी ॥ ३९ ॥&lt;br&gt;&#xA;मृडानी तस्य लिङ्गस्य पूजां कुर्यात्सदैव हि ॥&lt;br&gt;&#xA;तत्रैव देव्या सान्निध्यं पार्वत्या भक्तसिद्धिदम् ॥ 4.2.65.४० ॥&lt;br&gt;&#xA;कन्दुकेशं महालिङ्गं काश्यां यैर्न समर्चितम् ॥&lt;br&gt;&#xA;कथं तेषां भवनीशौ स्यातां सर्वेप्सितप्रदौ ॥ ४१ ॥&lt;br&gt;&#xA;द्रष्टव्यं च प्रयत्नेन तल्लिङ्गं कन्दुकेश्वरम् ॥&lt;br&gt;&#xA;सर्वोपसर्गसङ्घातविघातकरणं परम् ॥ ४२ ॥&lt;br&gt;&#xA;कन्दुकेश्वर नामापि श्रुत्वा वृजिनसन्ततिः ॥&lt;br&gt;&#xA;क्षिप्रं क्षयमवाप्नोति तमः प्राप्योष्णगुं यथा ॥ ४३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;संशृणुष्व महाभाग ज्येष्ठेश्वर समीपतः ॥&lt;br&gt;&#xA;यद्वृत्तान्तमभूद्विप्र परमाश्चर्यकृद्ध्रुवम् ॥ ४४ ॥&lt;br&gt;&#xA;दण्डखाते महातीर्थे देवर्षिपितृतृप्तिदे ॥&lt;br&gt;&#xA;तप्यमानेषु विप्रेषु निष्कामं परमं तपः ॥ ४५ ॥&lt;br&gt;&#xA;दैत्यो दुन्दुभिनिर्ह्रादो दुष्टः प्रह्लादमातुलः ॥&lt;br&gt;&#xA;देवाः कथं सुजेयाः स्युरित्युपायमचिन्तयत् ॥ ४६ ॥&lt;br&gt;&#xA;किं बलाश्च किमाहाराः किमाधारा हि देवताः ॥&lt;br&gt;&#xA;विचार्य बहुशो दैत्यस्तत्त्वं विज्ञाय निश्चितम् ॥ ४७ ॥&lt;br&gt;&#xA;अवश्यमग्रजन्मानो हेतवोत्र विचारतः ॥&lt;br&gt;&#xA;ब्राह्मणान्हन्तुमसकृत्कृतवानुद्यमं ततः ॥ ४८ ॥&lt;br&gt;&#xA;यतः क्रतुभुजो देवाः क्रतवो वेदसम्भवाः ॥&lt;br&gt;&#xA;ते वेदा ब्राह्मणाधीनास्ततो देवबलं द्विजाः ॥ ४९ ॥&lt;br&gt;&#xA;निश्चितं ब्राह्मणाधाराः सर्वे वेदाः सवासवाः ॥&lt;br&gt;&#xA;गीर्वाणा ब्राह्मणबला नात्र कार्या विचारणा ॥ 4.2.65.५० ॥&lt;br&gt;&#xA;ब्राह्मणा यदि नष्टाः स्युर्वेदा नष्टास्ततः स्वयम् ॥&lt;br&gt;&#xA;आम्नायेषु प्रणष्टेषु विनष्टाः शततन्तवः ॥ ५१ ॥&lt;br&gt;&#xA;यज्ञेषु नाशं गच्छत्सु हृताहारास्ततः सुराः ॥&lt;br&gt;&#xA;निर्बलाः सुखजेयाः स्युर्जितेषु त्रिदशेष्वथ ॥ ५२ ॥&lt;br&gt;&#xA;अहमेव भविष्यामि मान्यस्त्रिजगतीपतिः ॥&lt;br&gt;&#xA;आहरिष्यामि देवानामक्षयाः सर्वसम्पदः ॥ ५३ ॥&lt;br&gt;&#xA;निर्वेक्ष्यामि सुखान्येव राज्ये निहतकण्टके ॥&lt;br&gt;&#xA;इति निश्चित्य दुर्बुद्धिः पुनश्चिन्तितवान्मुने ॥ ५४ ॥&lt;br&gt;&#xA;द्विजाः क्व सन्ति भूयांसो ब्रह्मतेजोतिबृंहिताः ॥&lt;br&gt;&#xA;श्रुत्यध्ययन सम्पन्नास्तपोबल समन्विताः ॥ ५५ ॥&lt;br&gt;&#xA;भूयसां ब्राह्मणानां तु स्थानं वाराणसी भवेत् ॥&lt;br&gt;&#xA;तानादावुपसंहृत्य यामि तीर्थान्तरं ततः ॥ ५६ ॥&lt;br&gt;&#xA;यत्रयत्र हि तीर्थेषु यत्रयत्राश्रमेषु च ॥&lt;br&gt;&#xA;सन्ति सर्वेऽग्रजन्मानस्ते मयाद्याः समन्ततः ॥ ५७ ॥&lt;br&gt;&#xA;इति दुन्दुभिनिर्ह्रादो मतिं कृत्वा कुलोचिताम् ॥&lt;br&gt;&#xA;प्राप्यापि काशीं दुर्वृत्तो मायावी न्यवधीद्द्विजान् ॥ ५८ ॥&lt;br&gt;&#xA;समित्कुशान्समादातुं यत्र यान्ति द्धिजोत्तमाः ॥&lt;br&gt;&#xA;अरण्ये तत्र तान्सर्वान्स भक्षयति दुर्मतिः ॥ ९॥&lt;br&gt;&#xA;यथा कोपि न वेत्त्येव तथाच्छन्नोऽभवत्पुनः ॥&lt;br&gt;&#xA;वने वनेचरो भूत्वा यादोरूपी जलाशये ॥ 4.2.65.६० ॥&lt;br&gt;&#xA;अदृश्यरूपी मायावी देवानामप्यगोचरः ॥&lt;br&gt;&#xA;दिवाध्यानपरस्तिष्ठेन्मुनिवन्मुनिमध्यगः ॥ ६१ ॥&lt;br&gt;&#xA;प्रवेशमुटजानां च निर्गमं च विलोकयन् ॥&lt;br&gt;&#xA;यामिन्यां व्याघ्ररूपेण ब्राह्मणान्भक्षयेद्बहून् ॥ ६२ ॥&lt;br&gt;&#xA;निःशब्दमेव नयति नत्यजेदपि कीकसम् ॥&lt;br&gt;&#xA;इत्थं निपातिता विप्रास्तेन दुष्टेन भूरिशः ॥ ६३ ॥&lt;br&gt;&#xA;एकदा शिवरात्रौ तु भक्तस्त्वेको निजोटजे ॥&lt;br&gt;&#xA;सपर्यां देवदेवस्य कृत्वा ध्यानस्थितोभवत् ॥ ६४ ॥&lt;br&gt;&#xA;स च दुन्दुभिनिर्ह्राद दैत्येन्द्रो बलदर्पितः ॥&lt;br&gt;&#xA;व्याघ्र रूपं समास्थाय तमादातुं मतिं दधे ॥६५॥&lt;br&gt;&#xA;तं भक्तं ध्यानमापन्नं दृढचित्तं शिवेक्षणे॥&lt;br&gt;&#xA;कृतास्त्रमन्त्रविन्यासं तं क्रान्तुमशकन्न सः ॥ ६६ ॥&lt;br&gt;&#xA;अथ सर्वगतः शम्भुर्ज्ञात्वा तस्याशयं हरः ॥&lt;br&gt;&#xA;दैत्यस्य दुष्टरूपस्य वधाय विदधे धियम् ॥ ६७ ॥&lt;br&gt;&#xA;यावदादित्सति व्याघ्रस्तावदाविरभूद्धरः ॥&lt;br&gt;&#xA;जगद्रक्षामणिस्त्र्यक्षो भक्तरक्षण दक्षधीः ॥ ६८ ॥&lt;br&gt;&#xA;रुद्रमायान्तमालोक्य तद्भक्तार्चित लिङ्गतः ॥&lt;br&gt;&#xA;दैत्यस्तेनैव रूपेण ववृधे भूधरोपमः ॥ ६९ ॥&lt;br&gt;&#xA;सावज्ञमथसर्वज्ञं यावत्पश्यति दानवः ॥&lt;br&gt;&#xA;तावदायान्तमादाय कक्षायन्त्रे न्यपीडयत् ॥ 4.2.65.७० ॥&lt;br&gt;&#xA;पञ्चास्यस्त्वथ पञ्चास्यं मुष्ट्या मूर्धन्यताडयत् ॥&lt;br&gt;&#xA;स च तेनैव रूपेण कक्षानिष्पेषणेन च ॥७१ ॥&lt;br&gt;&#xA;अत्यार्तमरटद्व्याघ्रो रोदसी परिपूरयन् ॥&lt;br&gt;&#xA;तेन नादेन सहसा सं प्रवेपितमानसाः ॥७२॥&lt;br&gt;&#xA;तपोधनाः समाजग्मुर्निशि शब्दानुसारतः ॥&lt;br&gt;&#xA;तत्रेश्वरं समालोक्य कक्षीकृत मृगेश्वरम्॥७३॥&lt;br&gt;&#xA;तुष्टुवुः प्रणता सर्वे शर्वं जयजयाक्षरैः ॥&lt;br&gt;&#xA;परित्राता जगत्त्रातः प्रत्यूहाद्दारुणादितः ॥७४ ॥&lt;br&gt;&#xA;अनुग्रहं कुरुध्वेश तिष्ठात्रैव जगद्गुरो ॥&lt;br&gt;&#xA;अनेनैव हि रूपेण व्याघ्रेश इति नामतः ॥ ७५ ॥&lt;br&gt;&#xA;कुरु रक्षां महादेव ज्येष्ठस्थानस्य सर्वदा ॥&lt;br&gt;&#xA;अन्येभ्योप्युपसर्गेभ्यो रक्ष नस्तीर्थवासिनः ॥ ७६ ॥&lt;br&gt;&#xA;इति श्रुत्वा वचस्तेषां देवश्चन्द्रविभूषणः ॥&lt;br&gt;&#xA;तथेत्युक्त्वा पुनः प्राह शृणुध्वं द्विजपुङ्गवाः ॥ ७७ ॥&lt;br&gt;&#xA;यो मामनेन रूपेण द्रक्ष्यति श्रद्धयात्र वै ॥&lt;br&gt;&#xA;तस्योपसर्गसङ्घातं घातयिष्याम्यसंशयम् ॥ ७८ ॥&lt;br&gt;&#xA;एतल्लिङ्गं समभ्यर्च्य यो याति पथि मानवः ॥&lt;br&gt;&#xA;चौरव्याघ्रादिसम्भूत भयं तस्य कुतो भवेत् ॥ ७९ ॥&lt;br&gt;&#xA;मच्चरित्रमिदं श्रुत्वा स्मृत्वा लिङ्गमिदं हृदि ॥&lt;br&gt;&#xA;सङ्ग्रामे प्रविशन्मर्त्यो जयमाप्नोति नान्यथा ॥4.2.65.८०॥&lt;br&gt;&#xA;इत्युक्त्वा देवदेवशस्तस्मिल्ँलिङ्गे लयं ययौ ॥&lt;br&gt;&#xA;सविस्मयास्ततो विप्राः प्रातर्याता यथागतम् ॥ ८१ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;तदा प्रभृति कुम्भोत्थ लिङ्गं व्याघ्रेश्वराभिधम् ॥&lt;br&gt;&#xA;ज्येष्ठेशादुत्तरेभागे दृष्टं स्पृष्टं भयापहम् ॥ ८२ ॥&lt;br&gt;&#xA;व्याघ्रेश्वरस्य ये भक्तास्तेभ्यो बिभ्यति किङ्कराः ॥&lt;br&gt;&#xA;यामा अपि महाक्रूरा जयजीवेति वादिनः॥ ८३ ॥&lt;br&gt;&#xA;पराशरेश्वरादीनां लिङ्गानामिह सम्भवम् ॥&lt;br&gt;&#xA;श्रुत्वा नरो न लिप्येत महापातककर्दमैः॥ ८४ ॥&lt;br&gt;&#xA;कन्दुकेश समुत्पत्तिं व्याघ्रे शाविर्भवं तथा॥&lt;br&gt;&#xA;समाकर्ण्य नरो जातु नोपसर्गैः प्रदूयते ॥ ८५ ॥&lt;br&gt;&#xA;उटजेश्वर लिङ्गं तु व्याघ्रेशात्पश्चिमे स्थितम् ॥&lt;br&gt;&#xA;भक्तरक्षार्थमुद्भूतं स्यात्समभ्यर्च्य निर्भयः ॥ ८६ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्धे पराशरेश्वरादिलिङ्गसम्भवोनाम पञ्चषष्टितमोऽध्यायः ॥ ६५ ॥&lt;/p&gt;</description>
    </item>
    <item>
      <title>०६६ लिङ्गनिर्णयः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/066_linganirNayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/066_linganirNayaH/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;ज्येष्ठेश्वरस्य परितो लिङ्गान्यन्यानि यानि तु ॥&lt;br&gt;&#xA;तानि ते कथयिष्यामि शृणु वातापितापन ॥ १ ॥&lt;br&gt;&#xA;ज्येष्ठेशाद्दक्षिणे भागे लिङ्गमप्सरसां शुभम् ॥&lt;br&gt;&#xA;तत्रैवाप्सरसः कूपः सौभाग्योदकसञ्ज्ञकः ॥ २ ॥&lt;br&gt;&#xA;तत्कूपजलसुस्नातो विलोक्याप्सरसेश्वरम् ॥&lt;br&gt;&#xA;न दौर्भाग्यमवाप्नोति नारी वा पुरुषोथवा ॥ ३ ॥&lt;br&gt;&#xA;तत्रैव कुक्कुटेशाख्यं लिङ्गं वापीसमीपगम्॥&lt;br&gt;&#xA;तस्य पूजनतः पुंसां कुटुम्बं परिवर्धते ॥ ४ ॥&lt;br&gt;&#xA;पितामहेश्वरं लिङ्गं ज्येष्ठवापीतटे शुभम् ॥&lt;br&gt;&#xA;तत्र श्राद्धं नरः कृत्वा पितॄणां मुदमर्पयेत्॥ ५ ॥&lt;br&gt;&#xA;पितामहेशान्नैर्ऋत्यां पूजनीयं प्रयत्नतः ॥&lt;br&gt;&#xA;गदाधरेश्वरं लिङ्गं पितॄणां परितृप्तिदम् ॥ ६ ॥&lt;br&gt;&#xA;दिशि पुण्यजनाख्यायां लिङ्गाज्ज्येष्ठेश्वरान्मुने॥&lt;br&gt;&#xA;वासुकीश्वरसञ्ज्ञं च लिङ्गमर्च्यं समन्ततः॥ ७ ॥&lt;br&gt;&#xA;तत्र वासुकिकुण्डे च स्नानदानादिकाः क्रियाः ॥&lt;br&gt;&#xA;सर्पभीतिहराः पुंसां वासुकीशप्रभावतः॥ ८ ॥&lt;br&gt;&#xA;यः स्नातो नागपञ्चम्यां कुण्डे वासुकिसञ्ज्ञिते ॥&lt;br&gt;&#xA;न तस्य विषसंसर्गो भवेत्सर्पसमुद्भवः॥ ९॥&lt;br&gt;&#xA;कर्तव्या नागपञ्चम्यां यात्रा वर्षासु तत्र वै॥&lt;br&gt;&#xA;नागाः प्रसन्ना जायन्ते कुले तस्यापि सर्वदा॥ 4.2.66.१०॥&lt;br&gt;&#xA;तत्कुण्डात्पश्चिमे भागे लिङ्गं वै तक्षकेश्वरम्॥&lt;br&gt;&#xA;पूजनीयं प्रयत्नेन भक्तानां सर्वसिद्धिदम् ॥ ११॥&lt;br&gt;&#xA;मुनेस्तस्योत्तरे भागे कुण्डं तक्षकसञ्ज्ञितम् ॥&lt;br&gt;&#xA;कृतोदकक्रियस्तत्र न सर्पैरभिभूयते॥ १२॥&lt;br&gt;&#xA;तत्कुण्डादुत्तरे भागे क्षेत्रं क्षेमकरः सदा॥&lt;br&gt;&#xA;भक्तानां साध्वसध्वंसी कपाली नाम भैरवः॥ १३॥&lt;br&gt;&#xA;भैरवस्य महाक्षेत्रं तद्वै साधकसिद्धिदम्॥&lt;br&gt;&#xA;तत्र संसाधिता विद्याः षण्मासातत्सिद्धिमाप्नुयुः॥ १४॥&lt;br&gt;&#xA;तत्र चण्डी महामुण्डा भक्तविघ्नोपशान्तिदा।&lt;br&gt;&#xA;बलिपूजोपहाराद्यैः पूज्या स्वाभीष्टसिद्धये॥१५॥&lt;br&gt;&#xA;तस्या यात्रां तु यः कुर्यान्महाष्टम्यां नरोत्तमः ॥&lt;br&gt;&#xA;यशस्वी पुत्रपौत्राढ्यो लक्ष्मीवाँश्चापि जायते ॥ १६ ॥&lt;br&gt;&#xA;महामुण्डा प्रतीच्यां तु चतुःसागरवापिका ॥&lt;br&gt;&#xA;तस्यां स्नातो भवेत्स्नातः सागरेषु चतुर्ष्वपि ॥ १७ ॥&lt;br&gt;&#xA;महाप्रसिद्धं तत्स्थानं चतुःसागरसञ्ज्ञितम्॥&lt;br&gt;&#xA;चत्वारि तत्र लिङ्गानि सागरैः स्थापितानि च ॥ १८ ॥&lt;br&gt;&#xA;तस्या वाप्याश्चतुर्दिक्षु पूजितानि दहन्त्यघम् ॥&lt;br&gt;&#xA;तदुत्तरे महालिङ्गं वृषभेश्वरसञ्ज्ञितम् ॥ १९ ॥&lt;br&gt;&#xA;हरस्य वृषभेणैव स्थापितं तत्स्वभक्तितः ॥&lt;br&gt;&#xA;तस्य दर्शनतः पुंसां षण्मासान्मुक्तिरुद्भवेत् ॥ 4.2.66.२० ॥&lt;br&gt;&#xA;वृषेश्वरादुदीच्यां तु गन्धर्वेश्वरसञ्ज्ञितम् ॥&lt;br&gt;&#xA;गन्धर्वकुण्डं तत्प्राच्यां तत्र स्नात्वा नरोत्तमः ॥ २१ ॥&lt;br&gt;&#xA;गन्धर्वेश्वरमभ्यर्च्य दत्त्वा दानानि शक्तितः ॥&lt;br&gt;&#xA;सन्तर्प्य पितॄदेवांश्च गन्धर्वैः सह मोदते ॥ २२ ॥&lt;br&gt;&#xA;कर्कोटनामा नागोस्ति गन्धर्वेश्वरपूर्वतः ॥&lt;br&gt;&#xA;तत्र कर्कोटवापी च लिङ्गं कर्कोटकेश्वरम् ॥ २३ ॥&lt;br&gt;&#xA;तस्यां वाप्यां नरः स्नात्वा कर्कोटेशं समर्च्य च ॥&lt;br&gt;&#xA;कर्कोटनागमाराध्य नागलोके महीयते ॥ २४ ॥&lt;br&gt;&#xA;कर्कोट नागो यैर्दृष्टस्तद्वाप्यां विहितोदकैः ॥&lt;br&gt;&#xA;क्रमते न विषं तेषां देहे स्थावरजङ्गमम् ॥ २५ ॥&lt;br&gt;&#xA;कर्कोटेशात्प्रतीच्यां तु धुन्धुमारीश्वराभिधम् ॥&lt;br&gt;&#xA;तल्लिङ्गाभ्यर्चनात्पुंसां न भवेद्वैरिजं भयम् ॥ २६ ॥&lt;br&gt;&#xA;पुरूरवेश्वरं लिङ्गं तदुदीच्यां व्यवस्थितम् ॥&lt;br&gt;&#xA;द्रष्टव्यं तत्प्रयत्नेन चतुर्वर्गफलप्रदम् ॥ २७ ॥&lt;br&gt;&#xA;दिग्गजेनार्चितं लिङ्गं सुप्रतीकेन तत्पुरः ॥&lt;br&gt;&#xA;सुप्रतीकेश्वरं नाम्ना यशोबलविवर्धनम् ॥ २८ ॥&lt;br&gt;&#xA;सरश्च सुप्रतीकाख्यं तत्पुरो भासते महत् ॥&lt;br&gt;&#xA;तत्र स्नात्वा च तल्लिङ्गं दृष्ट्वा दिक्पतितां लभेत् ॥ २९ ॥&lt;br&gt;&#xA;तत्रास्त्येका महागौरी नाम्ना विजयभैरवी ॥&lt;br&gt;&#xA;रक्षार्थमुत्तराद्वारि स्थिता पूज्येष्टसिद्धये ॥ 4.2.66.३० ॥&lt;br&gt;&#xA;वरणायास्तटे रम्ये गणौ हुण्डनमुण्डनौ ॥&lt;br&gt;&#xA;क्षेत्ररक्षां विधत्तस्तौ विघ्नस्तम्भन कारकौ ॥ ३१ ॥&lt;br&gt;&#xA;तौ द्रष्टव्यौ प्रयत्नेन क्षेत्रनिर्विघ्न हेतवे ॥&lt;br&gt;&#xA;हुण्डनेशं मुण्डनेशं तत्र दृष्ट्वा सुखी भवेत् ॥ ३२&lt;br&gt;&#xA;॥ स्कन्द उवाच ॥ ॥&lt;br&gt;&#xA;इल्वलारे कथामेकां शृणुष्वावहितो भव ॥&lt;br&gt;&#xA;वरणायास्तटे रम्ये यद्वृत्त पूर्वमुत्तमम् ॥ ३३ ॥&lt;br&gt;&#xA;एकदाद्रीन्द्रमालोक्य मेना संहृष्टमानसम् ॥&lt;br&gt;&#xA;उमां संस्मृत्य निःश्वस्य प्रोवाचेति पतिव्रता ॥ ३४ ॥&lt;br&gt;&#xA;॥ मेनोवाच ॥ ॥&lt;br&gt;&#xA;आर्यपुत्र न जानामि प्रवृत्तिमपि काञ्चन ॥&lt;br&gt;&#xA;विवाहसमयादूर्ध्वं तस्या गौर्या गिरीश्वर ॥ ३५ ॥&lt;br&gt;&#xA;स वृषेन्द्रगतिर्देवो भस्मोरग विभूषणः ॥&lt;br&gt;&#xA;महापितृवनावासो दिग्वासाः क्वास्ति सम्प्रति ॥ ३६ ॥&lt;br&gt;&#xA;अष्टौ या मातरो दृष्टा ब्राह्मी प्रभृतयः प्रिय ॥&lt;br&gt;&#xA;स्वस्वरूपास्ता मन्येऽहं बालिकाः कष्टहेतवः ॥ ३७ ॥&lt;br&gt;&#xA;तस्यैकस्य न कोप्यन्योस्त्यद्वितीयस्य शूलिनः ॥&lt;br&gt;&#xA;तदुदन्तप्रवृत्त्यै च क्रियतामुद्यमो विभो ॥ ३८ ॥&lt;br&gt;&#xA;तस्याः प्रियाया वाक्येन तदपत्यप्रियो गिरिः ॥&lt;br&gt;&#xA;उवाच वचनं सास्रमुमा वात्सल्यसन्नगीः ॥३९॥&lt;br&gt;&#xA;॥ गिरिराज उवाच ॥ ॥&lt;br&gt;&#xA;अहमेव गमिष्यामि तस्या मेने गवेषणे ॥&lt;br&gt;&#xA;नितरां बाधते प्रेम तददृष्ट्यग्निदूषितम् ॥4.2.66.४०॥&lt;br&gt;&#xA;यदा प्रभृति सा गौरी निर्गता मम सद्मतः ॥&lt;br&gt;&#xA;मन्ये मेने तदारभ्य पद्मसद्मा विनिर्ययौ ॥ ४१॥&lt;br&gt;&#xA;तदालापामृतधयौ न मे शब्दग्रहौ प्रिये ॥&lt;br&gt;&#xA;प्राणेश्वरि तदारभ्य स्यातां शब्दान्तरग्रहौ ॥ ४२ ॥&lt;br&gt;&#xA;जैवातृकी यतोह्नः स्याद्दूरीभूता दृशोर्मम ॥&lt;br&gt;&#xA;अहो जैवातृकी ज्योत्स्ना ततोह्नोति दुनोति माम् ॥ ४३ ॥&lt;br&gt;&#xA;इत्युक्त्वादाय रत्नानि वासांसि विविधानि च ॥&lt;br&gt;&#xA;धराधरेन्द्रो निर्यातः शुभलग्नबलोदये ॥ ४४&lt;br&gt;&#xA;॥ अगस्त्य उवाच ॥ ॥&lt;br&gt;&#xA;कानि कानि च रत्नानि कियन्त्यपि च षण्मुख ॥&lt;br&gt;&#xA;यान्यादाय प्रतस्थे स तानि मे ब्रूहि पृच्छतः ॥ ४५ ॥&lt;br&gt;&#xA;॥ स्कन्द उवाच ॥&lt;br&gt;&#xA;तुला मुक्ताफलानां तु कोटिद्वय परीमिताः ॥&lt;br&gt;&#xA;तथा वारितराणां च हीरकाणां तुला शतम् ॥ ४६ ॥&lt;br&gt;&#xA;नवलक्षाधिकं विप्र षडस्राणां सुतेजसाम् ॥&lt;br&gt;&#xA;लक्षद्वयं विदूराणां तुलाविमलवर्चसाम ॥ ४७ ॥&lt;br&gt;&#xA;कोटयः पद्मरागाणां पञ्चावैहि तुला मुने ॥&lt;br&gt;&#xA;पुष्पराग तुलालक्षं गुणितं नवसङ्ख्यया ॥ ४८ ॥&lt;br&gt;&#xA;तथा गोमेद रत्नानां तुलालक्षमिता मुनै ॥&lt;br&gt;&#xA;इन्द्रनीलमणीनां च तुलाः कोट्यर्ध सम्मिताः ॥ ४९ ॥&lt;br&gt;&#xA;गरुडोद्गाररत्नानां तुलाः प्रयुतसम्मिताः ॥&lt;br&gt;&#xA;शुद्धविद्रुमरत्नानां तुलाश्च नवकोटयः ॥ 4.2.66.५० ॥&lt;br&gt;&#xA;अष्टाङ्गाभरणानां च सङ्ख्या कर्तुं न शक्यते ॥&lt;br&gt;&#xA;वाससां च विचित्राणां कोमलानां तथा मुने ॥ ५१ ॥&lt;br&gt;&#xA;चामराणि च भूयांसि द्रव्याण्यामोदवन्ति च ॥&lt;br&gt;&#xA;सुवर्णदासदास्यादीन्यसङ्ख्यातानि वै मुने ॥ ५२ ॥&lt;br&gt;&#xA;सर्वाण्यपि समादाय प्रतस्थे भूधरेश्वरः ॥&lt;br&gt;&#xA;आगत्य वरणातीरं दूरात्काशीमलोकयत् ॥ ५३ ॥&lt;br&gt;&#xA;अनेकरत्ननिचयैः खचिताऽखिलभूमिकाम् ॥&lt;br&gt;&#xA;नानाप्रासादमाणिक्यज्योतिस्तततताम्बराम् ॥ ५४ ॥&lt;br&gt;&#xA;सौधाग्रविविधस्वर्णकलशोज्वलदिङ्मुखाम् ॥&lt;br&gt;&#xA;जयन्तीवैजयन्तीनां निकरैस्त्रिदिवस्थलीम् ॥ ५५ ॥&lt;br&gt;&#xA;महासिद्ध्यष्टकस्यापि क्रीडाभवनमद्भुतम् ॥&lt;br&gt;&#xA;जितकल्पदुमवनां वनैः सर्वफलावनैः ॥ ५६ ॥&lt;br&gt;&#xA;इति काशीसमृद्धिं स विलोक्याभूद्विलज्जितः ॥&lt;br&gt;&#xA;उवाच च मनस्येव भूधरेन्द्र इदं वचः ॥ ५७ ॥&lt;br&gt;&#xA;प्रासादेषु प्रतोलीषु प्राकारेषु गृहेषु च ॥&lt;br&gt;&#xA;गोपुरेषु विचित्रेषु कपाटेषु तटेष्वपि ॥ ५८ ॥&lt;br&gt;&#xA;मणिमाणिक्यरत्नानामुच्छलच्चारुरोचिषाम् ॥&lt;br&gt;&#xA;ज्योतिर्जालैर्जटिलितं ययेदमवलोक्यते ॥ ५९ ॥&lt;br&gt;&#xA;द्यावाभूम्योरन्तरालं तथेति समवैम्यहम् ॥&lt;br&gt;&#xA;ईदृक्सम्पत्तिसम्भारः कुवेरस्यापि नो गृहे ॥ 4.2.66.६० ॥&lt;br&gt;&#xA;अपि वैकुण्ठभुवने नेतरस्येह का कथा ॥&lt;br&gt;&#xA;इति यावद्गिरीन्द्रोसौ सम्भावयति चेतसि ॥ ६१ ॥&lt;br&gt;&#xA;तावत्कार्पटिकः कश्चित्तल्लोचनपथं गतः ॥&lt;br&gt;&#xA;आहूय बहुमानं तमपृच्छच्चाचलेश्वरः ॥ ६२ ॥&lt;br&gt;&#xA;॥ हिमवानुवाच ॥ ॥&lt;br&gt;&#xA;हंहो कार्पटिक श्रेष्ठ अध्यास्वैतदिहासनम् ॥&lt;br&gt;&#xA;स्वपुरोदन्तमाख्याहि किमपूर्वमिहाध्वग ॥ ६३ ॥&lt;br&gt;&#xA;कोत्र सम्प्रत्यधिष्ठाता किमधिष्ठातृ चेष्टितम् ॥&lt;br&gt;&#xA;यदि जानासि तत्सर्वमिहाचक्ष्व ममाग्रतः ॥ ६४ ॥&lt;br&gt;&#xA;सोपि कार्पटिकस्तस्य गिरिराजस्य भाषितम् ॥&lt;br&gt;&#xA;समाकर्ण्य समाचष्टुं मुने समुपचक्रमे ॥ ६५ ॥&lt;br&gt;&#xA;॥ कार्पटिक उवाच ॥ ॥&lt;br&gt;&#xA;आचक्षे शृणु राजेन्द्र यत्पृष्टोस्मि त्वयाखिलम् ॥&lt;br&gt;&#xA;अहानि पञ्चषाण्येव व्यतिक्रान्तानि मानद॥६६॥&lt;br&gt;&#xA;समायाते जगन्नाथे पर्वतेन्द्र सुतापतौ ॥&lt;br&gt;&#xA;सुन्दरान्मन्दरादद्रेर्दिवोदासे गते दिवि ॥६७॥&lt;br&gt;&#xA;यो वै जगदधिष्ठाता सोधिष्ठातात्र सर्वगः ॥&lt;br&gt;&#xA;सर्वदृक्सर्वदः शर्वः कथं न ज्ञायते विभो ॥६८॥&lt;br&gt;&#xA;मन्ये दृषत्स्वरूपोसि दृषदोपि कठोरधीः ॥&lt;br&gt;&#xA;यतो विश्वेश्वरं काश्यां न वेत्सि गिरिजापतिम् ॥६९॥&lt;br&gt;&#xA;स्वभावकठिनात्मापि स वरं हिमवान्गिरिः ॥&lt;br&gt;&#xA;प्राणाधिक सुता दानाद्यो धिनोद्विश्वनायकम् ॥ 4.2.66.७० ॥&lt;br&gt;&#xA;बिभ्रत्सहज काठिन्यं जातो गौरीगुरुर्गुरुः ॥&lt;br&gt;&#xA;शम्भुं प्रपूज्य सुतया स्रजा विश्वगुरोरपि ॥ ७१ ॥&lt;br&gt;&#xA;चेष्टितं तस्य को वेद वेदवेद्यस्य चेशितुः ॥&lt;br&gt;&#xA;मनागिति च जानेहं तच्चेष्टितमिदं जगत् ॥७२॥&lt;br&gt;&#xA;अधिष्ठाता मया ख्यातस्तथाधिष्ठातृ चेष्टितम् ॥&lt;br&gt;&#xA;अपूर्वं यत्त्वयापृष्टं तदाख्यामि च तच्छृणु ॥ ७३ ॥&lt;br&gt;&#xA;शुभे ज्येष्ठेश्वरस्थाने साम्प्रतं स उमापतिः ॥&lt;br&gt;&#xA;काशीं प्राप्य मुदा तिष्ठेद्गिरिराजाङ्गजा सखः ॥ ७४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;यदा यदा स गिरिजा मृदुनामाक्षरामृतम् ॥&lt;br&gt;&#xA;आविष्करोति पथिकोऽद्रीन्द्रो हृष्येत्तदातदा ॥ ७५ ॥&lt;br&gt;&#xA;उमानामामृतं पीतं येनेह जगतीतले ॥&lt;br&gt;&#xA;न जातु जननीस्तन्यं स पिबेत्कुम्भसम्भव ॥ ७६ ॥&lt;br&gt;&#xA;उमेतिद्व्यक्षरं मन्त्रं योऽहर्निशमनुस्मरेत् ॥&lt;br&gt;&#xA;न स्मरेच्चित्रगुप्तस्तं कृतपापमपि द्विज ॥ ७७ ॥&lt;br&gt;&#xA;पुनः शुश्राव हिमवान्हृष्टः कार्पटिकोदितम् ॥&lt;br&gt;&#xA;॥ कार्पटिक उवाच ॥ ॥&lt;br&gt;&#xA;राजन्विश्वेश्वरार्थेयः प्रासादो विश्वकर्मणा ॥ ७८ ॥&lt;br&gt;&#xA;निर्मीयते सुनिर्माणो जन्मि निर्वाणदायिनः ॥&lt;br&gt;&#xA;तदपूर्वं न कर्णाभ्यामप्याकर्णितवानहम् ॥ ७९ ॥&lt;br&gt;&#xA;यत्रातिमित्रतेजोभिः शलाकाभिः समन्ततः ॥&lt;br&gt;&#xA;मणिमाणिक्यरत्नानां प्रासादेभित्तयः कृताः ॥4.2.66.८० ॥&lt;br&gt;&#xA;यत्र सन्ति शतं स्तम्भा भास्वन्तो द्वादशोत्तराः ॥&lt;br&gt;&#xA;एकैकं भुवनं धर्तुमष्टाष्टाविति कल्पिताः ॥ ८१ ॥&lt;br&gt;&#xA;चतुर्दशसु या शोभा विष्टपेषु समन्ततः ॥&lt;br&gt;&#xA;तस्मिन्विमाने सास्तीह शतकोटिगुणोत्तरा ॥ ८२ ॥&lt;br&gt;&#xA;चन्द्रकान्तमणीनां च स्तम्भाधार शिलाश्च याः ॥&lt;br&gt;&#xA;चित्ररत्नमयैस्तम्भैः स्तम्भितास्तत्प्रभाभराः ॥ ८३ ॥&lt;br&gt;&#xA;पद्मरागेन्द्रनीलानां शालीनाः शालभञ्जिकाः ॥&lt;br&gt;&#xA;नीराजयन्त्यहोरात्रं यत्र रजप्रदीपकैः ॥ ८४ ॥&lt;br&gt;&#xA;स्फुरत्स्फटिकनिर्माण श्लक्ष्ण पद्मशिलातले ॥&lt;br&gt;&#xA;अनेकरत्नरूपाणि विचित्राणि समन्ततः ॥८५॥&lt;br&gt;&#xA;आरक्तपीतमञ्जिष्ठ नीलकिर्मीरवर्णकैः ॥&lt;br&gt;&#xA;विन्यस्तानीव भासन्ते चित्रे चित्रकृतायतः ॥ ८६ ॥&lt;br&gt;&#xA;दृक्पिच्छिला विलोक्यन्ते माणिक्यस्तम्भराजयः ॥&lt;br&gt;&#xA;यतोऽविमुक्ते स्वक्षेत्रे मोक्षलक्ष्म्यङ्कुरा इव ॥ ८७ ॥&lt;br&gt;&#xA;रत्नाकरेभ्यः सर्वेभ्यो गणा रत्नोच्चयान्बहून् ॥&lt;br&gt;&#xA;राशींश्चक्रुः समानीय यत्राद्रिशिखरोपमान् ॥ ८८ ॥&lt;br&gt;&#xA;यत्र पातालतलतो नागानां कोशवेश्मतः॥&lt;br&gt;&#xA;गणैर्मणिगणाः सर्वे समाहृत्य गिरीकृताः ॥ ८९ ॥&lt;br&gt;&#xA;शिवभक्तः स्वयं यत्र पौलस्त्यः स्वद्रिकूटतः ॥&lt;br&gt;&#xA;कोटिहाटककूटानि आनयामास राक्षसैः ॥ 4.2.66.९० ॥&lt;br&gt;&#xA;प्रासादनिर्मितिं श्रुत्वा भक्ता द्वीपान्तरस्थिताः ॥&lt;br&gt;&#xA;माणिक्यानि समाजह्रुर्यथासङ्ख्यान्यहो नृप ॥ ९१ ॥&lt;br&gt;&#xA;चिन्तामणिः स्वयं यत्र कमर्णे विश्वकर्मणे ॥&lt;br&gt;&#xA;विश्राणयेदहोरात्रं विचित्रांश्चिं तितान्मणीन्॥ ९२ ॥&lt;br&gt;&#xA;नानावर्णपताकाश्च यत्र कल्पमहीरुहः ॥&lt;br&gt;&#xA;अनल्पाः कल्पयन्त्येव नित्यभक्तिसमन्विताः ॥ ९३ ॥&lt;br&gt;&#xA;अब्धयो यत्र सततं दधिक्षीरेक्षुसर्पिषाम् ॥&lt;br&gt;&#xA;पञ्चामृतानां कलशैः स्नपयन्ति दिनेदिने ॥ ९४ ॥&lt;br&gt;&#xA;यत्र कामदुघा नित्यं स्नपयेन्मधुधारया ॥&lt;br&gt;&#xA;स्वदुग्धया स्वयं भक्त्या विश्वेशं लिङ्गरूपिणम् ॥ ९५ ॥&lt;br&gt;&#xA;गन्धसाररसैर्यं च सेवते मलयाचलः ॥&lt;br&gt;&#xA;कर्पूररम्भा कर्पूरपूरैर्भक्त्या निषेवते ॥ ९६ ॥&lt;br&gt;&#xA;इत्याद्य पूर्वं यत्रास्ति प्रत्यहं शङ्करालये ॥&lt;br&gt;&#xA;कथं तं त्वमुमाकातं न वेत्सि कठिनाशय ॥ ९७ ॥&lt;br&gt;&#xA;इति तस्य समृद्धिं तां दृष्ट्वा जामातुरद्रिराट ॥&lt;br&gt;&#xA;त्रपया परिभूतोभून्नितरां कुम्भसम्भव ॥ ९८ ॥&lt;br&gt;&#xA;तस्मै कार्पटिकायाथ स दत्त्वा पारितोषिकम् ॥&lt;br&gt;&#xA;पुनश्चिन्तापरोजातोऽद्रिराट्कार्पटिके गते ॥ ९९ ॥&lt;br&gt;&#xA;उवाचेति मनस्येव विस्मयोत्फुल्ललोचनः ॥&lt;br&gt;&#xA;अहो भद्रमिदं जातं यत्त्वया श्रावि शर्मभाक् ॥ 4.2.66.१०० ॥&lt;br&gt;&#xA;यावत्सम्पत्तिसम्भारः श्रूयते दृश्यतेत्र वै ॥&lt;br&gt;&#xA;जामातुरत्र सदने लीला त्रिजगतीपतेः ॥ १ ॥&lt;br&gt;&#xA;ततः प्राभृतकस्तुच्छो नितरां प्रतिभाति मे ॥&lt;br&gt;&#xA;कन्यार्थं यो मया नीतो जामातुः परितोषकृत् ॥ २ ॥&lt;br&gt;&#xA;अहं मन्ये तथैवासौ यथादर्शि मया पुरा ॥&lt;br&gt;&#xA;वृद्धोक्षमात्रसम्पत्तिः सर्वकर्मपराङ्मुखः ॥ ३ ॥&lt;br&gt;&#xA;नैनं कोपि विजानीयान्नान्वयोस्य कदाऽचन ॥&lt;br&gt;&#xA;नामापि यस्य नैकं च किन्देशीयश्च नोह्यते ॥ ४ ॥&lt;br&gt;&#xA;किंवृत्तश्च किमाचारो नाममात्रेण चेश्वरः ॥&lt;br&gt;&#xA;ऐश्वर्यसूचकं वस्तु यस्य किञ्चिन्न लक्ष्यते ॥ ५ ॥&lt;br&gt;&#xA;सोसौ निर्वाणसम्पत्तिं रङ्कायापि ददात्यहो ॥&lt;br&gt;&#xA;सुमुखः सर्वकर्माणि फलवन्ति करोति सः ॥ ६ ॥&lt;br&gt;&#xA;वेदवेद्यो हि सर्वज्ञो यत्सन्तानोऽखिलं जगत् ॥&lt;br&gt;&#xA;यं न कोपि हि वेदादौ वेदवेद्यः स एष वै ॥७ ॥&lt;br&gt;&#xA;योनभिज्ञः सदाज्ञातः स सर्वज्ञोयमेव हि ॥&lt;br&gt;&#xA;यस्यैकमपि नो नाम पुंसा ज्ञेयं न केनचित् ॥८॥&lt;br&gt;&#xA;सर्वेषां सर्वनामानि यस्य नामानि निश्चितम् ॥&lt;br&gt;&#xA;सोसौ हि सर्वदेशीयः सर्वेभ्यः सर्वसिद्धिदः ॥९॥&lt;br&gt;&#xA;यस्य देशो न विदितो यस्तु वृत्तिपराङ्मुखः॥&lt;br&gt;&#xA;आचारहीनमिव यं पुराऽपश्यं कठोरधीः ॥ 4.2.66.११० ॥&lt;br&gt;&#xA;श्रुतिस्मृती यतः सर्वमाचारं वित्त एव हि ॥&lt;br&gt;&#xA;नाममात्रेण नियतं यमज्ञासिषमीश्वरम् ॥ ११ ॥&lt;br&gt;&#xA;साक्षादीश्वर एवैष सोन्येष्वैश्वर्यसूचकः ॥&lt;br&gt;&#xA;अपि सर्वगुणाधारो गुणातीतः परापरः ॥ १२ ॥&lt;br&gt;&#xA;अर्वाचीन इहाप्येष पराचीनः परात्परः ॥&lt;br&gt;&#xA;भूधराणामहं नाथो विश्वनाथ उमापतिः ॥१३॥&lt;br&gt;&#xA;अहं प्रमितसम्पत्तिरप्रमेय धनोह्यसौ ॥&lt;br&gt;&#xA;तुच्छप्राभृत कस्तस्मान्नेदानीमस्य दर्शनम् ॥ १४ ॥&lt;br&gt;&#xA;करिष्येथ करिष्यामि व्यावृत्त्यागत्य कर्हिचित् ॥&lt;br&gt;&#xA;सम्प्रधार्येति मनसि सायं स च गिरीश्वरः ॥ १५ ॥&lt;br&gt;&#xA;आहूय सर्वाननुगान्पार्वतीयान्महाबलान् ॥&lt;br&gt;&#xA;आदिष्टवानिदं वाक्यं सर्वे यूयं बलाधिकाः ॥ १६ ॥&lt;br&gt;&#xA;कुर्वन्त्वेकं ममादेशं यावन्नोद्यति भानुमान् ॥&lt;br&gt;&#xA;तावच्छिवालयं चैकं विदधत्वत्र सत्वरम्॥ १७॥&lt;br&gt;&#xA;यस्मिन्कृते कृतार्थः स्यामिह लोके परत्र च ॥&lt;br&gt;&#xA;समागत्येह काश्यां यः कुर्यादेकं शिवालयम् ॥ १८ ॥&lt;br&gt;&#xA;तेन त्रैलोक्यमखिलं सालयं कृतमेव हि ॥&lt;br&gt;&#xA;तेन दत्तानि दानानि महान्ति विधिपूर्वकम् ॥ १९ ॥&lt;br&gt;&#xA;सुपर्वणि सुपात्राय सुताथ श्रद्धयाधिकम् ॥&lt;br&gt;&#xA;येन स्ववित्तमानेन धर्मोपार्जित वित्ततः ॥ 4.2.66.१२० ॥&lt;br&gt;&#xA;कृतं शम्भोर्महासद्म न तं पद्मा त्यजेत्क्वचित् ॥&lt;br&gt;&#xA;तपांसि तेन तप्तानि शीर्णपर्णाशनान्यपि ॥ २१ ॥&lt;br&gt;&#xA;वाराणसीं समासाद्य येनाकारि शिवालयः ॥&lt;br&gt;&#xA;अशेषाः सुविशेषाढ्या इष्टांस्तेन महामखाः॥ २२ ॥&lt;br&gt;&#xA;आनन्दकानने येन देवदेवालयः कृतः ॥&lt;br&gt;&#xA;इति तस्य समादेशं समाकर्ण्यानुगास्ततः ॥। २३ ॥&lt;br&gt;&#xA;चक्रुर्देवालयं श्रेष्ठं यावद्व्युष्टा न यामिनी ॥&lt;br&gt;&#xA;तावच्छैलेश्वरं लिङ्गं शैलेशेन प्रतिष्ठितम् ॥&lt;br&gt;&#xA;चन्द्रकान्तमणेश्चञ्चत्कान्तिश्चेतितमण्डपम् ॥ २४ ॥&lt;br&gt;&#xA;अलेखयत्प्रशस्तिं च प्रशस्ताक्षरमालिनीम् ॥&lt;br&gt;&#xA;व्याचक्षाणां निजां सर्वं गोत्रेभ्योप्यधिकोन्नतिम् ॥ २५ ॥&lt;br&gt;&#xA;ततोऽरुणोदये जाते स्नात्वा पञ्चनदे ह्रदे ॥&lt;br&gt;&#xA;शैलराजः कालराजं नमस्कृत्य समर्च्य च ॥ २६ ॥&lt;br&gt;&#xA;तत्र राशिं समुत्सृज्य परितस्तवरितो ययौ ॥&lt;br&gt;&#xA;पार्वतीयैरनुगतः सर्वैरपि निजालयम् ॥ २७ ॥&lt;br&gt;&#xA;ततः प्रातः समालोक्य गणौ हुण्डनमुण्डनो ॥&lt;br&gt;&#xA;हृष्टौ देवालयं रम्यं वरणायास्तटे शुभे ॥ २८ ॥&lt;br&gt;&#xA;अदृष्टपूर्वदेवाय निवेदयितुमागतौ ॥&lt;br&gt;&#xA;तौ तु दृष्ट्वा महादेवमुमादर्शितदर्पणम् ॥ २९ ॥&lt;br&gt;&#xA;प्रणम्य दण्डवद्भूमौ कृताञ्जलिपुटौ गणौ ॥&lt;br&gt;&#xA;कृताभ्यनुज्ञो भ्रूक्षेपाद्विज्ञप्तिमथ चक्रतुः ॥ 4.2.66.१३० ॥&lt;br&gt;&#xA;देवदेव न जानीवः केनचिद्दृढभक्तिना ॥&lt;br&gt;&#xA;अतीव रम्यः प्रासादो निर्मितो वरणातटे ॥ ३१ ॥&lt;br&gt;&#xA;आसायं नैक्षिचावाभ्यां दृष्टोद्यैव प्रगे विभो॥&lt;br&gt;&#xA;गणोदितमितीशानो निशम्याह गिरीन्द्रजाम् ॥ ३२ ॥&lt;br&gt;&#xA;विज्ञातसर्ववृत्तान्तः सर्वज्ञोप्यनभिज्ञवत् ॥&lt;br&gt;&#xA;अचलेन्द्रागजेयावस्तत्प्रासादविलोकने ॥३७॥&lt;br&gt;&#xA;इत्युक्त्वेशः सगिरिजो निरगात्सगणो मुने॥&lt;br&gt;&#xA;महास्यन्दनमारुह्य प्रासादं द्रष्टुमुत्सुकः ॥ ३४ ॥&lt;br&gt;&#xA;अथालुलोके गिरिशः प्रासादं वरणातटे ॥&lt;br&gt;&#xA;अतीव रम्यरचनं यामिनीमात्रनिर्मितम्॥३५ ॥&lt;br&gt;&#xA;स्यन्दनादवरुह्याथ गर्भागारमवीविशत् ॥&lt;br&gt;&#xA;ददर्श च महालिङ्गं चन्द्रकान्तशिलामयम् ॥ ३६ ॥&lt;br&gt;&#xA;देदीप्यमानं महसा मोक्षलक्ष्म्यङ्कुराकृति ॥&lt;br&gt;&#xA;दृष्टिप्रसादजननं पुनर्जननशातनम् ॥ ३७ ॥&lt;br&gt;&#xA;केनेदं स्थापितं लिङ्गं यावज्जिज्ञासतीश्वरः ॥&lt;br&gt;&#xA;तावद्दर्श पुरतः प्रशस्तिं कर्तृसूचिकाम्॥&lt;br&gt;&#xA;वाचयित्वेव च मनाङ्मनस्येव मनोजहृत् ॥&lt;br&gt;&#xA;उवाच देवो दिष्ट्येति प्रेक्षस्वात्मपितुः कृतिम् ॥ ३९ ॥&lt;br&gt;&#xA;उमा श्रुत्येति संहृष्टा कदम्बकुसुमश्रियम् ॥&lt;br&gt;&#xA;आनन्दाङ्कुरलक्ष्मीवदङ्गेषु परिबिभ्रती ॥ 4.2.66.१४० ॥&lt;br&gt;&#xA;ततो व्यजिज्ञपद्देवं देवी पादौ प्रणम्य च ॥&lt;br&gt;&#xA;अस्मिल्ँलिङ्गवरे नाथ त्वया स्थेयमहर्निशम् ॥ ४१ ॥&lt;br&gt;&#xA;अस्य लिङ्गस्य ये भक्ता शैलेशस्य महेशितुः ॥&lt;br&gt;&#xA;तेभ्यस्त्वं महतीमृद्धिं दास्यसीह परत्र च ॥ ४२ ॥&lt;br&gt;&#xA;तथेति देव उक्त्वा तां पार्वतीं पुनरब्रवीत् ॥&lt;br&gt;&#xA;वरणायां कृतस्नानैः शैलेशो यैः समर्चितः ॥ ४३ ॥&lt;br&gt;&#xA;पितॄन्सन्तर्प्य च मुदा दत्त्वा दानानि शक्तितः ॥&lt;br&gt;&#xA;न तेषां पुनरावृत्तिरत्र संसारवर्त्मनि॥ ४४ ॥&lt;br&gt;&#xA;शैलैश्वरे महालिङ्गे नित्यं स्थास्याम्यहं शुभे ॥&lt;br&gt;&#xA;प्रदास्यामि परां मुक्तिमेतल्लिङ्गार्चके जने॥ ४५॥&lt;br&gt;&#xA;शैलेश्वरं ये द्रक्ष्यन्ति वरणायाः सुरोधसि ॥&lt;br&gt;&#xA;तेषां काश्यां निवसतां दुःखं नाभिभविष्यति ॥ ४६॥&lt;br&gt;&#xA;उमयापि वरो दत्तस्तत्र लिङ्गे घटोद्भव ॥&lt;br&gt;&#xA;शैलेश्वरस्य ये भक्तास्ते मे पुत्रा न संशयः ॥ ४७&lt;br&gt;&#xA;॥ स्कन्द उवाव । ॥&lt;br&gt;&#xA;इति शैलेश्वरं लिङ्गं कथितं ते महामुने ॥&lt;br&gt;&#xA;इदानीं कथयिष्यामि रत्नेश्वरसमुद्भवम् ॥ ४८॥&lt;br&gt;&#xA;श्रुत्वा शैलेश माहात्म्यं श्रद्धया परया नरः ॥&lt;br&gt;&#xA;पापकञ्चुकमुत्सृज्य शिवलोकमवाप्नुयात् ॥ १४९ ॥. ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशाखण्डे उत्तरार्धे शैलेशादि लिङ्गनिर्णयोनाम षट्षष्टितमोऽध्यायः ॥ ६६ ॥&lt;/p&gt;</description>
    </item>
    <item>
      <title>०६७ रत्नेश्वरप्रशंसनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/067_ratneshvaraprashaMsanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/067_ratneshvaraprashaMsanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;रत्नेश्वरसमुत्पतिं कथयस्व षडानन ॥&lt;br&gt;&#xA;रत्नभूतं महालिङ्गं यत्काश्यां परिवर्ण्यते ॥ १ ॥&lt;br&gt;&#xA;कोस्य लिङ्गस्य महिमा केनैतच्च प्रतिष्ठितम् ॥&lt;br&gt;&#xA;एतं विस्तरतो ब्रूहि गौरीहृदयनन्दन ॥ २ ॥&lt;br&gt;&#xA;॥ स्कन्द उवाच ॥&lt;br&gt;&#xA;रत्नेश्वरस्य माहात्म्यं कथयिष्यामि ते मुने॥&lt;br&gt;&#xA;यथा च रत्नलिङ्गस्य प्रादुर्भावोऽभवद्भुवि ॥ ३ ॥&lt;br&gt;&#xA;श्रुतं नामापि लिङ्गस्य यस्य जन्मत्रयार्जितम्॥&lt;br&gt;&#xA;वृजिनं नाशयेत्तस्य प्रादुर्भावं ब्रुवे मुने ॥ ४॥&lt;br&gt;&#xA;शैलराजेन रत्नानि यानि पुञ्जीकृतान्यहो॥&lt;br&gt;&#xA;उत्तरे कालराजस्य तानि तस्य गिरेर्वृषात्॥ ५ ॥&lt;br&gt;&#xA;सर्वरत्नमयं लिङ्गं जातं तत्सुकृतात्मनः ॥&lt;br&gt;&#xA;शक्रचापसमच्छायं सर्वरत्नद्युतिप्रभम् ॥ ६ ॥&lt;br&gt;&#xA;तल्लिङ्गदर्शनादेव ज्ञानरत्नमवाप्यते ॥&lt;br&gt;&#xA;शैलेश्वरं समालोक्य शिवौ तत्र समागतौ ॥ ७॥&lt;br&gt;&#xA;यत्र रत्नमयं लिङ्गमाविर्भूतं स्वयं मुने ॥&lt;br&gt;&#xA;तस्य स्फुरत्प्रभाजालैस्ततमम्बरमण्डलम् ॥ ८ ॥&lt;br&gt;&#xA;तत्र दृष्ट्वा शुभं लिङ्गं सर्वरत्नसमुद्भवम् ॥&lt;br&gt;&#xA;भवान्यदृष्टपूर्वा हि परिपप्रच्छ शङ्करम् ॥ ९ ॥&lt;br&gt;&#xA;देवदेव जगन्नाथ सर्वभक्ताभयप्रद ॥&lt;br&gt;&#xA;कुतस्त्यमेतल्लिङ्गं द्विसप्तपातालमूलवत् ॥ 4.2.67.१० ॥&lt;br&gt;&#xA;ज्वालाजटिलिताकाशं प्रभाभासित दिङ्मुखम् ॥&lt;br&gt;&#xA;किमाख्यं किं स्वरूपं च किं प्रभावं भवान्तक ॥ ११ ॥&lt;br&gt;&#xA;यस्य संवीक्षणादेव मनोमेतीव हृष्टवत् ॥&lt;br&gt;&#xA;इहैव रमते नाथ कथयैतत्प्रसादतः ॥ १२ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;शृण्वपर्णे समाख्यामि यत्त्वया पृच्छि पार्वति ॥&lt;br&gt;&#xA;स्वरूपमेतल्लिङ्गस्य सर्वतेजोनिधेः परम् ॥ १३ ॥&lt;br&gt;&#xA;तव पित्रा हिमवता गिरिराजेन भामिनि ॥&lt;br&gt;&#xA;त्वामुद्दिश्य महारत्नसम्भारोत्राप्यनायि हि ॥ १४ ॥&lt;br&gt;&#xA;अत्र तानि च रत्नानि राशीकृत्य हिमाद्रिणा ॥&lt;br&gt;&#xA;सुकृतोपार्जितान्येव ययौ स्वसदनं पुनः ॥ १५ ॥&lt;br&gt;&#xA;तवार्थं वाममार्थं वा श्रद्धया यत्समर्प्यते ॥&lt;br&gt;&#xA;काश्यां तस्य परीपाको भवेदीदृग्विधोऽनघे ॥ १६ ॥&lt;br&gt;&#xA;लिङ्गं रत्नेश्वराख्यं वै मत्स्वरूपं हि केवलम् ॥&lt;br&gt;&#xA;अस्य प्रभावो हि महान्वाराणस्यामुमे ध्रुवम् ॥ १७ ॥&lt;br&gt;&#xA;सर्वेषामिह लिङ्गानां रत्नभूतमिदं परम् ॥&lt;br&gt;&#xA;अतो रत्नेश्वरं नाम परं निर्वाणरत्नदम् ॥ १८ ॥&lt;br&gt;&#xA;अनेनैव सुवर्णेन पित्रा राशीकृतेन च ॥&lt;br&gt;&#xA;प्रासादमस्य लिङ्गस्य विधापय महेश्वरि ॥१९॥&lt;br&gt;&#xA;लिङ्गप्रासादकरणात्खण्डस्फुटित संस्कृतेः ॥&lt;br&gt;&#xA;लिङ्गस्थापनजं पुण्यं हेलयैवेह लभ्यते ॥ 4.2.67.२०॥&lt;br&gt;&#xA;तथेति भगवत्योक्त्वा गणाः प्रासादनिर्मितौ ॥&lt;br&gt;&#xA;सोमनन्दि प्रभृतयो ऽसङ्ख्या व्यापारिता मुने ॥ २१ ॥&lt;br&gt;&#xA;गणैश्च काञ्चनमयो नानाकौतुकचित्रितः ॥&lt;br&gt;&#xA;निर्ममे याममात्रेण प्रासादो मेरुशृङ्गवत् ॥२२॥&lt;br&gt;&#xA;देवी प्रदृष्टवदना दृष्ट्वा प्रासादनिर्मितिम् ॥&lt;br&gt;&#xA;गणेभ्यो व्यतरद्भूरि समानं पारितोषिकम् ॥ २३ ॥&lt;br&gt;&#xA;पुनश्च देवी पप्रच्छ प्रणिपातपुरःसरम् ॥&lt;br&gt;&#xA;महिमानं महादेवं लिङ्गस्यास्य महामुने ॥२४॥&lt;br&gt;&#xA;॥ देवदेव उवाच ॥ ॥&lt;br&gt;&#xA;लिङ्गं त्वनादिसंसिद्धमेतद्देवि शुभप्रदम् ॥&lt;br&gt;&#xA;आविर्भूतमिदानीं च त्वत्पितुः पुण्यगौरवात् ॥ २५ ॥&lt;br&gt;&#xA;गुह्यानां परमं गुह्यं क्षेत्रेऽस्मिश्चिन्तितप्रदम् ॥&lt;br&gt;&#xA;कलौ कलुषबुद्धीनां गोपनीयं प्रयत्नतः ॥ २६ ॥&lt;br&gt;&#xA;यथा रत्नं गृहे गुप्तं न कैश्चिज्ज्ञायते परैः ॥&lt;br&gt;&#xA;अविमुक्ते तथा लिङ्गं रत्नभूतं गृहे मम ॥ २७ ॥&lt;br&gt;&#xA;यानि ब्रह्माण्डमध्येत्र सन्ति लिङ्गानि पार्वति ॥&lt;br&gt;&#xA;तैरर्चितानि सर्वाणि रत्नेशो यैः समर्चितः॥२८॥&lt;br&gt;&#xA;प्रमादेनापि यैर्गौरि लिङ्गं रत्नेशमर्चितम् ॥&lt;br&gt;&#xA;ते भवन्त्येव नियतं सप्तद्वीपेश्वरा नृपाः ॥ २९ ॥&lt;br&gt;&#xA;त्रैलोक्ये यानि वस्तूनि रत्नभूतानि तानि तु ॥&lt;br&gt;&#xA;रत्नेश्वरं समभ्यर्च्य सकृत्प्राप्नोति मानवः ॥ 4.2.67.३० ॥&lt;br&gt;&#xA;पूजयिष्यन्ति ये लिङ्गं रत्नेशं कामवर्जिताः ॥&lt;br&gt;&#xA;ते सर्वे मद्गणा भूत्वा प्रान्ते द्रक्ष्यन्ति मामिह ॥ ३१ ॥&lt;br&gt;&#xA;रुद्राणां कोटिजप्येन यत्फलं परिकीर्तितम् ॥&lt;br&gt;&#xA;तत्फलं लभ्यते देवि रत्नेशस्य समर्चनात् ॥ ३२ ॥&lt;br&gt;&#xA;लिङ्गे चानादिसंसिद्धे यद्वृत्तं तद्ब्रवीमि ते ॥&lt;br&gt;&#xA;इतिहासं महाश्चर्यं सर्वपापनिकृन्तनम् ॥ ३३ ॥&lt;br&gt;&#xA;पुरेह नर्तकी काचिदासीन्नाट्यार्थकोविदा ॥&lt;br&gt;&#xA;सैकदा फाल्गुने मासि शिवरात्र्यां कलावती ॥३४॥&lt;br&gt;&#xA;ननर्त जागरं प्राप्य जगौ गीतं च पेशलम् ॥&lt;br&gt;&#xA;स्वयं च वादयामास नानावाद्यानि वाद्यवित् ॥३५॥&lt;br&gt;&#xA;तेन तौर्यत्रिकेणापि प्रीणयित्वाथ सा नटी॥&lt;br&gt;&#xA;रत्नेश्वरं महालिङ्गं देशमिष्टं जगाम ह ॥ ३६ ॥&lt;br&gt;&#xA;कालधर्मवशंयाता तत्र सा वरनर्तकी ॥&lt;br&gt;&#xA;सुता गन्धर्वराजस्य वसुभूतेर्बभूव ह ॥ ३७ ॥&lt;br&gt;&#xA;सङ्गीतस्य सवाद्यस्य तस्य लास्यस्यपुण्यतः ॥&lt;br&gt;&#xA;तत्रेशाग्रे कृतस्येह जागरे शिवरात्रिजे ॥ ३८ ॥&lt;br&gt;&#xA;रम्या रत्नावली नाम रूपलावण्यशालिनी ॥&lt;br&gt;&#xA;कलाकलापकुशला मधुरालापवादिनी ॥ ३९ ॥&lt;br&gt;&#xA;पितुरानन्दकृन्नित्यं वसुभूतेर्घटोद्भव ॥&lt;br&gt;&#xA;सर्वगान्धर्वकुशला गुणरत्नमहाखनिः ॥ 4.2.67.४० ॥&lt;br&gt;&#xA;मुने सखीत्रयं तस्याश्चारु चातुर्यभाजनम् ॥&lt;br&gt;&#xA;शशिलेखानङ्गलेखा चित्रलेखेति नामतः ॥ ४१ ॥&lt;br&gt;&#xA;तिसृभिस्ताभिरेकत्र वाग्देवीपरिशीलिता ॥&lt;br&gt;&#xA;ताभ्यः सर्वाः कलाः प्रादात्परिप्रीता सरस्वती ॥ ४२ ॥&lt;br&gt;&#xA;प्राप्य रत्नावली गौरि सा जन्मान्तरवासनाम् ॥&lt;br&gt;&#xA;रत्नेश्वरस्य लिङ्गस्य जग्राह नियमं शुभम् ॥ ४३॥&lt;br&gt;&#xA;रत्नभूतस्य लिङ्गस्य काश्यां रत्नेश्वरस्य वै ॥&lt;br&gt;&#xA;नित्यं सन्दर्शनं प्राप्य वक्ष्याम्यपि वचो मुखे ॥ ४४ ॥&lt;br&gt;&#xA;इत्थं नियमवत्यासीत्सा गन्धर्वसुतोत्तमा ॥&lt;br&gt;&#xA;ताभिः सखीभिः सहिता नित्यं लिङ्गं च पश्यति ॥ ४५॥&lt;br&gt;&#xA;एकदाराध्य रत्नेशं ममैतल्लिङ्गमुत्तमम् ॥&lt;br&gt;&#xA;समानर्च च सा बाला रम्यया गीतमालया ॥ ४६ ॥&lt;br&gt;&#xA;सख्यः प्रदक्षिणीकर्तुं लिङ्गं तिस्रोऽप्युमे गताः ॥&lt;br&gt;&#xA;तस्या गीतेन तुष्टोहं लिङ्गस्थो वरदोभवम् ॥ ४७ ॥&lt;br&gt;&#xA;यस्त्वया रंस्यते रात्रावद्य गन्धर्वकन्यके ॥&lt;br&gt;&#xA;तवनामसमानाख्यः स ते भर्ता भविष्यति ॥ ४८ ॥&lt;br&gt;&#xA;इति लिङ्गाम्बुधेर्जातां परिपीय वचःसुधाम् ॥&lt;br&gt;&#xA;बभूवानन्दसन्दोह मन्थरातीव ह्रीमती ॥ ४९ ॥&lt;br&gt;&#xA;गताथ व्योममार्गेण सखीभिः स्वपितुर्गृहम् ॥&lt;br&gt;&#xA;कथयन्ती निजोदन्तं तमालीनां पुरो मुदा ॥ 4.2.67.५० ॥&lt;br&gt;&#xA;ताभिर्दिष्ट्येति दिष्ट्येति सखीभिः परिनन्दिता ॥&lt;br&gt;&#xA;अद्य ते वाञ्छितं भावि रत्नेशस्य समर्चनात् ॥ ५१ ॥&lt;br&gt;&#xA;यद्यायाति स ते रात्रावद्य कौमारहारकः ॥&lt;br&gt;&#xA;चोरो बाहुलतापाशैः पाशितव्योतियत्नतः ॥ ५२ ॥&lt;br&gt;&#xA;गोचरीक्रियतेस्माभिर्यथा स सुकृतैकभूः ॥&lt;br&gt;&#xA;प्रातरेव तव प्रेयान्रत्नेशादिष्ट इष्टकृत् ॥५३ ॥&lt;br&gt;&#xA;यातास्वस्मासु हृष्टासु भवती शयगौरवात् ॥&lt;br&gt;&#xA;अहो रत्नेश्वरं लिङ्गं प्रत्यक्षीकृतवत्यसि ॥ ५४ ॥&lt;br&gt;&#xA;अहोभाग्योदयो नृणामहो पुण्यसमुच्छ्रयः ॥&lt;br&gt;&#xA;एकस्यैव भवेत्सिद्धिर्यदेकत्रापि तिष्ठताम् ॥ ५५ ॥&lt;br&gt;&#xA;सत्यं वदन्ति नासत्यं दैवप्राधान्यवादिनः ॥&lt;br&gt;&#xA;दैवमेव फलेदेकं नोद्यमो नापरं बलम् ॥ ५६ ॥&lt;br&gt;&#xA;भवत्या अपि चास्माकमेक एव हि चोद्यमः ॥&lt;br&gt;&#xA;परं दैवं फलत्येकं यथा तव न नः पुरः ॥ ५७ ॥&lt;br&gt;&#xA;लोकानां व्यवहारोयमालिप्रोक्तप्रसङ्गतः ॥&lt;br&gt;&#xA;परं मनोरथावाप्तिस्तव या सैव नः स्फुटम् ॥५८॥&lt;br&gt;&#xA;इति संव्याहरन्तीनामनन्तोध्वाऽतितुच्छवत् ॥&lt;br&gt;&#xA;क्षणात्तासां व्यतिक्रान्तः प्राप्ताश्च स्वंस्वमालयम् ॥ ५९ ॥&lt;br&gt;&#xA;अथ प्रातः समुत्थाय पुनरेकत्र सङ्गताः ॥&lt;br&gt;&#xA;सा च मौनवती ताभिः परिभुक्तेव लक्षिता ॥ ॥ 4.2.67.६० ॥&lt;br&gt;&#xA;तूष्णीं प्राप्याथ काशीं सा स्नात्वा मन्दाकिनीजले ॥&lt;br&gt;&#xA;सखीभिः सहितापश्यल्लिङ्गं रत्नेश्वरं मम ॥ ६१ ॥&lt;br&gt;&#xA;निर्वर्त्य नियमं साथ लज्जामुकुलितेक्षणा ॥&lt;br&gt;&#xA;निर्बन्धेन वयस्याभिः परिपृष्टा जगाद ह ॥ ६२ ॥&lt;br&gt;&#xA;॥ रत्नावल्युवाच ॥ ॥&lt;br&gt;&#xA;अथ रत्नेश यात्रायाः प्रयातासु स्वमन्दिरम् ॥&lt;br&gt;&#xA;भवतीषु स्मरन्त्येव तद्रत्नेशवचोऽमृतम्॥ ६३ ॥&lt;br&gt;&#xA;सविशेषाङ्गसंस्काराऽविशं संवेशमन्दिरम् ॥&lt;br&gt;&#xA;निद्रादरिद्रनयना तद्विलोकनलालसा ॥६४॥&lt;br&gt;&#xA;बलात्स्वप्नदशां प्राप्ता भाविनोर्थस्य गौरवात् ॥&lt;br&gt;&#xA;आत्मविस्मरणे हेतू ततो मे द्वौ बभूवतुः ॥ ६५ ॥&lt;br&gt;&#xA;तन्द्री तदङ्गसंस्पर्शौ मम बोधापहारकौ ॥&lt;br&gt;&#xA;तन्द्र्या परवशा चासं ततस्तत्स्पर्शनेन च ॥ ६६ ॥&lt;br&gt;&#xA;न जाने त्वथ किं वृत्तं काहं क्वाहं स चाथ कः ॥&lt;br&gt;&#xA;तं निर्जिगमिषुं सख्यो यावद्धर्तुं प्रसारितः ॥६७॥&lt;br&gt;&#xA;दोः कङ्कणेन रिपुणा क्वणितं तावदुत्कटम् ॥&lt;br&gt;&#xA;महता सिञ्जितेनाहं तेनाल्पपरिबोधिता ॥ ६८ ॥&lt;br&gt;&#xA;सुखसन्तानपीयूष ह्रदे परिनिमज्य वै ॥&lt;br&gt;&#xA;क्षणेन तद्वियोगाग्निकीलासु पतिता बलात् ॥६९॥&lt;br&gt;&#xA;किङ्कुलीयः स नो वेद्मि किन्देशीयः किमाख्यकः ॥&lt;br&gt;&#xA;दुनोति नितरां सख्यस्तद्विश्लेषानलो महान् ॥ 4.2.67.७० ॥&lt;br&gt;&#xA;अनल्पोत्कलितं चेतः पुनस्तत्सङ्गमाशया ॥&lt;br&gt;&#xA;प्राणानां मे यियासूनामेकमेव महौषधम् ॥ ७१ ॥&lt;br&gt;&#xA;वयस्या निशिभुक्तस्य तस्यैव पुनरीक्षणम् ॥&lt;br&gt;&#xA;भवतीनामधीनं च तत्पुनर्दर्शनं मम ॥७२॥&lt;br&gt;&#xA;काऽलीकमालयो वक्ति स्निग्धमुग्धेसखीजने ॥&lt;br&gt;&#xA;तद्दर्शनेन स्थास्यन्ति प्राणा यास्यन्ति चान्यथा ॥ ७३ ॥&lt;br&gt;&#xA;दशम्यवस्था सन्नह्येद्बाधितुं माधुना भृशम् ॥&lt;br&gt;&#xA;इति तस्या गिरः श्रुत्वा दूनाया नितरां च ताः ॥ ७४ ॥&lt;br&gt;&#xA;प्रवेपमानहृदयाः प्रोचुर्वीक्ष्य परस्परम् ॥ ७५ ॥&lt;br&gt;&#xA;॥ सख्य ऊचुः ॥ ॥&lt;br&gt;&#xA;यस्य ग्रामो न नो नाम नान्वयो नापि बुध्यते ॥&lt;br&gt;&#xA;स कथं प्राप्यते भद्रे क उपायो विधीयताम् ॥ ७६ ॥&lt;br&gt;&#xA;इति रत्नावली श्रुत्वा ससन्देहां च तद्गिरम् ॥&lt;br&gt;&#xA;वयस्यास्तदवाप्तौ मे यूयं कुण्ठि मुमूर्छ ह ॥ ७७ ॥&lt;br&gt;&#xA;इत्यर्धोक्तेन सा बाला यूयं कुण्ठितशक्तयः ॥&lt;br&gt;&#xA;यद्वक्तव्यं त्विति तया यूयं कुण्ठीति भाषितम् ॥ ७८ ॥&lt;br&gt;&#xA;ततस्तास्त्वरिताः सख्यः परितापोपहारकान् ॥&lt;br&gt;&#xA;बहुशः शीतलोपायान्व्यधुर्मोहप्रशान्तये ॥ ७९ ॥&lt;br&gt;&#xA;व्यपैति न यदा मूर्छा तत्तच्छीतोपचारतः ॥&lt;br&gt;&#xA;तस्यास्तदैकयानीतं रत्नेशस्नपनोदकम् ॥ 4.2.67.८० ॥&lt;br&gt;&#xA;तदुक्षणात्क्षणादेव तन्मूर्छा विरराम ह ॥&lt;br&gt;&#xA;सुप्तोत्थितेव सावादीन्मुहुः शिवशिवेति च ॥ ८१ ॥&lt;br&gt;&#xA;॥ स्कदं उवाच ॥&lt;br&gt;&#xA;श्रद्धावतां स्वभक्तानामुपसर्गे महत्यपि ॥&lt;br&gt;&#xA;नोपायान्तरमस्त्येव विनेश चरणोदकम् ॥ ८२॥&lt;br&gt;&#xA;ये व्याधयोपि दुःसाध्या बहिरन्तः शरीरगाः ॥&lt;br&gt;&#xA;श्रद्धयेशोदकस्पर्शात्ते नश्यन्त्येव नान्यथा ॥ ८३ ॥&lt;br&gt;&#xA;सेवितं येन सततं भगवच्चरणोदकम्॥&lt;br&gt;&#xA;तं बाह्याभ्यन्तरशुचिं नोपसर्पति दुर्गतिः ॥ ८४ ॥&lt;br&gt;&#xA;आधिभौतिकतापं च तापं वाप्याधिदैविकम् ॥&lt;br&gt;&#xA;आध्यात्मिकं तथा तापं हरेच्छ्रीचरणोदकम् ॥ ८५ ॥&lt;br&gt;&#xA;व्यपेतसञ्ज्वरा चाथ गन्धर्वतनया मुने ॥&lt;br&gt;&#xA;उचितज्ञेति होवाच ताः सखीः स्रिग्धधो(धी?)रधीः ॥ ८६ ॥&lt;br&gt;&#xA;॥ रत्नावल्युवाच ॥ ॥&lt;br&gt;&#xA;शशिलेखेनङ्गलेखे चित्रलेखे मदीहितं ॥&lt;br&gt;&#xA;यूयं कुण्ठितसामर्थ्याः कुतो वस्ताः कलाः क्व वा ॥८७॥&lt;br&gt;&#xA;मत्प्रियप्राप्तये सम्यगुपायोऽस्ति मयेक्षितः ॥&lt;br&gt;&#xA;रत्नेश्वरानुग्रहतोऽनुतिष्ठत हि तं हिताः ॥ ८८ ॥&lt;br&gt;&#xA;शशिलेखेभिलषितप्राप्त्यै लेखांस्त्वमालिख ॥&lt;br&gt;&#xA;संलिखानङ्गलेखे त्वं यूनः सर्वावनीचरान् ॥ ८९ ॥&lt;br&gt;&#xA;चित्रगे चित्रलेखे त्वं पातालतलशायिनः ॥&lt;br&gt;&#xA;किञ्चिदाविर्भवच्चारु तारुण्यालङ्कृतील्ँलिख ॥ 4.2.67.९० ॥&lt;br&gt;&#xA;अथाकण्येति ताः सख्यस्तच्चातुर्यं प्रवर्ण्य च ॥&lt;br&gt;&#xA;लिलिखुः क्रमशः सख्यो यूनो यौवन शेवधीन् ॥ ९१ ॥&lt;br&gt;&#xA;निर्यत्कौमारलक्ष्मीकान्पुंवत्त्व श्रीसमावृतान् ॥&lt;br&gt;&#xA;प्रातःसन्ध्येव गन्धर्वी नृपाद्यांस्तानवैक्षत ॥ ९२ ॥&lt;br&gt;&#xA;सर्वान्सुरनिकायान्सा व्यलोकत शुभेक्षणा ॥&lt;br&gt;&#xA;न चाञ्चल्यं जहावक्ष्णोस्तेषु स्वर्लोकवासिषु ॥ ९३ ॥&lt;br&gt;&#xA;ततो मध्यमलोकस्थान्मुनिराजकुमारकान् ॥&lt;br&gt;&#xA;विलोक्यापि न सा प्रीतिं क्वाप्याप प्रेमनिर्भरा ॥ ९४ ॥&lt;br&gt;&#xA;अथ रत्नावली बाला कर्णाभ्यर्णविलोचना ॥&lt;br&gt;&#xA;दृशौ व्यापारयामास बलिसद्मयुवस्वपि ॥ ९५ ॥&lt;br&gt;&#xA;दितिजान्दनुजान्वीक्ष्य सा गन्धर्वी कुमारकान् ॥&lt;br&gt;&#xA;रतिं बबन्ध न क्वापि तापिता मान्मथैः शरैः ॥ ९६ ॥&lt;br&gt;&#xA;सुधाकर करस्पृष्टाप्यतिदूनाङ्गयष्टिका ॥&lt;br&gt;&#xA;पश्यन्ती नागयूनः सा किञ्चिदुच्छ्वसिताऽभवत् ॥ ९७ ॥&lt;br&gt;&#xA;भोगिनस्तान्विलोक्यापि चित्रञ्चित्रगतानथ ॥&lt;br&gt;&#xA;मनात्सम्भुक्तभोगेव क्षणमासीत्कुमारिका ॥ ९८ ॥&lt;br&gt;&#xA;यूनः प्रत्येकमद्राक्षीदशेषाञ्छेष वंशजान् ॥&lt;br&gt;&#xA;तक्षकान्वयगांस्तद्वदथ वासुकिगोत्रजान् ॥ ९९ ॥&lt;br&gt;&#xA;पुलीकानन्त कर्कोट भद्रसन्तानगानपि ॥&lt;br&gt;&#xA;दृष्ट्वा नागकुमारांस्ताञ्छङ्खचूडमथैक्षत ॥ 4.2.67.१०० ॥&lt;br&gt;&#xA;शङ्खचूडेक्षणादेव परां लज्जां बभार सा ॥&lt;br&gt;&#xA;उद्भिन्नपुलकाप्यासीदङ्गप्रत्यङ्ग सन्धिषु ॥ १ ॥&lt;br&gt;&#xA;तत्त्रपाभरतोऽज्ञायि तत्कौमारहरो वरः ॥&lt;br&gt;&#xA;तया वैदग्ध्यवरया क्षणतश्चित्रलेखया ॥ २ ॥&lt;br&gt;&#xA;अथ चित्रपटी चित्रलेखा चित्रपटाञ्चलम् ॥&lt;br&gt;&#xA;परिक्षिप्यावृणोत्तूर्णं परिहासैकपेशला ॥ ३ ॥&lt;br&gt;&#xA;रत्नावली चित्रलेखां ह्रिया मौनावलम्बिनी ॥&lt;br&gt;&#xA;दृशा कुटिलयाद्राक्षीत्प्रस्फुरद्दशनाम्बरा ॥ ४ ॥&lt;br&gt;&#xA;कटाक्षितानङ्गलेखा तयाथ शशिलेखया ॥&lt;br&gt;&#xA;चित्रलेखापरिक्षिप्त पटाञ्चलमपाकरोत् ॥ ५ ॥&lt;br&gt;&#xA;वसुभूतिसुता साथ कन्या रत्नावली शुभा ॥&lt;br&gt;&#xA;शङ्खचूडान्ववाये तं रत्नचूडमवैक्षत ॥ ६ ॥&lt;br&gt;&#xA;तदीक्षणक्षणाद्दृष्टिरानन्दाश्रुभिरावृता ॥&lt;br&gt;&#xA;कपोलभित्तिरभवत्स्वेदोदकणिकाञ्चिता ॥ ७ ॥&lt;br&gt;&#xA;चकम्पे गात्रलतिका धृतरोमाञ्चकञ्चुका ॥&lt;br&gt;&#xA;चित्रन्यस्तेव तस्तम्भ क्षणं मुकुलितानना॥ ८ ॥&lt;br&gt;&#xA;ततः सा चित्रलेखा तामेत्याश्वासयदातुराम्॥&lt;br&gt;&#xA;मौत्सुक्यं व्रज गन्धर्वि सिद्धस्तेद्य मनोरथः ॥९॥&lt;br&gt;&#xA;एतस्यावगतं सर्वं देशनामान्वयादिकम्॥&lt;br&gt;&#xA;मा विषीदालिसुलभस्त्वेष रत्नेश्वरार्पितः ॥4.2.67.११०॥&lt;br&gt;&#xA;अहो सदृग्वरावाप्त्या रत्नेशेनासि तोषिता ॥&lt;br&gt;&#xA;उत्तिष्ठ यामः सदनं रत्नेशः सर्वदोहिनः ॥ ११ ॥&lt;br&gt;&#xA;अथ देववशाद्यान्त्यस्ता दृष्टा गगनाध्वगाः ॥&lt;br&gt;&#xA;सुबाहुना दानवेन पातालतलवासिना ॥ १२ ॥&lt;br&gt;&#xA;गृहीत्वा ताश्चतस्रोपि निरगाद्दानवो गृहम्॥&lt;br&gt;&#xA;हरिर्विकटदंष्ट्रास्यः प्रान्तरे हरिणीरिव ॥ १३ ॥&lt;br&gt;&#xA;तास्तं विलोक्य गन्धर्व्यो दंष्ट्राविकटिताननम् ॥&lt;br&gt;&#xA;रुधिरारुणनेत्रं च जाता वेपथुभूमयः ॥ १४ ॥&lt;br&gt;&#xA;हा मातर्हा पितस्त्राहि हा विधे मा विधेहि तत् ॥&lt;br&gt;&#xA;यदेतत्कर्तुमारब्धमनाथास्वतिनिष्ठुरम् ॥ १५ ॥&lt;br&gt;&#xA;हा दैव मन्दभाग्याभिः किमस्माभिरनुष्ठितम् ॥&lt;br&gt;&#xA;सुकृतेतरवार्तापि नो चित्ते व्याहृता क्वचित् ॥ १६ ॥&lt;br&gt;&#xA;शिशुक्रीडनकं हित्वा हित्वा रत्नेश्वरार्चनम् ॥&lt;br&gt;&#xA;पित्रोः स्वाधीन सच्चेष्टा इष्टं विद्मो न किञ्चन ॥१७॥&lt;br&gt;&#xA;अधोभुवनगा दीना हीनानाथेन कोत्र नः ॥&lt;br&gt;&#xA;त्राति त्राणार्थिनीर्बालाः शम्भो रत्नेश सर्वग ॥ १८ ॥&lt;br&gt;&#xA;इत्थं गन्धर्वतनया विलपन्तीः कृपातुरम् ॥&lt;br&gt;&#xA;शुश्राव नागराजोसौ रत्नचूडो महामनाः ॥ १९ ॥&lt;br&gt;&#xA;कोसौ मत्स्वामिनो नाम रत्नेशस्य महेशितुः ॥&lt;br&gt;&#xA;लिङ्गराजस्य गृह्णाति कर्मबन्धनभेदिनः ॥ 4.2.67.१२० ॥&lt;br&gt;&#xA;पुनरप्यार्तरावं स श्रुत्वा बालामुखेरितम् ॥&lt;br&gt;&#xA;रत्नेश रक्षरक्षेति गृहीतास्त्रो विनिर्ययौ ॥२१ ॥&lt;br&gt;&#xA;तं वसारसपानेन महामांसनिषेवणात् ॥&lt;br&gt;&#xA;अत्यन्तोन्मत्त दुश्चेष्टं रत्नचूडो निरैक्षत॥ २२ ॥&lt;br&gt;&#xA;अध्याक्षिपच्च रे दुष्ट शिष्टकन्यापहारक ॥&lt;br&gt;&#xA;मद्दृष्टिगोचरं यातः क्व यास्यस्यद्य रेऽधम ॥ २३ ॥&lt;br&gt;&#xA;मम बाणहतप्राणः प्रयाणं कुरु दुर्मते ॥&lt;br&gt;&#xA;आर्तत्राणोद्यतमते वैवस्वतपुरं प्रति ॥ २४ ॥&lt;br&gt;&#xA;रत्नेश्वरस्य यैर्नाम प्रलयापद्यपि स्फुटम् ॥&lt;br&gt;&#xA;गृहीतं न भवादृग्भ्यस्तेषु भीतिर्भयात्मसु ॥ २५ ॥&lt;br&gt;&#xA;रत्नेश्वरमहानाम कृतत्राणास्तु ये नराः ॥&lt;br&gt;&#xA;तेषां जन्मजराव्याधि कलिकालभयं कुतः ॥२६॥&lt;br&gt;&#xA;इत्युक्त्वा ता भयत्रस्तास्तन्मुखप्रहितेक्षणाः ॥&lt;br&gt;&#xA;व्याघ्रघ्राता इव मृगीर्माभैषिष्टेत्युवाच सः ॥ २७ ॥&lt;br&gt;&#xA;इत्याश्वास्याथ गन्धर्वीः स वै भुजगराजजः ॥&lt;br&gt;&#xA;आकर्णपूर्णमाकृष्य कोदण्डं प्राहिणोच्छरम् ॥ २८ ॥&lt;br&gt;&#xA;सोपि क्रुद्धो दनुजराट्पदास्पृष्टभुजङ्गवत् ॥&lt;br&gt;&#xA;आविद्ध्य कालदण्डाभं परिघं व्यसृजन्महत् ॥२९॥&lt;br&gt;&#xA;हृदि रत्नेश्वरं लिङ्गं यस्य सम्यग्विजृम्भते ॥&lt;br&gt;&#xA;अलातदण्डवत्तस्मिन्कालदण्डोपि जायते ॥ ॥ 4.2.67.१३० ॥&lt;br&gt;&#xA;अन्तरेव स चिच्छेद परिघं स्वमहेषुभिः ॥&lt;br&gt;&#xA;दुर्वृतस्य यथेहायुर्विच्छिद्येतान्तरैव हि ॥ ३१ ॥&lt;br&gt;&#xA;ततोस्य बाणं चिक्षेप कालानलसमप्रभम् ॥&lt;br&gt;&#xA;स बाणस्तस्य हृदयं प्रविश्य प्रगवेष्य च ॥ ३२ ॥&lt;br&gt;&#xA;प्राणानस्य विनिर्यात्य स्वयं तूणमगात्पुनः ॥&lt;br&gt;&#xA;हृदिस्थं तस्य दौरात्म्यं सर्वं विज्ञाय तत्त्वतः ॥ ३३ ॥&lt;br&gt;&#xA;दिगङ्गनापुरः ख्यातुमिव नागाशुगो गतः ॥ ३४ ॥&lt;br&gt;&#xA;अन्यायोपार्जितैर्द्रव्यैर्यः सुखं भोक्तुमिच्छति ॥&lt;br&gt;&#xA;तानि द्रव्याणि यान्त्येव स प्राणानि कुतः सुखम ॥ ३५ ॥&lt;br&gt;&#xA;इति तं दानवं हत्वा नागराजो महाबली ॥&lt;br&gt;&#xA;प्रत्युवाचाथ ताः कन्याः का यूयं कस्य चात्मजाः ॥ ३६ ॥&lt;br&gt;&#xA;दुरात्मना कुतोनेन सङ्गता दनुजन्मना ॥&lt;br&gt;&#xA;क्व वा रत्नेश्वरं लिङ्गं भवतीभिर्विलोकितम् ॥ ३७ ॥&lt;br&gt;&#xA;यस्य नामाक्षरोच्चाराद्व्यपेत परमापदः ॥&lt;br&gt;&#xA;यृयमाशु तदाख्यात येन जानामि तत्त्वतः ॥२८॥&lt;br&gt;&#xA;इति श्रुत्वा गिरस्तस्य नितरां प्रेमनिर्भराः॥&lt;br&gt;&#xA;परस्परं मुखं वीक्ष्य कोसौ स्याद्दृष्टपूर्ववत् ॥ ३९ ॥&lt;br&gt;&#xA;अकारण सखा कोसौ प्रान्तरे समुपस्थितः ॥&lt;br&gt;&#xA;निजप्राणान्पणीकृत्य येन त्राता स्म बालिकाः ॥ 4.2.67.१४० ॥&lt;br&gt;&#xA;अस्य सन्दर्शनादेव स्वभाव चपलान्यपि ॥&lt;br&gt;&#xA;मन्थराणीन्द्रियाणिस्तु परिपीय सुधामिव ॥ ४१ ॥&lt;br&gt;&#xA;यातुमन्यत्र नो नेत्रे प्रोत्सहेते यथा तथा ॥&lt;br&gt;&#xA;अन्यद्वस्त्वन्तरं प्रेक्ष्य रमणीयतरन्त्वपि ॥ ४२॥&lt;br&gt;&#xA;वचःपीयूषमाधुर्य नितरां प्राप्य नः श्रुती ॥&lt;br&gt;&#xA;शब्दान्तरग्रहापेक्षां न कुर्वाते स्वजन्मनः ॥ ४३ ॥&lt;br&gt;&#xA;आप्नुतः पङ्गुतामेतौ पादौ नश्चञ्चलावपि ॥&lt;br&gt;&#xA;अमुं युवानमालोक्य चोरं नः सन्मनोमणेः ॥ ४४ ॥&lt;br&gt;&#xA;इति ब्रुवन्त्यस्ता बालाः परस्परमनुल्बणम् ॥&lt;br&gt;&#xA;दृष्ट्वापि चित्रमध्यस्थं विविदुस्तन्न बालिकाः ॥ ४५ ॥&lt;br&gt;&#xA;अतीव भीषणाकार दनुजस्यातिसाध्वसात् ॥&lt;br&gt;&#xA;अन्धीभूतेक्षणास्तं नाज्ञासिषुर्हरिणीक्षणाः ॥ ४६ ॥&lt;br&gt;&#xA;ऊचुश्च तं युवानं ता निजजीवितरक्षिणम्॥&lt;br&gt;&#xA;यदङ्ग भवता पृष्टं स्नेहनिर्भरचेतसा ॥ ४७ ॥&lt;br&gt;&#xA;तदाचक्षामहे सर्वमवधेहि क्षणं मनः ॥&lt;br&gt;&#xA;इयं गन्धर्वराजस्य वसुभूतेस्तनूद्भवा ॥ ॥ ४८ ॥&lt;br&gt;&#xA;कन्या रत्नावली नाम गुणरत्नमहाखनिः ॥&lt;br&gt;&#xA;वयं वयस्या एतस्याश्छायेवानुगताः सदा ॥ ४९ ॥&lt;br&gt;&#xA;आरभ्य बाल्यमप्येषा लिङ्गं रत्नेश्वराभिधम् ॥&lt;br&gt;&#xA;यान्ति पित्राप्यनुज्ञाता काश्यामर्चयितुं सदा ॥ 4.2.67.१५० ॥&lt;br&gt;&#xA;वरोपि दत्तस्तेनास्यै प्रसन्नेनाथ शम्भुना ॥&lt;br&gt;&#xA;हरिष्यतीति यः स्वप्ने कौमारं ते कुमारिके ॥ ५१ ॥&lt;br&gt;&#xA;तव नामसमानाख्यः स ते भर्ता भविष्यति ॥&lt;br&gt;&#xA;युवानं स्वप्नभोक्तारं प्राप्याप्येषा सुदुःखिता ॥५२॥&lt;br&gt;&#xA;पुनस्तद्विरहोत्थेन वह्निनातीव तापिता॥&lt;br&gt;&#xA;कलाकौशल्यतोऽस्माभिः सोपि चित्रे प्रदर्शितः ॥ ५३ ॥&lt;br&gt;&#xA;यस्य न ग्राम नामापि नान्वयोप्यवबुध्यते ॥&lt;br&gt;&#xA;तं दृष्ट्वा चित्रलिखितमप्येषा जीविता पुनः ॥ ५४ ॥&lt;br&gt;&#xA;ततो रत्नेश्वरं नत्वा स्वगृहायोत्सुकाभवत् ॥&lt;br&gt;&#xA;यान्तीस्ततोऽनया सार्धं प्रान्तरे गगना ध्वनि ॥ ५५॥&lt;br&gt;&#xA;अतर्किता यमश्चास्मान्धृत्वा पातालमाविशत् ॥&lt;br&gt;&#xA;अनन्तरं भवानेव तं वेत्ति दनुजाधमम् ॥ ॥५६॥&lt;br&gt;&#xA;अङ्ग इत्येव वृत्तान्तो निजोऽस्माभिरुदीरितः ॥&lt;br&gt;&#xA;प्रसादं कुरु चास्माकं पुरः कोसि कृपानिधे ॥५७॥&lt;br&gt;&#xA;यदा प्रभृति चास्माभिः स दृष्टो दुष्टदानवः ॥&lt;br&gt;&#xA;तदाप्रभृति नो नेत्रे विद्युतेव हतप्रभे ॥ ५८ ॥&lt;br&gt;&#xA;कान्दिशीका भयत्रातर्न विद्मः किञ्चिदेव हि ॥&lt;br&gt;&#xA;क्व वयं का वयं कस्त्वं किं जातं किं भविष्यति ॥ ५९ ॥&lt;br&gt;&#xA;निशम्येति स पुण्यात्मा नागराजकुमारकः ॥&lt;br&gt;&#xA;आश्वास्य ता भयत्रस्ताः प्रोवाचेदं च पुण्यधीः ॥ 4.2.67.१६० ॥&lt;br&gt;&#xA;मया सह समायात रत्नेशं दर्थयामि वः ॥&lt;br&gt;&#xA;इत्याहूय स ता निन्ये क्रीडावापीं सुखोदकाम् ॥६१॥&lt;br&gt;&#xA;वित्रित्रमणिसोपानां हंसकोककृतारवाम्॥&lt;br&gt;&#xA;कवीनां वासितव्याजात्स्वागतं कुर्वतीमिव ॥६२॥&lt;br&gt;&#xA;तत्र तेनाभ्यनुज्ञाताः क्रीडावाप्यां निमज्ज्य ताः ॥&lt;br&gt;&#xA;सचैलपुष्पाभरणाः प्रोन्ममज्जुस्ततः पुनः ॥ ६३ ॥&lt;br&gt;&#xA;बहिर्निर्गत्य गन्धर्व्यः पश्यन्त्यः स्थगिता इव ॥&lt;br&gt;&#xA;रत्नेशालयमालोक्य कालराजसमीपतः ॥ ६४॥&lt;br&gt;&#xA;परस्परं ततः प्रोचुर्गन्धर्व्यो विस्मिता इव ॥&lt;br&gt;&#xA;स्वप्नोयं किं नु वा सत्यं खेलो रत्नेश्वरस्य वा ॥ ६५ ॥&lt;br&gt;&#xA;वयमेव हि वा भ्रान्ता गन्धर्व्यो न वयं किमु ॥&lt;br&gt;&#xA;किमेतन्नैव जानीम ऐन्द्रजालिक खेलवत्॥ ६६॥&lt;br&gt;&#xA;एषोत्तरवहा गङ्गा स्फुटमेव भवेदिह॥&lt;br&gt;&#xA;शङ्खचूडस्य वाप्येषा शङ्खचूडालयस्त्वसौ ॥ ६७ ॥&lt;br&gt;&#xA;एतत्पञ्चनदं तीर्थमेष वागीश्वरालयः ॥&lt;br&gt;&#xA;यस्य सन्दर्शनादेव वाग्विभूतिर्विजृम्भते ॥ ६८ ॥&lt;br&gt;&#xA;शङ्खचूडेश्वरश्चैष शङ्खचूडप्रतिष्ठितः ॥&lt;br&gt;&#xA;यस्य सन्दर्शनात्पुंसां न भयं कालसर्पजम् ॥ ६९ ॥&lt;br&gt;&#xA;एषा मन्दाकिनी नाम दीर्घिका पुण्यतोयभूः ॥&lt;br&gt;&#xA;यस्यां कृतोदका मर्त्या मर्त्यलोके विशन्ति न ॥ 4.2.67.१७० ॥ ।&lt;br&gt;&#xA;असावाशापुरी देवी या स्तुता त्रिपुरारिणा ॥&lt;br&gt;&#xA;त्रिपुरं जेतुकामेन मन्दाकिन्यास्तटे शुभे ॥ ७१ ॥&lt;br&gt;&#xA;याद्यापि पूजिता मर्त्यैराशां पूरयतेर्थिनाम्॥&lt;br&gt;&#xA;मन्दाकिन्याः प्रतीच्यां तु एष सिद्ध्यष्टकेश्वरः ॥ ७२ ॥&lt;br&gt;&#xA;भवेद्यस्य सपर्यातो गृहे सिद्ध्यष्टकं स्फुटम् ॥&lt;br&gt;&#xA;कुण्डसिद्ध्यष्टकाख्यं च तत्रैव विरजोदकम् ॥ ७३ ॥&lt;br&gt;&#xA;यत्र स्नात्वा कृतश्राद्धो विरजस्को दिवं व्रजेत् ॥&lt;br&gt;&#xA;मूर्त्यस्ताः सिद्धयश्चाष्टौ याः काश्यां सर्वसिद्धिदाः ॥ ७४ ॥&lt;br&gt;&#xA;सर्वसिद्धिप्रदश्चासौ महाराजविनायकः ॥&lt;br&gt;&#xA;विनायकाः प्रणश्यन्ति यस्मै प्रणमतां नृणाम् ॥ ७५ ॥&lt;br&gt;&#xA;असौ सिद्धेश्वरस्योच्चैः प्रासादः काञ्चनोज्ज्वलः ॥&lt;br&gt;&#xA;रत्नध्वजपताकाश्च सिद्धिः स्याद्यद्विलोकनात् ॥ ७६ ॥&lt;br&gt;&#xA;क्षेत्रस्य मध्यमे ॥ भागे मध्यमेश्वर एष वै ॥&lt;br&gt;&#xA;मध्याधोलोकयोर्मध्ये न वसेद्यस्य वीक्षणात् ॥ ७७ ॥&lt;br&gt;&#xA;मध्यमेशं समभ्यर्च्य नरो मध्यमविष्टपे ॥&lt;br&gt;&#xA;आसमुद्रक्षितीन्द्रः स्यात्ततो मोक्षं च विन्दति ॥ ७८ ॥&lt;br&gt;&#xA;ऐरावतेश्वरं लिङ्गं तत्प्राच्यामिष्टसिद्धिकृत् ॥&lt;br&gt;&#xA;दृश्यते यत्पताकायां रम्य ऐरावतो गजः ॥७९ ॥&lt;br&gt;&#xA;वृद्धकालेश्वरस्यैष प्रासादो रत्ननिर्मितः ॥ ।&lt;br&gt;&#xA;प्रतिदर्शं वसेद्यत्र रात्रौ चन्द्रः सतारकः ॥ 4.2.67.१८० ॥&lt;br&gt;&#xA;यस्य सन्दर्शनान्नृणां न कालः प्रभवेद्भवे ॥&lt;br&gt;&#xA;न कलिः प्रभवेत्सत्यं न च कल्मषराशयः ॥ ८१ ॥&lt;br&gt;&#xA;इति यावत्कथां चक्रुः सम्भ्रान्ता इव बालिकाः॥&lt;br&gt;&#xA;तावद्वसुविभूतिः स गन्धर्वस्त्वरया ययौ ॥८२॥&lt;br&gt;&#xA;नारदाच्छ्रुतवृत्तान्तः सुबाहुदनुजन्मनः ॥&lt;br&gt;&#xA;रत्नावली सुता प्रीता ससखीका यथाहृता ॥ ८३ ॥&lt;br&gt;&#xA;रत्नेश्वरात्समायान्ती शून्ये गगनवर्त्मनि ॥&lt;br&gt;&#xA;यथानयच्च पातालं यथा युद्धमभूत्पुनः ॥ ८४ ॥&lt;br&gt;&#xA;यथा रत्नेश भक्तेन रत्नचूडेन घातितः ॥&lt;br&gt;&#xA;स सुबाहुर्दनुजनुर्महेष्वासेन चेषुणा ॥ ८५ ॥&lt;br&gt;&#xA;यथा च पृष्टवृत्तान्तो वापीमार्गेण चानयत् ॥&lt;br&gt;&#xA;शङ्खचूडस्य वापीं तां पातालेषु प्रवर्तिनीम् ॥ ८६ ॥&lt;br&gt;&#xA;यथा च प्राप्य निर्याताः काशीं दृष्ट्वापि बालिकाः ॥&lt;br&gt;&#xA;भृशं सम्भ्रान्तिमापन्नाः पश्यन्त्योपि समुत्सुकाः ॥ ८७ ॥&lt;br&gt;&#xA;दृष्ट्वा गन्धर्वराजस्तां पुनर्जातामिवात्मजाम् ॥&lt;br&gt;&#xA;सवयस्यामनाम्लानमुखपङ्कजसुश्रियम्॥ ८८ ॥&lt;br&gt;&#xA;परिष्वज्य समाघ्राय ललाटफलकं मुहुः ॥&lt;br&gt;&#xA;अङ्कमारोप्य पप्रच्छ सर्वं वृत्तान्तमादरात्॥८९॥&lt;br&gt;&#xA;अथ सा कथयामास दनुजापहृतेः कथाम्॥ ॥&lt;br&gt;&#xA;रत्नेश्वरं वरावाप्तिं स्वप्नावस्थां विहाय च॥4.2.67.१९०॥&lt;br&gt;&#xA;रत्नावलीमनोवृत्तिं विज्ञायाथ मुखेङ्गितैः ॥ शशिलेखा समाचष्ट स्पष्टवर्णैः सविस्तरम्॥ ९१ ॥&lt;br&gt;&#xA;तुतोष नितरां सोथ गन्धर्वाधिपतिः कृती ॥&lt;br&gt;&#xA;प्रभावं वर्णयामास मुदा रत्नेश्वरस्य च ॥ ९२&lt;br&gt;&#xA;॥ स्कन्द उवाच ॥ ॥&lt;br&gt;&#xA;आकर्णय मुनिश्रेष्ठ विन्ध्यवृद्धि विवर्धन ॥&lt;br&gt;&#xA;प्रत्यहं रत्नचूडोपि वापीमार्गेण संयमी ॥९३॥&lt;br&gt;&#xA;नागलोकात्समागत्य स्नात्वा मन्दाकिनी जले ॥&lt;br&gt;&#xA;रत्नेश्वरं समभ्यर्च्य रत्नाञ्जल्यष्टकेन वै ॥ ९४ ॥&lt;br&gt;&#xA;सुवर्णपङ्कजान्यष्टौ समर्पयति हृष्टवत् ॥&lt;br&gt;&#xA;एकदा स्वप्नसमये रत्नेशो लिङ्गरूपधृक् ॥ ९५ ॥&lt;br&gt;&#xA;रत्नचूडमुवाचेदं निजभक्तं दृढव्रतम् ॥&lt;br&gt;&#xA;दानवेन हृतां कन्यां मोचयिष्यति यां भवान् ॥ ९६ ॥&lt;br&gt;&#xA;तं दानवं रणे जित्वा सा ते पत्नी भविष्यति ॥&lt;br&gt;&#xA;इति स्मरन्वरं सोथ नागराजो महामनाः ॥९७॥&lt;br&gt;&#xA;तां कन्यां दानवं हत्वा विमोच्य निज वीर्यतः ॥&lt;br&gt;&#xA;वापीमार्गेण पातालादानिनाय पुनर्महीम् ॥९८॥&lt;br&gt;&#xA;स्वयं च साधयाञ्चक्रे प्रत्यहं नियमं सुधीः॥&lt;br&gt;&#xA;लिङ्गं समर्चयित्वाथ कृत्वा चापि प्रदक्षिणम् ॥ ९९ ॥&lt;br&gt;&#xA;यावद्बहिः समागच्छेद्रम्याद्रत्नेशमण्डपात ॥&lt;br&gt;&#xA;तावद्गन्धर्वराजाय ताभिः स वसुभूतये ॥ 4.2.67.२०० ॥&lt;br&gt;&#xA;सोयं सोयं युवा धन्यस्तर्जन्यग्रेण दर्शितः ॥&lt;br&gt;&#xA;गन्धर्वराजस्तं दृष्ट्वा नागराजकुमारकम्॥ १ ॥&lt;br&gt;&#xA;अतीवस्मेरनयनः सम्प्रहृष्टतनूरुहः ॥&lt;br&gt;&#xA;मनस्येनं च संवर्ण्य तद्रूपं सवयोन्वयम्॥ २ ॥&lt;br&gt;&#xA;धन्योस्म्यनुगृहीतोस्मि रत्नेशेन वरार्पणात् ॥&lt;br&gt;&#xA;कन्या धन्यतरा चेयमनुरूपोस्ति यत्पतिः ॥ ३ ॥&lt;br&gt;&#xA;सम्प्रधार्येति हृद्येनं समाकार्य च सुन्दरम् ॥&lt;br&gt;&#xA;पृष्ट्वा तन्नामगोत्रं च गणयित्वा बलाबलम् ॥ ४ ॥&lt;br&gt;&#xA;रत्नेश्वरस्य पुरतस्तस्मै कन्यां ददौ मुदा ॥&lt;br&gt;&#xA;नीत्वा गन्धर्वलोकं च कृतकौतुकमङ्गलम् ॥ ५ ॥&lt;br&gt;&#xA;मधुपर्केण सम्पूज्य पाणिमग्राहयत्ततः ॥&lt;br&gt;&#xA;वैवाहिकेन विधिना ददौ रत्नान्यनेकशः ॥ ६ ॥&lt;br&gt;&#xA;शशिलेखानङ्गलेखा चित्रलेखापि कुम्भज ॥&lt;br&gt;&#xA;विज्ञाप्य स्वजनेतारं वरयामास तं पतिम् ॥७ ॥&lt;br&gt;&#xA;उपयम्य चतस्रोपि स गन्धर्वसुताः शुभाः ॥&lt;br&gt;&#xA;रत्नचूडो जगामाथ ताभिः स्वपितृमन्दिरम् ॥ ८ ॥&lt;br&gt;&#xA;यथा चतसृभिः सार्धं श्रुतिभिः प्रणवः शिवम् ॥&lt;br&gt;&#xA;स्वपित्रोश्चरणौ नत्वा नवोढाभिः स नागराट् ॥९॥&lt;br&gt;&#xA;विनिवेदितवृत्तान्तो रत्नेशानुग्रहस्य च ॥&lt;br&gt;&#xA;उवास ताभिः ससुखं पितृभ्यामभिनन्दितः ॥4.2.67.२१०॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;रत्नेश्वरस्य लिङ्गस्य मम स्थावररूपिणः ॥&lt;br&gt;&#xA;सर्वेषां सर्वदस्यास्य प्रभावो गिरिजेऽतुलः ॥ ११ ॥&lt;br&gt;&#xA;अस्मिल्ँलिङ्गे परां सिद्धि प्राप्ताः सिद्धाः सहस्रशः ॥&lt;br&gt;&#xA;गुप्तमासीदिदं लिङ्गमद्य यावत्सुमध्यमे ॥ ॥ १२ ॥&lt;br&gt;&#xA;तव पित्रा हिमवता मम भक्तेन सर्वथा ॥&lt;br&gt;&#xA;पुण्यार्जितैर्महारत्नै रत्नेशः प्रकटीकृतः ॥ १३ ॥&lt;br&gt;&#xA;अस्मिल्ँलिङ्गे मम प्रीतिर्नितरामद्रिराजजे ॥&lt;br&gt;&#xA;वाराणस्यामिदं लिङ्गं पूजनीयं प्रयत्नतः ॥ १४ ॥&lt;br&gt;&#xA;नाना रत्नानि लभ्यन्ते रत्नेशानुग्रहादुमे ॥&lt;br&gt;&#xA;स्त्रीरत्नपुत्ररत्नादि स्वर्गमोक्षावपि प्रिये ॥ १५ ॥&lt;br&gt;&#xA;योऽत्र रत्नेश्वरं नत्वा मृतो देशान्तरेष्वपि ॥&lt;br&gt;&#xA;न स स्वर्गादिहागच्छेत्कल्पकोटिशतैरपि ॥१६॥&lt;br&gt;&#xA;असितायां चतुर्दश्यामुपोष्य निशि जागरात्॥&lt;br&gt;&#xA;रत्नेशसन्निधौ देवि मम सान्निध्यमाप्नुयात् ॥ ॥ १७ ॥&lt;br&gt;&#xA;अस्य लिङ्गस्य पूर्वेण त्वया जन्मान्तरे प्रिये ॥&lt;br&gt;&#xA;दाक्षायणीश्वरं लिगं मद्भक्त्यात्र प्रतिष्ठितम् ॥ १८ ॥&lt;br&gt;&#xA;तस्य सन्दर्शनादेव न नरो याति दुर्गतिम् ॥&lt;br&gt;&#xA;अम्बिका नाम गौरी त्वं तत्राहं चाम्बिकेश्वरः ॥ १९ ॥&lt;br&gt;&#xA;मूर्तः षडाननस्तत्र तव पुत्रः सुमध्यमे ॥&lt;br&gt;&#xA;एतत्त्रयं नरो दृष्ट्वा न गर्भं प्रविशेदुमे ॥ 4.2.67.२२० ॥&lt;br&gt;&#xA;रत्नेश्वरस्य माहात्म्यं मया ते समुदीरितम् ॥&lt;br&gt;&#xA;गोपनीयं प्रयत्नेन कलिकल्मषचेतसाम् ॥ २१ ॥&lt;br&gt;&#xA;इदं रत्नेश्वराख्यानं यः पठिष्यति सर्वदा ॥&lt;br&gt;&#xA;सपुत्रपौत्रपशुभिर्न वियुज्येत कर्हिचित् ॥ २२ ॥&lt;br&gt;&#xA;श्रुत्वा रत्नेश्वरोत्पतिं सेतिहासां नरोत्तमः ॥&lt;br&gt;&#xA;अनूढो लभते सत्यं कन्यारत्नं कुलोचितम् ॥ २३ ॥&lt;br&gt;&#xA;कन्यापीमं समाकर्ण्य त्वितिहासं मनोरमम् ॥&lt;br&gt;&#xA;श्रद्धया सत्पतिं प्राप्य भविष्यति पतिव्रता ॥ २४ ॥&lt;br&gt;&#xA;इतिहासमिमं श्रुत्वा नारी वा पुरुषोपिवा ॥&lt;br&gt;&#xA;न जात्विष्टवियोगाग्नि तापेन परितप्यते ॥२२५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे रत्नेश्वरप्रशंसनं नाम सप्तषष्टितमोऽध्यायः ॥ ६७ ॥&lt;/p&gt;</description>
    </item>
    <item>
      <title>०६८</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/068/</guid>
      <description>&lt;p&gt;॥ स्कन्द उवाच ॥&lt;br&gt;&#xA;अन्यच्च शृणु विप्रेन्द्र वृत्तातं तत्र सम्भवम् ॥&lt;br&gt;&#xA;महाश्चर्यप्रजननं महापातकहारि च ॥ १ ॥&lt;br&gt;&#xA;इत्थं कथां प्रकुर्वाणे रत्नशेस्य महेश्वरे ॥&lt;br&gt;&#xA;कोलाहलो महानासीत्त्रातत्रातेति सर्वतः ॥ २ ॥&lt;br&gt;&#xA;महिषासुरपुत्रोसौ समायाति गजासुरः ॥&lt;br&gt;&#xA;प्रमथन्प्रमथान्सर्वान्निजवीर्य मदोद्धतः ॥ ३ ॥&lt;br&gt;&#xA;यत्रयत्र धरायां स चरणं प्रमिणोति हि ॥&lt;br&gt;&#xA;अचलोल्लोलयाञ्चक्रे तत्रतत्रास्य भारतः ॥ ४ ॥&lt;br&gt;&#xA;ऊरुवेगेन तरवः पतन्ति शिखरैः सह ॥&lt;br&gt;&#xA;यस्य दोर्दण्डघातेन चूर्णाः स्युश्च शिलोच्चयाः ॥ ५ ॥&lt;br&gt;&#xA;यस्य मौलिजसङ्घर्षाद्घ(?)नाव्योम त्यजन्त्यपि॥&lt;br&gt;&#xA;नीलिमानं न चाद्यापि जह्युस्तक्लेशसङ्गजम् ॥ ६ ॥&lt;br&gt;&#xA;यस्य निःश्वाससम्भारैरुत्तरङ्गा महाब्धयः ॥&lt;br&gt;&#xA;नद्योप्यमन्दकल्लोला भवन्ति तिमिभिः सह ॥ ७ ॥&lt;br&gt;&#xA;योजनानां सहस्राणि नवयस्य समुच्छ्रयः ॥&lt;br&gt;&#xA;तावानेव हि विस्तारस्तनोर्मायाविनोस्य हि ॥ ॥ ८ ॥&lt;br&gt;&#xA;यन्नेत्रयोः पिङ्गलिमा तथा तरलिमा पुनः ॥&lt;br&gt;&#xA;विद्युता नोज्झ्यतेऽद्यापि सोयमायाति सत्वरः ॥ ९ ॥&lt;br&gt;&#xA;यांयां दिशं समभ्येति सोयं दुःसह दानवः ॥&lt;br&gt;&#xA;सासा समी भवेदस्य साध्वसादिव दिग्ध्रुवम् ॥ 4.2.68.१० ॥&lt;br&gt;&#xA;ब्रह्मलब्धवरश्चायं तृणीकृतजगत्त्रयः ॥&lt;br&gt;&#xA;अवध्योहं भवामीति स्त्रीपुंसैः कामनिर्जितैः ॥ ११ ॥&lt;br&gt;&#xA;ततस्त्रिशूलहेतिस्तमायान्तं दैत्यपुङ्गवम् ॥&lt;br&gt;&#xA;विज्ञायावध्यमन्येन शूलेनाभिजघान तम् ॥ १२ ॥&lt;br&gt;&#xA;प्रोतस्तेन त्रिशूलेन स च दैत्यो गजासुरः ॥&lt;br&gt;&#xA;छत्रीकृतमिवात्मानं मन्यमानो जगौ हरम् ॥ १३ ॥&lt;br&gt;&#xA;॥ गजासुर उवाच ॥ ॥&lt;br&gt;&#xA;त्रिशूलपाणे देवेश जाने त्वां स्मरहारिणम् ॥&lt;br&gt;&#xA;तव हस्ते मम वधः श्रेयानेव पुरान्तक ॥ १४ ॥&lt;br&gt;&#xA;किञ्चिद्विज्ञप्तुमिच्छामि अवधेहि ममेरितम्॥&lt;br&gt;&#xA;सत्यं ब्रवीमि नासत्यं मृत्युञ्जय विचारय ॥१५॥&lt;br&gt;&#xA;त्वमेको जगतां वन्द्यो विश्वस्योपरि संस्थितः ॥&lt;br&gt;&#xA;अहं त्वदुपरिष्टाच्च स्थितोस्मी ति जितं मया ॥ १६ ॥&lt;br&gt;&#xA;धन्योस्म्यनुगृहीतोस्मि त्वत्त्रिशूलाग्रसंस्थितः ॥&lt;br&gt;&#xA;कालेन सर्वैर्मर्तव्यं श्रेयसे मृत्युरीदृशः ॥ १७ ॥&lt;br&gt;&#xA;इति तस्य वचः श्रुत्वा देवदेवः कृपानिधिः ॥&lt;br&gt;&#xA;प्रोवाच प्रहसञ्छम्भुर्घटोद्भव गजासुरम् ॥ १८ ॥&lt;br&gt;&#xA;॥ ईश्वर उवाच॥ ॥&lt;br&gt;&#xA;गजासुर प्रसन्नोस्मि महापौरुषशेवधे ॥&lt;br&gt;&#xA;स्वानुकूल वरं ब्रूहि ददामि सुमतेऽसुर ॥ १९ ॥&lt;br&gt;&#xA;इत्याकर्ण्य स दैत्येन्द्रः प्रत्युवाच महेश्वरम् ॥&lt;br&gt;&#xA;॥ गजासुर उवाच ॥ ॥&lt;br&gt;&#xA;यदि प्रसन्नो दिग्वासस्तदा नित्यं वसान मे ॥ 4.2.68.२० ॥&lt;br&gt;&#xA;इमां कृत्तिं विरूपाक्ष त्वत्त्रिशूलाग्निपाविताम् ॥&lt;br&gt;&#xA;स्वप्रमाणां सुखस्पर्शां रणाङ्गणपणीकृताम् ॥ २१ ॥&lt;br&gt;&#xA;इष्टगन्धिः सदैवास्तु सदैवास्त्वतिकोमला ॥&lt;br&gt;&#xA;सदैव निर्मला चास्तु सदैवास्त्वतिमण्डनम् ॥ २२ ॥&lt;br&gt;&#xA;महातपोऽनलज्वालाः प्राप्यापि सुचिरं विभो ॥&lt;br&gt;&#xA;न दग्धा कृत्तिरेषा मे पुण्यगन्धनिधिस्ततः ॥ २३ ॥&lt;br&gt;&#xA;यदि पुण्यवती नैषा ममकृत्तिर्दिगम्बर ॥&lt;br&gt;&#xA;तदा त्वदङ्गसङ्गोस्याः कथं जातो रणाङ्गणे ॥ २४ ॥&lt;br&gt;&#xA;अन्यं च मे वरं देहि यदि तुष्टोसि शङ्कर ॥&lt;br&gt;&#xA;नामास्तु कृत्तिवासास्ते प्रारभ्याद्यतनं दिनम् ॥ २५ ॥&lt;br&gt;&#xA;इति तस्य वचः श्रुत्वा तथेत्युक्त्वा च शङ्करः ॥&lt;br&gt;&#xA;पुनःप्रोवाच तं दैत्यं भक्तिनिर्मलमानसम् ॥ २६ ॥&lt;br&gt;&#xA;॥ ईश्वर उवाच ॥ ॥ ॥&lt;br&gt;&#xA;शृणु पुण्यनिधे दैत्य वरमन्यं सुदुर्लभम् ॥&lt;br&gt;&#xA;अविमुक्ते महाक्षेत्रे रण त्यक्त कलेवर ॥२७॥&lt;br&gt;&#xA;इदं पुण्यशरीरं ते क्षेत्रेस्मिन्मुक्तिसाधने ॥&lt;br&gt;&#xA;मम लिङ्गं भवत्वत्र सर्वेषाम्मुक्तिदायकम् ॥ २८ ॥&lt;br&gt;&#xA;कृत्तिवासेश्वरं नाम महापातकनाशनम् ॥&lt;br&gt;&#xA;सर्वेषामेव लिङ्गानां शिरोभूतमिदं वरम् ॥२९ ॥&lt;br&gt;&#xA;यावन्ति सन्ति लिङ्गानि वाराणस्यां महान्त्यपि ॥&lt;br&gt;&#xA;उत्तमं तावतामेतदुत्तमाङ्गवदुत्तमम् ॥ 4.2.68.३० ॥&lt;br&gt;&#xA;मानवानां हितायात्र स्थास्येहं सपरिग्रहः ॥&lt;br&gt;&#xA;दृष्टेनानेन लिङ्गेन पूजितेन स्तुतेन च॥&lt;br&gt;&#xA;कृतकृत्यो भवेन्मर्त्यः संसारं न विशेत्पुनः ॥ ३१ ॥&lt;br&gt;&#xA;रुद्राः पाशुपताः सिद्धा ऋषयस्तत्त्वचिन्तकाः ॥&lt;br&gt;&#xA;शान्ता दान्ता जितक्रोधा निर्द्वन्द्वा निष्परिग्रहाः ॥ ३२ ॥&lt;br&gt;&#xA;अविमुक्ते स्थिता ये तु मम भक्ता मुमुक्षवः ॥&lt;br&gt;&#xA;मानापमानयोस्तुल्याः समलोष्टाश्मकाञ्चनाः ॥३३॥&lt;br&gt;&#xA;कृत्तिवासेश्वरे लिङ्गे स्थास्येहं तदनुग्रहे ॥&lt;br&gt;&#xA;दशकोटिसहस्राणि तीर्थानि प्रतिवासरम् ॥ ॥ ३४ ॥&lt;br&gt;&#xA;त्रिकालमागमिष्यन्ति कृत्तिवासे न संशयः ॥&lt;br&gt;&#xA;कलिद्वापरसम्भूता नराः कल्मषबुद्धयः ॥ ३५ ॥&lt;br&gt;&#xA;सदाचारविनिर्मुक्ताः सत्यशौचपराङ्मुखाः ॥&lt;br&gt;&#xA;मायया दम्भलोभाभ्यां मोहाहङ्कृतिसंयुताः ॥ ३६ ॥&lt;br&gt;&#xA;शूद्रान्नसेविनो विप्रा जिह्वाला अतिलालसाः ॥&lt;br&gt;&#xA;सन्ध्यास्नानजपेज्यासु दूरीकृत मनोधियः ॥ ३७ ॥&lt;br&gt;&#xA;कृत्तिवासेश्वरं प्राप्य सर्वपापविवर्जिताः ॥&lt;br&gt;&#xA;सुखेन मोक्षमेष्यन्ति यथा सुकृतिनस्तथा ॥ ३८ ॥&lt;br&gt;&#xA;कृत्तिवासेश्वरं लिङ्गं सेव्यं काश्यां ततो नरैः ॥&lt;br&gt;&#xA;जन्मान्तरसहस्रेषु मोक्षोन्यत्र सुदुर्लभः ॥ ३९ ॥&lt;br&gt;&#xA;कृत्तिवासेश्वरे लिङ्गे लभ्यस्त्वेकेन जन्मना ॥&lt;br&gt;&#xA;पृर्वजन्मकृतं पापं तपोदानादिभिः शनैः ॥&lt;br&gt;&#xA;नश्येत्सद्यो विनश्येत कृत्तिवासे श्वरेक्षणात् ॥4.2.68.४०॥&lt;br&gt;&#xA;कृत्तिवासेश्वरं लिङ्गं येर्चयिष्यन्ति मानवाः ॥&lt;br&gt;&#xA;प्रविष्टास्ते शरीरे मे तेषां नास्ति पुनर्भवः ॥४१॥&lt;br&gt;&#xA;अविमुक्तेऽत्र वस्तव्यं जप्तव्यं शतरुद्रियम्॥&lt;br&gt;&#xA;कृत्तिवासेश्वरो देवो द्रष्टव्यश्च पुनःपुनः ॥ ४२ ॥&lt;br&gt;&#xA;सप्तकोटिमहारुद्रैः सुजप्तैर्यत्फलं भवेत् ॥&lt;br&gt;&#xA;तत्फलं लभ्यते काश्यां पूजनात्कृत्तिवाससः ॥ ४३ ॥&lt;br&gt;&#xA;माघ कृष्णचतुर्दश्यामुपोष्य निशि जागृयात् ॥&lt;br&gt;&#xA;कृत्तिवासेशमभ्यर्च्य यः स यायात्परां गतिम्॥ ४४ ॥&lt;br&gt;&#xA;शुक्लायां पञ्चदश्यां यश्चैत्र्यां कर्ता महोत्सवम्॥&lt;br&gt;&#xA;कृत्तिवासेश्वरे लिङ्गे न स गर्भं प्रवक्ष्येते ॥ ४५ ॥&lt;br&gt;&#xA;कथयित्वेति देवेशस्तत्कृत्तिं परिगृह्य च ॥&lt;br&gt;&#xA;गजासुरस्य महतीं प्रावृणोद्धरिदम्बरः ॥ ४६ ॥&lt;br&gt;&#xA;महामहोत्सवो जातस्तस्मिन्नहनि कुम्भज ॥&lt;br&gt;&#xA;कृत्तिवासत्वमापेदे यस्मिन्देवो दिगम्बरः ॥ ४७ ॥&lt;br&gt;&#xA;यत्रच्छत्रीकृतो दैत्यः शूलमारोप्य भूतले ॥&lt;br&gt;&#xA;तच्छूलोत्पाटनाज्जातं तत्र कुण्डं महत्तरम् ॥४८॥&lt;br&gt;&#xA;तस्मिन्कुण्डे नरः स्नात्वा कृत्वा च पितृतर्पणम् ॥&lt;br&gt;&#xA;कृत्तिवासेश्वरं दृष्ट्वा कृतकृत्यो नरो भवेत् ॥४९॥&lt;br&gt;&#xA;स्कन्द उवाच ॥&lt;br&gt;&#xA;तस्मिंस्तीर्थे तु यद्वृत्तं तदगस्ते निशामय ॥&lt;br&gt;&#xA;काका हंसत्वमापन्नास्तत्तीर्थस्य प्रभावतः ॥ 4.2.68.५० ॥&lt;br&gt;&#xA;एकदा कृत्तिवासे तु चैत्र्यां यात्राऽभवत्पुरा ॥&lt;br&gt;&#xA;अन्नं राशीकृतं तत्र ह्युपहारसमुद्भवम् ॥ ५१ ॥&lt;br&gt;&#xA;बहुदेवलकैर्विप्र तं दृष्ट्वा पक्षिणो मिलन् ॥&lt;br&gt;&#xA;परस्परं तदन्नार्थं युध्यन्तो व्योमवर्त्मनि ॥ ५२ ॥&lt;br&gt;&#xA;बलिपुष्टैरपुष्टाङ्गा रटतः करटाः कटु ॥&lt;br&gt;&#xA;वलिभिश्चातिपुष्टाङ्गैरबलाश्चञ्चुभिर्हताः ॥ ५३ ॥&lt;br&gt;&#xA;ते हन्यमाना न्यपतंस्तस्मिन्कुण्डे नभोङ्गणात् ॥&lt;br&gt;&#xA;आयुःशेषेण सन्त्राता हंसीभूतास्तु वायसाः ॥ ५४ ॥&lt;br&gt;&#xA;आश्चर्यवन्तस्तत्रत्या यात्रायां मिलिता जनाः ॥&lt;br&gt;&#xA;ऊचुरङ्गुलिनिर्देशैरहो पश्यत पश्यत ॥ ५५ ॥&lt;br&gt;&#xA;अस्मासु वीक्षमाणेषु काकाः कुण्डेत्र ये पतन् ॥&lt;br&gt;&#xA;धार्तराष्ट्रास्तु ते जातास्तीर्थस्यास्य प्रभावतः ॥ ५६ ॥&lt;br&gt;&#xA;हंसतीर्थं तदारभ्य कृत्तिवास समीपतः ॥&lt;br&gt;&#xA;नाम्ना ख्यातमभूल्लोके तत्कुण्डं कलशोद्भव॥ ॥ ५७ ॥&lt;br&gt;&#xA;अतीव मलिनात्मानो महामलिन कर्मभिः ॥&lt;br&gt;&#xA;क्षणान्निर्मलतां यान्ति हंसतीर्थकृतोदकाः ॥ ५८ ॥&lt;br&gt;&#xA;काश्यां सदैव वस्तव्यं स्नातव्यं हंसतीर्थके ॥&lt;br&gt;&#xA;द्रष्टव्यः कृत्तिवासेशः प्राप्तव्यं परमं पदम् ॥ ५९ ॥&lt;br&gt;&#xA;काश्यां लिङ्गान्यनेकानि मुने सन्ति पदेपदे ॥&lt;br&gt;&#xA;कृत्तिवासेश्वरं लिङ्गं सर्वलिङ्गशिरः स्मृतम् ॥ 4.2.68.६० ॥&lt;br&gt;&#xA;कृत्तिवासं समाराध्य भक्तियुक्तेन चेतसा ॥&lt;br&gt;&#xA;सर्वलिङ्गाराधनजं फलं काश्यामवाप्यते ॥ ६१ ॥&lt;br&gt;&#xA;जपो दानं तपो होमस्तर्पणं देवतार्चनम् ॥&lt;br&gt;&#xA;समीपे कृत्तिवासस्य कृतं सर्वमनन्तकम् ॥ ६२ ॥&lt;br&gt;&#xA;तीर्थं त्वनादिसंसिद्धमेतत्कलशसम्भव ॥&lt;br&gt;&#xA;पुनर्देवस्य सान्निध्यादाविरासीन्महेशितुः ॥ ६३ ॥&lt;br&gt;&#xA;एतानि सिद्धलिङ्गानिच्छन्नानि स्युर्युगेयुगे ॥&lt;br&gt;&#xA;अवाप्य शम्भुसान्निध्यं पुनराविर्भवन्ति हि ॥ ६४ ॥&lt;br&gt;&#xA;हंसतीर्थस्य परितो लिङ्गानामयुतं मुने ॥&lt;br&gt;&#xA;प्रतिष्ठितं मुनिवरैरत्रास्ति द्विशतोत्तरम् ॥६५॥&lt;br&gt;&#xA;एकैकं सिद्धिदं नृणामविमुक्तनिवासिनाम् ॥&lt;br&gt;&#xA;लिङ्गं कात्यायनेशादि च्यवनेशां तमेव हि ॥ ६६ ॥&lt;br&gt;&#xA;लोमशेशं महालिङ्गं लोमशेन प्रतिष्ठितम् ॥&lt;br&gt;&#xA;कृत्तिवासः प्रतीच्यां तु तद्दृष्ट्वा क्वान्तकाद्भयम् ॥ ६७ ॥&lt;br&gt;&#xA;मालतीशं शुभं लिङ्गं कृत्तिवासोत्तरे महत् ॥&lt;br&gt;&#xA;सपर्ययित्वा तल्लिङ्गं राजा गजपतिर्भवेत् ॥ ६८ ॥&lt;br&gt;&#xA;अन्तकेश्वर सञ्ज्ञं च लिङ्गं तद्रुद्रदिक्स्थितम् ॥&lt;br&gt;&#xA;अतिपापोपि निष्पापो जायते तद्विलोकनात् ॥६९॥&lt;br&gt;&#xA;जनकेशं महालिङ्गं तत्पार्श्वे ज्ञानदं परम् ॥&lt;br&gt;&#xA;तल्लिङ्ग वरिवस्यातो ब्रह्मज्ञानमवाप्यते ॥4.2.68.७० ॥&lt;br&gt;&#xA;तदुत्तरे महामूर्तिरसिताङ्गोस्ति भैरवः ॥&lt;br&gt;&#xA;तस्य दर्शनतः पुंसां न भवेद्यमदर्शनम् ॥७१॥&lt;br&gt;&#xA;शुष्कोदरी च तत्रास्ति देवी विकटलोचना ॥&lt;br&gt;&#xA;कृत्तिवासादुदीच्यां तु काशीप्रत्यूह भक्षिणी ॥ ७२ ॥&lt;br&gt;&#xA;अग्निजिह्वोस्ति वेतालस्तस्या देव्यास्तु नैर्ऋते ॥&lt;br&gt;&#xA;ददाति वाञ्छितां सिद्धिं सोर्चितो भौमवासरे ॥ ७३ ॥&lt;br&gt;&#xA;वेतालकुण्डं तत्रास्ति सर्वव्याधिविघातकृत् ॥&lt;br&gt;&#xA;तत्कुण्डोदकसंस्पर्शाद्व्रणविस्फोटरुग्व्रजेत् ॥ ७४ ॥&lt;br&gt;&#xA;वेतालकुण्डे सुस्नातो वेतालं प्रणिपत्य च ॥&lt;br&gt;&#xA;लभेत वाञ्छितां सिद्धिं दुर्लभां सर्वदेहिभिः ॥ ७५ ॥&lt;br&gt;&#xA;गणोस्ति तत्र द्विभुजश्चतुष्पात्पञ्चशीर्षकः ॥&lt;br&gt;&#xA;तस्य संवीक्षणादेव पापं याति सहस्रधा ॥ ७६ ॥&lt;br&gt;&#xA;तदुत्तरे मुने रुद्रश्तुःशृङ्गोस्ति भीषणः ॥&lt;br&gt;&#xA;त्रिपादस्तु द्विशीर्षा च हस्ताः स्युः सप्त एव हि ॥।७७ ॥&lt;br&gt;&#xA;रोरूयते वृषाकारस्त्रिधा बद्धः स कुम्भज ॥&lt;br&gt;&#xA;काशीविघ्रकरा ये च ये काश्यां पापबुद्धयः ॥ ७८ ॥&lt;br&gt;&#xA;तेषां च सञ्छिदां कर्तुमहं धृतकुठारकः ॥&lt;br&gt;&#xA;ये काश्यां विघ्नहर्तारो ये काश्यां धर्मबुद्धयः ॥ ७९ ॥&lt;br&gt;&#xA;सुधाघटकरश्चाहं तद्वंशपरिषेककृत् ॥&lt;br&gt;&#xA;तं दृष्ट्वा वृषरुद्रं वै पूजयित्वा तु भक्तितः ॥ 4.2.68.८० ॥&lt;br&gt;&#xA;महामहोपचारैश्च न विघ्नैरभिभूयते ॥&lt;br&gt;&#xA;मणिप्रदीपो नागोऽस्ति तस्माद्रुद्रादुदग्दिशि ॥ ८१ ॥&lt;br&gt;&#xA;मणिकुण्डं तदग्रे तु विषव्याधिहरं परम् ॥&lt;br&gt;&#xA;तस्मिन्कुण्डे कृतस्नानस्तं नागं परिवीक्ष्य च ॥ ८२ ॥&lt;br&gt;&#xA;मणिमाणिक्यसम्पूर्ण गजाश्वरथसङ्कुलम् ॥&lt;br&gt;&#xA;स्त्रीरत्नपुत्ररत्नैश्च समृद्धं राज्यमाप्नुयात् ॥ ८३ ॥&lt;br&gt;&#xA;कृत्तिवासेश्वरं लिङ्गं काश्यां यैर्न विलोकितम् ॥&lt;br&gt;&#xA;ते मर्त्यलोके भाराय भुवो भूता न संशयः ॥ ८४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कृत्तिवासः समुत्पत्तिं ये श्रोष्यन्तीह मानवाः ॥&lt;br&gt;&#xA;तल्लिङ्गदर्शनाच्छ्रेयो लप्स्यन्ते नात्र संशयः ॥ ८५ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तराधें कृत्तिवासः समुद्भवो नामाष्टषष्टितमोऽप्यायः ॥६८॥&lt;/p&gt;</description>
    </item>
    <item>
      <title>०६९ उत्तरार्धेऽष्टषष्ट्यायतनसमागमः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/069_uttarArdhe-ShTaShaShTyAyatanasamAgamaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/069_uttarArdhe-ShTaShaShTyAyatanasamAgamaH/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;शृण्वगस्त्य तपोराशे काश्यां लिङ्गानि यानि वै ॥&lt;br&gt;&#xA;सेवितानि नृणां मुक्त्यै भवेयुर्भावितात्मनाम् ॥ १ ॥&lt;br&gt;&#xA;कृत्तिप्रावरणं यत्र कृतं देवेन लीलया ॥&lt;br&gt;&#xA;रुद्रावास इति ख्यातं तत्स्थानं सर्वसिद्धिदम् ॥ २ ॥&lt;br&gt;&#xA;स्थिते तत्रोमया सार्धं स्वेच्छया कृत्तिवाससि ॥&lt;br&gt;&#xA;आगत्य नन्दी विज्ञप्तिं चक्रे प्रणतिपूर्वकम् ॥ ३ ॥&lt;br&gt;&#xA;देवदेवेश विश्वेश प्रासादाः सुमनोहराः ॥&lt;br&gt;&#xA;सर्वरत्नमया रम्याः साष्टाषष्टिरभूदिह ॥ ४ ॥&lt;br&gt;&#xA;भूर्भुवःस्वस्तले यानि शुभान्यायतनानि हि ॥&lt;br&gt;&#xA;मुक्तिदान्यपि तानीह मयानीतानि सर्वतः ॥ ५ ॥&lt;br&gt;&#xA;यतो यच्च समानीतं यत्र यच्च कृतास्पदम् ॥&lt;br&gt;&#xA;कथयिष्याम्यहं नाथ क्षणं तदवधार्यताम् ॥ ६ ॥&lt;br&gt;&#xA;स्थाणुर्नाम महालिङ्गं देवदेवस्य मोक्षदम् ॥&lt;br&gt;&#xA;कुरुक्षेत्रादिहोद्भूतं कलाशेषोस्ति तत्र वै ॥ ७ ॥&lt;br&gt;&#xA;तदग्रे सन्निहत्याख्या महापुष्करिणी शुभा ॥&lt;br&gt;&#xA;लोलार्क पश्चिमे भागे कुरुक्षेत्रस्थली तु सा ॥ ८ ॥&lt;br&gt;&#xA;तत्र स्नातं हुतं जप्तं तप्तं दत्तं शुभार्थिभिः ॥&lt;br&gt;&#xA;कुरुक्षेत्राद्भवेत्सत्यं कोटिकोटिगुणाधिकम् ॥ ९ ॥&lt;br&gt;&#xA;नैमिषाद्देवदेवोत्र ब्रह्मावर्तेन संयुतः ॥&lt;br&gt;&#xA;तत्रांशमात्रं संस्थाप्य काश्यामाविरभूद्विभो ॥ 4.2.69.१० ॥&lt;br&gt;&#xA;ढुण्ढिराजोत्तरेभागे सिद्धिदं साधकस्य वै ॥&lt;br&gt;&#xA;लिङ्गं वै देवदेवाख्यं तदग्रे कूप उत्तमः ॥ ११ ॥&lt;br&gt;&#xA;ब्रह्मावर्त इति ख्यातः पुनरावृत्तिहृन्नृणाम् ॥&lt;br&gt;&#xA;तत्कूपाद्भिः कृतस्नानो देवदेवं समर्च्य च ॥ १२ ॥&lt;br&gt;&#xA;तत्पुण्यं नैमिषारण्यात्कोटिकोटिगुणं स्मृतम् ॥&lt;br&gt;&#xA;गोकर्णायतनादत्र स्वयमाविरभून्महत् ॥ १३ ॥&lt;br&gt;&#xA;लिङ्गं महाबलं नाम साम्बादित्यसमीपतः ॥&lt;br&gt;&#xA;दर्शनात्स्पर्शनाद्यस्य क्षणादेनो महाबलम् ॥ १४ ॥&lt;br&gt;&#xA;वाताहतस्तूलराशिरिव विद्राति दूरतः ॥&lt;br&gt;&#xA;कपालमोचनपुरो दृष्ट्वा लिङ्गं महाबलम् ॥ १५ ॥&lt;br&gt;&#xA;महाबलमवाप्नोति निवार्णनगरं व्रजेत् ॥&lt;br&gt;&#xA;ऋणमोचनतः प्राच्यां प्रभासात्क्षेत्रसत्तमात् ॥ १६ ॥&lt;br&gt;&#xA;शशिभूषणसञ्ज्ञं तु लिङ्गमत्र प्रतिष्ठितम् ॥&lt;br&gt;&#xA;तल्लिङ्गसेवनान्मर्त्यः शाशिभूषणतां व्रजेत् ॥ १७ ॥&lt;br&gt;&#xA;प्रभासक्षेत्रयात्रायाः पुण्यं प्राप्नोति कोटिकृत् ॥&lt;br&gt;&#xA;उज्जयिन्या महाकालः स्वयमत्रागतो विभुः ॥ १८ ॥&lt;br&gt;&#xA;यन्नामस्मरणादेव न भयं कलिकालतः ॥&lt;br&gt;&#xA;प्रणवाख्यान्महालिङ्गात्प्राच्यां कल्मषनाशनम् ॥ १९ ॥&lt;br&gt;&#xA;महाकालाभिधं लिङ्गं दर्शनान्मोक्षदं परम् ॥&lt;br&gt;&#xA;अयोगन्धेश्वरं लिङ्गं पुष्करात्तीर्थसत्तमात् ॥ 4.2.69.२० ॥&lt;br&gt;&#xA;आविरासीदिह महत्पुष्करेण सहैव तु ॥&lt;br&gt;&#xA;मत्स्योदर्युत्तरेभागे दृष्ट्वा ऽयोगन्धमीश्वरम् ॥ २१ ॥&lt;br&gt;&#xA;स्नात्वाऽयोगन्धकुण्डे तु भवात्तारयते पितॄन् ॥&lt;br&gt;&#xA;महानादेश्वरं लिङ्गमट्टहासादिहागतम् ॥ २२ ॥&lt;br&gt;&#xA;त्रिलोचनादुदीच्यां तु तद्दृष्टमुक्तये मतम् ॥&lt;br&gt;&#xA;महोत्कटेश्वरं लिङ्गं मरुत्कोटादिहागतम् ॥&lt;br&gt;&#xA;कामेश्वरोत्तरे भागे दृष्टं विमलसिद्धिदम् ॥ २३ ॥&lt;br&gt;&#xA;विश्वस्थानादिहायातं लिङ्गं वै विमलेश्वरम् ॥&lt;br&gt;&#xA;स्वर्लीनात्पश्चिमे भागे दृष्टं विमलसिद्धिदम् ॥ २४ ॥&lt;br&gt;&#xA;महाव्रतं महालिङ्गं महेन्द्रादिह संस्थितम् ॥&lt;br&gt;&#xA;स्कन्देश्वर समीपे तु महाव्रतफलप्रदम् ॥ २५ ॥&lt;br&gt;&#xA;वृन्दारकर्षिवृन्दानां स्तुवतां प्रथमे युगे ॥&lt;br&gt;&#xA;उत्पन्नं यन्महालिङ्गं भूमिं भित्त्वा सुदुर्भिदाम् ॥ २६ ॥&lt;br&gt;&#xA;महादेवेति तैरुक्तं यन्मनोरथपूरणात ॥&lt;br&gt;&#xA;वाराणस्यां महादेवस्तदारभ्याभवच्च यत् ॥ २७ ॥&lt;br&gt;&#xA;मुक्तिक्षेत्रं कृतं येन महालिङ्गेन काशिका ॥&lt;br&gt;&#xA;अविमुक्ते महादेवं यो द्रक्ष्यत्यत्रमानवः ॥ २८ ॥&lt;br&gt;&#xA;शम्भुलोके गमस्तस्य यत्रतत्र मृतस्य हि ॥&lt;br&gt;&#xA;अविमुक्ते प्रयत्नेन तत्संसेव्यं मुमुक्षुभिः ॥ २९ ॥&lt;br&gt;&#xA;कल्पान्तरेपि न त्यक्तं कदाप्यानन्दकाननम् ॥&lt;br&gt;&#xA;येन लिङ्गस्वरूपेण महादेवेन सर्वथा ॥ 4.2.69.३० ॥&lt;br&gt;&#xA;तत्प्रसादोयमतुलः सर्वरत्नमयः शुभः ॥&lt;br&gt;&#xA;हिरण्यगर्भतीर्थाच्च प्रतीच्यां क्षेत्ररक्षकम् ॥ ३१ ॥&lt;br&gt;&#xA;वाराणस्यामधिष्ठात्री देवता साभिलाषदा ॥&lt;br&gt;&#xA;महादेवेति सञ्ज्ञा वै सर्वलिङ्गस्वरूपिणी ॥ ३२ ॥&lt;br&gt;&#xA;वाराणस्यां महादेवो दृष्टो यैर्लिङ्गरूपधृक् ॥&lt;br&gt;&#xA;तेन त्रैलोक्यलिङ्गानि दृष्टानीह न संशयः ॥ ३३ ॥&lt;br&gt;&#xA;वाराणस्यां महादेवं समभ्यर्च्य सकृन्नरः ॥&lt;br&gt;&#xA;आभूतसम्प्लवं यावच्छिवलोके वसेन्मुदा ॥३४॥&lt;br&gt;&#xA;पवित्रपर्वणि सदा श्रावणे मासि यत्नतः ॥&lt;br&gt;&#xA;लिङ्गे पवित्रमारोप्य महादेवे न गर्भभाक् ॥३५॥&lt;br&gt;&#xA;पितामहेश्वरं लिङ्गं गयातीर्थादिहागतम् ॥&lt;br&gt;&#xA;फल्ग्रुप्रभृतिभिस्तीर्थैः सार्धकोट्यष्टसम्मितैः ॥३६॥&lt;br&gt;&#xA;धर्मेण यत्र वै तप्तं युगानामयुतं शतम् ॥&lt;br&gt;&#xA;साक्षीकृत्य महालिङ्गं श्रीमद्धर्मेश्वराभिधम् ॥ ३७ ॥&lt;br&gt;&#xA;पितामहेश्वरं लिङ्गं तत्राभ्यर्च्य नरो मुदा ॥&lt;br&gt;&#xA;त्रिःसप्तकुलसंयुक्तो मुच्यते नात्र संशयः ॥३८॥&lt;br&gt;&#xA;प्रयागात्तीर्थराजाच्च शूलटङ्को महेश्वरः ॥&lt;br&gt;&#xA;तीर्थराजेन सहितः स्थित आगत्य वै स्वयम्॥ ३९ ॥&lt;br&gt;&#xA;निर्वाणमण्डपाद्रम्यादवाच्यामतिनिर्मलः ॥&lt;br&gt;&#xA;प्रासादो मेरुणा यस्य स्पर्धते काञ्चनोज्वलः ॥ 4.2.69.४० ॥&lt;br&gt;&#xA;देवेनैव वरो दत्तो यत्र पूर्वं युगान्तरे ॥&lt;br&gt;&#xA;पूज्यो महेश्वरः काश्यां प्रथमं कलुषापहः ॥ ४१ ॥&lt;br&gt;&#xA;यः प्रयाग इह स्नातो नमस्यति महेश्वरम् ॥&lt;br&gt;&#xA;समभ्यर्च्य विधानेन महासम्भारविस्तरैः ॥ ४२ ॥&lt;br&gt;&#xA;प्रयागस्नानजात्पुण्याच्छूलटङ्क विलोकनात् ॥&lt;br&gt;&#xA;स प्राप्नुयान्न सन्देहः पुण्यं कोटिगुणोत्तरम् ॥ ४३ ॥&lt;br&gt;&#xA;शङ्कुकर्णान्महाक्षेत्रान्महातेज इतीरितम् ॥&lt;br&gt;&#xA;लिङ्गमाविरभूदत्र महातेजोविवृद्धिदम् ॥ ४४ ॥&lt;br&gt;&#xA;महातेजोनिधिस्तस्य प्रासादोतीवनिर्मलः ॥&lt;br&gt;&#xA;ज्वालाजटिलिताकाशो माणिक्यैरेव निर्मितः ॥ ४५ ॥&lt;br&gt;&#xA;तल्लिङ्गदर्शनात्स्पर्शात्स्तवनाच्च समर्चनात् ॥&lt;br&gt;&#xA;प्राप्यते तत्परं धाम यत्र गत्वा न शोचते ॥ ४६ ॥&lt;br&gt;&#xA;विनायकेश्वरात्पूर्वं महातेजः समर्चनात् ॥&lt;br&gt;&#xA;तेजोमयेन यानेन याति माहेश्वरं पदम् ॥ ४७ ॥&lt;br&gt;&#xA;रुद्रकोटिसमाख्यातात्तीर्थात्परमपावनात् ॥&lt;br&gt;&#xA;महायोगीश्वरं लिङ्गमाविश्चक्रे स्वयं परम् ॥ ४८ ॥&lt;br&gt;&#xA;पार्वतीश्वर लिङ्गस्य समीपे सर्वसिद्धिकृत् ॥&lt;br&gt;&#xA;तल्लिङ्गदर्शनात्पुंसां कोटिलिङ्ग फलं भवेत् ॥ ४९ ॥&lt;br&gt;&#xA;तत्प्रासादस्य परितो रुद्राणां कोटिसम्मिताः ॥&lt;br&gt;&#xA;प्रासादारम्यसंस्थाना निर्मिता रुद्रमूर्तिभिः ॥ 4.2.69.५० ॥&lt;br&gt;&#xA;काश्यां रुद्रस्थली सा तु पठ्यते वेदवादिभिः॥&lt;br&gt;&#xA;रुद्रस्थल्यां मृता ये वै कृमिकीटपतङ्गकाः ॥ ॥ ५१ ॥&lt;br&gt;&#xA;पशुपक्षिमृगा मर्त्या म्लेच्छा वाप्यथ दीक्षिताः ॥&lt;br&gt;&#xA;तेषां तु रुद्रीभूतानां पुनरावृत्तिरत्र न ॥ ५२ ॥&lt;br&gt;&#xA;जन्मान्तरसहस्रेषु यत्पापं समुपार्जितम् ॥&lt;br&gt;&#xA;रुद्रस्थलीं प्रविष्टस्य तत्सर्वं व्रजति क्षयम् ॥ ५३ ॥&lt;br&gt;&#xA;अकामो वा सकामो वा तिर्यग्योनिगतोपि वा ॥&lt;br&gt;&#xA;रुद्रस्थल्यां त्यजन्प्राणान्परं निर्वाणमाप्नुयात् ॥ ५४ ॥&lt;br&gt;&#xA;स्वयमेकाम्बरात्क्षेत्रात्कृत्तिवासा इहागतः ॥&lt;br&gt;&#xA;कृत्तिवाससि लिङ्गेत्र स्वयमेव व्यवस्थितः ॥ ५५ ॥&lt;br&gt;&#xA;अस्मिन्स्थाने स्वभक्तानां साम्बः सर्षिगणो विभुः ॥&lt;br&gt;&#xA;स्वयं चोपदिशेद्ब्रह्म श्रुतौ श्रुतिभिरीडितम् ॥ ५६ ॥&lt;br&gt;&#xA;क्षेत्रेत्र सिद्धिदे प्राप्तश्चण्डीशो मरुजाङ्गलात् ॥&lt;br&gt;&#xA;प्रचण्डपापसङ्घातं खण्डयेच्छतधेक्षणात् ॥ ५७ ॥&lt;br&gt;&#xA;पाशपाणिगणाध्यक्ष समीपे यः प्रपश्यति ॥&lt;br&gt;&#xA;चण्डीश्वरं महालिङ्गं स याति परमां गतिम् ॥ ५८ ॥&lt;br&gt;&#xA;कालञ्जरान्नीलकण्ठस्तिष्ठेदत्र स्वयं विभुः ॥&lt;br&gt;&#xA;गणेशाद्दन्तकूटाख्यात्समीपे भवनाशनः ॥ ५९ ॥&lt;br&gt;&#xA;नीलकण्ठेश्वरं लिङ्गं काश्यां यैः परिपूजितम् ॥&lt;br&gt;&#xA;नीलकण्ठास्त एव स्युस्तएव शशिभूषणाः ॥ 4.2.69.६० ॥&lt;br&gt;&#xA;काश्मीरादिह सम्प्राप्तं लिङ्गं विजयसञ्ज्ञितम् ॥&lt;br&gt;&#xA;सदा विजयदं पुंसां प्राच्यां शालकटङ्कटात् ॥ ६१ ॥&lt;br&gt;&#xA;रणे राजकुले द्यूते विवादे सर्वदैव हि ॥&lt;br&gt;&#xA;विजयो जायते पुंसां विजयेश समर्चनात् ॥ ॥ ६२ ॥&lt;br&gt;&#xA;ऊर्ध्वरेतास्त्रिदण्डायाः सम्प्राप्तोत्र स्वयं विभुः ॥&lt;br&gt;&#xA;कूश्माण्डकं गणाध्यक्षं पुरस्कृत्य व्यवस्थितः ॥ ६३ ॥&lt;br&gt;&#xA;ऊर्ध्वां गतिमवाप्नोति वीक्षणादूर्ध्वरेतसः ॥&lt;br&gt;&#xA;ऊर्ध्वरेतसि ये भक्ता न हि तेषामधोगतिः ॥ ६४ ॥&lt;br&gt;&#xA;मण्डलेश्वरतः क्षेत्राल्लिङ्गं श्रीकण्ठसञ्ज्ञितम् ॥&lt;br&gt;&#xA;विनायकान्मण्डसञ्ज्ञादुत्तरस्यां व्यवस्थितम् ॥ ६५ ॥&lt;br&gt;&#xA;श्रीकण्ठस्य च ये भक्ताः श्रीकण्ठा एव ते नराः ॥&lt;br&gt;&#xA;नेह श्रिया वियुज्यन्ते न परत्र कदाचन ॥ ६६ ॥&lt;br&gt;&#xA;छागलाण्डान्महातीर्थात्कपर्दीश्ववरसञ्ज्ञितः ॥&lt;br&gt;&#xA;पिशाचमोचने तीर्थे स्वयमाविरभूद्विभुः ॥ ६७ ॥&lt;br&gt;&#xA;कपर्दीशं समभ्यर्च्य न नरो निरयं व्रजेत् ॥&lt;br&gt;&#xA;न पिशाचत्वमाप्नोति कृत्वात्राप्यघमुत्तमम् ॥ ६८ ॥&lt;br&gt;&#xA;आम्रातकेश्वरात्क्षेत्राल्लिङ्गं सूक्ष्मेश सञ्ज्ञितम् ॥&lt;br&gt;&#xA;स्वयमभ्यागतं चात्र क्षेत्रे वै श्रेयसाम्पदे ॥ ६९ ॥&lt;br&gt;&#xA;विकट द्विजसञ्ज्ञस्य गणेशस्य समीपतः ॥&lt;br&gt;&#xA;दृष्ट्वा सूक्ष्मेश्वरं लिङ्गं गतिं सूक्ष्मामवाप्नुयात्॥4.2.69.७०॥ ।&lt;br&gt;&#xA;सम्प्राप्तमिह देवेशं जयन्तं मधुकेश्वरात् ॥&lt;br&gt;&#xA;लम्बोदराद्गणपतेः पुरस्तात्तदवस्थितम् ॥ ७१ ॥&lt;br&gt;&#xA;जयन्तेश्वरमालोक्य स्नात्वा गङ्गाजले शुभे ॥&lt;br&gt;&#xA;प्राप्नुयाद्वाञ्छितां सिद्धिं सर्वत्र विजयी भवेत् ॥ ७२ ॥&lt;br&gt;&#xA;प्रादुश्चकार देवेशः श्रीशैलात्त्रिपुरान्तकः ॥&lt;br&gt;&#xA;श्रीशैलशिखरं दृष्ट्वा यत्फलं समुदीरितम् ॥ ७३ ॥&lt;br&gt;&#xA;त्रिपुरान्तकमालोक्य तत्फलं हेलयाप्यते ॥&lt;br&gt;&#xA;विश्वेरात्पश्चिमे भागे त्रिपुरान्तकमीश्वरम् ॥ ७४ ॥&lt;br&gt;&#xA;सम्पूज्य परया भक्त्या न नरो गर्भमाविशेत् ॥&lt;br&gt;&#xA;सौम्यस्थानादिहायातो भगवान्कुक्कुटेश्वरः ॥ ॥ ७९ ॥&lt;br&gt;&#xA;वक्रतुण्ड गणाध्यक्ष समीपे सोपतिष्ठते ॥&lt;br&gt;&#xA;तद्दर्शनादर्चनाच्च करस्थाः सर्वसिद्धयः ॥७६॥&lt;br&gt;&#xA;जालेश्वरात्त्रिशूली च स्वयमीशः समागतः ॥&lt;br&gt;&#xA;कूटदन्ताद्गणपतेः पुरस्तात्सर्वसिद्धिदः ॥ ७७ ॥&lt;br&gt;&#xA;रामेश्वरान्महाक्षेत्राज्जटीदेवः समागतः ॥&lt;br&gt;&#xA;एकदन्तोत्तरे भागे सोर्चितः सर्वकामदः ॥ ७८ ॥&lt;br&gt;&#xA;त्रिसन्ध्यात्क्षेत्रतो देवस्त्र्यम्बकोस्ति समागतः ॥&lt;br&gt;&#xA;त्रिमुखात्पूर्वदिग्भागे पूजितस्त्र्यम्बकत्वकृत् ॥ ७९ ॥&lt;br&gt;&#xA;हरेश्वरो हरिश्चन्द्रात्क्षेत्रादत्र समागतः ॥&lt;br&gt;&#xA;हरिश्चन्द्रेश्वरपुरः पूजितो जयदः सदा ॥ 4.2.69.८० ॥&lt;br&gt;&#xA;इह शर्वः समायातः स्थानान्मध्यमकेश्वरात् ॥&lt;br&gt;&#xA;चतुर्वेदेश्वरं लिङ्गं पुरोधाय व्यवस्थितम् ॥ ८१ ॥&lt;br&gt;&#xA;शर्वं लिङ्गं समभ्यर्च्य काश्यां परमसिद्धिकृत् ॥&lt;br&gt;&#xA;न जातु जन्तुपदवीं प्राप्नुयात्क्वापि मानवः ॥ ८२ ॥&lt;br&gt;&#xA;स्थलेश्वरान्महालिङ्गं प्रादुर्भूतं परन्त्विह ॥&lt;br&gt;&#xA;यत्र यज्ञेश्वरं लिङ्गं सर्वलिङ्गफलप्रदम् ॥ ८३ ॥&lt;br&gt;&#xA;महालिङ्गं समभ्यर्च्य महाश्रद्धासमन्वितः ॥&lt;br&gt;&#xA;महतीं श्रियमाप्नोति लोकेत्र च परत्र च ॥ ८४ ॥&lt;br&gt;&#xA;इह लिङ्गं सहस्राक्षं सुवर्णाख्यात्समागतम् ॥&lt;br&gt;&#xA;यस्य सन्दर्शनात्पुंसां ज्ञानचक्षुः प्रजायते ॥ ८५॥&lt;br&gt;&#xA;शैलेश्वरादवाच्यां तु सहस्राक्षेश्वरं विभुम् ॥&lt;br&gt;&#xA;दृष्ट्वा जन्मसहस्राणां शतानां पातकं त्यजेत् ॥ ८६ ॥&lt;br&gt;&#xA;हर्षिताद्धर्षितं चात्र प्रादुरासीत्तमोहरम् ॥&lt;br&gt;&#xA;लिङ्गंहर्षप्रदं पुंसां दर्शनात्स्पर्शनादपि ॥ ८७ ॥&lt;br&gt;&#xA;मन्त्रेश्वर समीपे तु प्रासादो हर्षितेशितुः ॥&lt;br&gt;&#xA;तद्विलोकनतः पुंसां नित्यं हर्ष परम्परा ॥ ८८ ॥&lt;br&gt;&#xA;इह स्वयं समायातो रुद्रो रुद्रमहालयात् ॥&lt;br&gt;&#xA;यस्य दर्शनतो यान्ति रुद्रलोके नराः स्फुटम् ॥ ८९ ॥&lt;br&gt;&#xA;यैस्तु रुद्रेश्वरं लिङ्गं काश्यामत्र समर्चितम् ॥&lt;br&gt;&#xA;ते रुद्ररूपिणो मर्त्या विज्ञेया नात्र संशयः ॥ 4.2.69.९० ॥&lt;br&gt;&#xA;त्रिपुरेश समीपे तु दृष्ट्वा रुद्रेश्वरं विभुम् ॥&lt;br&gt;&#xA;रुद्रास्त इव विज्ञेया जीवन्तोपि मृता अपि ॥९१॥&lt;br&gt;&#xA;आगादिह महादेवो वृषेशो वृषभध्वजात् ॥&lt;br&gt;&#xA;बाणेश्वरस्य लिङ्गस्य समीपे वृषदः सदा ॥९२॥&lt;br&gt;&#xA;इहागतं तु केदारादीशानेश्वर सञ्ज्ञितम् ॥&lt;br&gt;&#xA;तद्द्रष्टव्यं प्रतीच्यां च लिङ्गं प्रह्लादकेशवात्॥ ९३ ॥&lt;br&gt;&#xA;ईशानेशं समभ्यर्च्य स्नात्वोत्तरवहाम्भसि ॥&lt;br&gt;&#xA;वसेदीशाननगरे ईशानसदृशप्रभः ॥ ९४ ॥&lt;br&gt;&#xA;भैरवाद्भैरवी मूर्तिरत्रायाता मनोहरा ॥&lt;br&gt;&#xA;संहारभैरवो नाम द्रष्टव्यः स प्रयत्नतः ॥ ९५ ॥&lt;br&gt;&#xA;पूजनात्सर्वसिद्ध्यै स प्राच्यां खर्वविनायकात् ॥&lt;br&gt;&#xA;संहारभैरवः काश्यां संहरेदघसन्ततिम् ॥ ९६ ॥&lt;br&gt;&#xA;उग्रः कनखलात्तीर्थादाविरासेह सिद्धिदः ॥&lt;br&gt;&#xA;तद्विलोकनतो नृणामुग्रं पापं प्रणश्यति ॥ ९७ ॥&lt;br&gt;&#xA;उग्रं लिङ्गं सदा सेव्यं प्राच्यामर्कविनायकात् ॥&lt;br&gt;&#xA;अत्युग्रा अपि नश्येयुरुपसर्गास्तदर्चनात् ॥ ९८ ॥&lt;br&gt;&#xA;वस्त्रापथान्महाक्षेत्राद्भवो नाम स्वयं विभुः ॥&lt;br&gt;&#xA;भीमचण्डी समीपे तु प्रादुरासीदिह प्रभो ॥ ९९ ॥&lt;br&gt;&#xA;भवेश्वरं समभ्यर्च्य भवेनाविर्भवेन्नरः ॥&lt;br&gt;&#xA;प्रभुर्भवति सर्वेषां राज्ञामाज्ञाकृतामिह ॥ 4.2.69.१०० ॥&lt;br&gt;&#xA;देवदारुवनाद्दण्डी दण्डयन्पातकावलीः ॥&lt;br&gt;&#xA;वाराणस्यां समागत्य स्थितो लिङ्गाकृतिर्विभुः ॥१॥&lt;br&gt;&#xA;प्राच्यां दण्डीश्वरः पूज्यः स देहलिविनायकात् ॥&lt;br&gt;&#xA;तस्यार्चनेन मर्त्त्यानां न पुनर्भव ईक्ष्यते ॥ २ ॥&lt;br&gt;&#xA;भद्रकर्णह्रदादत्र भद्रकर्णह्रदान्वितः॥&lt;br&gt;&#xA;शिवः साक्षादिहायातः सर्वेषां शिवदोर्चितः ॥ ३ ॥&lt;br&gt;&#xA;उद्दण्डाख्याद्गणपतेः प्राच्यां तत्तीर्थमुत्तमम् ॥&lt;br&gt;&#xA;भद्रकर्णह्रदे स्नात्वाभ्यर्च्य लिङ्गं शिवाह्वयम् ॥ ४ ॥&lt;br&gt;&#xA;सर्वत्र शिवमाप्नोति भद्रकर्णेश पूजनात् ॥&lt;br&gt;&#xA;शृणुयात्सर्वभूतानां भद्रं पश्यति चाक्षिभिः॥ ५ ॥&lt;br&gt;&#xA;शङ्करश्च हरिश्चन्द्रात्त्वत्पुरः प्रतिभासते ॥&lt;br&gt;&#xA;तत्पूजनाज्जनानां न जननीजठरे जनिः ॥ ६ ॥&lt;br&gt;&#xA;यमलिङ्गान्महातीर्थात्काललिङ्गमिह स्थितम् ॥&lt;br&gt;&#xA;कलशेश इति ख्यातं चन्द्रेशात्पश्चिमेन च ॥ ७ ॥&lt;br&gt;&#xA;यमतीर्थे नरः स्नात्वा मित्रावरुणदक्षिणे ॥&lt;br&gt;&#xA;काललिङ्गं समालोक्य कलिकाल भयं कुतः ॥ ८ ॥&lt;br&gt;&#xA;तत्र भौमचतुर्दश्यां यस्तु यात्रां करिष्यति ॥&lt;br&gt;&#xA;अपि पातक युक्तः स यमयात्रां न यास्यति ॥ ९ ॥&lt;br&gt;&#xA;नैपालाच्च महाक्षेत्रादायात्पशुपतिस्त्विह ॥&lt;br&gt;&#xA;यत्र पाशुपतो योग उपदिष्टः पिनाकिना ॥ 4.2.69.११० ॥&lt;br&gt;&#xA;भवता देवदेवेन ब्रह्मादिभ्यो विमुक्तये ॥&lt;br&gt;&#xA;तस्य सन्दर्शनादेव पशुपाशैर्वियुज्यते ॥ ११ ॥&lt;br&gt;&#xA;करवीरकतीर्थाच्च कपालीश इहागतः ॥&lt;br&gt;&#xA;कपालमोचने तीर्थे द्रष्टव्यः स प्रयत्नतः ॥ १२ ॥&lt;br&gt;&#xA;तद्विलोकनमात्रेण ब्रह्महत्या विलीयते॥&lt;br&gt;&#xA;उमापतिर्देविकाया इहागत्य व्यवस्थितः ॥ १३ ॥&lt;br&gt;&#xA;दृष्टः पशुपतिः प्राच्यां हरेत्पापं चिरार्जितम् ॥&lt;br&gt;&#xA;लिङ्गं महेश्वरक्षेत्रादिह दीप्तेश सञ्ज्ञितम् ॥ १४ ॥&lt;br&gt;&#xA;उपोमापति तिष्ठेत दीप्त्यै चेह परत्र च ॥&lt;br&gt;&#xA;भुक्तिमुक्ति प्र दं लिङ्गं दीप्तेशं काशिमध्गम् ॥१५॥&lt;br&gt;&#xA;कायारोहणतः क्षेत्रादाचार्यो नकुलीश्वरः ॥&lt;br&gt;&#xA;शिष्यैः परिवृतस्तिष्ठेन्महापाशुपतव्रतैः ॥ १६ ॥&lt;br&gt;&#xA;दक्षिणे हि महादेवादृष्टो ज्ञानं प्रयच्छति ॥&lt;br&gt;&#xA;अज्ञानं नाशयेत्क्षिप्रं गर्भसंसृतिहेतुकम् ॥ १७ ॥&lt;br&gt;&#xA;गङ्गासागरतश्चायादमरेश इतीरितम् ॥&lt;br&gt;&#xA;लिङ्गं यद्दर्शनादेव नामरत्वं हि दुर्लभम् ॥१८॥&lt;br&gt;&#xA;सप्तगोदावरीतीर्थाद्देवो भीमेश्वरः प्रभुः ॥&lt;br&gt;&#xA;प्रकाशते लिङ्गरूपी भुक्त्यै मुक्त्यै नृणामिह ॥ १९ ॥&lt;br&gt;&#xA;नकुलीशात्पुरोभागे दृष्टा भीमेश्वरं प्रभुम्॥&lt;br&gt;&#xA;महाभीमानि पापानि प्रणश्यन्ति हि तत्क्षणात् ॥ 4.2.69.१२० ॥&lt;br&gt;&#xA;भूतेश्वराद्भस्मगात्रं प्रादुरासीदिह स्वयम् ॥&lt;br&gt;&#xA;भीमेशाद्दक्षिणे भागे तदभ्यर्च्य प्रयत्नतः ॥ २१ ॥&lt;br&gt;&#xA;सम्यक्पाशुपताद्यो गादभ्यस्ताच्च समाः शतम् ॥&lt;br&gt;&#xA;यत्प्राप्यते फलं तत्स्याद्भस्मगात्रविलोकनात् ॥ २२ ॥&lt;br&gt;&#xA;नकुलीश्वरतो देवः स्वयम्भूरिति विश्रुतः ॥&lt;br&gt;&#xA;आत्मनाप्रकटीभूतः काश्यां लिङ्गाकृतिर्हरः ॥ २३ ॥&lt;br&gt;&#xA;स्वयम्भु लिङ्गं सम्पूज्य स्नात्वा सिद्धिह्रदे नरः ॥&lt;br&gt;&#xA;महालक्ष्मीश्वर पुरो न भूयो जन्मभाग्भवेत् ॥ २४ ॥&lt;br&gt;&#xA;प्रयागतीर्थनिकषा प्रासादो विद्रुमप्रभः ॥&lt;br&gt;&#xA;वाराहस्य महानेष धरणीनाम्न एव हि ॥ २५ ॥&lt;br&gt;&#xA;विन्ध्यपर्वततः प्राप्तो देवं श्रुत्वा समागतम्॥&lt;br&gt;&#xA;सगणं सर्षिदेवं च मन्दरादत्र कन्दरात्॥२६॥&lt;br&gt;&#xA;काश्यां धरणिवाराहो द्रष्टव्यः स प्रयत्नतः॥&lt;br&gt;&#xA;आपत्समुद्रसम्मग्नमुद्धरेच्छरणागतम्॥ २७ ॥&lt;br&gt;&#xA;कर्णिकाराद्गणाध्यक्षः कर्णिकारप्रसूनरुक्॥&lt;br&gt;&#xA;समर्च्योयं गदाहस्त उपसर्गसहस्रहृत् ॥२८॥&lt;br&gt;&#xA;तस्माद्धरणिवाराहात्प्रतीच्यां दिशि संस्थितम् ॥&lt;br&gt;&#xA;पूजयित्वा गणाध्यक्षं गाणपत्यपदं लभेत् ॥ २९ ॥&lt;br&gt;&#xA;हेमकूटाद्विरूपाक्षं लिङ्गमत्राविरास ह ॥&lt;br&gt;&#xA;महेश्वरादवाच्यां च दृष्टं संसारतारकम् ॥ 4.2.69.१३० ॥&lt;br&gt;&#xA;गङ्गाद्वाराद्धिमस्थेशं लिङ्गं हिमसमप्रभम् ॥&lt;br&gt;&#xA;ब्रह्मनालात्प्रतीच्यां च द्रष्टव्यमिह सिद्धिदम् ॥ ३१ ॥&lt;br&gt;&#xA;गणाधिपश्च कैलासाद्गणा अन्ये महाबलाः ॥&lt;br&gt;&#xA;कैलासाद्रेः समायाताः सप्तकोटिमिताः प्रभो ॥ ३२ ॥&lt;br&gt;&#xA;दुर्गाणि तैः कृतानीह सप्तस्वर्गसमानि च ॥&lt;br&gt;&#xA;सद्वाराणि सयन्त्राणि कपाटविकटानि च ॥३३॥&lt;br&gt;&#xA;कोटिकोटिभटाढ्यानि सर्वर्द्धिसहितान्यपि ॥&lt;br&gt;&#xA;सुवर्णरूप्यताम्रैश्च कांस्यरीतिकसीसकैः ॥ ३४ ॥&lt;br&gt;&#xA;अयस्कान्तेन कान्तानि दृढान्यभ्रंलिहान्यपि ॥&lt;br&gt;&#xA;ततः शैलं महादुर्गं तैः काशीपरितः कृतम्॥ ३५ ॥&lt;br&gt;&#xA;परिखापि कृता निम्ना मत्स्योदर्याजलाविला ॥&lt;br&gt;&#xA;मत्स्योदरी द्विधा जाता बहिरन्तश्चरा पुनः ॥ ३६ ॥&lt;br&gt;&#xA;तच्च तीर्थं महत्ख्यातं मिलितं गाङ्गवारिभिः ॥&lt;br&gt;&#xA;यदा संहारमार्गेण गङ्गाभः प्रसरेदिह ॥ ३७ ॥&lt;br&gt;&#xA;तदा मत्स्योदरी तीर्थं लभ्यते पुण्यगौरवात् ॥&lt;br&gt;&#xA;सूर्याचन्द्रमसोः पर्वतदाकोटिगुणं शतम् ॥ ३८ ॥&lt;br&gt;&#xA;सर्वपर्वाणि तत्रैव सर्वतीर्थानि तत्र वै ॥&lt;br&gt;&#xA;तत्रैव सर्वलिङ्गानि गङ्गामत्स्योदरीयतः ॥ ३९ ॥&lt;br&gt;&#xA;मत्स्योदर्यां हि ये स्नाता यत्रकुत्रापि मानवाः ॥&lt;br&gt;&#xA;कृतपिण्डप्रदानास्ते न मातुरुदरेशयाः ॥ 4.2.69.१४० ॥&lt;br&gt;&#xA;अविमुक्तमिदं क्षेत्रं मत्स्याकारत्वमाप्नुयात् ॥&lt;br&gt;&#xA;परितः स्वर्धुनीवारि संसारि परिवीक्ष्यते ॥ ४१ ॥&lt;br&gt;&#xA;मत्स्योदर्यां कृतस्नाना ये नरास्ते नरोत्तमाः ॥&lt;br&gt;&#xA;कृत्वापि बहुपापानि नेक्षन्ते भास्करेः पुरीम् ॥४२॥&lt;br&gt;&#xA;किं स्नात्वा बहुतीर्थेषु किं तप्त्वा दुष्करं तपः ॥&lt;br&gt;&#xA;यदि मत्स्योदरी स्नाता कुतो गर्भभयं ततः॥ ॥ ४३॥&lt;br&gt;&#xA;यत्रयत्र हि लिङ्गानि नृदेवर्षिकृतान्यपि ॥&lt;br&gt;&#xA;तत्र मत्स्योदरीं प्राप्य सुस्नातो मोक्षभाजनम् ॥४४॥&lt;br&gt;&#xA;सन्ति तीर्थान्यनेकानि भूर्भुवःस्वर्गतान्यपि ॥&lt;br&gt;&#xA;न समानि परं तानि कोट्यंशेनापि निश्चितम्॥४५॥&lt;br&gt;&#xA;इत्थं तीर्थं कृतं तेन विभो कैलासवासिना॥&lt;br&gt;&#xA;गणाधिपेन सुमहत्सुमहोदारकर्मणा॥४६ ॥&lt;br&gt;&#xA;भूर्भुवःसञ्ज्ञकं लिङ्गं पर्वताद्गन्धमादनात्॥&lt;br&gt;&#xA;स्वयमाविरभूदत्र तस्मात्प्राच्यां गणाधिपात्॥ ४७ ॥&lt;br&gt;&#xA;विलोक्य भूर्भुवं लिङ्गं भूर्भुवःस्वर्महः परे ॥&lt;br&gt;&#xA;निवसन्ति जनाः पुण्याः सुचिरं दिव्यभोगिनः ॥ ४८ ॥&lt;br&gt;&#xA;हाटकेशं महालिङ्गं भोगवत्या समायुतम् ॥&lt;br&gt;&#xA;सप्तपातालतलत इहायातं स्वयं विभो ॥ ४९ ॥&lt;br&gt;&#xA;शेषवासुकिमुख्यैश्च तत्प्रासादो महानिह ॥&lt;br&gt;&#xA;मणिमाणिक्यरत्नौघैर्निरमायि प्रयत्नतः ॥ 4.2.69.१५० ॥&lt;br&gt;&#xA;तल्लिङ्गं हाटकमयं रत्नमालाभिरर्चितम् ॥&lt;br&gt;&#xA;ईशानेश्वरतः प्राच्यां पूजनीय प्रयत्नतः ॥ ॥ ५१ ॥&lt;br&gt;&#xA;भक्तितोऽभ्यर्च्य तल्लिङ्गं नरः सर्वसमृद्धिमान् ॥&lt;br&gt;&#xA;भुक्त्वा भोगानसङ्ख्यातानन्ते निवार्णमृच्छति॥५२॥&lt;br&gt;&#xA;आकाशात्तारकाल्लिगं ज्योतीरूपमिहागतम्॥&lt;br&gt;&#xA;ज्ञानवाप्याः पुरोभागे तल्लिङ्गं तारकेश्वरम् ॥ ॥ ५३॥&lt;br&gt;&#xA;तारकं ज्ञानमाप्येत तल्लिङ्गस्य समर्चनात् ॥&lt;br&gt;&#xA;ज्ञानवाप्यां नरः स्नात्वा तारकेशं विलोक्य च ॥ ५४ ॥&lt;br&gt;&#xA;कृतसन्ध्यादि नियमः परितर्प्य पितामहान्॥&lt;br&gt;&#xA;धृतमौनव्रतो धीमान्यावल्लिङ्ग विलोकनम् ॥ ५५ ॥&lt;br&gt;&#xA;मुच्यते सर्वपापेभ्यः पुण्यं प्राप्नोति शाश्वतम् ॥&lt;br&gt;&#xA;प्रान्ते च तारकं ज्ञानं यस्माज्ज्ञानाद्विमुच्यते ॥ ५६ ॥&lt;br&gt;&#xA;किराताच्च किरातेश इहचाविर्बभूव ह ॥&lt;br&gt;&#xA;किरातरूपो भगवान्यत्र देवोऽभवत्पुरा ॥ ५७ ॥&lt;br&gt;&#xA;तत्किरातेश्वरं लिङ्गं भारभूतेश्वरादनु ॥&lt;br&gt;&#xA;नमस्कृत्य नरो जातु न मातुरुदरेशयः ॥ ५८॥&lt;br&gt;&#xA;लङ्कापुर्याः समागच्छन्मरुकेश्वरसञ्ज्ञकम् ॥&lt;br&gt;&#xA;लिङ्गं यदर्चनात्पुंसां न भयं रक्षसां भवेत् ॥ ५९ ॥&lt;br&gt;&#xA;नैर्कत्यां दिशि तल्लिङ्गं निर्ऋतेश्वरसञ्ज्ञकम् ॥&lt;br&gt;&#xA;पौलस्त्यराघवात्पश्चात्पूजितं सर्वदुष्टहृत् ॥ 4.2.69.१६० ॥&lt;br&gt;&#xA;पुण्यजलप्रियं लिङ्गं जललिङ्गस्थलादपि ॥&lt;br&gt;&#xA;आयातं तच्च गङ्गाया जलमध्ये व्यवस्थितम्॥ ६१ ॥&lt;br&gt;&#xA;तत्प्रासादोऽद्भुततरो मध्ये गङ्गं निरीक्ष्यते ॥&lt;br&gt;&#xA;सर्वधातुमयः श्रेष्ठः सर्वरत्नमयः शुभः ॥ ६२ ॥&lt;br&gt;&#xA;अद्यापि दृश्यते कैश्चित्पुण्यसम्भारगौरवात् ॥&lt;br&gt;&#xA;श्रेष्ठं लिङ्गमिहायातं तीर्थात्कोटीश्वरादपि ॥ ६३ ॥&lt;br&gt;&#xA;कोटिलिङ्गे क्षणे पुण्यं तल्लिङ्गस्य निरीक्षणात् ॥&lt;br&gt;&#xA;श्रेष्ठं ज्येष्ठेश्वरात्पश्चाच्छ्रेष्ठ सिद्धिप्रदायकम्॥ ६४ ॥&lt;br&gt;&#xA;वडवास्यात्समुद्भूतं लिङ्गमत्रानलेश्वरम् ॥&lt;br&gt;&#xA;नलेश्वर पुरोभागे पूजितं सर्वसिद्धिदम्॥ ६५ ॥&lt;br&gt;&#xA;आगत्य विरजस्तीर्थाद्देवदेवस्त्रिलोचनः ॥&lt;br&gt;&#xA;लिङ्गे त्वनादिसंसिद्धे ह्यवतस्थे त्रिविष्टपे ॥ ६६ ॥&lt;br&gt;&#xA;पुण्ये पिलिपिला तीर्थे सर्वेषां तारकप्रदे ॥&lt;br&gt;&#xA;आविश्चक्रे स्वयदेव ओङ्कारोमरकण्टकात् ॥ ६७ ॥&lt;br&gt;&#xA;तदाद्यं तारकक्षेत्रं यदा गङ्गा न चागता ॥&lt;br&gt;&#xA;यदैवाविरभूत्काशी त्रैलोक्योद्धणाय वै ॥६८॥&lt;br&gt;&#xA;तदाकृतिमहल्लिङ्गं स्वयमाविरभूत्ततः॥&lt;br&gt;&#xA;महिमानं न तस्यान्यः परिवेत्ति विभोर्ऋते ॥ ६९ ॥&lt;br&gt;&#xA;एतान्यायतनानीश आनिनाय महान्ति च ॥&lt;br&gt;&#xA;शेषयित्वांशमात्रं च तस्मिन्क्षेत्रे निजे निजे ॥ 4.2.69.१७० ॥&lt;br&gt;&#xA;इहायातानि पुण्यानि सर्वभावेन नान्यथा॥&lt;br&gt;&#xA;प्रासादाः सर्वतश्चैषां रम्या अभ्रंलिहा विभो ॥७१॥&lt;br&gt;&#xA;बहुधातुमयाश्चित्राः सर्वरत्नसमु्ज्ज्वलाः ॥&lt;br&gt;&#xA;येषां कलशमात्रस्य दर्शनान्मुक्तिराप्यते॥७२॥&lt;br&gt;&#xA;श्रुत्वापि नाम चैतेषां लिङ्गानां सुरसत्तम ॥&lt;br&gt;&#xA;अपि जन्मसहस्रोत्थाः क्षीयन्ते पापराशयः ॥ ७३ ॥&lt;br&gt;&#xA;इदानीं को निदेशोत्र मयानुष्ठेय ईशितः ॥&lt;br&gt;&#xA;प्रसादी क्रियतांसो पि सिद्धो मन्तव्य एव हि ॥ ७४ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;श्रुत्वेति नन्दिनो वाक्यं देवदेवेश्वरो हरः ॥&lt;br&gt;&#xA;श्रद्धा प्रसाद्य शैलादिमिदं प्रोवाच कुम्भज ॥ ७५ ॥&lt;br&gt;&#xA;॥ श्रीदेवदेव उवाच ॥ ॥&lt;br&gt;&#xA;साधूकृतं त्वया नन्दिन्सदानन्द विधायक ॥&lt;br&gt;&#xA;विधेहि मे निदेशं च चण्डीर्व्यापारयाधुना ॥७६॥&lt;br&gt;&#xA;नवकोट्यस्तु चामुण्डायायत्र निवसन्ति हि ॥&lt;br&gt;&#xA;स्वदेवताभिः सहिता भूतवेताल भैरवैः ॥ ७७ ॥&lt;br&gt;&#xA;ताः पुरी रक्षणार्थाय सवाहनबलायुधाः ॥&lt;br&gt;&#xA;प्रतिदुर्गं दुर्गरूपाः परितः परिवासय ॥ ७८ ॥&lt;br&gt;&#xA;॥ स्कन्द उवाच ॥&lt;br&gt;&#xA;नन्दिनं सन्निदेश्येति मृडान्या सहितो मृडः ॥&lt;br&gt;&#xA;ययौ त्रैविष्टपं क्षेत्रं मुक्तिबीजप्ररोहणम् ॥ ७९ ॥&lt;br&gt;&#xA;शिलादतनयोप्यैशीं मूर्द्धन्याज्ञां विधाय च ॥&lt;br&gt;&#xA;आहूय सर्वतो दुर्गाः प्रतिदुर्गं न्यवेशयत् ॥ 4.2.69.१८० ॥&lt;br&gt;&#xA;निशम्याध्यायमेतं च पुण्यायतन गर्भिणम्॥&lt;br&gt;&#xA;नरः स्वर्गापवर्गौ च प्राप्नुयाच्छ्रद्धया क्रमात् ॥ ८१ ॥&lt;br&gt;&#xA;श्रुत्वाष्टषष्टिमेतां वै महायतन संश्रयाम् ॥&lt;br&gt;&#xA;न जातु प्रविशेन्मर्त्यो जनन्या जाठरीं दरीम् ॥ १८२ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्डे उत्तरार्धेऽष्टषष्ट्यायतनसमागमो नामैकोनसप्ततितमोध्यायः ॥ ६९ ॥ ॥&lt;/p&gt;</description>
    </item>
    <item>
      <title>०७० देवताधिष्ठानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/070_devatAdhiShThAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/070_devatAdhiShThAnam/</guid>
      <description>&lt;p&gt;अगस्त्य उवाच ॥&lt;br&gt;&#xA;कात्यायनेय कथय नन्दिना विश्वनन्दिना ॥&lt;br&gt;&#xA;यथा व्यापारिता देव्यो देवदेवनिदेशतः ॥ १ ॥&lt;br&gt;&#xA;अविमुक्तस्य रक्षार्थं यत्र या देवताः स्थिताः ॥&lt;br&gt;&#xA;प्रसादं कुरु मे देव ताः समाचक्ष्व तत्त्वतः ॥ २ ॥&lt;br&gt;&#xA;इत्यगस्त्युदितं श्रुत्वा महादेवतनूद्भवः ॥&lt;br&gt;&#xA;कथयामास या यत्र स्थिताऽऽनन्दवने मुदा ॥ ३ ॥&lt;br&gt;&#xA;स्कन्द उवाच ॥ ॥&lt;br&gt;&#xA;वाराणस्यां विशालाक्षी क्षेत्रस्य परमेष्टदा ॥&lt;br&gt;&#xA;विशालतीर्थं गङ्गायां कृत्वा पृष्ठे व्यवस्थिता ॥ ४ ॥&lt;br&gt;&#xA;स्नात्वा विशालतीर्थे वै विशालाक्षीं प्रणम्य च ॥&lt;br&gt;&#xA;विशालां लभते लक्ष्मीं परत्रेह च शर्मदाम् ॥ ५ ॥&lt;br&gt;&#xA;भाद्रकृष्णतृतीयायामुपोषणपरैर्नृभिः ॥&lt;br&gt;&#xA;कृत्वा जागरणं रात्रौ विशालाक्षीसमीपतः ॥ ६ ॥&lt;br&gt;&#xA;प्रातर्भोज्याः प्रयत्नेन चतुर्दशकुमारिकाः ॥&lt;br&gt;&#xA;अलङ्कृता यथाशक्त्या स्रगम्बरविभूषणैः ॥७॥&lt;br&gt;&#xA;विधाय पारणं पश्चात्पुत्रभृत्यसमन्वितैः॥&lt;br&gt;&#xA;सम्यग्वाराणसीवासफलं लभ्येत कुम्भज ॥ ८ ॥&lt;br&gt;&#xA;तस्यां तिथौ महायात्रा कार्या क्षेत्रनिवासिभिः ॥&lt;br&gt;&#xA;उपसर्ग प्रशान्त्यर्थं निर्वाणकमलाप्तये ॥ ९ ॥&lt;br&gt;&#xA;वाराणस्यां विशालाक्षी पूजनीया प्रयत्नतः ॥&lt;br&gt;&#xA;धूपदीपैः शुभैर्माल्यैरुपहारैर्मनोहरैः ॥4.2.70.१०॥&lt;br&gt;&#xA;मणिमुक्ताद्यलङ्कारैर्विचित्रोल्लोच चामरैः ॥&lt;br&gt;&#xA;शुभैरनुपभुक्तैश्च दुकूलैर्गन्धवासितैः ॥ ११॥&lt;br&gt;&#xA;मोक्षलक्ष्मी समृद्ध्यर्थं यत्रकुत्र निवासिभिः ॥&lt;br&gt;&#xA;अप्यल्पमपि यद्दत्तं विशालाक्ष्यै नरोत्तमैः ॥ १२ ॥&lt;br&gt;&#xA;तदानन्त्याय जायन्त मुने लोकद्वयेपि हि ॥&lt;br&gt;&#xA;विशालाक्षी महापीठे दत्तं जप्तं हुतं स्तुतम् ॥ १३ ॥&lt;br&gt;&#xA;मोक्षस्तस्य परीपाको नात्र कार्या विचाणा ॥&lt;br&gt;&#xA;विशालाक्षी समर्चातो रूपसम्पत्तियुक्पतिः ॥१४ ॥&lt;br&gt;&#xA;प्राप्यतेत्र कुमारीभिर्गुणशीलाद्यलङ्कृतः ॥&lt;br&gt;&#xA;गुर्विणीभिः सुतनयो वन्ध्याभिगर्भसम्भवः ॥ १५ ॥&lt;br&gt;&#xA;असौभाग्यवतीभिश्च सौभाग्यं महदाप्यते ॥&lt;br&gt;&#xA;विधवाभिर्न वैधव्यं पुनर्जन्मान्तरे क्वचित्॥ ॥ १६ ॥&lt;br&gt;&#xA;सीमन्तिनीभिः पुम्भिर्वा परं निर्वाणमिच्छुभिः ॥&lt;br&gt;&#xA;श्रुता दृष्टार्चिता काश्यां विशालाक्ष्यभिलाषदा ॥१७॥&lt;br&gt;&#xA;ततोन्यल्ललितातीर्थं गङ्गाकेशवसन्निधौ ॥&lt;br&gt;&#xA;तत्रास्ति ललिता देवी क्षेत्ररक्षाकरी परा ॥ १८ ॥&lt;br&gt;&#xA;सा च पूज्या प्रयत्नेन सर्वसम्पत्समृद्धये ॥&lt;br&gt;&#xA;ललितापूजकानां च जातु विघ्नो न जायते ॥ १९ ॥&lt;br&gt;&#xA;इषे कृष्णद्वितीयायां ललितां परिपूज्य वै ॥&lt;br&gt;&#xA;नारी वा पुरुषो वापि लभते वाञ्छितं पदम् ॥ 4.2.70.२० ॥&lt;br&gt;&#xA;स्नात्वा च ललिता तीर्थे ललितां प्रणिपत्य वै ॥&lt;br&gt;&#xA;लभेत्सर्वत्र लालित्यं यद्वा तद्वाऽनुलप्य च ॥ २१ ॥&lt;br&gt;&#xA;मुने विश्वभुजा गौरी विशालाक्षी पुरः स्थिता ॥&lt;br&gt;&#xA;संहरन्ती महाविघ्नं क्षेत्रभक्तिजुषां सदा ॥ २२ ॥&lt;br&gt;&#xA;शारदं नवरात्रं च कार्या यात्रा प्रयत्नतः ॥&lt;br&gt;&#xA;देव्या विश्वभुजाया वै सर्वकामसमृद्धये ॥२३॥&lt;br&gt;&#xA;यो न विश्वभुजां देवीं वाराणस्यां नमेन्नरः ॥&lt;br&gt;&#xA;कुतो महोपसर्गेभ्यस्तस्य शान्तिर्दुरात्मनः ॥ २४ ॥&lt;br&gt;&#xA;यैस्तु विश्वभुजा देवी वाराणस्यां स्तुतार्चिता ॥&lt;br&gt;&#xA;न हि तान्विघ्नसङ्घातो बाधते सुकृतात्मनः ॥ २५ ॥&lt;br&gt;&#xA;अन्यास्ति काश्यां वाराही क्रतुवाराहसन्निधौ ॥&lt;br&gt;&#xA;तां प्रणम्य नरो भक्त्या विपदब्धौ न मज्जति ॥ २६ ॥&lt;br&gt;&#xA;शिवदूती तु तत्रैव द्रष्टव्याऽऽपद्विनाशिनी ॥&lt;br&gt;&#xA;आनन्दवनरक्षार्थमुद्यच्छूलारितर्जनी ॥ २७ ॥&lt;br&gt;&#xA;वज्रहस्ता तथा चैन्द्री गजराज रथास्थिता ॥&lt;br&gt;&#xA;इन्द्रेशाद्दक्षिणेभागेऽर्चिता सम्पत्करी सदा ॥ २८ ॥&lt;br&gt;&#xA;स्कन्देश्वर समीपे तु कौमारी बर्हियानगा ॥&lt;br&gt;&#xA;प्रेक्षणीया प्रयत्नेन महाफलसमृद्धये ॥ २९ ॥&lt;br&gt;&#xA;महेश्वराद्दक्षिणतो देवी माहेश्वरी नरैः ॥&lt;br&gt;&#xA;वृषयानवती पूज्या महावृषसमृद्धिदा ॥ 4.2.70.३० ॥&lt;br&gt;&#xA;निर्वाणनरसिंहस्य समीपे मोक्षकाङ्क्षिभिः ॥&lt;br&gt;&#xA;नारसिंही समर्च्या च समुद्यच्चक्र रम्यदोः ॥ ३१ ॥&lt;br&gt;&#xA;हंसयानवती ब्राह्मी ब्रह्मेशात्पश्चिमे स्थिता ॥&lt;br&gt;&#xA;गलत्कमण्डलुजल चुलका ताडिता हिता ॥ ३२ ॥&lt;br&gt;&#xA;ब्रह्मविद्या प्रबोधार्थं काश्यां पूज्या दिनेदिने ॥&lt;br&gt;&#xA;ब्राह्मणैर्यतिभिर्नित्यं निजतत्त्वावबोधिभिः ॥ ३३ ॥&lt;br&gt;&#xA;शार्ङ्गचापविनिर्मुक्त महेषुभिरितस्ततः ॥&lt;br&gt;&#xA;उत्सादयन्तीं प्रत्यूहान्काश्यां नारायणीं श्रयेत् ॥ ३४ ॥&lt;br&gt;&#xA;प्रतीच्याङ्गोपिगोविन्दाद्भ्राम्यच्चक्रोच्च तर्जनीम्॥&lt;br&gt;&#xA;नारायणीं यः प्रणमेत्तस्य काश्यां महोदयः॥३५॥&lt;br&gt;&#xA;ततो गौरीं विरूपाक्ष देवयान्या उदग्दिशि ॥&lt;br&gt;&#xA;पूजयित्वा नरो भक्त्या वाञ्छितां लभते श्रियम् ॥ ३६ ॥&lt;br&gt;&#xA;शैलेश्वरी समभ्यर्च्या शैलेश्वर समीपगा ॥&lt;br&gt;&#xA;तर्जयन्ती च तर्जन्या संसर्गमुपसर्गजम् ॥ ३७ ॥&lt;br&gt;&#xA;चित्रकूपे नरः स्नात्वा विचित्रफलदे नृणाम् ॥&lt;br&gt;&#xA;चित्रगुप्तेश्वरं वीक्ष्य चित्रघण्टां प्रपूज्य च ॥ ३८ ॥&lt;br&gt;&#xA;बहुपातकयुक्तोपि त्यक्तधर्मपथोपि वा ॥&lt;br&gt;&#xA;न चित्रगुप्तलेख्यः स्याच्चित्रघण्टार्चको नरः ॥ ३९ ॥&lt;br&gt;&#xA;योषिद्वा पुरुषो वापि चित्रघण्टां न योर्चयेत् ॥&lt;br&gt;&#xA;काश्यां विघ्नसहस्राणि तं सेवन्ते पदेपदे ॥4.2.70.४०॥&lt;br&gt;&#xA;चैत्रशुक्लतृतीयायां कार्या यात्रा प्रयत्नतः ॥&lt;br&gt;&#xA;महामहोत्सवः कार्यो निशि जागरणं तथा ॥ ४१ ॥&lt;br&gt;&#xA;महापूजोपकरणैश्चित्रघण्टां समर्च्य च ॥&lt;br&gt;&#xA;शृणोति नान्तकस्येह घण्टां महिषकण्ठगाम् ॥ ४२ ॥&lt;br&gt;&#xA;चित्राङ्गदेश्वरप्राच्यां चित्रग्रीवां प्रणम्य च ॥&lt;br&gt;&#xA;न जातु जन्तुर्वीक्षेत विचित्रां यमयातनाम् ॥ ४३ ॥&lt;br&gt;&#xA;भद्रकालीं नरो दृष्ट्वा नाभद्रं पश्यति क्वचित्॥&lt;br&gt;&#xA;भद्रनागस्य पुरतो भद्रवाप्यां कृतोदकः ॥ ४४ ॥&lt;br&gt;&#xA;हरसिद्धिं प्रयत्नेन पूजयित्वा नरोत्तमः ॥&lt;br&gt;&#xA;महासिद्धिमवाप्नोति प्राच्यां सिद्धिविनायकात् ॥ ४५ ॥&lt;br&gt;&#xA;विधिं सम्पूज्य विधिवद्विविधैरुपहारकैः ॥&lt;br&gt;&#xA;विविधां लभते सिद्धिं विधीश्वरसमीपगाम् ॥ ४६ ॥&lt;br&gt;&#xA;प्रयागतीर्थे सुस्नातो जनो निगडभञ्जनीम् ॥&lt;br&gt;&#xA;सभाजयित्वा नो जातु निगडैः परिबाध्यते ॥ ४७ ॥&lt;br&gt;&#xA;भौमवारे सदा पूज्या देवीनिगडभञ्जनी ॥&lt;br&gt;&#xA;कृत्वैकभुक्तं भक्त्यात्र बन्दीमोक्षणकाम्यया ॥ ४८ ॥&lt;br&gt;&#xA;संसारबन्धविच्छित्तिमपि यच्छति सार्चिता ॥&lt;br&gt;&#xA;गणना शृङ्खलादीनां का च तस्याः समर्चनात् ॥४९॥&lt;br&gt;&#xA;दूरस्थोपि हि यो बन्धुः सोपि क्षिप्रं समेष्यति ॥&lt;br&gt;&#xA;बन्दी पदजुषां पुंसां श्रद्धया नात्र संशयः ॥ 4.2.70.५० ॥&lt;br&gt;&#xA;किञ्चिन्नियममालम्ब्य यदि सा परिषेविता ॥&lt;br&gt;&#xA;कामान्पूरयति क्षिप्रं काशी सन्देहहारिणी ॥ ५१ ॥&lt;br&gt;&#xA;घनटङ्ककरा देवी भक्तबन्धनभेदिनी ॥&lt;br&gt;&#xA;कं कं न पूरयेत्कामं तीर्थराजसमीपगा ॥ ५२ ॥&lt;br&gt;&#xA;देवी पशुऽपतेः पश्चादमृतेश्वर सन्निधौ ॥&lt;br&gt;&#xA;स्नात्वा चैवामृते कूपे नमनीया प्रयत्नतः ॥ ५३ ॥&lt;br&gt;&#xA;पूजयित्वा नरो भक्त्या देवताममृतेश्वरीम् ॥&lt;br&gt;&#xA;अमृतत्वं भजेदेव तत्पादाम्बुज सेवनात् ॥ ५४ ॥&lt;br&gt;&#xA;धारयन्तीं महामायाममृतस्य कमण्डलुम् ॥&lt;br&gt;&#xA;दक्षिणेऽभयदां वामे ध्यात्वा को नाऽमृतत्वभाक् ॥५५॥&lt;br&gt;&#xA;सिद्धलक्ष्मी जगद्धात्री प्रतीच्याममृतेश्वरात् ॥&lt;br&gt;&#xA;प्रपितामह लिङ्गस्य पुरतः सिद्धिदार्चिता ॥५६॥&lt;br&gt;&#xA;प्रासादं सिद्धलक्ष्म्याश्च विलोक्य कमलाकृतिम् ॥&lt;br&gt;&#xA;लक्ष्मीविलाससञ्ज्ञं च को न लक्ष्मीं समाप्नुयात् ॥५७॥&lt;br&gt;&#xA;ततः कुब्जा जगन्माता नलकूवरलिङ्गतः ॥&lt;br&gt;&#xA;पूजनीया पुरोभागे प्रपितामहपश्चिमे ॥ ५८ ॥&lt;br&gt;&#xA;उपसर्गा न शेषांश्च कुब्जा हरति पूजिता ॥&lt;br&gt;&#xA;तस्मात्कुब्जा प्रयत्नेन पूज्या काश्यां शुभार्थिभिः ॥ ५९ ॥&lt;br&gt;&#xA;कुब्जाम्बरेश्वरं लिङ्गं नलकूबर पश्चिमे ॥&lt;br&gt;&#xA;त्रिलोकसुन्दरी गौरी तत्रार्च्याभीष्टदायिनी ॥ 4.2.70.६० ॥&lt;br&gt;&#xA;त्रिलोकसुन्दरी सिद्धिं दद्यात्त्रैलोक्यसुन्दरीम् ॥&lt;br&gt;&#xA;वैधव्यं नाप्यते क्वापि तस्या देव्याः समर्चनात् ॥ ६१ ॥&lt;br&gt;&#xA;दीप्ता नाम महाशक्तिः साम्बादित्यसमीपगा ॥&lt;br&gt;&#xA;देदीप्यमान लक्ष्मीका जायन्ते तत्समर्चनात् ॥ ६२ ॥&lt;br&gt;&#xA;श्रीकण्ठ सन्निधौ देवी महालक्ष्मीर्जगज्जनिः ॥&lt;br&gt;&#xA;स्नात्वा श्रीकुण्ड तीर्थे तु समर्च्या जगदम्बिका ॥ ६३ ॥&lt;br&gt;&#xA;पितॄन्सन्तर्प्य विधिवत्तीर्थे श्रीकुण्डसञ्ज्ञिते ॥&lt;br&gt;&#xA;दत्त्वा दानानि विधिवन्न लक्ष्म्या परिमुच्यते ॥ ६४ ॥&lt;br&gt;&#xA;लक्ष्मीक्षेत्रं महापीठं साधकस्यैव सिद्धिदम् ॥&lt;br&gt;&#xA;साधकस्तत्र मन्त्रांश्च नरः सिद्धिमवाप्नुयात् ॥ ६५ ॥&lt;br&gt;&#xA;सन्ति पीठन्यनेकानि काश्यां सिद्धिकराण्यपि ॥&lt;br&gt;&#xA;महालक्ष्मीपीठसमं नान्यल्लक्ष्मीकरं परम् ॥ ६६ ॥&lt;br&gt;&#xA;महालक्ष्म्यष्टमीं प्राप्य तत्र यात्रा कृतां नृणाम् ॥&lt;br&gt;&#xA;सम्पूजितेह विधिवत्पद्मा सद्म न मुञ्चति ॥ ६७ ॥&lt;br&gt;&#xA;उत्तरे तु महालक्ष्म्या हयकण्ठीकुठारधृक् ॥&lt;br&gt;&#xA;काशीविघ्रमहावृक्षांश्छिनत्ति प्रतिवासरम् ॥ ६८ ॥&lt;br&gt;&#xA;कौर्मी शक्तिर्महालक्ष्मी दक्षिणे पाशपाणिका ॥&lt;br&gt;&#xA;बध्नाति विघ्नसङ्घातं क्षेत्रस्यास्य प्रतिक्षणम्॥ ६९ ॥&lt;br&gt;&#xA;सा पूजितास्तुता मर्त्यैः क्षेत्रसिद्धिं प्रयच्छति॥&lt;br&gt;&#xA;वायव्यां च शिखी चण्डी क्षेत्ररक्षाकरी परा ॥ 4.2.70.७० ॥&lt;br&gt;&#xA;खादन्ती विघ्नसङ्घातं शिखी शब्दं करोति च ॥&lt;br&gt;&#xA;तस्याः सन्दर्शनात्पुंसां नश्यन्ति व्याधयोखिलाः॥ ७१ ॥&lt;br&gt;&#xA;भीमचण्ड्युत्तरद्वारं सदा रक्षेदतन्द्रिता ॥&lt;br&gt;&#xA;भीमेश्वरस्य पुरतः पाशमुद्गरधारिणीम् ॥ ७२ ॥&lt;br&gt;&#xA;भीमचण्डीं नरो दृष्ट्वा भीमकुण्डे कृतोदकः ॥&lt;br&gt;&#xA;भीमाकृतीन्न वै पश्येद्याम्यान्दूतान्क्वचित्कृती ॥७३॥&lt;br&gt;&#xA;छागवक्त्रेश्वरी देवी दक्षिणे वृषभध्वजात् ॥&lt;br&gt;&#xA;अहर्निशं भक्षयति विघ्नौघतरुपल्लवान्॥ ॥ ७४ ॥&lt;br&gt;&#xA;तस्या देव्याः प्रसादेन काशीवासः प्रलभ्यते ॥&lt;br&gt;&#xA;अतश्छागेश्वरीं देवीं महाष्टम्यां प्रपूजयेत् ॥७५॥&lt;br&gt;&#xA;तालजङ्घेश्वरी देवी तालवृक्षकृतायुधा ॥&lt;br&gt;&#xA;उत्सादयति विघ्नौघानानन्दवन मध्यगान् ॥ ७६ ॥&lt;br&gt;&#xA;सङ्गमेश्वर लिङ्गस्य दक्षिणे विकटाननाम् ॥&lt;br&gt;&#xA;तालजङ्घेश्वरीं नत्वा न विघ्नैरभिभूयते ॥७७॥&lt;br&gt;&#xA;उद्दालकेश्वराल्लिङ्गात्तीर्थं उद्दालकाभिधे ॥&lt;br&gt;&#xA;याम्यां च यमदंष्ट्राख्या चर्वयेद्विघ्नसंहतिम् ॥ ७८ ॥&lt;br&gt;&#xA;प्रणता यमदंष्ट्रायैस्तीर्थेचोद्दालकाभिधे ॥&lt;br&gt;&#xA;कृत्वापि पापसङ्घातं न यमाद्बिभ्यतीहते ॥ ॥ ७९ ॥&lt;br&gt;&#xA;दारुकेश्वर तीर्थे तु दारुकेशसमीपतः ॥&lt;br&gt;&#xA;पातालतालुवदनामाकाशोष्ठीं धराधराम् ॥ 4.2.70.८० ॥&lt;br&gt;&#xA;कपालकर्त्रीं हस्तां च ब्रह्माण्डकवलप्रियाम् ॥&lt;br&gt;&#xA;शुष्कोदरीं स्नायुबद्धां चर्ममुण्डेति विश्रुताम् ॥ ८१ ॥&lt;br&gt;&#xA;क्षेत्रस्य पूर्वदिग्भागं रक्षन्ती विघ्नसङ्घतः ॥&lt;br&gt;&#xA;लसत्सहस्रदोर्दण्डां ज्वलत्केकरवीक्षणाम् ॥ ८२ ॥&lt;br&gt;&#xA;पारावारप्रसृमर हस्त न्यस्तारि मोदकाम् ॥&lt;br&gt;&#xA;द्वीपि कृत्तिपरीधानां कटुकाट्टाट्टहासिनीम् ॥ ८३ ॥&lt;br&gt;&#xA;मृणालनालवत्तीव्रं चर्वन्तीमस्थि पापिनः ॥&lt;br&gt;&#xA;शूलाग्रप्रोत दुर्वृत्त क्षेत्रद्रोहिकलेवराम् ॥ ८४ ॥&lt;br&gt;&#xA;कपालमालाभरणां महाभीषणरूपिणीम् ॥&lt;br&gt;&#xA;चर्ममुण्डां नरो नत्वा क्षेत्रविघ्नैर्न बाध्यते ॥ ८५ ॥&lt;br&gt;&#xA;यथैव चर्ममुण्डैषा महारुण्डापि तादृशी॥&lt;br&gt;&#xA;एतावानेव भेदोस्या रुण्डस्रग्भूषणात्वियम् ॥ ८६ ॥&lt;br&gt;&#xA;क्षेत्ररक्षां प्रकुरुत उभेदेव्यौ महाबले ॥&lt;br&gt;&#xA;हसन्त्यौ करतालीभिरन्योन्यं दोः प्रसारणात् ॥८७॥&lt;br&gt;&#xA;हयग्रीवेश्वरे तीर्थे लोलार्कादुत्तरे सदा ॥&lt;br&gt;&#xA;महारुण्डा प्रचण्डास्या तिष्ठते भक्तविघ्नहृत् ॥८८॥&lt;br&gt;&#xA;चर्ममुण्डा महारुण्डा कथिते ये तु देवते ॥&lt;br&gt;&#xA;तयोरन्तरतस्तिष्ठेच्चामुण्डा मुण्डरूपिणी ॥ ८९ ॥&lt;br&gt;&#xA;एतास्तिस्रः प्रयत्नेन पूज्याः क्षेत्रनिवासिभिः ॥&lt;br&gt;&#xA;धनधान्यप्रदाश्चैताः पुत्रपौत्रप्रदा इमाः ॥ 4.2.70.९० ॥&lt;br&gt;&#xA;उपसर्गानमूर्घ्नन्ति दद्युर्नैःश्रेयसीं श्रियम् ॥&lt;br&gt;&#xA;स्मृता दृष्टा न ताः स्पृष्टाः पूजिताः श्रद्धया नरैः ॥ ९१ ॥&lt;br&gt;&#xA;महारुण्डा प्रतीच्यां च देवी स्वप्नेश्वरी शुभा ॥&lt;br&gt;&#xA;भविष्यं कथयेत्स्वप्ने भक्तस्याग्रे शुभाशुभम् ॥ ९२ ॥&lt;br&gt;&#xA;तत्र स्वप्नेश्वरं लिङ्गं देवीं स्वप्नेश्वरीं तथा॥&lt;br&gt;&#xA;स्नात्वासिसङ्गमे पुण्ये यस्मिन्कस्मिंस्तिथावपि ॥ ९३ ॥&lt;br&gt;&#xA;उपोषणपरो धीमान्नारीवा पुरुषोपि वा ॥&lt;br&gt;&#xA;सम्पूज्य स्थण्डिलशयः स्वप्ने भावि विलोकयेत् ॥९४॥&lt;br&gt;&#xA;अद्यापि प्रत्ययस्तत्र कार्य एष विजानता ॥&lt;br&gt;&#xA;भूतं भावि भवत्सर्वं वदेत्स्वप्नेश्वरी निशि॥९५॥&lt;br&gt;&#xA;अष्टम्यां च चतुर्दश्यां नवम्यां निशि वा दिवा॥&lt;br&gt;&#xA;प्रयत्नतः समर्च्या सा काश्यां ज्ञानार्थिभिर्नरैः ॥ ९६ ॥&lt;br&gt;&#xA;स्वप्नेश्वर्याश्च वारुण्यां दुर्गादेवी व्यवस्थिता ॥&lt;br&gt;&#xA;क्षेत्रस्य दक्षिणं भागं सा सदैवाभिरक्षति ॥ ९७ ॥&lt;br&gt;&#xA;इति श्रीस्कादे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे देवताधिष्ठानन्नाम सप्ततितमोऽध्यायः ॥ ७० ॥&lt;/p&gt;</description>
    </item>
    <item>
      <title>०७१ दुर्गपराक्रमः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/071_durgaparAkramaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/071_durgaparAkramaH/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;कथं दुर्गेति वै नाम देव्या जातम्मुमासुत ॥&lt;br&gt;&#xA;कथं च काश्यां सा सेव्या समाचक्ष्वेति मामिह ॥ १॥ ॥&lt;br&gt;&#xA;स्कन्द उवाच ॥ ॥&lt;br&gt;&#xA;कथयामि महाबुद्धे यथा कलशसम्भव ॥&lt;br&gt;&#xA;दुर्गा नामाभवद्देव्या यथा सेव्या च साधकैः ॥ २ ॥&lt;br&gt;&#xA;दुर्गो नाम मदादैत्यो रुरु दैत्याङ्गजोभवत्॥&lt;br&gt;&#xA;यश्च तप्त्वा तपस्तीव्रं पुम्भ्योजेयत्वमाप्तवान् ॥ ३ ॥&lt;br&gt;&#xA;ततस्तेनाखिला लोका भूर्भुवःस्वर्मुखा अपि ॥&lt;br&gt;&#xA;स्वसात्कृता विनिर्जित्य रणे स्वभुजसारतः ॥ ४ ॥&lt;br&gt;&#xA;स्वयमिन्द्रः स्वयं वायुः स्वयं चन्द्रः स्वयं यमः ॥&lt;br&gt;&#xA;स्वयमग्निः स्वयं पाशी धनदोभूत्स्वयं बली ॥ ५ ॥&lt;br&gt;&#xA;स्वयमीशानरुद्रार्क वसूनां पदमाददे ॥&lt;br&gt;&#xA;तत्साध्वसाद्विमुक्तानि तपांस्यति तपस्विभिः॥६ ॥&lt;br&gt;&#xA;न वेदाध्ययनं चक्रुर्ब्राह्मणास्तद्भयादिताः ॥&lt;br&gt;&#xA;यज्ञवाटा विनिर्ध्वस्तास्तद्भटैरतिदुःसहैः ॥ ७ ॥&lt;br&gt;&#xA;विध्वस्ता बहुशः साध्व्यस्तैरमार्गकृतास्पदैः ॥&lt;br&gt;&#xA;प्रसभं च परस्वानि अपहृत्य दुरासदाः ॥ ८ ॥&lt;br&gt;&#xA;अभोक्षिषुर्दुराचाराः क्रूरकर्मपरिग्रहाः ॥&lt;br&gt;&#xA;नद्यो विमार्गगा आसञ्ज्वलन्ति न तथाग्नयः॥९॥&lt;br&gt;&#xA;ज्योतींषि न प्रदीप्यन्ति तद्भयाकुलितान्यहो ॥&lt;br&gt;&#xA;दिग्वधूवसनन्यासन्विच्छायानि समन्ततः ॥ 4.2.71.१० ॥&lt;br&gt;&#xA;धर्मक्रियाविलुप्ताश्च प्रवृत्ताः सुकृतेतराः ॥&lt;br&gt;&#xA;त एव जलदीभूय ववृषुर्निज लीलया ॥ ११ ॥&lt;br&gt;&#xA;सस्यानि तद्भयात्सूते त्वनुप्तापि वसुन्धरा॥&lt;br&gt;&#xA;सदैव फलिनो जातास्तरवोप्यवकेशिनः ॥१२॥&lt;br&gt;&#xA;बन्दीकृताः सुरर्षीणां पत्न्यस्तेनातिदर्पिणा ॥&lt;br&gt;&#xA;दिवौकसः कृतास्तेन समस्ताः काननौकसः ॥ १३ ॥&lt;br&gt;&#xA;मर्त्या अमर्त्यान्स्वगृहं प्राप्तानपि भयार्दिताः ॥&lt;br&gt;&#xA;अपि सम्भाषमात्रेण नार्च्चयन्ति विपज्जुषः ॥ १४ ॥ ॥&lt;br&gt;&#xA;स्कन्द उवाच ॥&lt;br&gt;&#xA;न कौलीन्यं न सद्वृत्तं महत्त्वाय प्रकल्पते ॥&lt;br&gt;&#xA;एकमेव पदं श्रेयः पदभ्रंशो हि लाघवम् ॥ १५ ॥&lt;br&gt;&#xA;विपद्यपि हि ते धन्या न ये दैन्यप्रणोदिताः ॥&lt;br&gt;&#xA;धनैर्मलिनचित्तानामालभन्तेङ्गणं क्वचित् ॥ १६ ॥&lt;br&gt;&#xA;पञ्चत्वमेव हि वरं लोके लाघववर्ज्जितम् ॥&lt;br&gt;&#xA;नामरत्वमपि श्रेयो लाघवेन समन्वितम् ॥ १७ ॥&lt;br&gt;&#xA;त एव लोके जीवन्ति पुण्यभाजस्त एव वै ॥&lt;br&gt;&#xA;विपद्यपि न गाम्भीर्यं यच्चेतोब्धिः परित्यजेत् ॥ १८ ॥&lt;br&gt;&#xA;कदाचित्सम्पदुदयः कदाचिद्विपदुद्गमः ॥&lt;br&gt;&#xA;दैवाद्द्वयमपि प्राप्य धीरो धैर्यं न हापयेत् ॥ १९ ॥&lt;br&gt;&#xA;उदयानुदयौ प्राज्ञैर्द्रष्टव्यौ पुष्पवन्तयोः ॥&lt;br&gt;&#xA;सदैकरूपताऽत्याज्या हर्षाहर्षौ ततोऽध्रुवौ ॥ 4.2.71.२० ॥&lt;br&gt;&#xA;यस्त्वापदं समासाद्य दैन्यग्रस्तो विपद्यते ॥&lt;br&gt;&#xA;तस्य लोकद्वयं नष्टं तस्माद्दैन्यं विवर्जयेत् ॥ २१ ॥&lt;br&gt;&#xA;आपद्यपि हि ये धीरा इह लोके परत्र च ॥&lt;br&gt;&#xA;न तान्पुनः स्पृशेदापत्तद्धैर्येणावधीरिता ॥ २२ ॥&lt;br&gt;&#xA;भ्रष्टराज्याश्च विबुधा महेशं शरणं गताः ॥&lt;br&gt;&#xA;सर्वज्ञेन ततो देवीप्रेरिताऽसुरमर्दने ॥२३॥&lt;br&gt;&#xA;माहेश्वरीं समासाद्य भवान्याज्ञां प्रहृष्टवत् ॥&lt;br&gt;&#xA;अमर्त्यायाऽभयं दत्त्वा समरायोपचक्रमे ॥२४॥&lt;br&gt;&#xA;कालरात्रीं समाहूय कान्त्या त्रैलोक्यसुन्दरीम् ॥&lt;br&gt;&#xA;प्रेषयामास रुद्राणी तमाह्वातुं सुरद्रुहम् ॥ २५ ॥&lt;br&gt;&#xA;कालरात्री समासाद्य तं दैत्यं दुष्टचेष्टितम् ॥&lt;br&gt;&#xA;उवाच दैत्याधिपते त्यज त्रैलोक्यसम्पदम् ॥ २६ ॥&lt;br&gt;&#xA;त्रिलोकीं लभतामिन्द्रस्त्वं तु याहि रसातलम् ॥&lt;br&gt;&#xA;प्रवर्तन्तां क्रियाः सर्वा वेदोक्ता वेदवादिनाम् ॥ २७ ॥&lt;br&gt;&#xA;अथ चेद्गर्वलेशोऽस्ति तदायाहि समाजये ॥&lt;br&gt;&#xA;अथवा जीविताकाङ्क्षी तदिन्द्रं शरणं व्रज ॥ २८ ॥&lt;br&gt;&#xA;इति वक्तुं महादेव्या महामङ्गलरूपया ॥&lt;br&gt;&#xA;त्वदन्तिके प्रेषिताहं मृत्युस्ते तदुपेक्षया ॥२९॥&lt;br&gt;&#xA;अतो यदुचितं कर्तुं तद्विधेहि महासुर ॥&lt;br&gt;&#xA;परं हितं चेच्छृणुयाज्जीवग्राहं ततो व्रज ॥ 4.2.71.३० ॥&lt;br&gt;&#xA;इत्याकर्ण्य वचो देव्या महाकाल्याः स दैत्यराट् ॥&lt;br&gt;&#xA;प्रजज्वाल तदा क्रोधाद्गृह्यतां गृह्यतामियम् ॥ ३१ ॥&lt;br&gt;&#xA;त्रैलोक्यमोहिनी ह्येषा प्राप्ता मद्भाग्यगौरवैः ॥&lt;br&gt;&#xA;त्रैलोक्यराज्यसम्पत्ति वल्ल्याः फलमिदं महत् ॥ ३२ ॥&lt;br&gt;&#xA;एतदर्थं हि देवर्षि नृपा बन्दी कृता मया ॥&lt;br&gt;&#xA;अनायासेन मे प्राप्ता गृहमेषा शुभोदयात् ॥ ३३ ॥&lt;br&gt;&#xA;अवश्यं यस्य योग्यं यत्तत्तस्येहोपतिष्ठते ॥&lt;br&gt;&#xA;अरण्ये वा गृहे वापि यतो भाग्यस्य गौरवात् ॥ ३४ ॥&lt;br&gt;&#xA;अन्तःपुरचरा एतां नयन्त्वन्तःपुरं महत् ॥&lt;br&gt;&#xA;अनया सदलं कृत्या मम राष्ट्रमलङ्कृतम् ॥ ३५ ॥&lt;br&gt;&#xA;अहो महोदयश्चाद्य जातो मम महामते ॥&lt;br&gt;&#xA;केवलं न ममैकस्य सर्वदैत्यान्वयस्य च ॥ ३६ ॥&lt;br&gt;&#xA;नृत्यन्तु पितरश्चाद्य मोदन्तां बान्धवाः सुखम् ॥&lt;br&gt;&#xA;मृत्युः कालोंऽतको देवाः प्राप्नुवन्त्वद्य मे भयम् ॥ ३७ ॥&lt;br&gt;&#xA;इति यावत्समायातास्तां नेतुं सौविदल्लकाः ॥&lt;br&gt;&#xA;तावत्तया कालरात्र्या प्रत्युक्तो दैत्यपुङ्गवः॥ ॥ ३८ ॥ ॥&lt;br&gt;&#xA;कालरात्र्युवाच ॥ ॥&lt;br&gt;&#xA;दैत्यराज महाप्राज्ञ नैतद्युक्तं भवादृशाम् ॥&lt;br&gt;&#xA;वयं दूत्यः परवशा राजनीतिविदुत्तम ॥ ३९ ॥&lt;br&gt;&#xA;अल्पोपि दूतसम्बाधां न विदध्यात्कदाचन ॥&lt;br&gt;&#xA;किं पुनर्ये भवादृक्षा महान्तो बलिनोऽधिपाः ॥ 4.2.71.४० ॥&lt;br&gt;&#xA;दूतीषु कोनुरागोयं महाराजाल्पिकास्विह ॥&lt;br&gt;&#xA;अनायासेन च वयमायास्यामस्तदागमात् ॥ ४१ ॥&lt;br&gt;&#xA;विजित्य समरे तां तु स्वामिनीं मम दैत्यप ॥&lt;br&gt;&#xA;मादृशीनां सहस्रणि परिभुङ्क्ष्व यथेच्छया ॥४२॥&lt;br&gt;&#xA;अद्यैव ते महासौख्यं भावितस्याविलोकनात्॥&lt;br&gt;&#xA;बान्धवानां सुखं तेद्य भविता सह पूर्वजैः ॥ ४३ ॥&lt;br&gt;&#xA;सम्पत्स्यन्तेऽद्य ते कामाः सर्वे ये चिरचिन्तिताः ॥&lt;br&gt;&#xA;अबला सा च मुग्धा च तस्यास्त्राता न कश्चन ॥ ४४ ॥&lt;br&gt;&#xA;सर्वरूपमयी चैव तां भवान्द्रष्टुमर्हति ॥&lt;br&gt;&#xA;अहं हि दर्शयिष्यामि यत्र साऽस्ति जगत्खनिः ॥ ४५ ॥&lt;br&gt;&#xA;धृतायामपि चैकस्यां कस्ते कामो भविष्यति ॥&lt;br&gt;&#xA;अहं ते सन्निधिं नैव त्यक्ष्याम्यद्य दिनावधि ॥ ४६ ॥&lt;br&gt;&#xA;ततो निवारयैतान्मामादित्सून्सौविदल्लकान् ॥&lt;br&gt;&#xA;इति श्रुत्वा वचस्तस्याः स कामक्रोधमोहितः ॥ ४७ ॥&lt;br&gt;&#xA;तामेव बह्वमंस्तैकां दूतीं मृत्योरिवासुरः ॥&lt;br&gt;&#xA;शुद्धान्तरक्षिणश्चैतां शुद्धां तं प्रापयन्त्वरम् ॥ ४८ ॥&lt;br&gt;&#xA;इति तेन समादिष्टाः सर्वे वर्पवरा मुने ॥&lt;br&gt;&#xA;तां धर्तुमुद्यमं चक्रुर्बलेन बलवत्तराः ॥ ४९ ॥&lt;br&gt;&#xA;सा तान्भस्मीचकाराशु हुङ्कारजनिताग्निना ॥&lt;br&gt;&#xA;ततो दैत्यपतिः क्रुद्धो दृष्ट्वा तान्भस्मसात्कृतान् ॥ 4.2.71.५० ॥&lt;br&gt;&#xA;क्षणेनैव तया दूत्या दैत्त्यास्त्र्ययुतसम्मितान् ॥&lt;br&gt;&#xA;दृशा व्यापारयामास दुर्धरं दुर्मुखं खरम् ॥ ५१ ॥&lt;br&gt;&#xA;सीरपाणिं पाशपाणिं सुरेन्द्रदमनं हनुम् ॥&lt;br&gt;&#xA;यज्ञारिं खङ्गलोमानमुग्रास्यं देवकम्पनम् ॥ ॥ ५२ ॥&lt;br&gt;&#xA;बद्ध्वा पाशैरिमां दुष्टामानयन्त्वाशु दानवाः ॥&lt;br&gt;&#xA;विध्वस्तकेशवेशां च विस्त्रस्ताम्बरभूषणाम् ॥ ५३ ॥&lt;br&gt;&#xA;इति दैत्याधिपादेशाद्दुर्धरप्रमुखास्ततः ॥&lt;br&gt;&#xA;पाशासिमुद्गरधरास्तामादातुं कृतोद्यमाः ॥ ५४ ॥&lt;br&gt;&#xA;गिरीन्द्रगुरुवर्ष्माणः शस्त्रास्त्रोद्यतपाणयः ॥&lt;br&gt;&#xA;दिगन्तं ते परिप्राप्तास्तदुच्छ्वासानिलाहताः ॥ ५५ ॥&lt;br&gt;&#xA;तेषूड्डीनेषु दैत्येषु शतकोटिमितेषु च ॥&lt;br&gt;&#xA;निर्जगाम ततः सा तु कालरात्रिर्नभोध्वगा ॥ ५६ ॥&lt;br&gt;&#xA;ततस्तां तु विनिर्यान्तीमनुजग्मुर्महासुराः॥&lt;br&gt;&#xA;कोटिकोटिसहस्राणि पूरयित्वा तु रोदसी ॥ ५७ ॥&lt;br&gt;&#xA;दुर्गोनाम महादैत्यः शतकोटि रथावृतः ॥&lt;br&gt;&#xA;गजानामर्बुदशतद्वयेनपारिवारितः ॥ ५८ ॥&lt;br&gt;&#xA;कोट्यर्बुदेन सहितो हयानां वातरंहसाम् ॥&lt;br&gt;&#xA;पदातिभिरसङ्ख्यातैः पच्चूर्णितशिलोच्चयैः ॥ ५९ ॥&lt;br&gt;&#xA;उदायुधैर्महाभीमैःकृतत्रिजगतीभयैः ॥&lt;br&gt;&#xA;समेतः स महादैत्यो दुर्गः क्रुद्धो विनिर्ययौ ॥ 4.2.71.६० ॥&lt;br&gt;&#xA;अथ दृष्ट्वा महादेवी विन्ध्याचलकृतालयाम् ॥&lt;br&gt;&#xA;आगत्य कालरात्र्यां च निवेदित तदागसम् ॥ ६१ ॥&lt;br&gt;&#xA;महाभुजसहस्राढयां महातेजोभिबृंहिताम् ॥&lt;br&gt;&#xA;तत्तद्घोरप्रहरणां रणकौतुकसादराम् ॥ ६२ ॥&lt;br&gt;&#xA;प्रौद्यच्चन्द्रसहस्रांशु निर्मार्जित शुभाननाम् ॥&lt;br&gt;&#xA;लावण्यवार्धि निर्गच्छच्चञ्चच्चन्द्रैकचन्द्रिकाम् ॥ ६३ ॥&lt;br&gt;&#xA;महामाणिक्यनिचय रोचिःखचितविग्रहाम् ॥&lt;br&gt;&#xA;त्रैलोक्यरम्यनगरी सुप्रकाशप्रदीपिकाम् ॥६४॥&lt;br&gt;&#xA;हरनेत्राग्निनिर्दग्ध कामजीवातुवीरुधम् ॥&lt;br&gt;&#xA;लसत्सौन्दर्यसम्भार जगन्मोहमहौषधिम् ॥ ६५ ॥&lt;br&gt;&#xA;विषमेषु शरैर्भिन्नहृदयो दैत्यपुङ्गवः ॥&lt;br&gt;&#xA;आदिष्टवान्महासैन्यनायकानुप्रशासनः ॥ ६६ ॥&lt;br&gt;&#xA;अयि जम्भ महाजम्भ कुजम्भ विकटानन ॥&lt;br&gt;&#xA;लम्बोदर महाकाय महादंष्ट्र महाहनो ॥ ६७ ॥&lt;br&gt;&#xA;पिङ्गाक्ष महिषग्रीव महोग्रात्युग्रविग्रह ॥&lt;br&gt;&#xA;क्रूराक्ष क्रोधनाक्रन्द सङ्क्रन्दन महाभय ॥ ६८ ॥&lt;br&gt;&#xA;जितान्तक महाबाहो महावक्त्र महीधर ॥&lt;br&gt;&#xA;दुन्दुभे दुन्दुभिरव महादुन्दुभिनासिक ॥ ६९ ॥&lt;br&gt;&#xA;उग्रास्य दीर्घदशनमेवकेश वृकानन ॥&lt;br&gt;&#xA;सिंहास्य सूकरमुख शिवाराव महोत्कट ॥ 4.2.71.७० ॥&lt;br&gt;&#xA;शुकतुण्ड प्रचण्डास्य भीमाक्ष क्षुदमानस ॥&lt;br&gt;&#xA;उलूकनेत्र कङ्कास्य काकतुण्ड करालवाक् ॥७१॥&lt;br&gt;&#xA;दीर्घग्रीव महाजङ्घ क्रमेलक शिरोधर ॥&lt;br&gt;&#xA;रक्तबिन्दो जपानेत्र विद्युज्जिह्वाग्नितापन ॥ ७२ ॥&lt;br&gt;&#xA;धूम्राक्ष धूमनिःश्वास चण्डचण्डांशुतापन ॥&lt;br&gt;&#xA;महाभीषणमुख्याश्च शृण्वन्त्वाज्ञां ममादरात् ॥ ७३ ॥&lt;br&gt;&#xA;भवत्स्वेतेषु चान्येषु एतां विन्ध्यवासिनीम्॥&lt;br&gt;&#xA;धृत्यानेष्यति बुद्ध्या वा बलेनापि च्छलेन वा ॥७४॥&lt;br&gt;&#xA;तस्याहमिन्द्रपदवीमद्य दास्याम्यसंशयम्॥&lt;br&gt;&#xA;दृष्ट्वैतां सुन्दरीमद्य मनो मे व्याकुलं भवेत् ॥ ७२॥&lt;br&gt;&#xA;यान्तु क्षिप्रं नयावन्मे पञ्चेषु शरपीडितम् ॥&lt;br&gt;&#xA;मनोविह्वलतां गच्छेदेतत्प्राप्तेरभावतः ॥७६॥&lt;br&gt;&#xA;इत्याकर्ण्य वचस्तस्य दुर्गस्य दनुजेशितुः ॥&lt;br&gt;&#xA;प्रोचुः सर्वे तदा दैत्याः प्रबद्धकरसम्पुटाः ॥ ७७ ॥&lt;br&gt;&#xA;अवधेहि महाराज किमेतत्कर्मदुष्करम् ॥&lt;br&gt;&#xA;अनाथायास्तथैकस्या अबलया विशेषतः ॥ ७८॥&lt;br&gt;&#xA;अस्या आनयने कोयं महायत्नविधिः प्रभो ॥&lt;br&gt;&#xA;कोऽस्मान्प्रलयकालाग्निमहाज्वालावलीसमान् ॥ ७९ ॥&lt;br&gt;&#xA;सहेत त्रिषु लोकेषु त्वत्प्रसादात्कृतोद्यमान् ॥&lt;br&gt;&#xA;यद्यादेशो भवेदद्य तदेन्द्रं स मरुद्गणम् ॥ 4.2.71.८० ॥&lt;br&gt;&#xA;सान्तःपुरं समानीय क्षिप्नुमस्त्वत्पदाग्रतः ॥&lt;br&gt;&#xA;भूर्भुवःस्वरिदं सर्वं त्वदाज्ञावशवर्तितम् ॥ ८१ ॥&lt;br&gt;&#xA;महर्जनस्तपःसत्यलोकास्त्वदधिकारिणः ॥&lt;br&gt;&#xA;तत्राप्यसाध्यं नास्माकं त्वन्निदेशान्महासुर ॥ ८२ ॥&lt;br&gt;&#xA;वैकुण्ठनायको नित्यं त्वदाज्ञापरिपालकः ॥&lt;br&gt;&#xA;यानि रम्याणि रत्नानि तानि सम्प्रेषयन्मुदा ॥८३॥&lt;br&gt;&#xA;अस्माभिरेव सन्त्यक्तः कैलासाधिपतिः स वै ॥&lt;br&gt;&#xA;विपाशी चातिनिःस्वत्वाद्भस्मकृत्त्यहिभूषणः॥ ८४ ॥&lt;br&gt;&#xA;अर्धाङ्गेनास्मद्भयतो योषिदेका निगूहिता ॥&lt;br&gt;&#xA;तस्य ग्रामेपि सकले द्वितीयो न चतुष्पदः ॥ ८५ ॥&lt;br&gt;&#xA;एकोऽजरद्गवः सोपि नान्यस्मात्परिजीवति ॥&lt;br&gt;&#xA;श्मशानवासिनः सर्वे सर्वे कौपीनवाससः ॥८६॥&lt;br&gt;&#xA;सर्वे विभूतिधवला सर्वेप्येक कपर्द्दिनः ॥&lt;br&gt;&#xA;समस्ते नगरे तस्य वसन्त्येवंविधा गणाः॥८७॥&lt;br&gt;&#xA;तेषां गणानां किं कुर्मो दरिद्राणां वयं विभो ॥&lt;br&gt;&#xA;समुद्रा रत्नसम्भारं प्रत्यहं प्रेषयन्ति च ॥ ८८ ॥&lt;br&gt;&#xA;नागा वराकाश्चास्माकं सायंसायं स्वयं प्रभो ॥&lt;br&gt;&#xA;प्रदीपयन्ति सततं फणा रत्नप्रदीपकान् ॥ ८९ ॥&lt;br&gt;&#xA;कल्पद्रुमः कामगवी चिन्तामणिगणा बहु ॥&lt;br&gt;&#xA;तव प्रसादादस्माकमपि तिष्ठन्ति वेश्मसु ॥ 4.2.71.९० ॥&lt;br&gt;&#xA;वायुर्व्यजनतां यातस्त्वां सेवेत प्रयत्नतः ॥&lt;br&gt;&#xA;स्वच्छान्यम्बूनि वरुणः प्रत्यहं पूरयत्यहो ॥ ९१ ॥&lt;br&gt;&#xA;वासांसि क्षालयेदग्निश्चन्द्रश्छत्रधरः स्वयम् ॥&lt;br&gt;&#xA;सूर्यः प्रकाशयेन्नित्यं क्रीडावाप्यम्बुजानि च ॥९२॥&lt;br&gt;&#xA;कस्त्वत्प्रसादं नेक्षेत मर्त्यामर्त्योरगेषु च ॥&lt;br&gt;&#xA;सर्वे त्वामुपजीवन्ति सुराऽसुरखगादयः ॥ ॥ ९३ ॥&lt;br&gt;&#xA;पश्य नः पौरुषं राजन्नानयामो बलादिमाम्॥&lt;br&gt;&#xA;इत्युक्त्वा युगपत्सर्वे क्षुब्धास्तोयधयो यथा ॥९४॥&lt;br&gt;&#xA;संवर्तकालमासाद्य प्लावितुं जगतीमिमाम्॥&lt;br&gt;&#xA;रणतूर्य निनादश्च समुत्तस्थौ समन्ततः ॥ ९५ ॥&lt;br&gt;&#xA;रोमाञ्चिता यच्छ्रवणात्कातरा अप्यकातराः ॥&lt;br&gt;&#xA;ततो देवा भयत्रस्ताश्चकम्पे च वसुन्धरा ॥ ९६ ॥&lt;br&gt;&#xA;क्षुब्धा अम्बुधयः सर्वे पेतुर्नक्षत्रमालिकाः ॥&lt;br&gt;&#xA;रोदसीमण्डलं व्याप्तं तेन तूर्यरवेण वै ॥ ९७ ॥&lt;br&gt;&#xA;ततो भगवती देवी स्वशरीरसमुद्भवाः ॥&lt;br&gt;&#xA;शक्तीरुत्पादयामास शतशोऽथ सहस्रशः ॥९८॥&lt;br&gt;&#xA;ताभिः शक्तिभिरेतेषां बलिनां दितिजन्मनाम् ॥&lt;br&gt;&#xA;प्रत्येकं परितो रुद्ध उद्वेलः सैन्यसागरः ॥ ९९ ॥&lt;br&gt;&#xA;शस्त्रास्त्राणि महादैत्यैर्यान्युत्सृष्टानि सङ्गरे॥&lt;br&gt;&#xA;ताभिः शक्तिभिरुग्राणि तृणीकृत्योज्झितान्यरम् ॥ 4.2.71.१०० ॥&lt;br&gt;&#xA;ततोतिकोपपूर्णास्ते जम्भमुख्याः सुरारयः ॥&lt;br&gt;&#xA;असि चक्र भुशुण्डीभिर्गदामुद्गरतोमरैः ॥ १ ॥&lt;br&gt;&#xA;भिन्दिपालैश्च परिघैः कुन्तैः शल्यैश्च शक्तिभिः ॥&lt;br&gt;&#xA;अर्धचन्द्रैः क्षुरप्रैश्च नाराचैश्च शिलीमुखैः ॥ २ ॥&lt;br&gt;&#xA;महाभल्लैः परशुभिर्भिन्दुरैर्मर्मभेदिभिः ॥&lt;br&gt;&#xA;वृक्षोपलमहावर्षैर्ववृषुर्जलदा इव ॥ ३ ॥&lt;br&gt;&#xA;अथ सा विन्ध्यनिलया महामाया महेश्वरी ॥&lt;br&gt;&#xA;आदायोद्दण्डकोदण्डं वायव्यास्त्रेण हेलया ॥ ४ ॥&lt;br&gt;&#xA;दैत्यास्त्रशस्त्रजालानि परिचिक्षेप दूरतः ॥&lt;br&gt;&#xA;ततो महासुरो दुर्गो वीक्ष्य सैन्यं निरायुधम् ॥ ५ ॥&lt;br&gt;&#xA;ज्वलन्तीं शक्तिमादाय तां देवीं प्रति सोऽक्षिपत् ॥&lt;br&gt;&#xA;तां तु शक्तिं समायान्तीं महावेगवतीं रणे ॥ ६ ॥&lt;br&gt;&#xA;निजचापविनिर्मुक्तैर्बाणैश्चूर्णी चकार सा ॥&lt;br&gt;&#xA;भग्नां शक्तिं समालोक्य ततो दुर्गो महासुरः ॥ ७ ॥&lt;br&gt;&#xA;चक्रं च प्रेषयामास दैत्यचक्रातिहर्षदम् ॥&lt;br&gt;&#xA;तच्च देव्या शरशतैरन्तरैवाणुवत्कृतम् ॥ ८ ॥&lt;br&gt;&#xA;ततः शार्ङ्गं समादाय धनुः शक्रधनुर्यथा ॥&lt;br&gt;&#xA;हृदि विव्याध बाणेन तां देवीममरार्दनः ॥ ९ ॥&lt;br&gt;&#xA;स च बाणस्तया देव्या निज बाणैर्महाजवैः ॥&lt;br&gt;&#xA;निवारितोपि वेगेन तां देवीमभ्यगान्मुने ॥ 4.2.71.११० ॥&lt;br&gt;&#xA;ततः कोदण्डदण्डेन आषुगेन तमाशुगम् ॥&lt;br&gt;&#xA;हत्वा निवारयामास कालदण्डमिवापरम् ॥ ११ ॥&lt;br&gt;&#xA;तस्मिन्विमुखतां याते मार्गणे दुर्गमासुरः ॥&lt;br&gt;&#xA;क्रुद्धः शूलं समादाय संवर्तानलसुप्रभम् ॥ १२ ॥&lt;br&gt;&#xA;महावेगन चिक्षेप तां देवीमभि दैत्यपः ॥&lt;br&gt;&#xA;परापतच्च तच्छूलं निजशूलेन चण्डिका ॥ १३ ॥&lt;br&gt;&#xA;अन्तरैव प्रचिच्छेद सह दैत्यजयाशया ॥&lt;br&gt;&#xA;तस्मिन्नपि महाशूले देवीशूलावहेलिते ॥ १४ ॥&lt;br&gt;&#xA;गदामादाय दैत्येन्द्रः सहसाभिपपात ह ॥&lt;br&gt;&#xA;आजघान च तं देवीं भुजमूले महाबलः ॥ १५ ॥&lt;br&gt;&#xA;सापि देवी भुजं प्राप्य गिरीन्द्रशिखराकृतिः ॥&lt;br&gt;&#xA;गदाशुपरिपुस्फोट शतधा च सहस्रधा ॥ १६ ॥&lt;br&gt;&#xA;तदा देव्या स दैत्येन्द्रो वामपादतलेन हि ॥&lt;br&gt;&#xA;आताडितः पपातोर्व्यां हृदि गाढं प्रपीडितः ॥१७॥&lt;br&gt;&#xA;तत्क्षणादेव दैत्येन्द्रः पतित्वा पुनरुत्थितः ॥&lt;br&gt;&#xA;बभूव सहसा दृश्यो दीपो वातहतो यथा ॥ १८ ॥&lt;br&gt;&#xA;तावञ्जगज्जनन्याताः प्रेरिता निज शक्तयः ॥&lt;br&gt;&#xA;विचेरुर्दैत्यसैन्येषु संवर्ते मृत्युसैन्यवत् ॥ ११९ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे दुर्गपराक्रमो नामैकसप्ततितमोऽध्यायः ॥ ७१ ॥&lt;/p&gt;</description>
    </item>
    <item>
      <title>०७२ दुर्गाविजयः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/072_durgAvijayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/072_durgAvijayaH/</guid>
      <description>&lt;p&gt;॥ अगस्त्य उवाच ॥&lt;br&gt;&#xA;पार्वतीहृदयानन्द स्कन्द सर्वज्ञनन्दन ॥&lt;br&gt;&#xA;काः कास्तु शक्तयस्ता वै तासां नामानि मे वद ॥१॥ ॥&lt;br&gt;&#xA;स्कन्द उवाच ॥ ॥&lt;br&gt;&#xA;तासां परमशक्तीनामुमावयवसम्भुवाम् ॥&lt;br&gt;&#xA;आख्याम्याख्यां शृणु मुने कुम्भसम्भव तत्त्वतः ॥ २ ॥&lt;br&gt;&#xA;त्रैलोक्यविजया तारा क्षमा त्रैलोक्यसुन्दरी ॥&lt;br&gt;&#xA;त्रिपुरा त्रिजगन्माता भीमा त्रिपुरभैरवी ॥ ३ ॥&lt;br&gt;&#xA;कामाख्या कमलाक्षी च धृतिस्त्रिपुरतापनी ॥&lt;br&gt;&#xA;जया जयन्ती विजया जलेशी चापराजिता ।४॥&lt;br&gt;&#xA;शङ्खिनी गजवक्त्रा च महिषघ्नी रणप्रिया ॥&lt;br&gt;&#xA;शुभानन्दा कोटराक्षी विद्युज्जिह्वा शिवारवा ॥ ५ ॥&lt;br&gt;&#xA;त्रिनेत्रा च त्रिवक्त्रा च त्रिपदा सर्वमङ्गला ॥&lt;br&gt;&#xA;हुङ्कारहेतिस्तालेशी सर्पास्या सर्वसुन्दरी ॥ ६ ॥&lt;br&gt;&#xA;सिद्धिर्बुद्धिः स्वधा स्वाहा महानिद्रा शराशना ॥&lt;br&gt;&#xA;पाशपाणिः खरमुखी वज्रतारा षडानना॥ ७ ॥&lt;br&gt;&#xA;मयूरवदना काकी शुकी भासी गरुत्मती ॥&lt;br&gt;&#xA;पद्मावती पद्मकेशी पद्मास्या पद्मवासिनी ॥ ८ ॥&lt;br&gt;&#xA;अक्षरा त्र्यक्षरा तन्तुः प्रणवेशी स्वरात्मिका ॥&lt;br&gt;&#xA;त्रिवर्गा गर्वरहिता अजपा जपहारिणी ॥ ९ ॥&lt;br&gt;&#xA;जपसिद्धिस्तपःसिद्धिर्योगसिद्धिः परामृता ॥&lt;br&gt;&#xA;मैत्रीकृन्मित्रनेत्रा च रक्षोघ्नी दैत्यतापनी ॥ 4.2.72.१० ॥&lt;br&gt;&#xA;स्तम्भनी मोहनीमाया बहुमाया बलोत्कटा ॥&lt;br&gt;&#xA;उच्चाटनी महोल्कास्या दनुजेन्द्रक्षयङ्करी ॥११॥&lt;br&gt;&#xA;क्षेमकरी सिद्धिकरी छिन्नमस्ता शुभानना ॥&lt;br&gt;&#xA;शाकम्भरी मोक्षलक्ष्मीस्त्रिवर्गफलदायिनी ॥ १२ ॥&lt;br&gt;&#xA;वार्ताली जम्भली क्लिन्ना अश्वारूढा सुरेश्वरी ॥&lt;br&gt;&#xA;ज्वालामुखी प्रभृतयो नवकोट्यौ महाबलाः ॥ १३ ॥&lt;br&gt;&#xA;बलानि बलिनां ताभिर्दानवानां स्वलीलया ॥&lt;br&gt;&#xA;सङ्क्षिप्ता निजगन्तीव प्रलयानलहेतेभिः ॥ १४ ॥&lt;br&gt;&#xA;तावत्स दुर्गो दैत्येन्द्रः पयोदान्तरतो बली ॥&lt;br&gt;&#xA;चकार करकावृष्टिं वात्या वेगवतीं बहु ॥१५॥&lt;br&gt;&#xA;ततो भगवती देवी शोषणास्त्र प्रयोगतः ॥&lt;br&gt;&#xA;वृष्टिं निवारयामास सवर्षोपलमयी क्षणात् ॥ १६ ॥&lt;br&gt;&#xA;योषिन्मनोरथवती षण्ढं प्राप्य यथाऽफला ॥&lt;br&gt;&#xA;सा दैत्यकरकावृष्टिर्देवीं प्राप्य तथाभवत् ॥ १७ ॥&lt;br&gt;&#xA;अथ दैतेयराजेन बाहुसङ्कर्षकोपतः ॥&lt;br&gt;&#xA;उत्पाट्य शैलशिखरं परिक्षिप्तं नभोङ्गणात् ॥ १८ ॥&lt;br&gt;&#xA;अद्रेः शृङ्गं सुविस्तीर्णमापतत्परिवीक्ष्य सा ॥&lt;br&gt;&#xA;शतकोटिप्रहारेण कोटिशः सकलं व्यधात् ॥ १९ ॥&lt;br&gt;&#xA;आन्दोल्य मौलिमसकृत्कुण्डलाभ्यां विराजितम्॥&lt;br&gt;&#xA;गजीभूयाशु दुद्राव तां देवीं समरेऽसुरः ॥4.2.72.२०॥&lt;br&gt;&#xA;शैलाकारं तमायान्तं दृष्ट्वा भगवती गजम् ॥&lt;br&gt;&#xA;बद्ध्वा पाशेन जवतः खङ्गेन करमच्छिनत् ॥ २१ ॥&lt;br&gt;&#xA;ततोत्यन्तं स चीत्कृत्य देव्याकृत्तकरःकरी ॥&lt;br&gt;&#xA;अकिञ्चित्करतां प्राप्य माहिषं वपुराददे ॥ २२ ॥&lt;br&gt;&#xA;अचलां सचलां सर्वां स चक्रे सुरघाततः ॥&lt;br&gt;&#xA;शिलोच्चयांश्च बहुशः शृङ्गाभ्यां सोक्षिपद्बली ॥२३॥&lt;br&gt;&#xA;निःश्वासवातनिहताः पेतुरुर्व्यां महाद्रुमाः ॥&lt;br&gt;&#xA;उद्वेलिताः समभवन्सप्तापि जलराशयः ॥५४॥&lt;br&gt;&#xA;महामहिषरूपेण तेन त्रैलोक्यमण्डपः ॥&lt;br&gt;&#xA;आन्दोलितोति बलिना युगान्ते वात्यया यथा ॥ २५ ॥&lt;br&gt;&#xA;ब्रह्माण्डमप्यकाण्डेन तद्भयेन समाकुलम् ॥&lt;br&gt;&#xA;दृष्ट्वा भगवती क्रुद्धा त्रिशूलेन जघान तम् ॥ २६ ॥&lt;br&gt;&#xA;त्रिशूलघातविभ्रान्तः पतित्वा पुनरुत्थितः ॥&lt;br&gt;&#xA;तं त्यक्त्वा माहिषं वेषमभूद्बाहुसहस्रभृत् ॥ २७ ॥&lt;br&gt;&#xA;स दुर्गो नितरां दुर्गो विबभौ समराजिरे॥&lt;br&gt;&#xA;आयुधानां सहस्राणि बिभ्रत्कालान्तकोपमः ॥ २८ ॥&lt;br&gt;&#xA;अथ तूर्णं स दैत्येन्द्रस्तां देवीं रणकोविदाम् ॥&lt;br&gt;&#xA;महाबलः प्रगृह्याशु नीतवानान्गगनाङ्गणम् ॥ ॥ २९ ॥&lt;br&gt;&#xA;ततो नभोङ्गणाद्दूरात्क्षिप्त्वा स जगदम्बिकाम् ॥&lt;br&gt;&#xA;क्षणात्कलम्बजालेन च्छादयामास वेगवान् ॥ 4.2.72.३० ॥&lt;br&gt;&#xA;अथान्तरिक्षगा देवी तस्य मार्गणमध्यगा ॥&lt;br&gt;&#xA;विद्युन्मालेव विबभौ महाभ्रपटलीधृता ॥३१॥&lt;br&gt;&#xA;तं विधूय शरत्रातं निजेषु निकरैरलम् ॥&lt;br&gt;&#xA;महेषुणाथ विव्याध सा तं दैत्यजनेश्वरम् ॥ ३२ ॥&lt;br&gt;&#xA;हृदि विद्धस्तया देव्या स च तेन महेषुणा ॥&lt;br&gt;&#xA;व्याघूर्णमाननयनः क्षितिमापाति विह्वलः ॥३३॥&lt;br&gt;&#xA;महारुधिरधाराभिः स्रवन्तीं च प्रवर्तयन् ॥&lt;br&gt;&#xA;तस्मिन्निपतिते दुर्गे महादुर्गपराक्रमे॥ ॥३४ ॥&lt;br&gt;&#xA;देवदुन्दुभयो नेदुः प्रहृष्टानि जगन्ति च ॥&lt;br&gt;&#xA;सूर्याचन्द्रमसौ साग्नी तेजो निजमवापतुः ॥ ३५ ॥&lt;br&gt;&#xA;पुष्पवृष्टिं प्रकुर्वन्तः प्राप्ता देवा महर्षिभिः ॥&lt;br&gt;&#xA;तुष्टुवुश्च महादेवीं महास्तुतिभिरादरात् ॥ ३६ ॥ ॥&lt;br&gt;&#xA;देवा ऊचुः ॥ ॥&lt;br&gt;&#xA;नमो देवि जगद्धात्रि जगत्रयमहारणे ॥&lt;br&gt;&#xA;महेश्वर महाशक्ते दैत्यद्रुमकुठारके ॥ ३७ ॥&lt;br&gt;&#xA;त्रैलोक्यव्यापिनि शिवे शङ्खचक्रगदाधरि ॥&lt;br&gt;&#xA;स्वशार्ङ्गव्यग्रहस्ताग्रे नमो विष्णुस्वरूपिणि ॥ ३८ ॥&lt;br&gt;&#xA;हंसयाने नमस्तुभ्यं सर्वसृष्टिविधायिनि॥&lt;br&gt;&#xA;प्राचां वाचां जन्मभूमे चतुराननरूपिणि॥ ३९ ॥&lt;br&gt;&#xA;त्वमैन्द्री त्वं च कौबेरी वायवी त्वं त्वमम्बुपा ॥&lt;br&gt;&#xA;त्वं यामी नैर्ऋती त्वं च त्वमैशी त्वं च पावकी ॥ 4.2.72.४० ॥&lt;br&gt;&#xA;शशाङ्ककौमुदी त्वं च सौरी शक्तिस्त्वमेव च ॥&lt;br&gt;&#xA;सर्वदेवमयी शक्तिस्त्वमेव परमेश्वरी ॥ ४१ ॥&lt;br&gt;&#xA;त्वं गौरी त्वं च सावित्री त्वं गायत्री सरस्वती ॥&lt;br&gt;&#xA;प्रकृतिस्त्वं मतिस्त्वं च त्वमहङ्कृतिरूपिणी ॥ ॥ ४२ ॥&lt;br&gt;&#xA;चेतः स्वरूपिणी त्वं वै त्वं सर्वेन्द्रियरूपिणी ॥&lt;br&gt;&#xA;पञ्चतन्मात्ररूपा त्वं महाभूतात्मिकेम्बिके ॥ ४३ ॥&lt;br&gt;&#xA;शब्दादि रूपिणी त्वं वै करणानुग्रहा त्वमु ॥&lt;br&gt;&#xA;ब्रह्माण्डकर्त्री त्वं देवि ब्रह्माण्डान्तस्त्वमेव हि ॥ ४४ ॥&lt;br&gt;&#xA;त्वं परासि महादेवि त्वं च देवि परापरा ॥&lt;br&gt;&#xA;परापराणां परमा परमात्मस्वरूपिणी ॥ ४५ ॥&lt;br&gt;&#xA;सर्वरूपा त्वमीशानि त्वमरूपासि सर्वगे ॥&lt;br&gt;&#xA;त्वं चिच्छक्तिर्महामाये त्वं स्वाहा त्वं स्वधामृते ॥ ४६ ॥&lt;br&gt;&#xA;वषड्वौषट्स्वरूपासि त्वमेव प्रणवात्मिका ॥&lt;br&gt;&#xA;सर्वमन्त्रमयी त्वं वै ब्रह्माद्यास्त्वत्समुद्भवाः ॥ ४७ ॥&lt;br&gt;&#xA;चतुर्वर्गात्मिका त्वं वै चतुर्वर्गफलोदये ॥&lt;br&gt;&#xA;त्वत्तः सर्वमिदं विश्वं त्वयि सर्वं जगन्निधे ॥ ४८ ॥&lt;br&gt;&#xA;यद्दृश्यं यददृश्यं च स्थूलसूक्ष्मस्वरूपतः ॥&lt;br&gt;&#xA;तत्र त्वं शक्तिरूपेण किञ्चिन्न त्वदृते क्वचित् ॥ ४९ ॥&lt;br&gt;&#xA;मातस्त्वयाद्य विनिहत्य महासुरेन्द्रं दुर्गं निसर्गविबुधार्पितदैत्यसैन्यम् ॥&lt;br&gt;&#xA;त्राताः स्म देवि सततं नमतां शरण्ये त्वत्तोऽपरः क इह यं शरणं व्रजामः ॥ 4.2.72.५० ॥&lt;br&gt;&#xA;लोके त एव धनधान्यसमृद्धिभाजस्ते पुत्रपौत्रसुकलत्र सुमित्रवन्तः ॥&lt;br&gt;&#xA;तेषां यशः प्रसरचन्द्रकरावदातं विश्वं भवेद्भवसि येषु सुदृक्त्वमीशे ॥ ॥ ५१ ॥&lt;br&gt;&#xA;त्वद्भक्तिचेतसि जनेन विपत्तिलेशः क्लेशः क्व वानुभवती नतिकृत्सु पुंसु ॥&lt;br&gt;&#xA;त्वन्नामसंसृतिजुषां सकलायुषां क्व भूयः पुनर्जनिरिह त्रिपुरारिपत्नि ॥ ५२ ॥&lt;br&gt;&#xA;चित्रं यदत्र समरे स हि दुर्गदैत्यस्त्वद्दृष्टिपातमधिगम्य सुधानिधानम्॥&lt;br&gt;&#xA;मृत्योर्वशत्वमगमद्विदितं भवानि दुष्टोपि ते दृशिगतः कुगतिं न याति ॥ ५३ ॥&lt;br&gt;&#xA;त्वच्छस्त्रवह्निशलभत्वमिता अपीह दैत्याः पतङ्गरुचिमाप्य दिवं व्रजन्ति ॥&lt;br&gt;&#xA;सन्तः खलेष्वपि न दुष्टधियो यतः स्युः साधुष्विव प्रणयिनः स्वपथं दिशन्ति ॥ ५४ ॥&lt;br&gt;&#xA;प्राच्यां मृडानि परिपाहि सदा नतान्नो याम्यामव प्रतिपदं विपदो भवानि ॥&lt;br&gt;&#xA;प्रत्यग्दिशि त्रिपुरतापन पत्नि रक्ष त्वं पाह्युदीचि निजभक्तजनान्महेशि ॥ ५५ ॥&lt;br&gt;&#xA;ब्रह्माणि रक्ष सततं नतमौलिदेशं त्वं वैष्णवि प्रतिकुलं परिपालयाधः ॥&lt;br&gt;&#xA;रुद्राग्नि नैर्ऋति सदागति दिक्षु पान्तु मृत्युञ्जया त्रिनयना त्रिपुरा त्रिशक्त्यः ॥ ५६ ॥&lt;br&gt;&#xA;पातु त्रिशूलममले तव मौलिजान्नो भालस्थलं शशिकला मृदुमाभ्रुवौ च ॥&lt;br&gt;&#xA;नेत्रे त्रिलोचनवधूर्गिरिजा च नासामोष्ठं जया च विजयात्वधरप्रदेशम् ॥ ५७ ॥&lt;br&gt;&#xA;श्रोत्रद्वयं श्रुतिरवा दशनावलिं श्रीश्चण्डी कपोलयुगलं रसनां च वाणी ॥&lt;br&gt;&#xA;पायात्सदैव चिबुकं जयमङ्गला नः कात्यायनी वदनमण्डलमेव सर्वम् ॥ ५८ ॥&lt;br&gt;&#xA;कण्ठप्रदेशमवतादिह नीलकण्ठी भूदारशक्तिरनिशं च कृकाटिकायाम् ॥&lt;br&gt;&#xA;कौर्म्यं सदेशमनिशं भुजदण्डमैन्द्री पद्मा च पाणिफलकं नतिकारिणां नः ॥ ५९ ॥&lt;br&gt;&#xA;हस्ताङ्गुलीः कमलजा विरजानखांश्च कक्षान्तरं तरणिमण्डलगा तमोघ्नी ॥&lt;br&gt;&#xA;वक्षःस्थलं स्थलचरी हृदयं धरित्री कुशिद्वयं त्ववतु नः क्षणदाचरघ्नी ॥4.2.72.६०॥&lt;br&gt;&#xA;अव्यात्सदा दरदरीं जगदीश्वरी नो नाभिं नभोगतिरजात्वथ पृष्ठदेशम् ॥&lt;br&gt;&#xA;पायात्कटिं च विकटा परमास्फिचौ नो गुह्यं गुहारणिरपानमपाय हन्त्री ॥६१ ॥&lt;br&gt;&#xA;ऊरुद्वयं च विपुला ललिता च जानू जङ्घे जवाऽवतु कठोरतरात्र गुल्फौ॥&lt;br&gt;&#xA;पादौ रसातलचराङ्गुलिदेशमुग्रा चान्द्री नखान्त्पदतलं तलवासिनी च ॥६२॥&lt;br&gt;&#xA;गृहं रक्षतु नो लक्ष्मीः क्षेत्रं क्षेमकरी सदा ॥&lt;br&gt;&#xA;पातु पुत्रान्प्रियकरी पायादायुः सनातनी ॥ ६३ ॥&lt;br&gt;&#xA;यशः पातु महादेवी धर्मं पातु धनुर्धरी ॥&lt;br&gt;&#xA;कुलदेवी कुलं पातु सद्गतिं सद्गतिप्रदा ॥ ६४ ॥&lt;br&gt;&#xA;रणे राजकुले द्यूते सङ्ग्रामे शत्रुसङ्कटे ॥&lt;br&gt;&#xA;गृहे वने जलादौ च शर्वाणी सर्वतोऽवतु ॥ ६५ ॥&lt;br&gt;&#xA;इति स्तुत्वा जगद्धात्रीं प्रणेमुश्च पुनःपुनः ॥&lt;br&gt;&#xA;सर्वे सवासवा देवाः सर्षिगन्धर्वचारणाः ॥ ६६ ॥&lt;br&gt;&#xA;ततस्तुष्टा जगन्माता तानाह सुरसत्तमान् ॥&lt;br&gt;&#xA;स्वाधिकारान्सुराः सर्वे शासतु प्राग्यथायथा ॥ ६७॥&lt;br&gt;&#xA;तुष्टाहमनया स्तुत्या नितरां तु यथार्थया ॥&lt;br&gt;&#xA;वरमन्यं प्रदास्यामि तच्छृणुध्वं सुरोत्तमाः ॥ ६८ ॥ ॥&lt;br&gt;&#xA;दुर्गोवाच ॥ ॥&lt;br&gt;&#xA;यः स्तोष्यति तु मां भक्त्या नरः स्तुत्यानया शुचिः ॥&lt;br&gt;&#xA;तस्याहं नाशयिष्यामि विपदं च पदे पदे ॥६९॥&lt;br&gt;&#xA;एतत्स्तोत्रस्य कवचं परिधास्यति यो नरः ॥&lt;br&gt;&#xA;तस्य क्वचिद्भयं नास्ति वज्रपञ्जरगस्य हि ॥4.2.72.७०॥&lt;br&gt;&#xA;अद्यप्रभृति मे नाम दुर्गेति ख्यातिमेष्यति ॥&lt;br&gt;&#xA;दुर्गदैत्यस्य समरे पातनादति दुर्गमात्॥७१॥&lt;br&gt;&#xA;ये मां दुर्गां शरणगा न तेषां दुर्गतिः क्वचित् ॥&lt;br&gt;&#xA;दुर्गास्तुतिरियं पुण्या वज्रपञ्जरसञ्ज्ञिका ॥७२॥&lt;br&gt;&#xA;अनया कवचं कृत्वा मा बिभेतु यमादपि ॥&lt;br&gt;&#xA;भूतप्रेतपिशाचाश्च शाकिनीडाकिनी गणाः॥७३॥&lt;br&gt;&#xA;झोटिङ्गा राक्षसाः क्रूरा विष सर्पाग्नि दस्यवः ॥&lt;br&gt;&#xA;वेतालाश्चापि कङ्काल ग्रहा बालग्रहा अपि॥७४॥&lt;br&gt;&#xA;वातपित्तादि जनितास्तथा च विषमज्वराः ॥&lt;br&gt;&#xA;दूरादेव पलायन्ते श्रुत्वा स्तुतिमिमां शुभाम् ॥७५॥&lt;br&gt;&#xA;वज्रपञ्जर नामैतत्स्तोत्रं दुर्गाप्रशंसनम् ॥&lt;br&gt;&#xA;एतत्स्तोत्रकृतत्राणे वज्रादपि भयं नहि ॥ ७६ ॥&lt;br&gt;&#xA;अष्टजप्तेन चानेन योभिमन्त्र्य जलं पिबेत् ॥&lt;br&gt;&#xA;तस्योदरगतापीडा क्वापि नो सम्भविष्यति॥७७॥&lt;br&gt;&#xA;गर्भपीडा तु नो जातु भविष्यत्यभिमन्त्रणात् ॥&lt;br&gt;&#xA;बालानां परमा शान्तिरेतत्स्तोत्राम्बुपानतः ॥ ७८ ॥&lt;br&gt;&#xA;यत्र सान्निध्यमेतस्य स्तवस्येह भविष्यति ॥&lt;br&gt;&#xA;एतास्तु शक्तयः सर्वा सर्वत्र सहिता मया ॥ ७९ ॥&lt;br&gt;&#xA;रक्षां परिकरिष्यन्ति मद्भक्तानां ममाज्ञया ॥&lt;br&gt;&#xA;इति दत्त्वा वरान्देवी देवेभ्यो तर्हि ता तदा ॥ 4.2.72.८० ॥&lt;br&gt;&#xA;तेपि स्वर्गौकसः सर्वे स्वंस्वं स्वर्गं ययुर्मुदा ॥ ॥&lt;br&gt;&#xA;स्कन्द उवाच ॥&lt;br&gt;&#xA;इत्थं दुर्गाभवन्नाम तया देव्या महामुने ॥&lt;br&gt;&#xA;काश्यां सेव्या यथा सा च तच्छृणुष्व वदामि ते ॥८१॥&lt;br&gt;&#xA;अष्टम्यां च चतुर्दश्यां भौमवारे विशेषतः ॥&lt;br&gt;&#xA;सम्पूज्या सततं काश्यां दुर्गा दुर्गतिनाशिनी ॥ ८२ ॥&lt;br&gt;&#xA;नवरात्रं प्रयत्नेन प्रत्यहं सा समर्चिता ॥&lt;br&gt;&#xA;नाशयिष्यति विघ्नौघान्सुमतिं च प्रदास्यति ॥ ८३ ॥&lt;br&gt;&#xA;महापूजोपहारैश्च महाबलिनिवेदनैः ॥&lt;br&gt;&#xA;दास्यत्यभीष्टदा सिद्धिं दुर्गा काश्यां न संशयः ॥ ८४ ॥&lt;br&gt;&#xA;प्रतिसंवत्सरं तस्याः कार्या यात्रा प्रयत्नतः ॥&lt;br&gt;&#xA;शारदं नवरात्रं च सकुटुम्बैः शुभार्थिभिः ॥८५॥&lt;br&gt;&#xA;यो न सांवत्सरीं यात्रां दुर्गायाः कुरुते कुधीः ॥&lt;br&gt;&#xA;काश्यां विघ्न सहस्राणि तस्य स्युश्च पदेपदे ॥ ८६ ॥&lt;br&gt;&#xA;दुर्गाकुण्डे नरः स्नात्वा सर्वदुर्गार्तिहारिणीम् ॥&lt;br&gt;&#xA;दुर्गां सम्पूज्य विधिवन्नवजन्माघमुत्सृजेत् ॥ ८७ ॥&lt;br&gt;&#xA;सा दुर्गाशक्तिभिः सार्धं काशीं रक्षति सर्वतः ॥&lt;br&gt;&#xA;ताः प्रयत्नेन सम्पूज्या कालरात्रिमुखा नरैः ॥८८॥&lt;br&gt;&#xA;रक्षन्ति क्षेत्रमेतद्वै तथान्या नवशक्तयः ॥&lt;br&gt;&#xA;उपसर्गसहस्रेभ्यस्ता वैदिग्देवताक्रमात् ॥ ८९ ॥&lt;br&gt;&#xA;शतनेत्रा सहस्रास्या तथायुतभुजापरा ॥&lt;br&gt;&#xA;अश्वारूढा गजास्या च त्वरिता शववाहिनी ॥ 4.2.72.९० ॥&lt;br&gt;&#xA;विश्वा सौभाग्यगौरी च सृष्टाः प्राच्यादिमध्यतः ॥&lt;br&gt;&#xA;एता यत्नेन सम्पूज्याः क्षेत्ररक्षणदेवताः ॥९१॥&lt;br&gt;&#xA;तथैव भैरवाश्चाष्टौ दिक्ष्वष्टासु प्रतिष्ठिताः ॥&lt;br&gt;&#xA;रक्षन्ति सततं काशीं निर्वाणश्रीनिकेतनम् ॥ ९२ ॥&lt;br&gt;&#xA;रुरुश्चण्डोसिताङ्गश्च कपाली क्रोधनस्तथा ॥&lt;br&gt;&#xA;उन्मत्तभैरवस्तद्वत्क्रमात्संहारभीषणौ ॥ ९३ ॥&lt;br&gt;&#xA;चतुःषष्टिस्तु वेताला महाभीषणमूर्तयः ॥&lt;br&gt;&#xA;रुण्डमुण्डस्रजः सर्वे कर्त्रीखर्परपाणयः ॥ ९४ ॥&lt;br&gt;&#xA;श्ववाहना रक्तमुखा महादंष्ट्रा महाभुजाः ॥&lt;br&gt;&#xA;नग्ना विमुक्तकेशाश्च प्रमत्ता रुधिरासवैः ॥ ९५ ॥&lt;br&gt;&#xA;नानारूपधराः सर्वे नानाशस्त्रास्त्र पाणयः ॥&lt;br&gt;&#xA;तदाकारैश्च तद्भृत्यैः कोटिशः परिवारिताः ॥ ९६ ॥&lt;br&gt;&#xA;विद्युज्जिह्वो ललज्जिह्वः क्रूरास्यः क्रूरलोचनः॥&lt;br&gt;&#xA;उग्रो विकटदंष्ट्रश्च वक्रास्यो वक्रनासिकः ॥ ९७ ॥&lt;br&gt;&#xA;जम्भको जृम्भणमुखो ज्वालानेत्रो वृकोदरः ॥&lt;br&gt;&#xA;गर्तनेत्रो महानेत्रस्तुच्छनेत्रोंऽत्रमण्डनः ॥ ९८ ॥&lt;br&gt;&#xA;ज्वलत्केशः कम्बुशिराः खर्वग्रीवो महाहनुः ॥&lt;br&gt;&#xA;महानासो लम्बकर्णः कर्णप्रावरणोनसः ॥९९॥&lt;br&gt;&#xA;इत्यादयो मुने क्षेत्रं दुर्वृत्तरुधिरप्रियाः ॥&lt;br&gt;&#xA;त्रासयन्तो दुराचारान्रक्षन्ति परितः सदा ॥4.2.72.१००॥&lt;br&gt;&#xA;त्रैलोक्यविजयाद्याश्च ज्वालामुख्यन्तगाश्च याः ॥&lt;br&gt;&#xA;शक्तयोऽत्र मया ख्याता मुने कलशसम्भव ॥ १ ॥&lt;br&gt;&#xA;ताः काशीं परिरक्षन्ति चतुर्दिक्षूद्यतायुधाः ॥&lt;br&gt;&#xA;ताः समर्च्याः प्रयत्नेन महाविघ्न प्रशान्तये ॥२॥&lt;br&gt;&#xA;भैरवा रुरुमुख्याश्च महाभयनिवारकाः ॥&lt;br&gt;&#xA;सम्पूज्याः सर्वदा काश्यां सर्वसम्पत्तिहेतवः ॥३॥&lt;br&gt;&#xA;विद्युज्जिह्वप्रभृतयो वेताला उग्ररूपिणः ॥&lt;br&gt;&#xA;अत्युग्रानपि विघ्नौघान्हरिष्यन्त्यर्चिता इह ॥ ४ ॥&lt;br&gt;&#xA;तथा भूतावली चात्र नानाभीषणरूपिणी ॥&lt;br&gt;&#xA;उदायुधाऽवति पुरीं शतकोटिमिता मुने ॥ ५ ॥&lt;br&gt;&#xA;निर्वाणलक्ष्मीक्षेत्रस्य पालयित्री पदेपदे ॥&lt;br&gt;&#xA;एता वै देवताः पूज्याः काश्यां निर्वाणकाङ्क्षिभिः ॥ ६ ॥&lt;br&gt;&#xA;श्रुत्वाध्यायमिमं पुण्यं नरो दुर्गजयाभिधम् ॥&lt;br&gt;&#xA;नानाशक्तिसमायुक्तं दुर्गमाशु तरिष्यति ॥ ७ ॥&lt;br&gt;&#xA;य एते भैरवाः प्रोक्ता ये वेताला उदाहृताः ॥&lt;br&gt;&#xA;तेषां नामानि चाकर्ण्य नरो विप्रैर्न दूयते ॥ ८ ॥&lt;br&gt;&#xA;अदृष्टा अपि ते भूता एतदाख्यानपाठकम् ॥&lt;br&gt;&#xA;रक्षिष्यन्ति प्रयत्नेन सह श्रोतृजनेन च ॥ ९ ॥&lt;br&gt;&#xA;तस्मात्सर्वप्रयत्नेन काशीभक्तिपरैर्नरैः ॥&lt;br&gt;&#xA;श्रोतव्यमिदमाख्यानं महाविघ्ननिवारणम् ॥ ॥ 4.2.72.११० ॥&lt;br&gt;&#xA;गृहेपि यस्य लिखितमेतत्स्थास्यति पूजितम् ।&lt;br&gt;&#xA;तस्यापदां सहस्राणि नाशयिष्यन्ति देवताः ॥ ११ ॥&lt;br&gt;&#xA;काश्यां यस्यास्ति वै प्रेम तेन कृत्वाऽऽदरं गुरुम् ॥&lt;br&gt;&#xA;श्रोतव्यमिदमाख्यानं वज्रपञ्जरसन्निभम् ॥११२ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे दुर्गाविजयो नाम द्विसप्ततितमोऽध्यायः ॥ ७२ ॥&lt;/p&gt;</description>
    </item>
    <item>
      <title>०७३ ओङ्कारमहिमवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/073_onkAramahimavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/073_onkAramahimavarNanam/</guid>
      <description>&lt;p&gt;अगस्त्य उवाच ॥&lt;br&gt;&#xA;त्रिलोचनं समासाद्य देवदेवः षडाननः ॥&lt;br&gt;&#xA;जगदम्बिकयायुक्तः किं चकाराशु तद्वद ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;मुने कलशजाख्यामि यत्पृष्टं तन्निशामय ॥&lt;br&gt;&#xA;विरजःसञ्ज्ञकं पीठं यत्प्रोक्तं सर्वसिद्धिदम् ॥ २ ॥&lt;br&gt;&#xA;तत्पीठदर्शनादेव विरजा जायते नरः ॥&lt;br&gt;&#xA;यत्रास्ति तन्महालिङ्गं वाराणस्यां त्रिलोचनम् ॥ ३ ॥&lt;br&gt;&#xA;तीर्थं पिलिपिलाख्यं तद्द्युनद्यम्भसि विश्रुतम् ॥&lt;br&gt;&#xA;सर्वतीर्थमयं तीर्थं तत्काश्यां परिगीयते ॥ ४ ॥&lt;br&gt;&#xA;विष्टपत्रितयान्तर्ये देवर्षिमनुजोरगाः ॥&lt;br&gt;&#xA;ससरित्पर्वतारण्याः सन्ति ते तत्र यन्मुने ॥ ५ ॥&lt;br&gt;&#xA;तदारभ्य च तत्तीर्थं तच्च लिङ्गं त्रिलोचनम् ॥&lt;br&gt;&#xA;त्रिविष्टपमिति ख्यातमतोहेतोर्महत्तरम् ॥ ६ ॥&lt;br&gt;&#xA;त्रिविष्टपस्य लिङ्गस्य महिमोक्ताः पिनाकिना ॥&lt;br&gt;&#xA;जगज्जनन्याः पुरतो यथा वच्मि तथा मुने ॥७॥&lt;br&gt;&#xA;॥ देव्युवाच ॥ ॥&lt;br&gt;&#xA;देवदेव जगन्नाथ शर्व सर्वद सर्वग ॥&lt;br&gt;&#xA;सर्वदृक्सर्वजनक किञ्चित्पृच्छामि तद्वद ॥ ॥८॥&lt;br&gt;&#xA;इदं तव प्रियं क्षेत्रं कर्मबीजमहौषधम् ॥&lt;br&gt;&#xA;नैःश्रेयस्याः श्रियो गेहं ममापि प्रीतिदं महत् ॥९॥&lt;br&gt;&#xA;यत्क्षेत्ररजसोप्यग्रे त्रिलोक्यपि तृणायते ॥&lt;br&gt;&#xA;तस्याखिलस्य महिमा विष्वक्केनावगम्यते ॥ 4.2.73.१० ॥&lt;br&gt;&#xA;यानीह सन्ति लिङ्गानि तानि सर्वाण्यसंशयम् ॥&lt;br&gt;&#xA;निर्वाणकारणान्येव स्वयम्भून्यपि तान्यपि ॥ ११ ॥&lt;br&gt;&#xA;यद्यप्येवं तथापीश विशेषं वक्तुमर्हसि ॥&lt;br&gt;&#xA;काश्यामनादिसिद्धानि कानि लिङ्गानि शङ्कर ॥१२॥&lt;br&gt;&#xA;यत्र देवः सदा तिष्ठेत्संवर्तेऽपि स वल्लभः ॥&lt;br&gt;&#xA;यैरियं प्रथितिं प्राप्ता काशी मुक्तिपुरीति च॥ ॥ १३ ॥&lt;br&gt;&#xA;येषां स्मरणतोप्यत्र भवेत्पापस्य सङ्क्षयः॥&lt;br&gt;&#xA;दर्शनस्पर्शनाभ्यां च स्यातां स्वर्गापवर्गकौ ॥ १४ ॥&lt;br&gt;&#xA;येषां समर्चनादेव मध्ये जन्म सकृद्विभो ॥&lt;br&gt;&#xA;लिङ्गानि पूजितानि स्युः काश्यां सर्वाणि निश्चितम् ॥१५॥&lt;br&gt;&#xA;विधाय मय्यनुक्रोशं कारुण्यामृतसागर ॥&lt;br&gt;&#xA;एतदाचक्ष्व मे शम्भो पादयोः प्रणतास्म्यहम् ॥१६॥&lt;br&gt;&#xA;इत्याकर्ण्य महेशानस्तस्या देव्याः सुभाषितम्॥&lt;br&gt;&#xA;कथयामास र्विध्यारे महालिङ्गानि सत्तम ॥१७॥&lt;br&gt;&#xA;यन्नामाकर्णनादेव क्षीयन्ते पापराशयः ॥&lt;br&gt;&#xA;प्राप्यते पुण्यसम्भारः काश्यां निवार्णकारणम् ॥ १८ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;शृणु देवि परं गुह्यं क्षेत्रेऽस्मिन्मुक्तिकारणम् ॥&lt;br&gt;&#xA;इदं विदन्ति नैवापि ब्रह्मनारायणादयः ॥ १९ ॥&lt;br&gt;&#xA;असङ्ख्यातानि लिङ्गानि पार्वत्यानन्दकानने ॥&lt;br&gt;&#xA;स्थूलान्यपि च सूक्ष्माणि नानारत्नमयानि च ॥ 4.2.73.२० ॥&lt;br&gt;&#xA;नानाधातुमयानीशे दार्षदान्यप्यनेकशः ॥&lt;br&gt;&#xA;स्वयम्भून्यप्यनेकानि देवर्षिस्थापितान्यहो ॥२१॥&lt;br&gt;&#xA;सिद्धचारणगन्धर्व यक्षरक्षोर्चितान्यपि ॥&lt;br&gt;&#xA;असुरोरगमर्त्यैश्च दानवैरप्सरोगणैः ॥२२॥&lt;br&gt;&#xA;दिग्गजेर्गिरिभिस्तीर्थेर्ऋक्ष वानर किन्नरैः ॥&lt;br&gt;&#xA;पतत्रिप्रमुखैर्देवि स्वस्वनामाङ्कितानि वै ॥२३॥&lt;br&gt;&#xA;प्रतिष्ठितानि यानीह मुक्तिहेतूनि तान्यपि ॥&lt;br&gt;&#xA;अदृश्यान्यपि दृश्यानि दुरवस्थान्यपि प्रिये ॥२४॥&lt;br&gt;&#xA;भग्नान्यपि च कालेन तानि पूज्यानि सुन्दरि॥&lt;br&gt;&#xA;परार्धशतसङ्ख्यानि गणितान्येकदा मया॥ २५॥&lt;br&gt;&#xA;गङ्गाभस्यपि तिष्ठन्ति षष्टिकोटिमितानिहि॥&lt;br&gt;&#xA;सिद्धलिङ्गानि तानीशे तिष्येऽदृश्यत्वमाययुः ॥ २६ ॥&lt;br&gt;&#xA;गणनादिवसादवार्ङ्ममभक्तजनैःप्रिये ॥&lt;br&gt;&#xA;प्रतिष्ठितानि यानीह तेषां सङ्ख्या न विद्यते ॥२७॥&lt;br&gt;&#xA;त्वया तु यानि पृष्टानि यैरिदं क्षेत्रमुत्तमम् ॥&lt;br&gt;&#xA;तानि लिङ्गानि वक्ष्यामि मुक्तिहेतूनि सुन्दरि ॥ २८ ॥&lt;br&gt;&#xA;कलावतीव गोप्यानि भविष्यन्ति गिरीन्द्रजे ॥&lt;br&gt;&#xA;परं तेषां प्रभावो यः स्वस्वस्थानं न हास्यति ॥ २९ ॥&lt;br&gt;&#xA;कलिकल्मषपुष्टा ये ये दुष्टा नास्तिकाः शठाः ॥&lt;br&gt;&#xA;एतेषां सिद्धलिङ्गानां ज्ञास्यन्त्याख्यामपीह न ॥ 4.2.73.३० ॥&lt;br&gt;&#xA;नामश्रवणतोपीह यल्लिङ्गानां शुभानने ॥&lt;br&gt;&#xA;वृजिनानि क्षयं यान्ति वर्धन्ते पुण्यराशयः ॥ ३१ ॥&lt;br&gt;&#xA;ओङ्कारः प्रथमं लिङ्गं द्वितीयं च त्रिलोचनम् ॥&lt;br&gt;&#xA;तृतीयश्च महादेवः कृत्तिवासाश्चतुर्थकम् ॥ ॥ ३२ ॥&lt;br&gt;&#xA;रत्नेशः पञ्चमं लिङ्गं षष्ठं चन्द्रेश्वराभिधम् ॥&lt;br&gt;&#xA;केदारः सप्तमं लिङ्गं धर्मेशश्चाष्टमं प्रिये ॥ ३३ ॥&lt;br&gt;&#xA;वीरेश्वरं च नवमं कामेशं दशमं विदुः ॥&lt;br&gt;&#xA;विश्वकर्मेश्वरं लिङ्गं शुभमेकादशं परम् ॥ ३४ ॥&lt;br&gt;&#xA;द्वादशं मणिकर्णीशमविमुक्तं त्रयोदशम् ॥&lt;br&gt;&#xA;चतुर्दशं महालिङ्गं मम विश्वेश्वराभिधम् ॥ ३५ ॥&lt;br&gt;&#xA;प्रिये चतुर्दशैतानि श्रियोहेतूनि सुन्दरि ॥&lt;br&gt;&#xA;एतेषां समवायोयं मुक्तिक्षेत्रमिहेरितम् ॥ ३६ ॥&lt;br&gt;&#xA;देवताः समधिष्ठात्र्यः क्षेत्रस्यास्य परा इमाः ॥&lt;br&gt;&#xA;आराधिताः प्रयच्छन्ति नृभ्यो नैःश्रेयसीं श्रियम् ॥३७ ॥&lt;br&gt;&#xA;आनन्दकानने मुक्त्यै प्रोक्तान्येतानि सुन्दरि ॥&lt;br&gt;&#xA;प्रिये चतुर्दशेज्यानि महालिङ्गानि देहिनाम् ॥ ३८ ॥&lt;br&gt;&#xA;प्रतिमासं समारभ्य तिथिं प्रतिपदं शुभाम् ॥&lt;br&gt;&#xA;एतेषां लिङ्गमुख्यानां कार्या यात्रा प्रयत्नतः ॥३९॥&lt;br&gt;&#xA;अनाराध्य महादेवमेषु लिङ्गेषु कुम्भज ॥&lt;br&gt;&#xA;कः काश्यां मोक्षमाप्नोति सत्यं सत्यं पुनःपुनः ॥4.2.73.४०॥&lt;br&gt;&#xA;तस्मात्सर्वप्रयत्नेन काशीफलमभीप्सुभिः ॥&lt;br&gt;&#xA;पूज्यान्येतानि लिङ्गानि भक्त्या परमया मुने ॥४१॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;एतान्येव किमन्यानि महालिङ्गानि षण्मुख ॥&lt;br&gt;&#xA;निर्वाणकारणानीह यदि सन्ति तदा वद ॥ ४२ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अन्यान्यपि च सन्तीह महालिङ्गानि सुव्रत ॥&lt;br&gt;&#xA;कलिप्रभावाद्गुप्तानि भविष्यन्त्येव तानि वै ॥ ॥ ४३ ॥&lt;br&gt;&#xA;यस्येश्वरे सदाभक्तिर्यः काशीतत्त्ववित्तमः ॥&lt;br&gt;&#xA;स एवैतानि लिङ्गानि वेत्स्यत्यन्यो न कश्चन ॥ ४४ ॥&lt;br&gt;&#xA;येषां नामग्रहेणापि कलिकल्मष सङ्क्षयः ॥&lt;br&gt;&#xA;अमृतेशस्तारकेशो ज्ञानेशः करुणेश्वरः ॥ ४५ ॥&lt;br&gt;&#xA;मोक्षद्वारेश्वरश्चैव स्वर्गद्वारेश्वरस्तथा ॥&lt;br&gt;&#xA;ब्रह्मेशो लाङ्गलश्चैव वृद्धकालेश्वरस्तथा ॥ ४६ ॥&lt;br&gt;&#xA;वृषेशश्चैव चण्डीशो नन्दिकेशो महेश्वरः ॥&lt;br&gt;&#xA;ज्योतीरूपेश्वरं लिङ्गं ख्यातमत्र चतुर्दशम् ॥ ४७ ॥&lt;br&gt;&#xA;काश्यां चतुर्दशैतानि महालिङ्गानि सुन्दरि ॥&lt;br&gt;&#xA;इमानि मुक्तिहेतूनि लिङ्गान्यानन्दकानने ॥ ४८ ॥&lt;br&gt;&#xA;कलिकल्मषबुद्धीनां नाख्येयानि कदाचन ॥&lt;br&gt;&#xA;एतान्याराधयेद्यस्तु लिङ्गानीह चतुर्दश ॥ ४९ ॥&lt;br&gt;&#xA;न तस्य पुनरावृत्तिः संसाराध्वनि कर्हिचित् ॥&lt;br&gt;&#xA;काशीकोशोयमतुलो न प्रकाश्यो यतस्ततः ॥ ॥ 4.2.73.५० ॥&lt;br&gt;&#xA;एतल्लिङ्गाभिधा देवि महापद्यपि दुःखहृत् ॥&lt;br&gt;&#xA;रहस्यं परमं चैतत्क्षेत्रस्यास्य वरानने ॥ ५१ ॥&lt;br&gt;&#xA;चतुर्दशापि लिङ्गानि मत्सान्निध्यकराणि हि ॥&lt;br&gt;&#xA;अविमुक्तस्य हृदयमेतदेव गिरीन्द्रजे ॥ ५२ ॥&lt;br&gt;&#xA;इमानि यानि लिङ्गानि सर्वेषां मुक्तिदानि हि ॥&lt;br&gt;&#xA;एकैकभुवनस्येह सारमादाय सर्वतः ॥&lt;br&gt;&#xA;मयैतानि कृतान्येव महाभक्तिकृपावशात् ॥ ५३ ॥&lt;br&gt;&#xA;अस्मिन्क्षेत्रे ध्रुवं मुक्तिरिति या प्रथिति प्रिये ॥&lt;br&gt;&#xA;कारणं तत्र लिङ्गानि ममैतानि चतुर्दश ॥५४॥&lt;br&gt;&#xA;त एव व्रतिनः कान्ते त एव च तपस्विनः॥&lt;br&gt;&#xA;ध्यातान्येतानि यैर्भक्तैर्लिङ्गान्यानन्दकानने ॥५५॥&lt;br&gt;&#xA;त एवाभ्यस्तसद्योगा दत्तदानास्त एव हि ॥&lt;br&gt;&#xA;काश्यामिमानि लिङ्गानि यैर्दृष्टान्यपि दूरतः ॥ ५६॥&lt;br&gt;&#xA;इष्टापूर्ताश्च ये धर्माः प्रणीता मुनिसत्तमैः ॥&lt;br&gt;&#xA;ते सर्वे तेन विहिता यावज्जीवं निरेनसा ॥ ५७ ॥&lt;br&gt;&#xA;येनाविमुक्तमासाद्य महालिङ्गानि पार्वति ॥&lt;br&gt;&#xA;सकृदभ्यर्चितानीह स मुक्तो नात्र संशयः ॥ ५८ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अन्यान्यपि च विन्ध्यारे देव्यै प्रोक्तानि शम्भुना ॥&lt;br&gt;&#xA;स्वभक्तानां हिताथार्य तान्यथाकर्णयाग्रज ॥ ५९ ॥&lt;br&gt;&#xA;शैलेशः सङ्गमेशश्च स्वर्लीनो मध्यमेश्वरः ॥&lt;br&gt;&#xA;हिरण्यगर्भ ईशानो गोप्रेक्षो वृषभध्वजः ॥ 4.2.73.६० ॥&lt;br&gt;&#xA;उपशान्त शिवो ज्येष्ठो निवासेश्वर एव च ॥&lt;br&gt;&#xA;शुक्रेशो व्याघ्रलिङ्गं च जम्बुकेशं चतुर्दशम् ॥ ६१ ॥&lt;br&gt;&#xA;मुने चतुर्दशैतानि महान्त्यायतनानि वै ॥&lt;br&gt;&#xA;एतेषामपि सेवातो नरो मोक्षमवाप्नुयात् ॥ ६२ ॥&lt;br&gt;&#xA;चैत्रकृष्णप्रतिपदं समारभ्य प्रयत्नतः ॥&lt;br&gt;&#xA;आ चतुर्दशिपूज्यानि लिङ्गान्येतानि सत्तमैः ॥ ६३ ॥&lt;br&gt;&#xA;एतेषां वार्षिकी यात्रा सुमहोत्सवपूर्वकम् ॥&lt;br&gt;&#xA;कार्या मुमुक्षुभिः सम्यक्क्षेत्रसंसिद्धिदायिनी ॥ ॥ ६४ ॥&lt;br&gt;&#xA;मुने चतुर्दशैतानि महालिङ्गानि यत्नतः ॥&lt;br&gt;&#xA;दृष्ट्वा न जायते जन्तुः संसारे दुःखसागरे ॥६५॥&lt;br&gt;&#xA;क्षेत्रस्य परमं तत्त्वमेतदेव प्रिये ध्रुवम् ॥&lt;br&gt;&#xA;संसाररोगग्रस्तानामिदमेव महौषधम् ॥ ६६ ॥&lt;br&gt;&#xA;क्षेत्रस्योपनिषच्चैषा मुक्तिबीजमिदं परम् ॥&lt;br&gt;&#xA;कर्मकाननदावाग्निरेषा लिङ्गावलिः प्रिये ॥ ६७ ॥&lt;br&gt;&#xA;एकैकस्यास्य लिङ्गस्य महिमाद्यन्त वर्जितः ॥&lt;br&gt;&#xA;मयैव ज्ञायते देवि सम्यङ्नान्येन केनचित् ॥६८॥&lt;br&gt;&#xA;इति श्रुत्वा मुने प्राह देवी हृष्टतनूरुहा ॥&lt;br&gt;&#xA;प्रणम्य देवमीशानं सर्वज्ञं सर्वदं शिवम् ॥ ६९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;रहस्यं परमं काश्यां यदेतत्समुदीरितम् ॥&lt;br&gt;&#xA;तच्छ्रुत्वोत्सुकतां प्राप्तं मनो मेतीव वल्लभ ॥ 4.2.73.७० ॥&lt;br&gt;&#xA;यदुक्तं लिगमेकैकं महासारतरं परम् ॥&lt;br&gt;&#xA;काश्यां परमनिर्वाणकारणं कारणेश्वर ॥ ७१ ॥&lt;br&gt;&#xA;प्रत्येकं महिमानं मे ब्रूह्येषां भुवनेश्वर ॥&lt;br&gt;&#xA;चतुर्दशानां लिङ्गानां श्रवणादघहारिणाम् ॥ ॥ ७२ ॥&lt;br&gt;&#xA;ओङ्कारेशस्य लिङ्गस्य कथमत्र समागमः ॥&lt;br&gt;&#xA;अतिपुण्यतमात्तस्मात्क्षेत्रादमरकण्टकात् ॥ ७३ ॥&lt;br&gt;&#xA;किमात्मकोऽयमोङ्कारो महिमास्य च को हर ॥&lt;br&gt;&#xA;केनाराधि पुरा चैष ददावाराधितश्च किम् ॥ ७४ ॥&lt;br&gt;&#xA;मृडानीवाक्सुधामेतां विधाय श्रुतिगोचराम् ॥&lt;br&gt;&#xA;कथामकथयद्देव ओङ्कारस्यमहाद्भुताम् ॥ ७५ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;कथामाकर्णयापर्णे वर्णयामि तवाग्रतः ॥&lt;br&gt;&#xA;यथोङ्कारस्य लिङ्गस्य प्रादुर्भाव इहाभवत् ॥७६॥&lt;br&gt;&#xA;पुरानन्दवने चात्र ब्रह्मणा विश्वयोनिना ॥&lt;br&gt;&#xA;तपस्तप्तं महादेवि समाधिं दधतापरम् ॥ ७७ ॥&lt;br&gt;&#xA;पूर्णे युगसहस्रेऽथ भित्त्वा पातालसप्तकम्॥&lt;br&gt;&#xA;उदतिष्ठत्पुरोज्योतिर्विद्योतित हरिन्मुखम् ॥ ७८ ॥&lt;br&gt;&#xA;यदन्तराविरभवन्निर्व्याजेन समाधिना॥&lt;br&gt;&#xA;तदेव परमं धाम बहिराविरभूद्विधेः ॥७९॥&lt;br&gt;&#xA;योभूच्चटचटाशब्दः स्फुटतो भूमिभागतः॥&lt;br&gt;&#xA;तच्छब्दाद्व्यसृजद्वेधाः समाधिं क्रमतो वशी ॥ ॥ 4.2.73.८० ॥&lt;br&gt;&#xA;स्रष्टाविसृष्ट तद्ध्यानो यावदुन्मील्यलोचने ॥&lt;br&gt;&#xA;पुरः पश्येद्ददर्शाग्रे तावदक्षरमादिमम् ॥ ८१ ॥&lt;br&gt;&#xA;अकारं सत्त्वसम्पन्नमृक्क्षेत्रं सृष्टिपालकम् ॥&lt;br&gt;&#xA;नारायणात्मकं साक्षात्तमः पारे प्रतिष्ठितम् ॥ ८२ ॥&lt;br&gt;&#xA;उकारमथ तस्याग्रे रजोरूपं यजुर्जनिम् ॥&lt;br&gt;&#xA;विधातारं समस्तस्य स्वाकारमिव बिम्बितम् ॥ ८३ ॥&lt;br&gt;&#xA;नीरवध्वान्तसङ्केत सदनाभं तदग्रतः ॥&lt;br&gt;&#xA;मकारं स ददर्शाथ तमोरूपं विशेषतः ॥ ८४ ॥&lt;br&gt;&#xA;साम्नो योनिं लये हेतुं साक्षाद्रुद्रस्वरूपिणम् ॥&lt;br&gt;&#xA;अथ तत्पुरतो ध्याता व्यधात्स्वनयनातिथिम् ॥ ८५ ॥&lt;br&gt;&#xA;विश्वरूपमयाकारं सगुणं वापि निर्गुणम्॥&lt;br&gt;&#xA;अनाख्यनादसदनं परमानन्दविग्रहम् ॥८६॥&lt;br&gt;&#xA;शव्दब्रह्मेति यत्ख्यातं सर्ववाङ्मयकारणम् ॥&lt;br&gt;&#xA;अथोपरिष्टान्नादस्य बिन्दुरूपं परात्परम् ॥ ८७ ॥&lt;br&gt;&#xA;कारणं कारणानां च जगद्योनिं च तं परम् ॥&lt;br&gt;&#xA;विधिर्विलोकयाञ्चक्रे तपसागोचरीकृतम् ॥ ८८ ॥&lt;br&gt;&#xA;अवनादोमिति ख्यातं सर्वस्यास्य प्रभावतः ॥&lt;br&gt;&#xA;भक्तमुन्नयते यस्मात्तदोमिति य ईरितः ॥ ८९ ॥&lt;br&gt;&#xA;अरूपोपि सरूपाढ्यः स धात्रा नेत्रगीकृतः ॥&lt;br&gt;&#xA;तारयेद्यद्भवाम्भोधेः स्वजपासक्तमानसम् ॥&lt;br&gt;&#xA;ततस्तार इति ख्यातो यस्तं ब्रह्मा व्यलोकयत् ॥ 4.2.73.९० ॥&lt;br&gt;&#xA;प्रणूयते यतः सर्वैः परनिर्वाणकामुकैः ॥&lt;br&gt;&#xA;सर्वेभ्योभ्यधिकस्तस्मात्प्रणवो यैः प्रकीर्तितः ॥ ९१ ॥&lt;br&gt;&#xA;स्वसेवितारं पुरुषं प्रणयेद्यः परम्पदम् ॥&lt;br&gt;&#xA;अतस्तप्रणवं शान्तं प्रत्यक्षीकृतवान्विधिः ॥ ९२ ॥&lt;br&gt;&#xA;त्रयीमयस्तुरीयोयस्तुर्यातीतोखिलात्मकः ॥&lt;br&gt;&#xA;नादबिन्दुस्वरूपो यः स प्रैक्षि द्विजगामिना ॥ ९३ ॥&lt;br&gt;&#xA;प्रावर्तन्त यतो वेदाः साङ्गाः सर्वस्य योनयः ॥&lt;br&gt;&#xA;सवेदादिः पद्मभुवा पुरस्तादवलोकितः ॥ ९४ ॥&lt;br&gt;&#xA;वृषभो यस्त्रिधाबद्धो रोरवीति महोमयः ॥&lt;br&gt;&#xA;सनेत्रविषयी चक्रे परमः परमेष्ठिना ॥ ९५ ॥&lt;br&gt;&#xA;शृङ्गश्चत्वारि यस्यासन्हस्तासः सप्त एव च ॥&lt;br&gt;&#xA;द्वे शीर्षे च त्रयः पादाः स देवो विधिनैक्षत ॥ ९६ ॥&lt;br&gt;&#xA;यदन्तर्लीनमखिलं भूतं भावि भवत्पुनः ॥&lt;br&gt;&#xA;तद्बीजं बीजरहितं द्रुहिणेन विलोकितम् ॥ ९७ ॥&lt;br&gt;&#xA;लीनं मृग्येत यत्रैतदाब्रह्मस्तम्बभाजनम्॥&lt;br&gt;&#xA;अतः स भाज्यते सद्भिर्यल्लिङ्गं तद्विलोकितम् ॥९८॥&lt;br&gt;&#xA;पञ्चार्था यत्र भासन्ते पञ्चब्रह्ममयं हि यत् ॥&lt;br&gt;&#xA;आदिपञ्चस्वरूपंयन्निरैक्षि ब्रह्मणा हि तत् ॥ ९९ ॥&lt;br&gt;&#xA;तमालोक्य ततो वेधा लिङ्गरूपिणमीश्वरम् ॥&lt;br&gt;&#xA;पञ्चाक्षरं प्रपञ्चाच्च भिन्नं तुष्टाव शङ्करम् ॥ 4.2.73.१०० ॥&lt;br&gt;&#xA;ब्रह्मोवाच ॥ ।&lt;br&gt;&#xA;नम ओङ्काररूपाय नमोऽक्षरवपुर्धृते ॥&lt;br&gt;&#xA;नमोऽकारादिवर्णानां प्रभवाय सदाशिव ॥ १ ॥&lt;br&gt;&#xA;अकारस्त्वमुकारस्त्वं मकारस्त्वमनाकृते ॥&lt;br&gt;&#xA;ऋग्यजुः सामरूपाय रूपातीताय ते नमः ॥ २ ॥&lt;br&gt;&#xA;नमो नादात्मने तुभ्यं नमो बिन्दुकलात्मने ॥&lt;br&gt;&#xA;अलिङ्गलिङ्गरूपाय सर्वरूपस्वरूपिणे ॥ ३ ॥&lt;br&gt;&#xA;नमस्ते धाम निधये निधनादिविवर्जित ॥&lt;br&gt;&#xA;नमो भवाय रुद्राय शर्वाय च नमोस्तुते ॥ ४ ॥&lt;br&gt;&#xA;नम उग्राय भीमाय पशूनां पतये नमः ॥&lt;br&gt;&#xA;नमस्तारस्वरूपाय सम्भवाय नमोस्तु ते ॥ ५ ॥&lt;br&gt;&#xA;अमायाय नमस्तुभ्यं नमः शिवतराय ते ॥&lt;br&gt;&#xA;कपर्दिने नमस्तुभ्यं शितिकण्ठ नमोस्तु ते ॥ ६ ॥&lt;br&gt;&#xA;मीढुष्टमाय गिरिश शिपिविष्टाय ते नमः ॥&lt;br&gt;&#xA;नमोऽह्रस्वाय खर्वाय बृहते वृद्धरूपिणे ॥ ७ ॥&lt;br&gt;&#xA;कुमारगुरवे तुभ्यं कुमारवपुषे नमः ॥&lt;br&gt;&#xA;नमः श्वेताय कृष्णाय पीतायारुणमूर्तये ॥ ८ ॥&lt;br&gt;&#xA;धूम्रवर्णाय पिङ्गाय नमः किर्मीरवर्चसे ॥&lt;br&gt;&#xA;नमः पाटलवर्णाय नमो हरिततेजसे ॥ ९ ॥&lt;br&gt;&#xA;नानावर्णस्वरूपाय वर्णानां पतये नमः ॥&lt;br&gt;&#xA;नमस्ते स्वररूपाय नमो व्यञ्जनरूपिणे ॥ 4.2.73.११० ॥&lt;br&gt;&#xA;उदात्तायानुदात्ताय स्वरिताय नमो नमः ॥&lt;br&gt;&#xA;ह्रस्वदीर्घप्लुतेशाय सविसर्गाय ते नमः ॥ ॥ ११ ॥&lt;br&gt;&#xA;अनुस्वारस्वरूपाय नमस्ते सानुनासिक ॥&lt;br&gt;&#xA;नमो निरनुनासाय दन्त्यतालव्यरूपिणे ॥ १२ ॥&lt;br&gt;&#xA;ओष्ठ्योरस्यस्वरूपाय नम ऊष्मस्वरूपिणे ॥&lt;br&gt;&#xA;अन्तस्थाय नमस्तुभ्यं पञ्चमाय पिनाकिने ॥ १३ ॥&lt;br&gt;&#xA;निषादाय नमस्तुभ्यं निषादपतये नमः ॥&lt;br&gt;&#xA;वीणावेणुमृदङ्गादि वाद्यरूपाय ते नमः ॥ १४ ॥&lt;br&gt;&#xA;नमस्ताराय मन्द्राय घोरायाघोरमूर्तये ॥&lt;br&gt;&#xA;नमस्तानस्वरूपाय मूर्च्छनां पतये नमः ॥ १५ ॥&lt;br&gt;&#xA;स्थायिसञ्चारिभेदेन नमो भावस्वरूपिणे ॥&lt;br&gt;&#xA;तालप्रियाय तालाय लास्यताण्डवजन्मने ॥ १६ ॥&lt;br&gt;&#xA;तौर्यत्रिकस्वरूपाय तौर्यत्रिकमहाप्रिय ॥ तौर्यत्रिककृताम्भक्त्या निर्वाणश्रीप्रदायक ॥१७॥&lt;br&gt;&#xA;स्थूलसूक्ष्मस्वरूपाय दृश्यादृश्य स्वरूपिणे ॥&lt;br&gt;&#xA;अर्वाचीनाय च नमः पराचीनाय ते नमः ॥ १८ ॥&lt;br&gt;&#xA;वाक्प्रपञ्च स्वरूपाय वाक्प्रपञ्च पराय च ॥&lt;br&gt;&#xA;एकायानेकभेदाय सदसत्पतये नमः ॥१९॥&lt;br&gt;&#xA;शब्दब्रह्म नमस्तुभ्यं परब्रह्म नमोस्तुते ॥&lt;br&gt;&#xA;नमो वेदान्तवेद्याय वेदानां पतये नमः ॥ 4.2.73.१२० ॥&lt;br&gt;&#xA;नमो वेदस्वरूपाय वेदगोचरमूर्तये ॥&lt;br&gt;&#xA;पार्वतीश नमस्तुभ्यं जगदीश नमोस्तु ते ॥ २१ ॥&lt;br&gt;&#xA;नमस्ते देवदेवेश देव दिव्यपदप्रद ॥&lt;br&gt;&#xA;शङ्कराय नमस्तुभ्यं नमस्तुभ्यं महेश्वर ॥ २२ ॥&lt;br&gt;&#xA;नमस्ते जगदानन्द नमस्ते शशिशेखर ॥&lt;br&gt;&#xA;मृत्युञ्जय नमस्तुभ्यं नमस्ते त्र्यम्बकाय च ॥ २३ ॥&lt;br&gt;&#xA;नमः पिनाकहस्ताय त्रिशूलायुधधारिणे ॥&lt;br&gt;&#xA;नमस्त्रिपुरहन्त्रे च नमोन्धक निषूदन ॥ २४ ॥&lt;br&gt;&#xA;कन्दर्पदर्पदलन नमोजालन्धरारये ॥&lt;br&gt;&#xA;कालाय कालकालाय कालकूटविषादिने ॥ २५ ॥&lt;br&gt;&#xA;विषादहन्त्रे भक्तानामभक्तैक विषादद ॥&lt;br&gt;&#xA;ज्ञानाय ज्ञानरूपाय सर्वज्ञाय नमोऽस्तुते ॥ ॥ २६ ॥&lt;br&gt;&#xA;योगसिद्धिप्रदोसि त्वं योगिनां योगसत्तम ॥&lt;br&gt;&#xA;तपसां फलदोसि त्वं तपस्विभ्यस्तपोधन ॥ २७ ॥&lt;br&gt;&#xA;त्वमेव मन्त्ररूपोसि मन्त्राणां फलदो भवान् ॥&lt;br&gt;&#xA;महादानफलं त्वं वै महादानप्रदो भवान् ॥ २६ ॥&lt;br&gt;&#xA;महायज्ञस्त्वमेवेश महायज्ञ फलप्रद ॥&lt;br&gt;&#xA;त्वं सर्वः सर्वगस्त्वं वै सर्वदः सर्वदृग्भवान् ॥२९॥&lt;br&gt;&#xA;सर्वभुक्सर्वकर्ता त्वं सर्वसंहारकारक ॥&lt;br&gt;&#xA;योगिनां हृदयाकाश कृतालय नमोस्तु ते ॥ 4.2.73.१३० ॥&lt;br&gt;&#xA;त्वमेव विष्णुरूपेण शङ्खचक्रगदाधर ॥&lt;br&gt;&#xA;त्रिलोकीं त्रायसे त्रातः सत्त्वमूर्ते नमोस्तु ते ॥ ३१॥&lt;br&gt;&#xA;त्वमेव विदधास्ये तद्विधिर्भूत्वा विधानवित् ॥&lt;br&gt;&#xA;रजोरूपं समालम्ब्य नीरजस्कपदप्रद ॥ ३२ ॥&lt;br&gt;&#xA;त्वमेव हि महारुद्रस्त्वं महोग्रो भुजङ्गभृत् ॥&lt;br&gt;&#xA;त्वमेव हि महाभीमो महापितृवनेचर ॥ ३३ ॥&lt;br&gt;&#xA;तामसीं तनुमाश्रित्य त्वं कृतान्त कृतान्तक ॥&lt;br&gt;&#xA;कालाग्निरुद्रो भूऽत्वान्ते त्वं संवर्त प्रवर्तकः ॥ ३४ ॥&lt;br&gt;&#xA;त्वं पुम्प्रकृतिरूपाभ्यां महदाद्यखिलं जगत् ॥&lt;br&gt;&#xA;अक्षिपक्ष्मसमुत्क्षेपात्पुनराविः करोप्यज ॥३५॥&lt;br&gt;&#xA;उन्मेषविनिमेषौ ते सर्गासर्गैककारणम् ॥&lt;br&gt;&#xA;कपालमालाखेलोयं भवतः स्वैरचारिणः ॥ ३६ ॥&lt;br&gt;&#xA;त्वत्कण्ठे नृकरोटीयं धूर्जटे या विभासते ॥&lt;br&gt;&#xA;सर्वेषामन्तदग्धानां सास्फुटं बीजमालिका ॥ ३७ ॥&lt;br&gt;&#xA;त्वत्तः सर्वमिदं शम्भो त्वयि सर्वं चराचरम् ॥&lt;br&gt;&#xA;कस्त्वां स्तोतुं विजानाति पुरां वाचामगोचरम् ॥ ३८ ॥&lt;br&gt;&#xA;स्तोता त्वं हि स्तुतिस्त्वं हि नित्यं स्तुत्यस्त्वमेव च ॥&lt;br&gt;&#xA;वेद्म्यों नमः शिवायेति नान्यद्वेऽद्म्येव किञ्चन ॥ ३९ ॥&lt;br&gt;&#xA;त्वमेव हि शरण्यं मे त्वमेव हि गतिः परा ॥&lt;br&gt;&#xA;त्वामेव प्रणमामीश नमस्तुभ्यं नमो नमः ॥ 4.2.73.१४० ॥&lt;br&gt;&#xA;इत्युदीर्यासकृद्वेधाः प्रणनाम महेश्वरम् ॥&lt;br&gt;&#xA;प्रणवाख्यं महालिङ्गरूपिणं दण्डवत्क्षितौ ॥ ४१ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;ततो गिरीन्द्रतनये श्रुत्वा ब्रह्मस्तुतिं पराम् ॥&lt;br&gt;&#xA;परमैश्वर्यसम्पत्ति हेतुं तुष्टोहमद्भुतम् ॥ ४२ ॥&lt;br&gt;&#xA;अमूर्तोऽहं ततो लिङ्गान्मूर्तिमास्थाय शाङ्करीम् ॥&lt;br&gt;&#xA;प्रसन्नोस्मि वरं ब्रूहीत्युवाच चतुराननम् ॥ ४३ ॥&lt;br&gt;&#xA;चतुर्वक्त्रः समुत्थाय प्रत्यक्षं वीक्ष्य मामथ ॥&lt;br&gt;&#xA;पुनर्जयजयेत्युक्त्वा प्रणनाम कृताञ्जलिः ॥ ४४ ॥&lt;br&gt;&#xA;आनन्दबाष्पसलिलनेत्रो हृष्टतनूरुहः ॥&lt;br&gt;&#xA;गद्गदेन स्वरेणाथ प्रोवाच जलजासनः ॥ ४५ ॥&lt;br&gt;&#xA;ब्रह्मोवाच ॥ ॥&lt;br&gt;&#xA;यदि प्रसन्नो देवेश यदि देयो वरो मम ॥&lt;br&gt;&#xA;तदेतस्मिन्महालिङ्गे सान्निध्यं तेऽस्तु शङ्कर ॥ ४६ ॥&lt;br&gt;&#xA;अयमेव वरो देयो नान्यं वरमहं वृणे ॥&lt;br&gt;&#xA;ओङ्कारेश्वरनामैतदस्तु भक्तैकमुक्तिदम् ॥ ४७ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;विध्युक्तमिति विप्रर्षे समाकर्ण्य तदेशिता ॥&lt;br&gt;&#xA;उवाच वचनं चैतत्तथास्तु चतुराननम् ॥४८॥&lt;br&gt;&#xA;वरानन्यानपि विभुः प्रसन्नस्तत्क्षणाद्ददौ॥&lt;br&gt;&#xA;विधये दीर्घतपसे तया स्तुत्यातितोषितः ॥४९॥&lt;br&gt;&#xA;॥ ईश्वर उवाच ॥&lt;br&gt;&#xA;सुरश्रेष्ठ तपःश्रेष्ठ सर्वाम्नाय निधिर्भव ॥&lt;br&gt;&#xA;सृष्टेःकरणसामर्थ्यं तवास्तु मदनुग्रहात् ॥4.2.73.१५०॥&lt;br&gt;&#xA;पितामहस्त्वं सर्वेषां सर्वेषां मान्यभूर्भवान् ॥&lt;br&gt;&#xA;त्वत्तपःफलदानार्थं यदेतल्लिङ्गमुत्थितम् ॥ ५१ ॥&lt;br&gt;&#xA;परमोङ्काररूपं च शब्दब्रह्ममयं विधे ॥&lt;br&gt;&#xA;अस्याराधनतः पुंसां न दूरं ब्रह्मणः पदम् ॥५२॥&lt;br&gt;&#xA;अकाराख्यमिदं लिङ्गमुकाराख्यमिदं परम् ॥&lt;br&gt;&#xA;मकाराह्वयमेतच्च नादाख्यं बिन्दुसञ्ज्ञकम् ॥ ५३ ॥&lt;br&gt;&#xA;पञ्चायतनमीशानमित्थमेतदुदीरितम् ॥&lt;br&gt;&#xA;मोक्षाय सर्वजन्तूनामस्मिन्नानन्दकानने ॥ ५४ ॥&lt;br&gt;&#xA;स्नात्वा मत्स्योदरी तीर्थे विलोक्योङ्कारमीश्वरम् ॥&lt;br&gt;&#xA;न जातु जायते जन्तुर्जननी जठरे क्वचित् ॥ ५५ ॥&lt;br&gt;&#xA;एतन्नादेश्वरं लिङ्गमेतल्लिङ्गं सुदुर्लभम् ॥&lt;br&gt;&#xA;रम्ये मत्स्योदरी तीरे दृष्टं स्पृष्टं विमुक्तिदम् ॥ ५६ ॥&lt;br&gt;&#xA;यदेतत्कापिलं ज्योतिरेतल्लिङ्गे विलोक्यते ॥&lt;br&gt;&#xA;अतस्तु कपिलेशाख्यमेतल्लिङ्गं सुदुर्लभम् ॥५७॥&lt;br&gt;&#xA;मत्स्योदरी यदा गङ्गा कपिलेश्वर सन्निधौ ॥&lt;br&gt;&#xA;तदा तत्र नरः स्नात्वा ब्रह्महत्यां व्यपोहति ॥ ५८ ॥&lt;br&gt;&#xA;वरणोत्सिक्तपानीये द्युनदीतोयमिश्रिते ॥&lt;br&gt;&#xA;स्नात्वा नादेश्वरं दृष्ट्वा नरः किमनुशोचति ॥ ५९ ॥&lt;br&gt;&#xA;अष्टम्यां च चतुर्दश्यां तीर्थानि सह सागरैः ॥&lt;br&gt;&#xA;षष्टि कोटि सहस्राणि मत्स्योदर्यां विशन्ति हि ॥4.2.73.१६०॥&lt;br&gt;&#xA;प्रणवेश समीपे तु यदा गङ्गा समेष्यति ॥&lt;br&gt;&#xA;तदा पुण्यतमः कालो देवर्षि पितृवल्लभः ॥ ६१ ॥&lt;br&gt;&#xA;तत्र स्नानं जपोदानं हवनं देवतार्चनम् ॥&lt;br&gt;&#xA;मत्स्योदर्यामक्षयं स्यादोङ्कारेश्वरसन्निधौ ॥ ६२ ॥&lt;br&gt;&#xA;ओङ्कारदर्शनादेव वाजिमेधफलं लभेत् ॥&lt;br&gt;&#xA;तस्मात्काश्यां प्रयत्नेन दृश्य ओङ्कार ईश्वरः ॥ ६३ ॥&lt;br&gt;&#xA;दुर्लभं मानवं जन्म चतुर्वर्गैकसाधनम् ॥&lt;br&gt;&#xA;जलबुद्बुदवत्तत्स्यान्नादेशो येन नेक्षितः ॥ ६४ ॥&lt;br&gt;&#xA;निरीक्ष्य कपिलेशानं स्नात्वा मत्स्योदरीजले ॥&lt;br&gt;&#xA;कृत्वा पिण्डप्रदानानि पितॄणामनृणो भवेत् ॥ ६५ ॥&lt;br&gt;&#xA;कृत्वापि मोहात्पापानि भूरीण्येव महान्त्यपि ॥&lt;br&gt;&#xA;काश्यामोङ्कारमालोक्य कुतस्त्रस्यति वै यमात् ॥ ६६ ॥&lt;br&gt;&#xA;ओङ्कारयात्राभिमुखं नरं वीक्ष्य पितामहाः ॥&lt;br&gt;&#xA;परिनृत्यन्ति मुदिताः स्वसन्तानसमुद्भवम् ॥ ६७ ॥&lt;br&gt;&#xA;यस्य यस्य च वै नाम स्मृत्वा स्मृत्वा नमस्यति ॥&lt;br&gt;&#xA;तं तमुन्नयते प्राज्ञः पितरं ब्रह्मणः पदम् ॥ ६८ ॥&lt;br&gt;&#xA;रुद्राणां नियुतं जप्त्वा यत्फलं सम्यगाप्यते ॥&lt;br&gt;&#xA;तत्फलं लभते नूनं भक्त्योङ्कार विलोकनात् ॥ ६९ ॥&lt;br&gt;&#xA;केवलं भूमिभाराय जन्मिनो जन्म तस्य वै ॥&lt;br&gt;&#xA;येनानन्दवने दृष्टो नोङ्कारः सर्वकामदः ॥ 4.2.73.१७० ॥&lt;br&gt;&#xA;एकमोङ्कारमालोक्य समस्ते क्षोणिमण्डले ॥ लिं&lt;br&gt;&#xA;गजातानि सर्वाणि दृष्टानि स्युर्न संशयः ॥ ७१ ॥&lt;br&gt;&#xA;प्रणवेशं प्रणम्याथ यद्यन्यत्र विपद्यते ॥&lt;br&gt;&#xA;स्वर्गलोकमवाप्याथ काश्यां मुक्तिमवाप्नुयात् ॥ ७२ ॥&lt;br&gt;&#xA;अस्मिल्ँलिङ्गे सदा ब्रह्मन्स्थास्यामीति विनिश्चितम् ॥&lt;br&gt;&#xA;दास्यामि च सदा मोक्षमेतल्लिङ्गार्चकाय वै ॥ ७३ ॥&lt;br&gt;&#xA;ओङ्कारं सकृदप्यत्र नरो नत्वा प्रयत्नतः ॥&lt;br&gt;&#xA;कृतकृत्यो भवेन्नूनं परमान्मदनुग्रहात ॥ ७४ ॥&lt;br&gt;&#xA;ओङ्कारपश्चिमे भागे तारतीर्थमनुत्तमम् ॥&lt;br&gt;&#xA;कृतोदकक्रियस्तत्र नरस्तरति दुर्गतिम् ॥ ७५ ॥&lt;br&gt;&#xA;ओङ्कारेशस्य ये भक्ता ज्ञेयास्ते नैव मानवाः ॥&lt;br&gt;&#xA;मनुष्यचर्मणा नद्धास्ते रुद्रा मोक्षगामिनः ॥ ७६ ॥&lt;br&gt;&#xA;अस्य लिङ्गस्य महिमा नान्यैरत्रावगम्यते ॥&lt;br&gt;&#xA;त्वत्पुण्योदयतो यस्माद्विधेत्राविरभूदिदम् ॥ ७७ ॥&lt;br&gt;&#xA;एतल्लिङ्गप्रभावाच्च सर्वं ज्ञास्यसि तत्त्वतः ॥&lt;br&gt;&#xA;विधे विधेहि तस्मात्त्वं सर्वमेतच्चराचरम् ॥७८॥&lt;br&gt;&#xA;इति दत्त्वा वरं तस्मै ब्रह्मणे पद्मसम्भवे।&lt;br&gt;&#xA;तस्मिन्नेव महालिङ्गे शम्भुर्लीनो बभूव ह ॥७९॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;ब्रह्मापि भजतेद्यापि तल्लिङ्गं कलशोद्भव ॥&lt;br&gt;&#xA;स्तुवन्ब्रह्म स्तवेनैव स्वात्मना विहितेन हि ॥4.2.73.१८०॥&lt;br&gt;&#xA;ब्रह्मस्तवं जपन्मर्त्यः सर्वैः पापैः प्रमुच्यते ॥&lt;br&gt;&#xA;पूर्यते च महापुण्यैर्ज्ञानं प्राप्नोति सत्तमम् ॥ ८१ ॥&lt;br&gt;&#xA;ब्रह्मस्तवमिमं जप्त्वा त्रिकालं परिवत्सरम् ॥&lt;br&gt;&#xA;अन्तकाले भवेज्ज्ञानं येन बन्धात्प्रमुच्यते ॥ ॥ १८२ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संह्तिायां चतुर्थे काशीखण्ड उत्तरार्ध ओङ्कारमहिमवर्णनन्नाम त्रिसप्ततितमोऽध्यायः ॥ ७३ ॥&lt;/p&gt;</description>
    </item>
    <item>
      <title>०७४ ओङ्कारमाहात्म्यम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/074_onkAramAhAtmyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/074_onkAramAhAtmyam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;शृणु वातापि संहर्तः काश्यां पातकतङ्किनी ॥&lt;br&gt;&#xA;पद्मकल्पे तु या वृत्ता दमनस्य द्विजन्मनः ॥१॥&lt;br&gt;&#xA;भारद्वाजस्य तनयो दमनो नाम नामतः ॥&lt;br&gt;&#xA;कृतमौञ्जीविधिः सोथ विद्याजातं प्रगृह्य च ॥ २ ॥&lt;br&gt;&#xA;संसारदुःखबहुलं जीवितं चापि चञ्चलम् ॥&lt;br&gt;&#xA;विज्ञाय दमनो विद्वान्निर्जगाम गृहान्निजात् ॥ ३ ॥&lt;br&gt;&#xA;काञ्चिद्दिशं समालम्ब्य निर्वेदं परमं गतः ॥&lt;br&gt;&#xA;प्रत्याश्रमं प्रतिनगं प्रत्यब्धि प्रतिकाननम् ॥ ४ ॥&lt;br&gt;&#xA;प्रतितीर्थं प्रतिनदि स बभ्राम तपोयुतः ॥&lt;br&gt;&#xA;यावन्त्यायतनानीह तिष्ठन्ति परितो भुवम् ॥५॥&lt;br&gt;&#xA;अध्युवास स तावन्ति संयतेन्द्रियमानसः ॥&lt;br&gt;&#xA;परं न मनसः स्थैर्यं क्वापि प्रापि च तेन वै ॥ ६ ॥&lt;br&gt;&#xA;मनोरथोपदेष्टा च कुत्रचित्क्वापि नेक्षितः ॥&lt;br&gt;&#xA;कदाचिद्दैवयोगात्स दमनो नाम तापसः ॥७॥&lt;br&gt;&#xA;रेवातटे निरैक्षिष्ट तीर्थं चामरकण्टकम् ॥&lt;br&gt;&#xA;महदायतनं पुण्यमोङ्कारस्यापि तत्र वै ॥८॥&lt;br&gt;&#xA;दृष्ट्वा हृष्टमना आसीच्चेतः स्थैर्यमवाप ह ॥&lt;br&gt;&#xA;अथ पाशुपतांस्तत्र स निरीक्ष्य तपोधनान् ॥ ९ ॥&lt;br&gt;&#xA;विभूतिभूषिततनून्कृतलिङ्गसमर्चनान् ॥&lt;br&gt;&#xA;विहितप्राणयात्रांश्च कृतागमविचारणान् ॥ 4.2.74.१० ॥&lt;br&gt;&#xA;स्वस्थोपविष्टान्स्वपुरोरग्रतोऽचलमानसान् ॥&lt;br&gt;&#xA;प्रणम्योपाविशत्तत्र तदाचार्यस्य सन्निधौ ॥ ११ ॥&lt;br&gt;&#xA;प्रबद्धहस्तयुगलः प्रणमतरकन्धरः ॥&lt;br&gt;&#xA;अथ पाशुपताचार्यो गर्गो नाम महामुनिः ॥ १२ ॥&lt;br&gt;&#xA;वार्धकेन समाक्रान्तस्तपसा कृशविग्रहः ॥&lt;br&gt;&#xA;शम्भोराराधनेनिष्ठः श्रेष्ठः सर्वतपस्विषु ॥१३॥&lt;br&gt;&#xA;पप्रच्छ दमनं चेति कस्त्वं कस्मादिहागतः ॥&lt;br&gt;&#xA;तरुणोपि विरक्तोसि कुतस्तद्वद सत्तम ॥।१४॥।&lt;br&gt;&#xA;इति प्रणयपूर्वं स निशम्य दमनोऽब्रवीत् ॥&lt;br&gt;&#xA;भगोः पाशुपताचार्य सर्वज्ञाराधनप्रिय ॥ १५ ॥&lt;br&gt;&#xA;कथयामि यथार्थं ते निजचेतोविचेष्टितम् ॥&lt;br&gt;&#xA;अहं ब्राह्मणदायादो वेदशास्त्रकृतश्रमः ॥ १६ ॥&lt;br&gt;&#xA;संसारासारतां ज्ञात्वा वानप्रस्थमशिश्रियम् ॥&lt;br&gt;&#xA;अनेनैव शरीरेण महासिद्धिमभीप्सता ॥१७॥&lt;br&gt;&#xA;स्नातं बहुषु तीर्थेषु मन्त्रा जप्तास्तु कोटिशः ॥&lt;br&gt;&#xA;देवताः सेविता बह्व्यो हवनं च कृतं बहु ॥ १८ ॥&lt;br&gt;&#xA;शुश्रूषिताश्च गुरवो बहवो बह्वनेहसम् ॥&lt;br&gt;&#xA;महाश्मशानेषु निशा भूयस्योप्यतिवाहिताः ॥ १९ ॥&lt;br&gt;&#xA;शिखराणि गिरीन्द्राणां मया चाध्युषितान्यहो ॥&lt;br&gt;&#xA;दिव्यौषधि सहस्राणि मया संसाधितान्यपि ॥4.2.74.२०॥&lt;br&gt;&#xA;रसायनानि बहुशः सेवितानि मया पुनः ॥&lt;br&gt;&#xA;महासाहसमालम्ब्य सिद्धाध्युषितकन्दराः ॥ २१ ॥&lt;br&gt;&#xA;मया प्रविष्टा बहुशः कृतान्तवदनोपमाः ॥&lt;br&gt;&#xA;तपश्चापि महत्तप्तं बहुभिर्नियमैर्यमैः ॥ २२ ॥&lt;br&gt;&#xA;परं किञ्चित्क्वचिन्नैक्षि सिद्ध्यङ्कुरमपि प्रभो ॥&lt;br&gt;&#xA;इदानीं त्वामनुप्राप्य महीं पर्यटता मया ॥ २३ ॥&lt;br&gt;&#xA;मनसः स्थैर्यमापन्नमिव सम्प्राप्तसिद्धिना ॥&lt;br&gt;&#xA;अवश्यं त्वन्मुखाम्भोजाद्यद्वचो निःसरिष्यति ॥ ॥ २४ ॥&lt;br&gt;&#xA;तेनैव महती सिद्धिर्भवित्री मम नान्यथा ॥&lt;br&gt;&#xA;तद्ब्रूहि सूपदेशं च कथं सिद्धिर्भवेन्मम ॥ २५ ॥&lt;br&gt;&#xA;अनेनैव शरीरेण पार्थिवेन प्रथीयसी ॥&lt;br&gt;&#xA;दमनस्य निशम्येति गर्गाचार्यो वचस्तदा ॥ २६ ॥&lt;br&gt;&#xA;प्रत्यक्षदृष्टं प्रोवाच महदाश्चर्यमुत्तमम् ॥&lt;br&gt;&#xA;सर्वेषां शृण्वतां तत्र शिष्याणां स्थिरचेतसाम् ॥&lt;br&gt;&#xA;मुमुक्षूणां धृतवतां महापाशुपतं व्रतम् ॥२७॥&lt;br&gt;&#xA;॥ गर्ग उवाच ॥ ॥&lt;br&gt;&#xA;अनेनैवेह देहेन यदि त्वं सिद्धिकामुकः ॥&lt;br&gt;&#xA;शृणुष्वावहितो भूत्वा तदा ते कथयाम्यहम् ॥२८॥&lt;br&gt;&#xA;अविमुक्ते महाक्षेत्रे सर्वसिद्धिप्रदे सताम् ॥&lt;br&gt;&#xA;धर्मार्थकाममोक्षाख्य रत्नानां परमाकरे ॥ २९ ॥&lt;br&gt;&#xA;समाश्रितानां जन्तूनां सर्वेषां सर्वकर्मणाम् ॥&lt;br&gt;&#xA;शलभानां प्रदीपाभे तमःस्तोम महाद्विपि ॥ 4.2.74.३० ॥&lt;br&gt;&#xA;कर्मभूरुह दावाग्नौ संसाराब्ध्यौर्वशोचिपि ॥&lt;br&gt;&#xA;निर्वाणलक्ष्मी क्षीराब्धौ सुखसङ्केतसद्मनि ॥ ३१ ॥&lt;br&gt;&#xA;दीर्घनिद्रा प्रसुप्तानां परमोद्बोधदायिनि ॥&lt;br&gt;&#xA;यातायातश्रमापन्नप्राणिमार्गमहीरुहि ॥ ३२ ॥&lt;br&gt;&#xA;अनेकजन्मजनित महापापाद्रिवज्रिणि ॥&lt;br&gt;&#xA;नामोच्चारकृतां पुंसां महाश्रेयो विधायिनि ॥ ३३ ॥&lt;br&gt;&#xA;विश्वेशितुः परेधाम्नि सीम्नि स्वर्गापवर्गयोः ॥&lt;br&gt;&#xA;स्वर्धुनी लोलकल्लोला नित्यक्षालित भूतले ॥ ३४ ॥&lt;br&gt;&#xA;एवंविधे महाक्षेत्रे सर्वदुःखौघहारिणि ॥&lt;br&gt;&#xA;प्रत्यक्षं मम यद्वृत्तं तद्ब्रवीमि महामते ॥ ३५ ॥&lt;br&gt;&#xA;यत्र कालभयं नास्ति यत्र नास्त्येनसो भयम् ॥&lt;br&gt;&#xA;तत्क्षेत्रमहिमानं कः सम्यग्वर्णयितुं क्षमः ॥ ३६ ॥&lt;br&gt;&#xA;तीर्थानि यानि लोकेस्मिञ्जन्तूनामघहान्यहो ॥&lt;br&gt;&#xA;तानि सर्वाणि शुद्ध्यर्थं काशीमायान्ति नित्यशः ॥ ३७ ॥&lt;br&gt;&#xA;अपि काश्यां वसेद्यस्तु सर्वाशी सर्वविक्रयी ॥&lt;br&gt;&#xA;स यां गतिं लभेन्मर्त्यो यज्ञैर्दानैर्न सान्यतः ॥ ३८ ॥&lt;br&gt;&#xA;रागबीजसमुद्भूतः संसारविटपो महान् ॥&lt;br&gt;&#xA;दीर्घस्वाप कुठारेण च्छिन्नः काश्यां न वर्धते ॥ ३९ ॥&lt;br&gt;&#xA;सर्वेषामूषराणां तु काशी परम ऊषरः ॥&lt;br&gt;&#xA;वप्तुर्बीजमिदं तस्मिन्नुप्तं नैव प्ररोहति ॥ 4.2.74.४० ॥&lt;br&gt;&#xA;स्मरिष्यन्तीह ये काशीमवश्यं तेपि साधवः ॥&lt;br&gt;&#xA;तेप्यघौघ विनिर्मुक्ता यास्यन्ति गतिमुत्तमाम् ॥ ४१ ॥&lt;br&gt;&#xA;विभूतिः सर्वलोकानां सत्यादीनां सुभङ्गुरा ॥&lt;br&gt;&#xA;अभङ्गुरा विमुक्तस्य सा तु लभ्या शिवाज्ञया ॥ ४२ ॥&lt;br&gt;&#xA;कृमिकीटपतङ्गानामविमुक्ते तनुत्यजाम् ॥&lt;br&gt;&#xA;विभूतिर्दृश्यते या सा क्वास्ति ब्रह्माण्डमण्डले ॥ ४३ ॥&lt;br&gt;&#xA;वाराणसी यदा प्राप्ता कदाचित्कालपर्ययात् ॥&lt;br&gt;&#xA;स उपायो विधातव्यो येन नो निष्क्रमो बहिः ॥ ४४ ॥&lt;br&gt;&#xA;पूर्वतो मणिकर्णीशो ब्रह्मेशो दक्षिणे स्थितः ॥&lt;br&gt;&#xA;पश्चिमे चैव गोकर्णो भारभूतस्तथोत्तरे ॥४५॥&lt;br&gt;&#xA;इत्येतदुत्तमं क्षेत्रमविमुक्ते महाफलम् ॥&lt;br&gt;&#xA;मणिकर्णी ह्रदे स्नात्वा दृष्ट्वा विश्वेश्वरंविभुम् ॥४६॥&lt;br&gt;&#xA;क्षेत्रं प्रदक्षिणीकृत्य राजसूयफलं लभेत् ॥&lt;br&gt;&#xA;तत्र श्राद्धप्रदातुश्च मुच्यन्ते प्रपितामहाः ॥ ४७ ॥&lt;br&gt;&#xA;अविमुक्त समं क्षेत्रमपि ब्रह्माण्डगोलके ॥&lt;br&gt;&#xA;न विद्यते क्वचित्सत्यं सत्यं साधकसिद्धिदम् ॥४८॥&lt;br&gt;&#xA;रक्षन्ति सततं क्षेत्रं यत्र पाशासिपाणयः ॥&lt;br&gt;&#xA;महापारिषदा उग्राः क्रूरेभ्योऽक्रूरबुद्धयः ॥ ४९ ॥&lt;br&gt;&#xA;प्राग्द्वारमट्टहासश्च गणकोटिपरीवृतः ॥&lt;br&gt;&#xA;रक्षेदहर्निशं क्षेत्रं दुर्वृत्तेभ्यो विभीषणः ॥ 4.2.74.५० ॥&lt;br&gt;&#xA;तथैव भूतधात्रीशः क्षेत्रदक्षिणरक्षकः ॥&lt;br&gt;&#xA;गोकर्णः पश्चिमद्वारं पाति कोटिगणावृतः ॥ ५१ ॥&lt;br&gt;&#xA;उदग्द्वारं तथा रक्षेद्घण्टाकर्णो महागणः ॥&lt;br&gt;&#xA;ऐशङ्कोणं छागवक्त्रो भीषणो वह्निदिग्दलम् ॥५२ ॥&lt;br&gt;&#xA;रक्षः काष्ठां शङ्कुकर्णो दृमिचण्डो मरुद्दिशम् ॥&lt;br&gt;&#xA;इत्थं क्षेत्रं सदा पान्ति गणा एतेऽति भास्वराः ॥८५३॥&lt;br&gt;&#xA;कालाक्षोरण भद्रस्तु कौलेयः कालकम्पनः ॥&lt;br&gt;&#xA;एते पूर्वेण रक्षन्ति गङ्गापारे स्थिता गणाः ॥ ५४ ॥&lt;br&gt;&#xA;वीरभद्रो नभश्चैव कर्दमालिप्तविग्रहः ॥&lt;br&gt;&#xA;स्थूलकर्णो महाबाहुरसिपारे व्यवस्थिताः ॥ ५५ ॥&lt;br&gt;&#xA;विशालाक्षो महाभीमः कुण्डोदरमहोदरौ ॥&lt;br&gt;&#xA;रक्षन्ति पश्चिमद्वारं देहलीदेशसंस्थिताः ॥५६॥&lt;br&gt;&#xA;नन्दिसेनश्च पञ्चालः खरपादकरण्टकः ॥&lt;br&gt;&#xA;आनन्दोगोपको बभ्रू रक्षन्ति वरणातटे ॥॥ ५७ ॥&lt;br&gt;&#xA;तस्मिन्क्षेत्रे महापुण्ये लिङ्गमोङ्कारसञ्ज्ञकम्॥&lt;br&gt;&#xA;तत्र सिद्धिं परां प्राप्ता देहेनानेन साधकाः ॥ ५८ ॥&lt;br&gt;&#xA;कपिलश्चैव सावर्णिः श्रीकण्ठः पिगलोंशुमान् ॥&lt;br&gt;&#xA;एते पाशुपताः सिद्धास्तल्लिङ्गाराधनेन हि ॥ ५९ ॥&lt;br&gt;&#xA;एकदा तस्य लिङ्गस्य कृत्वा पञ्चापिपूजनम् ॥&lt;br&gt;&#xA;नृत्यतः सहुडुत्कारं तस्मिल्ँलिङ्गे लयं ययुः ॥ 4.2.74.६० ॥&lt;br&gt;&#xA;अन्यच्च ते प्रवक्ष्यामि तत्र यद्वृत्तमद्भुतम् ॥&lt;br&gt;&#xA;निशामय महाबुद्धे दमन द्विजसत्तम ॥ ६१ ॥&lt;br&gt;&#xA;एका भेकी मुने तत्र चरन्ती लिङ्ग सन्निधौ ॥&lt;br&gt;&#xA;प्रदक्षिणं सदा कुर्यान्निर्माल्याक्षतभक्षिणी ॥ ६२ ॥&lt;br&gt;&#xA;सा तत्र मृत्युं न प्राप शिवनिर्माल्यभक्षणात् ॥&lt;br&gt;&#xA;क्षेत्रादन्यत्र मरणं जातं तस्यास्तदेनसः ॥ ६३ ॥&lt;br&gt;&#xA;वरं विषमपिप्राश्यं शिवस्वं नैव भक्षयेत् ॥&lt;br&gt;&#xA;विषमेकाकिनं हन्ति थिवस्वं पुत्रपौवकम् ॥ ६४॥&lt;br&gt;&#xA;शिवस्य परिपुष्टाङ्गाः स्पर्शनीया न साधुभिः ॥&lt;br&gt;&#xA;तेन कर्मविपाकेन ततस्ते रौरवौकसः ॥६५॥&lt;br&gt;&#xA;कश्चित्काकः समालोक्य मण्डूकीं तामितस्ततः ॥&lt;br&gt;&#xA;पोप्लूयमानामादाय चञ्च्वा क्षेत्राद्बहिर्गतः ॥६६ ॥&lt;br&gt;&#xA;वर्षाभ्वी तेन सा क्षिप्ता काकेन क्षेत्रबाह्यतः ॥&lt;br&gt;&#xA;अथ सा कालतो भेकी तत्रैव क्षेत्रसत्तमे ॥ ६७ ॥&lt;br&gt;&#xA;प्रदक्षिणीकरणतो लिङ्गस्यस्पर्शनादपि॥&lt;br&gt;&#xA;पुण्यापुण्यवतीजाता कन्यापुष्पबटोर्गृहे ॥ ६८ ॥&lt;br&gt;&#xA;शुभावयवसंस्थाना शुभलक्षणलक्षिता ॥&lt;br&gt;&#xA;परं गृध्रमुखी जाता निर्माल्याक्षतभक्षणात् ॥ ६९ ॥&lt;br&gt;&#xA;सम्यग्गीतरहस्यज्ञा नितरां मधुरस्वरा ॥&lt;br&gt;&#xA;सप्तस्वरास्त्रयो ग्रामा मूर्च्छनास्त्वैकविंशतिः ॥4.2.74.७० ॥&lt;br&gt;&#xA;ताना एकोनपञ्चाश ताला एकोत्तरंशतम् ॥&lt;br&gt;&#xA;रागाः षडेव तेषां तु पञ्चपञ्चापि चाङ्गनाः॥७१ ॥&lt;br&gt;&#xA;षड्विंशद्रागरागिण्य इति रागि मुदावहाः ॥&lt;br&gt;&#xA;देशकाल विभेदेन पञ्चषष्टिस्तथा पराः ॥ ७२ ॥&lt;br&gt;&#xA;यावन्त एव तालाः स्यु रागास्तावन्त एव हि ॥&lt;br&gt;&#xA;इति गीतोपनिषदा प्रत्यहं सा शुभव्रता ॥ ७३ ॥&lt;br&gt;&#xA;माधवी मधुरालापा सदोङ्कारं समर्चयेत् ॥&lt;br&gt;&#xA;प्राप्याप्यनर्घ्यतारुण्यं सा तु पुष्पबटोः सुता ॥ ७४ ॥&lt;br&gt;&#xA;प्राग्जन्मवासनायोगादोङ्कारं बह्वमंस्त वै ॥&lt;br&gt;&#xA;स्वभाव चञ्चलं चेतस्तस्यास्तल्लिङ्ग सेवनात् ॥ ७५ ॥&lt;br&gt;&#xA;दमनस्थैर्यमगमद्योगेनेव महात्मनः ॥&lt;br&gt;&#xA;न दिवा बाधयाञ्चक्रे क्षुत्तृण्निद्रा क्षपा सुताम् ॥ ७६ ॥&lt;br&gt;&#xA;अतन्द्रितमना आसीत्सा तल्लिङ्ग निरीक्षणे ॥&lt;br&gt;&#xA;अक्ष्णोर्निमेषा यावन्तस्तस्या आसन्दिवानिशम् ॥ ७७ ॥&lt;br&gt;&#xA;तावत्कालस्तया साध्व्या महान्विघ्नोऽनुमीयते ॥&lt;br&gt;&#xA;निमेषान्तरितः कालो यो यो व्यथोङ्गतो मम ॥&lt;br&gt;&#xA;लिङ्गानवेक्षणात्तत्र प्रायश्चित्तं कथं भवेत ॥ ७८ ॥&lt;br&gt;&#xA;इति सञ्चितयन्त्येव सेवां तत्याज नोङ्कृतेः ॥&lt;br&gt;&#xA;जलाभिलाषिणी सा तु लिङ्गनामामृतं पिबेत् ॥ ७९ ॥&lt;br&gt;&#xA;नान्य द्दिदृक्षिणी तस्या अक्षिणी श्रुतिगे अपि ॥&lt;br&gt;&#xA;विहाय लिङ्गमोङ्कारं हृद्विहायः स्थितं सताम् ॥ 4.2.74.८० ॥&lt;br&gt;&#xA;तस्याः शब्दग्रहौ नान्य शब्दग्रहणतत्परौ ॥&lt;br&gt;&#xA;अतीव निपुणौ जातौ तत्सन्माल्यकरौकरौ ॥ ८१ ॥&lt;br&gt;&#xA;नान्यत्र चरणौ तस्याश्चरतः सुखवाञ्छया ॥&lt;br&gt;&#xA;त्यक्त्वोङ्काराजिरक्षोणीं क्षुण्णां निर्वाणपद्मया ॥ ८२ ॥&lt;br&gt;&#xA;ओङ्कारं प्रणवं सारं परब्रह्मप्रकाशकम् ॥&lt;br&gt;&#xA;शब्दब्रह्मत्रयीरूपं नादबिन्दुकलालयम् ॥ ८३ ॥&lt;br&gt;&#xA;सदक्षरं चादिरूपं विश्वरूपं परावरम् ॥&lt;br&gt;&#xA;वरं वरेण्यं वरदं शाश्वतं शान्तमीश्वरम् ॥ ८४ ॥&lt;br&gt;&#xA;सर्वलोकैकजनकं सर्वलोकैकरक्षकम् ॥&lt;br&gt;&#xA;सर्वलोकैकसंहर्तृ सर्वलोकैकवन्दितम् ॥ ८५ ॥&lt;br&gt;&#xA;आद्यन्तरहितं नित्यं र्शिवं शङ्करमव्ययम् ॥&lt;br&gt;&#xA;एकगुणत्रयातीतं भक्तस्वान्तकृतास्पदम् ॥ ८६ ॥&lt;br&gt;&#xA;निरुपाधिं निराकारं निर्विकारं निरञ्जनम् ॥&lt;br&gt;&#xA;निर्मलं निरहङ्कारं निष्प्रपञ्चं निजोदयम् ॥ ८७ ॥&lt;br&gt;&#xA;स्वात्माराममनन्तं च सर्वगं सर्वदर्शिनम् ॥&lt;br&gt;&#xA;सर्वदं सर्वभोक्तारं सर्वं सर्वसुखास्पदम् ॥८८॥&lt;br&gt;&#xA;वागिन्द्रियं तदीयं च प्रोच्चरत्तदहर्निशम् ॥&lt;br&gt;&#xA;नामान्तरं न गृह्णाति क्वचिदन्यस्यकस्यचित्॥८९॥&lt;br&gt;&#xA;एतन्नामाक्षररसं रसयन्ती दिवानिशम् ॥&lt;br&gt;&#xA;रसना नैव जानाति तस्या अन्यद्रसान्तरम् ॥ 4.2.74.९० ॥&lt;br&gt;&#xA;सम्मार्जनं रङ्गमालाः प्रासादं परितः सदा ॥&lt;br&gt;&#xA;विदध्यान्माधवी तत्र तथार्चा पात्रशोधनम् ॥ ९१ ॥&lt;br&gt;&#xA;तत्र पाशुपता ये वै प्रणवेशार्चने रताः ॥&lt;br&gt;&#xA;तांश्च शुश्रूषयेन्नित्यं पितृबुद्ध्याति भक्तितः ॥ ९२ ॥&lt;br&gt;&#xA;वैशाखस्य चतुर्दश्यामेकदा सा तु माधवी ॥&lt;br&gt;&#xA;रात्रौ जागरणं कृत्वा दिवोपवसान्विता ॥ ९३ ॥&lt;br&gt;&#xA;यात्रामिलितभक्तेषु प्रातर्यातेषु सर्वतः ॥&lt;br&gt;&#xA;सम्मार्जनादिकं कृत्वा लिङ्गमभ्यर्च्य हर्षतः ॥ ९४ ॥&lt;br&gt;&#xA;गायन्ती मधुरं गीतं नृत्यन्ती निजलीलया॥&lt;br&gt;&#xA;ध्यायन्ती लिङ्गमोङ्कारं तत्र लिङ्गे लयं ययौ ॥ ९५ ॥&lt;br&gt;&#xA;अनेनैव शरीरेण पार्थिवेन महामतिः ॥&lt;br&gt;&#xA;अस्मदाचार्यमुख्यानां पश्यतां च तपस्विनाम् ॥ ९६ ॥&lt;br&gt;&#xA;प्रादुर्बभूव यल्लिङ्गाज्ज्योतिर्जटिलिताम्बरम् ॥&lt;br&gt;&#xA;तत्र ज्योतिषि सा बाला ज्योतिर्मय्यपि साप्यभूत् ॥ ९७ ॥&lt;br&gt;&#xA;राधशुक्लचतुर्दश्यामद्यापि क्षेत्रवासिनः ॥&lt;br&gt;&#xA;तत्र यात्रां प्रकुर्वन्ति महोत्सवपुरःसराः ॥ ९८ ॥&lt;br&gt;&#xA;तत्र जागरणं कृत्वा चतुर्दश्यामुपोषिताः ॥&lt;br&gt;&#xA;प्राप्नुवन्ति परं ज्ञानं यत्रकुत्रापि वै मृताः ॥ ९९ ॥&lt;br&gt;&#xA;ब्रह्माण्डोदर मध्ये तु यानि तीर्थानि सर्वतः ॥&lt;br&gt;&#xA;तानि वैशाखभूतायामायान्त्योङ्कृति दर्शने ॥4.2.74.१००॥&lt;br&gt;&#xA;लिङ्गाग्रे श्रीमुखी नाम्नी गुहास्ति परमोत्तमा ॥&lt;br&gt;&#xA;पातालस्य च तद्द्वारं तत्र सिद्धा वसन्ति हि ॥ १ ॥&lt;br&gt;&#xA;तिष्ठेयुः पञ्चरात्रं ये गुहायां तत्र सुव्रताः ॥&lt;br&gt;&#xA;ते नागकन्याः पश्यन्ति ब्रूयुस्ताश्च शुभाशुभम् ॥ २ ॥&lt;br&gt;&#xA;कन्दरोत्तरदिग्भागे तत्र कूपो रसोदकः ॥&lt;br&gt;&#xA;आषण्मासं च तत्पीत्वा पिबेद्ब्रह्मरसायनम् ॥ ३ ॥&lt;br&gt;&#xA;तत्र नादेश्वरं लिङ्गं दृष्ट्वा नादनिदानभूः ॥&lt;br&gt;&#xA;सर्वनादात्मकं विश्वं तच्छ्रवो गोचरी भवेत् ॥ ४ ॥&lt;br&gt;&#xA;तत्र मत्स्योदरीं स्नात्वा स्वर्धुनीं वरुणाप्लुताम् ॥&lt;br&gt;&#xA;कृतकृत्यो भवेज्जन्तुर्नैव शोचति कुत्रचित् ॥ ५ ॥&lt;br&gt;&#xA;असङ्ख्याता गताः सिद्धिमोङ्कारेश्वरसेवकाः ॥&lt;br&gt;&#xA;पार्थिवेनैव देहेन दिव्यभूतेन तत्क्षणात् ॥ ६ ॥&lt;br&gt;&#xA;अविमुक्तं परं क्षेत्रं ब्रह्माण्डादपि सर्वतः ॥&lt;br&gt;&#xA;ततोपि पर ओङ्कार उक्तो मत्स्योदरी तटे ॥ ७ ॥&lt;br&gt;&#xA;प्रणवेशोंऽग यैः काश्यां न नतो नापि चार्चितः ॥&lt;br&gt;&#xA;किमर्थं ते समुत्पन्ना मातृतारुण्यहारिणः ॥ ८ ॥&lt;br&gt;&#xA;यदा प्रभृति विश्वेशो मन्दरादागतोऽभवत् ॥&lt;br&gt;&#xA;तस्मिन्नानन्द गहने तदाप्रभृति सत्तम ॥ ९ ॥&lt;br&gt;&#xA;सर्वाण्यायतनान्याशु साब्धीनि स गिरीण्यपि ॥&lt;br&gt;&#xA;स नदीनि स तीर्थानि स द्वीपानि ययुस्ततः ॥ ॥ 4.2.74.११० ॥&lt;br&gt;&#xA;इदानीं मम भाग्येन स्मारितोहं त्वया मुने ॥&lt;br&gt;&#xA;अहमप्यागमिष्यामि यामः काशीं शनैः शनैः ॥ ११ ॥&lt;br&gt;&#xA;एतेपि मम शिष्या ये महापाशुपतव्रताः ॥&lt;br&gt;&#xA;काशीं यियासवस्तेपि यतः सर्वे मुमुक्षवः ॥ १२ ॥&lt;br&gt;&#xA;अपि वार्धकमासाद्य यैः काशी नैव शीलिता ॥&lt;br&gt;&#xA;मानुषे दुर्लभे नष्टे कुतस्तेषां महासुखम् ॥ १३ ॥&lt;br&gt;&#xA;यावन्नेन्द्रिय वैकल्यं यावन्नैवायुषः क्षयः ॥&lt;br&gt;&#xA;तावत्सेव्यं प्रयत्नेन शम्भोरानन्दकाननम्॥ १४ ॥&lt;br&gt;&#xA;य आनन्दवनं शम्भोः शिश्रियुः श्रीनिकेतनम् ॥&lt;br&gt;&#xA;अचलाश्रीर्न मुञ्चेत्तान्महासौख्यैकशेवधीन् ॥ १५ ॥&lt;br&gt;&#xA;इत्याख्याय कथां रम्यां गर्गः पाशुपतोत्तमः ॥&lt;br&gt;&#xA;भारद्वाजेन सहितः प्राप वाराणसीं पुरीम् ॥ १६ ॥&lt;br&gt;&#xA;दमनोपि हि धर्मात्मा गर्गाचार्येण संयुतः ॥&lt;br&gt;&#xA;आराध्य श्रीमदोङ्कारं तस्मिल्ँलिङ्गे लयं गतः ॥ १७ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इल्वलारे परं स्थानमोङ्कारमविमुक्तके ॥&lt;br&gt;&#xA;तत्र सिद्धिपरां जग्मुः साधका बहुशो मुने ॥ १८ ॥&lt;br&gt;&#xA;कलौ कलुषचित्तानां पुरो नाख्येयमेव हि ॥&lt;br&gt;&#xA;प्रणवेश्वरमाहात्म्यं नास्तिकानां विशेषतः ॥ १९ ॥&lt;br&gt;&#xA;ये निन्दन्ति महादेवं क्षेत्रं निन्दन्ति येऽधियः ॥&lt;br&gt;&#xA;पुराणं ये च निन्दन्ति ते सम्भाष्या न कुत्रचित् ॥ 4.2.74.१२० ॥&lt;br&gt;&#xA;ओङ्कारसदृशं लिङ्गं न क्वचिज्जगतीतले ॥&lt;br&gt;&#xA;इति गौर्यै समाख्यातं देवदेवेन निश्चितम् ॥ १२१ ॥&lt;br&gt;&#xA;इममध्यायमाकर्ण्य नरस्तद्गतमानसः ॥&lt;br&gt;&#xA;विमुक्तः सर्वपापेभ्यः शिवलोकमवाप्नुयात् ॥ १२२ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थेकाशीखण्ड उत्तरार्ध ओङ्कारमाहात्म्यं नाम चतुःसप्ततितमोऽध्यायः ॥ ७४ ॥&lt;/p&gt;</description>
    </item>
    <item>
      <title>०७५</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/075/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;श्रुत्वोङ्कारकथामेतां महापातकनाशिनीम् ॥&lt;br&gt;&#xA;न तृप्तोस्मि विशाखाथ ब्रूहि त्रैविष्टपीं कथाम् ॥ १ ॥&lt;br&gt;&#xA;कथं च कथिता देव्यै देवदेवेन षण्मुख ॥&lt;br&gt;&#xA;आविर्भूतिर्महाबुद्धे पुण्या त्रैलोचनी परा ॥ २ ॥&lt;br&gt;&#xA;स्कन्द उवाच ॥ ॥&lt;br&gt;&#xA;आकर्णय मुने वच्मि कथां श्रमनिवारिणीम् ॥&lt;br&gt;&#xA;यथा देवेन कथितां त्रिविष्टपसमुद्भवाम् ॥ ३ ॥&lt;br&gt;&#xA;विरजाख्यं हि तत्पीठं तत्र लिङ्गं त्रिविष्टपम् ॥&lt;br&gt;&#xA;तत्पीठदर्शनादेव विरजा जायते नरः ॥ ४ ॥&lt;br&gt;&#xA;तिस्रस्तु सङ्गतास्तत्र स्रोतस्विन्यो घटोद्भव ॥&lt;br&gt;&#xA;तिस्रः कल्मषहारिण्यो दक्षिणे हि त्रिलोचनात् ॥ ५ ॥&lt;br&gt;&#xA;स्रोतोमूर्तिधराः साक्षाल्लिङ्गस्नपनहेतवे ॥&lt;br&gt;&#xA;सरस्वत्यथ कालिन्दी नर्मदा चातिशर्मदा ॥ ६ ॥&lt;br&gt;&#xA;तिस्रोपि हि त्रिसन्ध्यं ताः सरितः कुम्भपाणयः ॥&lt;br&gt;&#xA;स्नपयन्ति महाधाम लिङ्गं त्रैविष्टपं महत् ॥ ७ ॥&lt;br&gt;&#xA;लिङ्गानि परितस्ताभिः स्वनाम्नास्थापि तान्यपि ॥&lt;br&gt;&#xA;तेषां सन्दर्शनात्पुंसां तासां स्नानफलं भवेत् ॥ ८ ॥&lt;br&gt;&#xA;सरस्वतीश्वरं लिङ्गं दक्षिणेन त्रिविष्टपात् ॥&lt;br&gt;&#xA;सारस्वतं पदं दद्याद्दृष्टं स्पृष्टं च जाड्यहृत् ॥ ९ ॥&lt;br&gt;&#xA;यमुनेशं प्रतीच्यां च नरैर्भक्त्या समर्चितम् ॥&lt;br&gt;&#xA;अपि किल्बिषवद्भिश्च यमलोकनिवारणम् ॥ 4.2.75.१०॥।&lt;br&gt;&#xA;दृष्टं त्रिलोचनात्प्राच्यां नर्मदेशं सुशर्मदम् ॥&lt;br&gt;&#xA;तल्लिङ्गार्चनतो नृणां गर्भवासो निषिध्यते ॥ ११ ॥&lt;br&gt;&#xA;स्नात्वा पिलिपिला तीर्थे त्रिविष्टपसमीपतः ॥&lt;br&gt;&#xA;दृष्ट्वा त्रिलोचनं लिङ्गं किं भूयः परिशोचति ॥ १२ ॥&lt;br&gt;&#xA;त्रिविष्टपस्य लिङ्गस्य स्मरणादपि मानवः ॥&lt;br&gt;&#xA;त्रिविष्टप पतिर्भूयान्नात्र कार्या विचारणा ॥ १३ ॥&lt;br&gt;&#xA;त्रिविष्टपस्य द्रष्टारः स्रष्टारः स्युर्न संशयः ॥&lt;br&gt;&#xA;कृतकृत्यास्त एवात्र त एवात्र महाधियः ॥ १४ ॥&lt;br&gt;&#xA;आनन्दकानने लिङ्गं प्रणतं यैस्त्रिविष्टपम् ॥&lt;br&gt;&#xA;त्रिलोचनस्य नामापि यैः श्रुतं शुद्धबुद्धिभिः ॥ १५ ॥&lt;br&gt;&#xA;सप्तजन्मार्जितात्पापात्ते पूता नात्र संशयः ॥&lt;br&gt;&#xA;पृथिव्यां यानि लिङ्गानि तेषु दृष्टेषु यत्फलम् ॥ १६ ॥&lt;br&gt;&#xA;तत्स्यात्रिविष्टपे दृष्टे काश्यां मन्ये ततोधिकम् ॥&lt;br&gt;&#xA;काश्यां त्रिविष्टपे दृष्टे दृष्टं सर्वं त्रिविष्टपम् ॥ १७ ॥&lt;br&gt;&#xA;क्षणान्निर्धूत पापोसौ न पुनर्गर्भभाग्भवेत ॥&lt;br&gt;&#xA;स स्नातः सर्वतीर्थेषु सर्वावभृथवान्स च ॥ १८ ॥&lt;br&gt;&#xA;यो वै पिलिपिला तीर्थे स्नात्वोत्तरवहाम्भसि ॥&lt;br&gt;&#xA;सरित्त्रयं महापुण्यं यत्र साक्षाद्वसेत्सदा ॥ १९ ॥&lt;br&gt;&#xA;तत्र श्राद्धादिकं कृत्वा गयायां किं करिष्यति ॥&lt;br&gt;&#xA;स्नात्वा पिलिपिला तीर्थे कृत्वा वै पिण्डपातनम् ॥ 4.2.75.२० ॥&lt;br&gt;&#xA;दृष्ट्वा त्रिविष्टपं लिङ्गं कोटितीर्थफलं लभेत् ॥&lt;br&gt;&#xA;यदन्यत्रार्जितं पापं तत्काशी दर्शनाद्व्रजेत् ॥ २१ ॥&lt;br&gt;&#xA;काश्यां तु यत्कृतं पापं तत्पैशाचपदप्रदम् ॥&lt;br&gt;&#xA;प्रमादात्पातकं कृत्वा शम्भोरानन्दकानने ॥ २२॥&lt;br&gt;&#xA;दृष्ट्वा त्रिविष्टपं लिङ्गं तत्पापमपि हास्यति ॥&lt;br&gt;&#xA;सर्वस्मिन्नपि भूपृष्ठे श्रेष्ठमानन्दकाननम् ॥ २३ ॥&lt;br&gt;&#xA;तत्रापि सर्वतीर्थानि ततोप्योङ्कारभूमिका ॥&lt;br&gt;&#xA;ओङ्कारादपि सल्लिङ्गान्मोक्षवर्त्म प्रकाशकात् ॥ २४ ॥&lt;br&gt;&#xA;अतिश्रेष्ठतरं लिङ्गं श्रेयोरूपं त्रिलोचनम् ॥ २५ ॥&lt;br&gt;&#xA;तेजस्विषु यथा भानुर्दृश्येषु च यथा शशी ॥&lt;br&gt;&#xA;तथा लिङ्गेषु सर्वेषु परं लिङ्गं त्रिलोचनम् ॥ २६ ॥&lt;br&gt;&#xA;त्रिलोचनार्चकानां सा पदवी न दवीयसी ॥&lt;br&gt;&#xA;परं निर्वाणपद्माया महासौख्यैकशेवधेः ॥२७॥&lt;br&gt;&#xA;सकृत्त्रिलोचनार्चातो यच्छ्रेयः समुपार्ज्यते ॥&lt;br&gt;&#xA;न तदा जन्मसम्पूञ्ज्य लिङ्गान्यन्यानि लभ्यते ॥२८॥&lt;br&gt;&#xA;काश्यां त्रिलोचनं लिङ्गं येर्चयन्ति महाधियः ॥&lt;br&gt;&#xA;तेर्च्यास्त्रिभुवनौकोभिर्ममप्रीतिमभीप्सुभिः ॥ २९ ॥&lt;br&gt;&#xA;कृत्वापि सर्वसन्न्यासं कृत्वा पाशुपतव्रतम् ॥&lt;br&gt;&#xA;नियमेभ्यः स्खलित्वापि कुतो बिभ्यति मानवाः ॥ 4.2.75.३० ॥&lt;br&gt;&#xA;विद्यमाने महालिङ्गे महापापौघहारिणि॥&lt;br&gt;&#xA;त्रिविष्टपे पुण्यराशौ मोक्षनिक्षेपसद्मनि ॥३१॥&lt;br&gt;&#xA;समभ्यर्च्य महालिङ्गं सकृदेव त्रिलोचनम् ॥ऽ&lt;br&gt;&#xA;मुच्यते कलुषैः सर्वैरपिजन्मशतार्जितैः॥। ३२ ॥&lt;br&gt;&#xA;ब्रह्महापि सुरापो वा स्तेयी वा गुरुतल्पगः ॥&lt;br&gt;&#xA;तत्संयोग्यपि वा वर्षं महापापी प्रकीर्तितः ॥ ३३ ॥&lt;br&gt;&#xA;परदाररतश्चापि परहिंसा रतोपि वा ॥&lt;br&gt;&#xA;परापवादशीलोपि तथा विस्रम्भघातकः ॥ ३४ ।&lt;br&gt;&#xA;कृतघ्नोपि भ्रूणहापि वृषलीपतिरेव वा ॥&lt;br&gt;&#xA;मातापितृगुरुत्यागी वह्निदो गरदोपि वा ॥ ३५ ॥&lt;br&gt;&#xA;गोघ्नः स्त्रीघ्नोपि शूद्रघ्नः कन्यादूषयितापि च ॥&lt;br&gt;&#xA;क्रूरो वा पिशुनो वापि निजधर्मपराङ्मुखः ॥ ३६॥&lt;br&gt;&#xA;निन्दको नास्तिको वापि कूटसाक्ष्यप्रवादकः॥&lt;br&gt;&#xA;अभक्ष्यभक्षको वापि तथाऽविक्रेय विक्रयी ॥ ३७ ॥&lt;br&gt;&#xA;इत्यादि पापशीलोपि मुक्त्वैकं शिवनिन्दकम ॥&lt;br&gt;&#xA;पापान्निष्कृतिमाप्नोति नत्वा लिङ्गं त्रिलोचनम् ॥ ३८ ॥&lt;br&gt;&#xA;शिवनिन्दारतो मूढः शिवशास्त्रविनिन्दकः ॥&lt;br&gt;&#xA;तस्य नो निष्कृतिर्दृष्टा क्वापि शास्त्रेपि केनचित् ॥ ३९ ॥&lt;br&gt;&#xA;आत्मघाती स विज्ञेयः सदा त्रैलोक्यघातकः ॥&lt;br&gt;&#xA;शिवनिन्दां विधत्ते यः स नाभाष्योऽधमाधमः॥ 4.2.75.४०॥&lt;br&gt;&#xA;शिवनिन्दारता ये च शिवभक्तजनेष्वपि॥&lt;br&gt;&#xA;ते यान्ति नरके घोरे यावच्चन्द्रदिवाकरौ॥४१॥&lt;br&gt;&#xA;शैवाः पूज्याः प्रयत्नेन काश्या मोक्षमभीप्सुभिः॥&lt;br&gt;&#xA;तेष्वर्चितेष्वपि शिवः प्रीतो भवत्यसंशयः ॥ ४२ ॥&lt;br&gt;&#xA;सर्वेषामिह पापानां प्रायश्चित्तचिकीर्षया ॥&lt;br&gt;&#xA;निःशङ्कैरेव वक्तव्यं प्रमाणज्ञैरिदं वचः ॥ ४३ ॥&lt;br&gt;&#xA;पुरश्चरणकामश्चेद्भीतोसि यदि पापतः ॥&lt;br&gt;&#xA;मन्यसे यदि नः सत्यं वाक्यशास्त्रप्रमाणतः ॥ ४४ ॥&lt;br&gt;&#xA;ततः सर्वं परित्यज्य कृत्वा मनसि निश्चयम् ॥&lt;br&gt;&#xA;आनन्दकाननं याहि यत्र विश्वेश्वरः स्वयम् ॥ ४५ ॥&lt;br&gt;&#xA;यत्र क्षेत्रप्रविष्टानां नराणां निश्चितात्मनाम् ॥&lt;br&gt;&#xA;न बाधतेऽघनिचयः प्राप्येत च परोवृषः ॥ ४६ ॥&lt;br&gt;&#xA;तत्राद्यापि महातीर्थं त्रिस्रोतस्यतिनिर्मले ॥&lt;br&gt;&#xA;पुण्ये पिलिपिलानाम्नि त्रिसरित्परिसेविते ॥ ४७ ॥&lt;br&gt;&#xA;त्रिलोचनाक्षिविक्षेप परिक्षिप्त महैनसि ॥&lt;br&gt;&#xA;स्नात्वा गृह्योक्तविधिना तर्पणीयान्प्रतर्प्य च ॥ ४८ ॥&lt;br&gt;&#xA;दत्त्वा देयं यथाशक्ति वित्तशाठ्यविवर्जितः ॥&lt;br&gt;&#xA;दृष्ट्वा त्रिविष्टपं लिङ्गं समभ्यर्च्यातिभक्तितः ॥ ४९ ॥&lt;br&gt;&#xA;गन्धाद्यैर्विविधैर्माल्यैः पञ्चामृतपुरःसरैः ॥&lt;br&gt;&#xA;धूपैर्दीपैः सनैवेद्यैर्वासोभिर्बहुभूषणैः ॥ 4.2.75.५० ॥&lt;br&gt;&#xA;पूजोपकरणैर्द्रव्यैर्घण्टादर्पणचामरैः ॥&lt;br&gt;&#xA;चित्रध्वजपताकाभिर्नृत्यवाद्यसुगायनैः ॥ ५१ ॥&lt;br&gt;&#xA;जपैः प्रदक्षिणाभिश्च नमस्कारैर्मुदायुतैः ॥&lt;br&gt;&#xA;परिचारकसन्तोषैः कृत्वेति परिपूजनम् ॥ ५२ ॥&lt;br&gt;&#xA;ब्राह्मणान्वाचयेत्पश्चान्निष्पापोहमिति ब्रुवन् ॥&lt;br&gt;&#xA;एवं कुर्वन्नरः प्राज्ञो निरेना जायते क्षणात् ॥ ५३ ॥&lt;br&gt;&#xA;ततः पञ्चनदे स्नात्वा मणिकर्णी ह्रदे ततः ॥&lt;br&gt;&#xA;ततो विश्वेशमभ्यर्च्य प्राप्नोति सुकृतं महत् ॥५४ ॥&lt;br&gt;&#xA;प्रायश्चित्तमिदं प्रोक्तं महापापविशोधनम् ॥&lt;br&gt;&#xA;नास्तिके न प्रवक्तव्यं काशीमाहात्म्य निन्दके ॥ ५५ ॥&lt;br&gt;&#xA;ददच्च द्रव्यलोभेन प्रायश्चित्तमिदं शुभम्॥&lt;br&gt;&#xA;दाता नरकमाप्नोति सत्यंसत्यं घटोद्भव ॥ ५५ ॥&lt;br&gt;&#xA;क्षमां प्रदक्षिणीकृन्य यत्फलं सम्यगाप्यते ॥&lt;br&gt;&#xA;प्रदोषे तत्फलं काश्यां सप्तकृत्वस्त्रिलोचने ॥ ५७ ॥&lt;br&gt;&#xA;भुजङ्गमेखलं लिङ्गं काश्यां दृष्ट्वा त्रिविष्टपम् ॥&lt;br&gt;&#xA;जन्मान्तरेपि मुक्तः स्यादन्यत्र मरणे सति ॥ ५८ ॥&lt;br&gt;&#xA;अन्यत्र सर्वलिङ्गेषु पुण्यकालो विशिष्यते ॥&lt;br&gt;&#xA;त्रिविष्टपे पुण्यकालः सदा रात्रिदिवं नृणाम् ॥ ५९ ॥&lt;br&gt;&#xA;लिङ्गान्योङ्कारमुख्यानि सर्वपापप्रकृन्त्यलम् ॥&lt;br&gt;&#xA;परं त्रैलोचनी शक्तिः काचिदन्यैव पार्वति ॥ 4.2.75.६० ॥&lt;br&gt;&#xA;यतः सर्वेषु लिङ्गेषु लिङ्गमेतदनुत्तमम् ॥&lt;br&gt;&#xA;तत्कारणं शृण्व पर्णे कर्णे कुरु वदाम्यहम् ॥ ६१ ॥&lt;br&gt;&#xA;पुरा मे योगयुक्तस्य लिङ्गमेतद्भुवस्तलात् ॥&lt;br&gt;&#xA;उद्भिद्य सप्तपातालं निरगात्पुरतो महत् ॥ ६२ ॥&lt;br&gt;&#xA;अस्मिल्ँलिगे पुरा गौरि सुगुप्तं तिष्ठता मया ॥&lt;br&gt;&#xA;तुभ्यं नेत्रत्रयं दत्तं निरैक्षिष्ठास्तथोत्तमम् ॥ ६३ ॥&lt;br&gt;&#xA;तदा प्रभृति देवेशि लिङ्गमेतत्त्रिलोचनम ॥&lt;br&gt;&#xA;विष्टपत्रितयान्तस्थैर्गीयते ज्ञानदृष्टिदम् ॥ ५४ ॥&lt;br&gt;&#xA;त्रिलोचनस्य ये भक्तास्तेपि सर्वे त्रिलोचनाः ॥&lt;br&gt;&#xA;मम पारिषदास्ते तु जीवन्मुक्ताऽस्त एव हि ॥ ६५ ॥&lt;br&gt;&#xA;त्रिलोचनस्य लिङ्गस्य महिमानं न कश्चन ॥&lt;br&gt;&#xA;सम्यग्वेत्ति महेशानि मयैव परिगोपितम् ॥६६॥&lt;br&gt;&#xA;शुक्लराधतृतीयायां स्नात्वा पैलिपिले ह्रदे ॥&lt;br&gt;&#xA;उपोषणपरा भक्त्या रात्रौ जागरणान्विताः ॥६७॥&lt;br&gt;&#xA;त्रिलोचनं पूजयित्वा प्रातः स्नात्वापि तत्र वै ॥&lt;br&gt;&#xA;पुनर्लिङ्गं समभ्यर्च्य दत्त्वा धर्मघटानपि ॥ ६८ ॥&lt;br&gt;&#xA;सान्नान्सदक्षिणान्देवि पितॄनुद्दिश्य हर्षिताः ॥&lt;br&gt;&#xA;विधाय पारणं पश्चाच्छिवभक्तजनैः सह ॥ ६९ ॥&lt;br&gt;&#xA;विसृज्य पार्थिवं देहं तेन पुण्येन नोदिताः ॥&lt;br&gt;&#xA;भवन्ति देवि नियतं गणा मम पुरोगमाः ॥ 4.2.75.७० ॥&lt;br&gt;&#xA;तावद्धमन्ति संसारे देवा मर्त्या महोरगाः ॥&lt;br&gt;&#xA;गौरि यावन्न पश्यन्ति काश्यां लिङ्गं त्रिलोचनम् ॥७१॥&lt;br&gt;&#xA;सकृत्त्रिविष्टपं दृष्ट्वा स्नात्वा पैलिपिले ह्रदे ॥&lt;br&gt;&#xA;न जातुः मातुस्तनपो जायते जन्तुरत्र हि ॥७२॥&lt;br&gt;&#xA;प्रतिमासं सदाष्टम्यां चतुर्दश्यां च भामिनि ॥&lt;br&gt;&#xA;आयान्ति सर्वतीर्थानि द्रष्टुं देवं त्रिविष्टपम् ॥७३॥&lt;br&gt;&#xA;त्रिविष्टपाद्दक्षिणतः स्नातः पैलिपिलेंऽभसि ॥&lt;br&gt;&#xA;तत्र सन्ध्यामुपास्यैकां राजसूयफलं लभेत् ॥ ७४ ॥&lt;br&gt;&#xA;पादोदकाख्यस्तत्रैव कूपः पापविनाशकः ॥&lt;br&gt;&#xA;प्राश्य तस्योदकं मर्त्यो न मर्त्यो जायते पुनः ॥७५ ॥&lt;br&gt;&#xA;तस्य लिङ्गस्य पार्श्वे तु सन्ति लिङ्गान्यनेकशः ॥&lt;br&gt;&#xA;कैवल्यदानि तान्यत्र दर्शनात्स्पर्शनादपि॥७६॥&lt;br&gt;&#xA;तत्र शान्तनवं लिङ्गं गङ्गातीरे प्रतिष्ठितम् ॥&lt;br&gt;&#xA;तद्दृष्ट्वा शान्तिमाप्नोति नरः संसारतापितः ॥७७॥&lt;br&gt;&#xA;तद्दक्षिणे महालिङ्गं मुने भीष्मेश सञ्ज्ञितम् ॥&lt;br&gt;&#xA;कलिः कालश्च कामश्च बाधन्ते न तदीक्षणात् ॥ ७८ ॥&lt;br&gt;&#xA;तत्प्रतीच्यां महालिङ्गं द्रोणेश इति कीर्तितम् ॥&lt;br&gt;&#xA;यल्लिङ्गपूजनाद्द्रोणो ज्योतीरूपं पुनर्दधौ ॥ ७९ ॥&lt;br&gt;&#xA;अश्वत्थामेश्वरं लिङ्गं तदग्रे चातिपुण्यदम् ॥&lt;br&gt;&#xA;यदर्चनवशाद्द्रौणिर्न बिभेत्यपि कालतः ॥ 4.2.75.८० ॥&lt;br&gt;&#xA;द्रोणेशाद्वायु दिग्भागे वालखिल्येश्वरं परम् ॥&lt;br&gt;&#xA;तल्लिङ्गं श्रद्धया दृष्ट्वा सर्वक्रतुफलं लभेत् ॥ ८१ ॥&lt;br&gt;&#xA;तद्वामे लिङ्गमालोक्य वाल्मीकेश्वरसञ्ज्ञितम् ॥&lt;br&gt;&#xA;तस्य सन्दर्शनादेव विशोको जायते नरः ॥ ८२ ॥&lt;br&gt;&#xA;अन्यच्चात्रैव यद्वृत्तं तद्ब्रवीमि घटोद्भव ॥&lt;br&gt;&#xA;त्रिविष्टपस्य माहात्म्यं देव्यै देवेन भाषितम् ॥ ८३ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे पञ्चसप्ततितमोऽध्यायः ॥ ७५ ॥&lt;/p&gt;</description>
    </item>
    <item>
      <title>०७६ त्रिलोचनप्रभावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/076_trilochanaprabhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/076_trilochanaprabhAvaH/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;शृणुष्व मैत्रावरुणे पुराकल्पे रथन्तरे ॥&lt;br&gt;&#xA;इतिहास इहासीद्यः पीठे विरजसञ्ज्ञिते ॥ १ ॥&lt;br&gt;&#xA;त्रिलोचनस्य प्रासादे मणिमाणिक्यनिर्मिते ॥&lt;br&gt;&#xA;नानाभङ्गि गवाक्षाढ्ये रत्नसानाविवायते ॥ २ ॥&lt;br&gt;&#xA;कदाचिदपि कल्पान्ते द्यो लोके भ्रंशति क्षये ॥&lt;br&gt;&#xA;प्रोत्तम्भनं स्तम्भ इव दत्तो विश्वकृता स्वयम् ॥ ३ ॥&lt;br&gt;&#xA;मरुत्तरङ्गिताग्राभिः पताकाभिरितस्ततः ॥&lt;br&gt;&#xA;सन्निवारयतीवेत्थमघौघान्विशतो मुने ॥ ४ ॥&lt;br&gt;&#xA;देदीप्यमान सौवर्ण कलशेन विराजिते ॥&lt;br&gt;&#xA;पार्वणेन शशाङ्केन खेदादिव समाश्रिते ॥ ५ ॥&lt;br&gt;&#xA;तत्र पारावतद्वन्द्वं वसेत्स्वैरं कृतालयम् ॥&lt;br&gt;&#xA;प्रातःसायं च मध्याह्ने कुर्वन्नित्यं प्रदक्षिणम् ॥ ६ ॥&lt;br&gt;&#xA;उड्डीयमानं परितः पक्षवातेरितस्ततः ॥&lt;br&gt;&#xA;रजःप्रासादसंलग्नं दूरीकुर्वद्दिनेदिने ॥ ७ ॥&lt;br&gt;&#xA;त्रिलोचनेति सततं नाम भक्तैरुदाहृतम् ॥&lt;br&gt;&#xA;त्रिविष्टपेति च तथा तयोः कर्णातिथी भवेत् ॥ ८ ॥&lt;br&gt;&#xA;चतुर्विधानि वाद्यानि शम्भुप्रीतिकराण्यलम् ॥&lt;br&gt;&#xA;तयोः कर्णगुहां प्राप्य प्रतिशब्दं प्रतन्वते ॥ ९ ॥&lt;br&gt;&#xA;मङ्गलारार्तिकज्योतिस्त्रिसन्ध्यं पक्षिणोस्तयोः ॥&lt;br&gt;&#xA;नेत्रान्त निर्विशन्नित्यं भक्तचेष्टां प्रदर्शयेत् ॥4.2.76.१०॥&lt;br&gt;&#xA;प्राणयात्रां विहायापि कदाचित्स्थिरमानसौ ॥&lt;br&gt;&#xA;नोड्डीयवाञ्छितं यातः पश्यन्तौ कौतुकं खगौ ॥ ११ ॥&lt;br&gt;&#xA;तत्र भक्तजनाकीर्णं प्रासादं परितो मुने ॥&lt;br&gt;&#xA;तण्डुलादि चरन्तौ तौ कुर्वाते च प्रदक्षिणम् ॥ १२ ॥&lt;br&gt;&#xA;देवदक्षिणदिग्भागे चतुःस्रोतस्विनी जलम् ॥&lt;br&gt;&#xA;तृषार्तौ धयतो विप्र स्नातौ जातु चिदण्डजौ ॥ १३ ॥&lt;br&gt;&#xA;तयोरित्थं विचरतोस्त्रिलोचनसमीपतः ॥&lt;br&gt;&#xA;अगाद्बहुतिथः कालो द्विजयोः साधुचेष्टयोः ॥ १४ ॥&lt;br&gt;&#xA;अथ देवालयस्कन्धे गवाक्षान्तर्गतौ च तौ ॥&lt;br&gt;&#xA;श्येनेन केनचिद्दृष्टौ क्रूरदृष्ट्या सुखस्थितौ ॥ १५ ॥&lt;br&gt;&#xA;तच्च पारावतद्वन्द्वं श्येनः परिजिघृक्षुकः ॥&lt;br&gt;&#xA;अवतीर्याम्बरादाशु प्रविष्टोन्यशिवालये ॥ १६ ॥&lt;br&gt;&#xA;ततो विलोकयामास तदागमविनिर्गमौ ॥&lt;br&gt;&#xA;केन मार्गेण विशतो दुर्गमेतौ पतत्त्रिणौ ॥ १७ ॥&lt;br&gt;&#xA;केनाध्वना च निर्यातः क्व काले कुरुतश्च किम् ॥&lt;br&gt;&#xA;कथं युगपदे तौ मे ग्राह्यौ स्वैरं भविष्यतः ॥ १८ ॥&lt;br&gt;&#xA;मध्ये दुर्गप्रविष्टौ च ममवश्याविमौ न यत् ॥&lt;br&gt;&#xA;एकदृष्टिः क्षणं तस्थौ श्येन इत्थं विचिन्तयन् ॥ १९ ॥&lt;br&gt;&#xA;अहो दुर्गबलं प्राज्ञाः शंसन्त्येवेति हेतुतः ॥&lt;br&gt;&#xA;दुर्बलोप्याकलयितुं सहसारिर्न शक्यते ॥4.2.76.२० ॥&lt;br&gt;&#xA;करिणां तु सहस्रेण वराश्वानां न लक्षतः ॥&lt;br&gt;&#xA;तत्कर्मसिद्धिर्नृपतेर्दुर्गेणैकेन यद्भवेत् ॥ २१ ॥&lt;br&gt;&#xA;दुर्गस्थो नाभिभूयेत विपक्षः केनचित्क्वचित् ॥&lt;br&gt;&#xA;स्वतन्त्रं यदि दुर्गं स्यादमर्मज्ञप्रकाशितम् ॥ २२ ॥&lt;br&gt;&#xA;इति दुर्गबलं शंसञ्श्येनो रोषारुणेक्षणः ॥&lt;br&gt;&#xA;असाध्वसौ कलरवौ वीक्ष्य यातो नभोङ्गणम् ॥ २३ ॥&lt;br&gt;&#xA;अथ पारावतीदक्षा विपक्षं प्रेक्ष्य पक्षिणम् ॥&lt;br&gt;&#xA;महाबलं दुर्गबला प्राह पारावतं पतिम् ॥ २४ ॥ ॥&lt;br&gt;&#xA;कलरव्युवाच ॥ ॥&lt;br&gt;&#xA;प्रिय पारावत प्राज्ञ सर्वकामि सुखारव ॥&lt;br&gt;&#xA;तव दृग्विषयं प्राप्तः श्येनोय प्रबलो रिपुः ॥ २५ ॥&lt;br&gt;&#xA;सावज्ञं वाक्यमाकर्ण्य पारावत्याः स तत्पतिः ॥&lt;br&gt;&#xA;पारावतीमुवाचेदं का चिन्तेति तव प्रिये ॥ २६ ॥&lt;br&gt;&#xA;॥ पारावत उवाच ॥ ॥&lt;br&gt;&#xA;कति नाम न सन्तीह सुभगे व्योमचारिणः ॥&lt;br&gt;&#xA;कति देवालयेष्वेषु खगा नोपविशन्ति हि ॥ २७ ॥&lt;br&gt;&#xA;कति चैव न पश्यन्ति नौ सुखस्थाविह प्रिये ॥&lt;br&gt;&#xA;तेभ्यो यदीह भेतव्यं कुतो नौ तत्सुखं प्रिये ॥ २८ ॥&lt;br&gt;&#xA;रमस्व त्वं मया सार्धं त्यज चिन्तामिमां शुभे ॥&lt;br&gt;&#xA;अस्य श्येनवराकस्य गणनापि न मे हृदि ॥ २९ ॥&lt;br&gt;&#xA;इत्थं पारावतवचः श्रुत्वा पारावती ततः ॥&lt;br&gt;&#xA;मौनमालम्ब्य सन्तस्थे पत्युः पादार्पितेक्षणा ॥ 4.2.76.३० ॥&lt;br&gt;&#xA;हितवर्त्मोपदिश्यापि प्रिय प्रियचिकीर्षया ॥&lt;br&gt;&#xA;साध्व्या जोषं समास्थेयं कार्यं पत्युर्वचः सदा ॥ ३१ ॥&lt;br&gt;&#xA;अन्येद्युरप्यथायातः श्येनो पश्यत्स दम्पती ॥&lt;br&gt;&#xA;अपरिच्छिन्नया दृष्ट्या यथा मृत्युर्गतायुषम् ॥ ३२ ॥&lt;br&gt;&#xA;अथ मण्डलगत्या स प्रासादं परितो भ्रमन् ॥&lt;br&gt;&#xA;निरीक्ष्य तद्गतायातौ यातो गगनमार्गतः ॥ ३३ ॥&lt;br&gt;&#xA;गतेऽथ नभसि श्येने पुनः पारावताङ्गना ॥&lt;br&gt;&#xA;प्रोवाच प्रेयसी नाथ दृष्टो दुष्टस्त्वयाऽहितः ॥ ३४ ॥&lt;br&gt;&#xA;तस्या वाक्यं समाकर्ण्य पुनः कलरवोब्रवीत् ॥&lt;br&gt;&#xA;किं करिष्यत्यसौ मुग्धे मम व्योमविहारिणः ॥ ३५ ॥&lt;br&gt;&#xA;दुर्गं च स्वर्गतुल्यं मे यत्र नास्त्यरितो भयम् ॥&lt;br&gt;&#xA;अयं न ता गतीर्वेत्ति या वेदाहं नभोङ्गणे ॥ ३६ ॥&lt;br&gt;&#xA;प्रडीनोड्डीन सण्डीन काण्डव्याडकपाटिकाः ॥।&lt;br&gt;&#xA;स्रंसनी मण्डलवती गतयोष्टावुदाहृताः ॥ ३७ ॥&lt;br&gt;&#xA;यथैतास्विह कौशल्यं मयि पारावति प्रिये ॥&lt;br&gt;&#xA;गतिषु क्वापि कस्यापि पक्षिणो न तथाम्बरे ॥ ३८ ॥&lt;br&gt;&#xA;सुखेन तिष्ठ का चिन्ता मयि जीवति ते प्रिये ॥&lt;br&gt;&#xA;इति तद्वचनं श्रुत्वा सास्थिता मूकवत्सती ॥ ३९ ॥&lt;br&gt;&#xA;अपरेद्युरपि श्येनस्तत्र भारशिलातले ॥&lt;br&gt;&#xA;कियदन्तरमासाद्योपविष्टोऽतिप्रहृष्टवत् ॥4.2.76.४०॥&lt;br&gt;&#xA;आयामं तत्र संस्थित्वा तत्कुलायं विलोक्य च ॥&lt;br&gt;&#xA;पुनर्विनिर्गतः श्येनः सापि भीताब्रवीत्पुनः ॥४१॥&lt;br&gt;&#xA;प्रियस्थानमिदं त्याज्यं दुष्टदृष्टिविदूषितम् ॥&lt;br&gt;&#xA;असौ क्रूरोति निकटमुपविष्टोऽतिहृष्टवत् ॥ ४२ ॥&lt;br&gt;&#xA;सावज्ञं स पुनः प्राह किं करिष्यत्यसौ प्रिये ॥&lt;br&gt;&#xA;मृगाक्षीणां स्वभावोयं प्रायशो भीरुवृत्तयः ॥ ४३ ॥&lt;br&gt;&#xA;इतरेद्युरपि प्राप्तः स च श्येनो महाबलः ॥&lt;br&gt;&#xA;तयोरभिमुखं तत्र स्थितो याम द्वयावधि ॥४४॥&lt;br&gt;&#xA;पुनर्विलोक्य तद्वर्त्म शीघ्रं यातो यथागतम्॥&lt;br&gt;&#xA;गतेथ शकुनौ तस्मिन्सा बभाषे विहङ्गमी॥ ॥४५॥&lt;br&gt;&#xA;नाथ स्थानान्तरं यावो मृत्युर्नौ निकटोत्र यत् ॥&lt;br&gt;&#xA;पुनर्दुष्टे प्रणष्टेस्मिन्नावां स्यावः सुखं प्रिय ॥४६॥&lt;br&gt;&#xA;प्रिय यस्य सपक्षस्य गतिः सर्वत्र सिद्धिदा ॥&lt;br&gt;&#xA;स किं स्वदेशरागेण नाशं प्राप्नोति बुद्धिमान्॥ ४७ ॥&lt;br&gt;&#xA;सोपसर्गं निजं देशं त्यक्त्वा योन्यत्र न व्रजेत् ॥&lt;br&gt;&#xA;स पङ्गुर्नाशमाप्नोति कूलस्थित इव द्रुमः ॥ ४८ ॥&lt;br&gt;&#xA;प्रियोदितं निशम्येति स भवित्री दशार्दितः ॥&lt;br&gt;&#xA;सरीढं पुनरप्याह प्रिये मा भैः खगात्ततः ॥ ४९ ॥&lt;br&gt;&#xA;अथापरस्मिन्नहनि स श्येनः प्रातरेव हि ॥&lt;br&gt;&#xA;तद्द्वारदेशमासाद्य सायं यावत्स्थितो बलः ॥ 4.2.76.५० ॥&lt;br&gt;&#xA;अस्ताचलस्य शिखरं याते भानौ गते खगे ॥&lt;br&gt;&#xA;कुलायाद्बाह्यमागत्योवाच पारावती पतिम् ॥ ५१ ॥&lt;br&gt;&#xA;नाथ निर्गमनस्यायं कालः कालोऽतिदूरतः ॥&lt;br&gt;&#xA;यावत्तावद्विनिर्याहि त्यक्त्वा मामपि सन्मते ॥ ५२ ॥&lt;br&gt;&#xA;त्वयि जीवति दुष्प्राप्यं न किञ्चिज्जगतीतले ॥&lt;br&gt;&#xA;पुनर्दाराः पुनर्मित्रं पुनर्वसु पुनर्गृहम् ॥ ॥ ५३ ॥&lt;br&gt;&#xA;यद्यात्मा रक्षितः पुंसा दारैरपि धनैरपि ॥&lt;br&gt;&#xA;तदा सर्वं हरिश्चन्द्रभूपेनेवेह लभ्यते ॥ ५४ ॥&lt;br&gt;&#xA;अयमात्मा प्रियो बन्धुरयमात्मा महद्धनम् ॥&lt;br&gt;&#xA;धमार्थकाममोक्षाणामयमात्मार्जकः परः ॥ ५५ ॥&lt;br&gt;&#xA;यावदात्मनि वै क्षेमं तावत्क्षेमं जगत्त्रये ॥&lt;br&gt;&#xA;सोपि क्षेमः सुमतिना यशसा सह वाञ्छ्यते ॥ ९६ ॥&lt;br&gt;&#xA;यशोहीनं तु यत्क्षेमं तत्क्षेमान्निधनं वरम् ॥&lt;br&gt;&#xA;तद्यशः प्राप्यते पुम्भिर्नीतिमार्गप्रवर्तने ॥ ५७ ॥&lt;br&gt;&#xA;अतो नीतिपथं श्रुत्वा नाथ स्थानादितो व्रज ॥&lt;br&gt;&#xA;न गमिष्यसि चेत्प्रातस्ततो मे संस्मरिष्यसि ॥ ५८ ॥&lt;br&gt;&#xA;इत्युक्तोपि स वै पत्न्या पारावत्या सुमेधया ॥&lt;br&gt;&#xA;न निर्ययौ प्रतिस्थानाद्भवित्र्या प्रतिवारितः ॥ ५९ ॥&lt;br&gt;&#xA;अथोषसि समागत्य श्येनेन बलिना तदा ॥&lt;br&gt;&#xA;तन्निर्गमाध्वा संरुद्धः किञ्चिद्भक्ष्यवता मुने ॥ 4.2.76.६० ॥&lt;br&gt;&#xA;दिनानि कतिचित्तत्र स्थित्वा श्येनो महामतिः ॥&lt;br&gt;&#xA;पारावतमुवाचेदं धिक्त्वां पौरुषवर्जितम् ॥ ६१ ॥&lt;br&gt;&#xA;किंवा युध्यस्व दुर्बुद्धे किंवा निर्याहि मे गिरा ॥&lt;br&gt;&#xA;क्षुधाक्षीणो मृतः पश्चान्निरयं यास्यसि ध्रुवम्॥ ६२ ॥&lt;br&gt;&#xA;द्वौ भवन्तावहं चैकश्चलौ जयपराजयौ !।&lt;br&gt;&#xA;स्थानार्थं युध्यतः सत्त्वात्स्वर्गो वा दुर्गमेव वा ॥ ६३ ॥&lt;br&gt;&#xA;पुरुपार्थं समालम्ब्य ये यतन्ते महाधियः ॥&lt;br&gt;&#xA;विधिरेव हि साहाय्यं कुर्यात्तत्सत्त्वचोदितः ॥ ६४ ॥&lt;br&gt;&#xA;इत्थं स श्येनसम्प्रोक्तः पत्न्याप्युत्साहितः खगः ॥&lt;br&gt;&#xA;अयुध्यत्तेन श्येनेन स्वदुर्गद्वारमाश्रितः ॥ ६५ ॥&lt;br&gt;&#xA;क्षुधितस्तृषितः सोथ श्येनेन बलिना धृतः ॥&lt;br&gt;&#xA;चरणेन दृढेनाशु चञ्च्वा सापि धृता खगी॥ ६६ ॥&lt;br&gt;&#xA;तावादायोड्डयाञ्चक्रे श्येनो व्योमनि सत्वरम् ॥&lt;br&gt;&#xA;चिन्तयद्भक्षणस्थानमन्यपक्षिविवर्जितम् ॥ ६७ ॥&lt;br&gt;&#xA;अथ पत्न्या कलरवः प्रोक्तस्तत्र सुमेधया ॥&lt;br&gt;&#xA;वचोवमानितं नाथ त्वया मे स्त्रीति बुद्धितः ॥ ६८ ॥&lt;br&gt;&#xA;अतोऽवस्थामिमां प्राप्तः किं कुर्यामबलायतः ॥&lt;br&gt;&#xA;अधुनापि वचश्चैकं करोषि यदि मे प्रिय ॥ ६५ ॥&lt;br&gt;&#xA;तदा हितं ते वक्ष्यामि कुरु चैवाविचारितम् ॥&lt;br&gt;&#xA;ममैकवाक्यकरणात्स्त्रीजितो न भविप्यसि ॥ 4.2.76.७० ॥&lt;br&gt;&#xA;यावदास्यगतास्म्यस्य यावत्खस्थो न भूमिगः ॥&lt;br&gt;&#xA;तावदात्मविमुक्त्यैवमरेः पादं दृढं दश ॥।७१॥।&lt;br&gt;&#xA;इति पत्नीवचः श्रुत्वा तथा स कृतवान्खगः ॥&lt;br&gt;&#xA;सपीडितो दृढं पादे श्येनश्चीत्कृतवान्बहु ॥ ७२ ॥&lt;br&gt;&#xA;तेन चीत्करणेनाथ मुक्ता सा मुखसम्पुटात्॥&lt;br&gt;&#xA;पादाङ्गुलि श्लथत्वेन सोपि पारावतोऽपतत्॥ ७३ ॥&lt;br&gt;&#xA;विपद्यपि च न प्राज्ञैः सन्त्या ज्यः क्वचिदुद्यमः ॥&lt;br&gt;&#xA;क्व चञ्चुपुटस्तस्य क्व च तत्पादपीडनम् ॥७४॥&lt;br&gt;&#xA;क्व च द्वयोस्तथाभूता दरेर्मोक्षणमद्भुतम् ॥&lt;br&gt;&#xA;दुर्बलेप्युद्यमवति फलं भाग्यं यतोऽर्पयेत् ॥ ॥ ७५ ॥&lt;br&gt;&#xA;तस्माद्भाग्यानुसारेण फलत्येव सदोद्यमः ॥&lt;br&gt;&#xA;प्रशंसन्त्युद्यमं चातो विपद्यपि मनीषिणः ॥ ७६ ॥&lt;br&gt;&#xA;अथ तौ कालयोगेन विपन्नौ सरयूतटे ॥&lt;br&gt;&#xA;मुक्तिपुर्यामयोध्यायामेको विद्याधरोऽभवत् ॥ ७७ ॥&lt;br&gt;&#xA;मृतानां यत्र जन्तूनां काशीप्राप्तिर्भवेद्ध्रुवम् ॥&lt;br&gt;&#xA;मन्दारदामतनयो नाम्ना परिमलालयः ॥ ७८ ॥&lt;br&gt;&#xA;अनेकविद्यानिलयः कलाकौशलभाजनम्॥&lt;br&gt;&#xA;कौमारं वय आसाद्य शिवभक्तिपरोभवत् ॥ ७९ ॥&lt;br&gt;&#xA;नियमं चातिजग्राह विजितेन्द्रियमानसः ॥&lt;br&gt;&#xA;एकपत्नीव्रतं नित्यं चरिष्यामीति निश्चितम्॥ 4.2.76.८० ॥&lt;br&gt;&#xA;परयोषित्समासक्तिरायुः कीर्ति बलं सुखम् ॥&lt;br&gt;&#xA;हरेत्स्वर्ग गतिं चापि तस्मात्तां वर्जयेत्सुधीः ॥ ८१ ॥&lt;br&gt;&#xA;अपरं चापि नियमं स शुचिष्मान्समाददे ॥&lt;br&gt;&#xA;गतजन्मान्तराभ्यासात्त्रिलोचनसमाश्रयात् ॥ ८२ ॥&lt;br&gt;&#xA;समस्तपुण्यनिलयं समस्तार्थप्रकाशकम् ॥&lt;br&gt;&#xA;समस्तकामजनकं परानन्दैककारणम् ॥ ॥ ८३ ॥&lt;br&gt;&#xA;यावच्छरीरमरुजं यावन्नेन्द्रियविप्लवः ॥&lt;br&gt;&#xA;तावत्त्रिलोचनं काश्यामनर्च्याश्नामि नाण्वपि ॥८४॥&lt;br&gt;&#xA;इत्थं मान्दारदामिः स नित्यं परिमलालयः ॥&lt;br&gt;&#xA;काश्यां त्रिविष्टपं द्रष्टुं समागच्छेत्प्रयत्नवान् ॥ ८५ ॥&lt;br&gt;&#xA;पारावत्यपि सा जाता रत्नदीपस्य मन्दिरे ॥&lt;br&gt;&#xA;नागराजस्य पाताले नाम्ना रत्नावलीति च ॥ ८६ ॥&lt;br&gt;&#xA;समस्तनागकन्यानां रूपशीलकलागुणैः ॥&lt;br&gt;&#xA;एकैव रत्नभूतासीद्रत्नदीपोरगात्मजा ॥ ८७ ॥&lt;br&gt;&#xA;तस्या सखीद्वयं चासीदेका नाम्ना प्रभावती ॥&lt;br&gt;&#xA;कलावती तथान्या च नित्यं तदनुगे उभे ॥ ८८॥&lt;br&gt;&#xA;स्वदेहादनपायिन्यौ छायाकान्ती यथा तया ॥&lt;br&gt;&#xA;ते द्वे सख्यावभूतांहि रत्नावल्या घटोद्भव ॥ ८९ ॥&lt;br&gt;&#xA;सा तु बाल्ये व्यतिक्रान्ते किञ्चिदुद्रिन्नयौवना ॥&lt;br&gt;&#xA;शिवभक्तं स्वपितरं दृष्ट्वा नियममग्रहीत् ॥ 4.2.76.९० ॥&lt;br&gt;&#xA;पितस्त्रिलोचनं काश्यामर्चयित्वा दिनेदिने ॥&lt;br&gt;&#xA;आभ्यां सखीभ्यां सहिता मौनं त्यक्ष्यामि नान्यथा ॥ ॥ ९१ ॥&lt;br&gt;&#xA;एवं नागकुमारी सा सखीद्वयसमन्विता ॥&lt;br&gt;&#xA;त्रिलोचनं समभ्यर्च्य गृहानहरहोव्रजेत् ॥ ९२ ॥&lt;br&gt;&#xA;दिनेदिने सा प्रत्यग्रैः कुसुमैरिष्टगन्धिभिः ॥&lt;br&gt;&#xA;सुविचित्राणि माल्यानि परिगुम्फ्यार्चयेद्विभुम् ॥ ९३ ॥&lt;br&gt;&#xA;तिस्रोपि गीतं गायन्ति लसद्गान्धारसुन्दरम् ॥&lt;br&gt;&#xA;रासमण्डलभेदेन लास्यं तिस्रोपि कुर्वते ॥ ९४ ॥&lt;br&gt;&#xA;वीणावेणुमृदङ्गांश्च लयतालविचक्षणाः ॥&lt;br&gt;&#xA;वादयन्ति मुदा युक्तास्तिस्रोपीश्वरसन्निधौ ॥९५॥&lt;br&gt;&#xA;इत्थमाराधयन्तीशं तिस्रो नागकुमारिकाः ॥&lt;br&gt;&#xA;विचित्रगन्धमालाभिः सम्मार्जनविलेपनैः ॥ ९६ ॥&lt;br&gt;&#xA;एकदा माधवे मासि तृतीयायामुपोषिताः ॥&lt;br&gt;&#xA;रात्रौ जागरणं कृत्वा नृत्यगीतकथादिभिः ॥ ९७ ॥&lt;br&gt;&#xA;प्रातश्चतुर्थीं स्नात्वाथ तीर्थं पैलिपिले शुभे ॥&lt;br&gt;&#xA;त्रिलोचनं समर्च्याथ प्रसुप्ता रङ्गमण्डपे ॥ ९८ ॥&lt;br&gt;&#xA;सुप्तासु तासु बालासु त्रिनेत्रः शशिभूषणः ॥&lt;br&gt;&#xA;शुद्धकर्पूरगौराङ्गो जटामुकुटमण्डलः ॥ ९९ ॥&lt;br&gt;&#xA;तमालनीलसुग्रीवः स्फुरत्फणिविभूषणः ॥&lt;br&gt;&#xA;वामार्धविलसच्छक्तिर्नागयज्ञोपवीतवान् ॥।4.2.76.१००॥&lt;br&gt;&#xA;तस्मादेव विनिष्क्रम्य लिङ्गात्पन्नगमेखलात् ॥&lt;br&gt;&#xA;उवाच च ततो बाला विभुरुत्तिष्ठतेति सः ॥ १ ॥&lt;br&gt;&#xA;उत्थाय ता विनिर्मार्ज्य लोचने श्रुतिसङ्गते ॥&lt;br&gt;&#xA;अङ्गमोटनवत्यश्च जृम्भाभिः क्वणिताननाः ॥ २ ॥&lt;br&gt;&#xA;यावत्पश्यन्ति पुरतः सम्भ्रमापन्नमानसाः ॥&lt;br&gt;&#xA;अतर्कितागमस्तावत्ताभिर्दृष्टस्त्रिलोचनः ॥३॥&lt;br&gt;&#xA;ववन्दुरथ ता बाला ज्ञात्वा लक्ष्मभिरीश्वरम् ॥&lt;br&gt;&#xA;तुष्ट्वुश्च प्रहृष्टास्याः सन्नकण्ठ्योतिगद्गदम्॥ ॥ ४ ॥&lt;br&gt;&#xA;जयशम्भो जयेशान जय सर्वग सर्वद ॥&lt;br&gt;&#xA;जय त्रिपुरसंहर्तर्जयान्धकनिषूदन ॥ ५ ॥&lt;br&gt;&#xA;जय जालन्धरहर जय कन्दर्पदर्पहृत् ॥&lt;br&gt;&#xA;जय त्रैलोक्यजनक जय त्रैलोक्यवर्धन ॥ ६ ॥&lt;br&gt;&#xA;जय त्रैलोक्यनिलय जय त्रैलोक्यवन्दित ॥&lt;br&gt;&#xA;जय भक्तजनाधीन जय प्रमथनायक ॥ ७ ॥&lt;br&gt;&#xA;जय त्रिपथगापाथः प्रक्षालितजटातट ॥&lt;br&gt;&#xA;जय चन्द्रकलाज्योतिर्विद्योतितजगत्त्रय ॥ ८ ॥&lt;br&gt;&#xA;जय सर्पफणारत्न प्रभाभासितविग्रह ॥&lt;br&gt;&#xA;जयाद्रिराजतनया तपःक्रीतार्धदेहक ॥ ९ ॥&lt;br&gt;&#xA;जय श्मशाननिलय जय वाराणसीप्रिय ॥&lt;br&gt;&#xA;जयानन्दवनाध्यासि प्राणिनिर्वाणदायक ॥ 4.2.76.११० ॥&lt;br&gt;&#xA;जय विश्वपते शर्व शर्वरीपरिवर्जित ॥&lt;br&gt;&#xA;जय नृत्यप्रियेशोग्र जय गीतविशारद ॥ ११ ॥&lt;br&gt;&#xA;जय प्रणवसद्वास जय धाम महानिधे ॥&lt;br&gt;&#xA;जय शूलिन्विरूपाक्ष जय प्रणतसर्वद ॥ १२ ॥&lt;br&gt;&#xA;विधिः सर्वविधिज्ञोपि न त्वां स्तोतुं विचक्षणः ॥&lt;br&gt;&#xA;वाचो वाचस्पतेर्नाथ त्वत्स्तुतौ परिकुण्ठिताः ॥ १३ ॥&lt;br&gt;&#xA;विदन्ति वेदाः सर्वज्ञ न त्वां नाथ यथार्थतः ॥&lt;br&gt;&#xA;मनतीह मनो न त्वामनन्तं चादिवर्जितम् ॥ १४ ॥&lt;br&gt;&#xA;नमस्तुभ्यं नमस्तुभ्यं नमस्तुभ्यं नमोनमः ॥&lt;br&gt;&#xA;त्रिलोचन नमस्तुभ्यं त्रिविष्टप नमोस्तु ते ॥ १५ ॥&lt;br&gt;&#xA;इत्युक्त्वा दण्डवद्भूमौ प्रणिपेतुः कुमारिकाः ॥&lt;br&gt;&#xA;अथोत्थाप्य कुमारीस्ताः प्रोवाच शशिभूषणः ॥ १६॥&lt;br&gt;&#xA;सुतो मन्दारदाम्नश्च नाम्ना परिमलालयः ॥&lt;br&gt;&#xA;पतिर्विद्याधरवरो भवतीनां भविष्यति ॥ १७ ॥&lt;br&gt;&#xA;चिरं विद्याधरे लोके भोगान्भुक्त्वा समन्ततः ॥&lt;br&gt;&#xA;ततो निर्वेदमापन्नाः काशीसिद्धिमवाप्स्यथ ॥ ॥ १८ ॥&lt;br&gt;&#xA;यूयं तिस्रोपि मे भक्ताः स च विद्याधरो युवा ॥&lt;br&gt;&#xA;चत्वारोप्येत एवात्र प्रतिमोक्षमवाप्स्यथ ॥ १९ ॥&lt;br&gt;&#xA;जन्मान्तरेपि मे सेवा भवतीभिश्च तेन च ॥&lt;br&gt;&#xA;विहिता तेन वो जन्म निर्मलं भक्तिभावितम् ॥ 4.2.76.१२० ॥&lt;br&gt;&#xA;एतच्च भवती स्तोत्रं यः पठिष्यति मे पुरः ॥&lt;br&gt;&#xA;तस्य कामं प्रदास्यामि भवतीनामिव स्फुटम् ॥ २१ ॥&lt;br&gt;&#xA;त्यजेत्क्षपाकृतं पापं शुचिः प्रातः पठन्नरः ॥&lt;br&gt;&#xA;दिवाकृतमलं हन्ति सायं पठनतः स्फुटम् ॥२२॥&lt;br&gt;&#xA;इत्युक्तवति देवेशे ताः कन्या हृष्टमानसाः ॥&lt;br&gt;&#xA;प्रणम्य प्रोचुरीशानं प्रबद्धकरसम्पुटाः ॥ ॥ २३ ॥&lt;br&gt;&#xA;नागकन्या ऊचुः ॥ ॥&lt;br&gt;&#xA;पृच्छामो ब्रूहि नो नाथ करुणाकर शङ्कर ॥&lt;br&gt;&#xA;जन्मान्तरे कथं सेवा चतुर्भिर्भवतः कृता ॥ २४ ॥&lt;br&gt;&#xA;भवप्राग्भव वृत्तान्तं तस्यापि सुकृतात्मनः ॥&lt;br&gt;&#xA;अस्माकमपि चाख्याहि कृपां कुरु कृपानिधे ॥२५॥&lt;br&gt;&#xA;इति श्रुत्वा प्रणयतो बालोदीरितमीशिता ॥&lt;br&gt;&#xA;प्रोवाच तासां तस्यापि भवान्तरविचेष्टितम् ॥ ॥ २६ ॥&lt;br&gt;&#xA;॥ ईश्वर उवाव ॥ ॥&lt;br&gt;&#xA;शृणुध्वं नागतनयास्तिस्रोपि हि समाहिताः ॥&lt;br&gt;&#xA;प्राग्भवे भवतीनां च तस्यापि कथयाम्यहम् ॥ ९७ ॥&lt;br&gt;&#xA;एषा रत्नावली पूर्वमासीत्पारावती खगी ॥&lt;br&gt;&#xA;स च विद्याधरवरः पतिरस्याः खगोभवत् ॥ २८ ॥&lt;br&gt;&#xA;प्रासादेत्र ममैताभ्यामुषितं सुचिरं सुखम्॥&lt;br&gt;&#xA;रजःप्रासादसंलग्नं नुन्नं पक्षानिलैः पुनः ॥ २९ ॥&lt;br&gt;&#xA;उपरिष्टादधस्ताच्च कृता बह्व्यः प्रदक्षिणाः ॥&lt;br&gt;&#xA;व्योम्ना सञ्चरमाणाभ्यां सञ्चरद्भ्यां ममाजिरे ॥ 4.2.76.१३० ॥&lt;br&gt;&#xA;स्नातं चतुर्नदे तीर्थे पीतं तत्राम्बु चासकृत् ॥&lt;br&gt;&#xA;आभ्यां कलरवाभ्यां च कृतः कलरवो मुदे ॥ ३१ ॥&lt;br&gt;&#xA;एताभ्यां स्थिरचेतोभ्यां मुदिताभ्यामतीव हि ॥&lt;br&gt;&#xA;दृष्टानि कौतुकान्यत्र मम भक्तैः कृतानि वै ॥३२॥&lt;br&gt;&#xA;अमूभ्यां बहुशो दृष्टा मम मङ्गलदीपिकाः ॥&lt;br&gt;&#xA;पीतं श्रुतिपुटाभ्यां च मम नामाक्षरामृतम् ॥ ३३ ॥&lt;br&gt;&#xA;तिर्यग्योनिप्रभावेन न मृतौ मम सन्निधौ ॥&lt;br&gt;&#xA;मृतं पुर्यामयोध्यायां काशीप्राप्तिकृति ध्रुवम् ॥ ३४ ॥&lt;br&gt;&#xA;अयोध्यानिधनादेषा रत्नदीपसुताभवत् ॥&lt;br&gt;&#xA;पतिः पारावतोऽस्याः स जातो विद्याधराङ्गजः ॥३५॥&lt;br&gt;&#xA;एषा प्रभावती नागी नागराजस्य पद्मिनः ॥&lt;br&gt;&#xA;इह जन्मनि कन्यासीत्पूर्वं जन्म ब्रवीमि वः ॥३६॥&lt;br&gt;&#xA;त्रिशिखस्योरगेन्द्रस्य सुता चेयं कलावती ॥&lt;br&gt;&#xA;एतस्या अपि वृत्तान्तं निशामयत वच्म्यहम्॥ ३७ ॥&lt;br&gt;&#xA;भवान्तरे तृतीयेऽतः कन्ये चारायणस्य ह ॥&lt;br&gt;&#xA;आस्तां महर्षेः शीलाढ्ये प्रेमवत्यौ परस्परम् ॥३८॥&lt;br&gt;&#xA;पित्रा चारायणेनापि ताभ्यां सम्प्रेरितेन ते ॥&lt;br&gt;&#xA;आमुष्यायण पुत्राय दत्ते नारायणाय हि ॥३९॥&lt;br&gt;&#xA;अप्राप्तयौवनः सोथ समिदाहरणाय वै ॥&lt;br&gt;&#xA;गतो विधिवशाद्दष्टो दन्दशूकेन कानने ॥4.2.76.१४०॥&lt;br&gt;&#xA;भवानीगौतमी नाम्न्यो ते तु चारायणाङ्गजे ॥&lt;br&gt;&#xA;वैधव्य दुःखमापन्ने दैन्यग्रस्ते बभूवतुः ॥ ४१ ॥&lt;br&gt;&#xA;अतएव प्रयत्नेन परिणेता विवर्जयेत् ॥&lt;br&gt;&#xA;देवतासरिदाह्वानां कन्या पाणिग्रहे सुधीः ॥ ४२ ॥&lt;br&gt;&#xA;अथर्षेः कस्यचिद्दैवादाश्रमे परमाद्भुते ॥&lt;br&gt;&#xA;रम्भाफलान्यदत्तानि मोहाज्जगृहतुस्तदा ॥४३॥&lt;br&gt;&#xA;कृत्वा मासोपवासादि व्रतानि ब्राह्मणाङ्गजे ॥&lt;br&gt;&#xA;अवाप्य निधनं कालाच्छाखामृग्यौ बभूवतुः ॥ ४४ ॥&lt;br&gt;&#xA;फलचौर्यविपाकेन वानरीत्वं तयोरभूत् ॥&lt;br&gt;&#xA;शीलरक्षणधर्मेण काश्यां जनिमवापतुः ॥४५॥&lt;br&gt;&#xA;स च नारायणो विप्रः पितृशुश्रूषणव्रतः॥&lt;br&gt;&#xA;दष्टोपि दन्दशूकेन काश्यां पारावतोभवत् ॥ ४६ ॥&lt;br&gt;&#xA;एवं भवान्तरेचासीदेतयोः पतिरेष कः ॥&lt;br&gt;&#xA;तिसृणां भवतीनां च भावी भर्ताधुनापि हि ॥ ४७ ॥&lt;br&gt;&#xA;प्रासादस्यास्य पार्श्वे तु न्यग्रोधस्तु महानभूत् ॥&lt;br&gt;&#xA;तस्मिञ्शाखिनि शाखाढ्ये शाखामृग्यौ बभूवतुः ॥ ४८ ॥&lt;br&gt;&#xA;चतुःस्रोतस्विनी तीर्थे क्रीडया च ममज्जतुः ॥&lt;br&gt;&#xA;पपतुश्चापि पानीयं तस्मिंस्तीर्थं तृषातुरे ॥ ४९ ॥&lt;br&gt;&#xA;जातिस्वभावचापल्यात्क्रीडन्त्यौ च प्रदक्षिणम् ॥&lt;br&gt;&#xA;चक्रतुर्बहुकृत्वश्च लिङ्गं ददृशतुर्बहु ॥ 4.2.76.१५० ॥&lt;br&gt;&#xA;विचरन्त्याविति स्वैरं तत्र न्यग्रोध सन्निधौ ॥&lt;br&gt;&#xA;केनचिद्योगिवेषेण पाशेन च नियन्त्रिते ॥ ५१ ॥&lt;br&gt;&#xA;भिक्षार्थं शिक्षिते तेन तदुत्प्लुत्यादि नर्तनम्॥&lt;br&gt;&#xA;अथ ते क्वापि मर्कट्यौ कालधर्मवशङ्गते॥ ॥ ५२ ॥&lt;br&gt;&#xA;काशीवासज पुण्येन त्रैलोचन्यानुसेवया ॥&lt;br&gt;&#xA;प्रादक्षिण्यादिरूपिण्या जाते नागसुते इति ॥५३॥&lt;br&gt;&#xA;अधुना तं पतिं प्राप्य विद्याधरकुमारकम् ॥&lt;br&gt;&#xA;निर्विश्य स्वर्गभोगांश्च काश्यां निर्वृतिमेष्यथ ॥ ५४ ॥&lt;br&gt;&#xA;यदल्पमपि वै काश्यां कृतं कर्म शुभावहम् ॥&lt;br&gt;&#xA;तस्य मोक्षः परीपाको निश्चितं मदनुग्रहात् ॥५५॥&lt;br&gt;&#xA;त्रिलोक्या अपि सर्वस्याः श्रेष्ठा वाराणसी पुरी ॥&lt;br&gt;&#xA;ततोपि लिङ्गमोङ्कारं ततोप्यत्र त्रिलोचनम् ॥५६॥&lt;br&gt;&#xA;तिष्ठमानोत्र लिङ्गेहं भक्तमुक्तिं दिशाम्यहम् ॥&lt;br&gt;&#xA;ततः सर्वप्रयत्नेन काश्यां पूज्यस्त्रिलोचनः ॥ ५७ ॥&lt;br&gt;&#xA;इत्युक्त्वा देवदेवेशस्तत्प्रासादान्तरं विशत् ॥&lt;br&gt;&#xA;अवाच्यरूपमासाद्य स्थूलं त्रिभुवनादपि ॥ ५८ ॥&lt;br&gt;&#xA;ताश्च स्वं स्वं पदं प्राप्य तद्वृत्तान्तमशेषतः ॥&lt;br&gt;&#xA;स्वमातृपुरतश्चोक्त्वा कृतकृत्या इवाभवन्॥५९॥&lt;br&gt;&#xA;एकदा माधवे मासि महायात्रा समागता ॥&lt;br&gt;&#xA;विद्याधरास्तथा नागा मिलिताः सपरिच्छदाः ॥4.2.76.१६०॥&lt;br&gt;&#xA;विरजस्के महाक्षेत्रे त्रिलोचनसमीपतः ॥&lt;br&gt;&#xA;देवस्य वरदानाच्च पृष्ट्वान्योन्यं कुलावलीम् ॥६१॥&lt;br&gt;&#xA;विद्याधराय ता नागैः कन्यास्तिस्रोपि कल्पिताः ॥&lt;br&gt;&#xA;मन्दारदामा सन्तुष्टः प्राप्य तच्च स्नुषात्रयम्॥ ६२ ॥&lt;br&gt;&#xA;रत्नदीपश्च नागेन्द्रः पद्मी च भुजगेश्वरः ॥&lt;br&gt;&#xA;त्रिशिखोपि फणीन्द्रश्च हृष्टा एते त्रयोपि च ॥ ६३ ॥&lt;br&gt;&#xA;जामातरं समासाद्य शुभं परिमलालयम् ॥&lt;br&gt;&#xA;अन्योन्यं स्वजनास्ते तु मुदा विकसितेक्षणाः ॥ ६४ ॥&lt;br&gt;&#xA;विवाहोत्सव माकल्प्य स्वं स्वं भुवनमाविशन् ॥&lt;br&gt;&#xA;त्रिलोचनस्य लिङ्गस्य वर्णयन्तोतिगौरवम् ॥ ६५ ॥&lt;br&gt;&#xA;स च विद्याधरः श्रीमान्नागीभिर्विपुलं सुखम् ॥&lt;br&gt;&#xA;भुक्त्वा वाराणसीं प्राप्य संसेव्याथ त्रिलोचनम् ॥ ६६ ॥&lt;br&gt;&#xA;गायन्गीतं सुमधुरं नागीभिः सहितः कृती ॥&lt;br&gt;&#xA;आत्मानं चातिसंस्मृत्य मध्ये लिङ्गं लयं गतः ॥ ६७ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;त्रिलोचनस्य महिमा कलौ देवेन गोपितः ॥&lt;br&gt;&#xA;अतोल्पसत्त्वा मनुजा न तल्लिङ्गमुपासते ॥ ६८ ॥&lt;br&gt;&#xA;त्रिलोचनकथामेतां श्रुत्वा पापान्वितोप्यहो ॥&lt;br&gt;&#xA;विपाप्मा जायते मर्त्यो लभते च परां गतिम् ॥ १६९ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे त्रिलोचनप्रभावोनाम षट्सप्ततितमोऽध्यायः ॥ ७६ ॥&lt;/p&gt;</description>
    </item>
    <item>
      <title>०७७ केदारमहिमाख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/077_kedAramahimAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/077_kedAramahimAkhyAnam/</guid>
      <description>&lt;p&gt;॥ पार्वत्युवाच ॥ ॥&lt;br&gt;&#xA;नमस्ते देवदेवेश प्रणमत्करुणानिधे ॥&lt;br&gt;&#xA;वद केदारमाहात्म्यं भक्तानामनुकम्पया ॥१॥&lt;br&gt;&#xA;तस्मिल्ँलिङ्गे महाप्रीतिस्तव काश्यामनुत्तमा ॥&lt;br&gt;&#xA;तद्भक्ताश्च जना नित्यं देवदेवमहाधियः ॥ २ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;शृण्वपर्णेभिधास्यामि केदारेश्वर सङ्कथाम् ॥&lt;br&gt;&#xA;समाकर्ण्यापि यां पापोप्यपापो जायते क्षणात् ॥ ३ ॥&lt;br&gt;&#xA;केदारं यातुकामस्य पुंसो निश्चितचेतसः ॥&lt;br&gt;&#xA;आजन्मसञ्चितं पापं तत्क्षणादेव नश्यति ॥ ४ ॥&lt;br&gt;&#xA;गृहाद्विनिर्गते पुंसि केदारमभिनिश्चितम् ॥ जन्मद्वयार्जितं पापं शरीरादपि निर्व्रजेत् ॥ ५ ॥&lt;br&gt;&#xA;मध्ये मार्गं प्रपन्नस्य त्रिजन्मजनितं त्वघम् ॥&lt;br&gt;&#xA;देहगेहाद्विनिःसृत्य निराशं याति निःश्वसत् ॥ ६ ॥&lt;br&gt;&#xA;सायङ्केदारकेदारकेदारेति त्रिरुच्चरन्॥&lt;br&gt;&#xA;गृहेपि निवसन्नूनं यात्राफलमवाप्नुयात् ॥ ७ ॥&lt;br&gt;&#xA;दृष्ट्वा केदारशिखरं पीत्वा तत्रत्यमम्बु च ॥&lt;br&gt;&#xA;सप्तजन्मकृतात्पापान्मुच्यते नात्र संशयः ॥८॥&lt;br&gt;&#xA;हरपापह्रदे स्नात्वा केदारेशं प्रपूज्य च ॥&lt;br&gt;&#xA;कोटिजन्मार्जितैनोभिर्मुच्यते नात्र संशयः ॥९॥&lt;br&gt;&#xA;सकृत्प्रणम्य केदारं हरपापकृतोदकः ॥&lt;br&gt;&#xA;स्थाप्य लिङ्गं हृदम्भोजे प्रान्ते मोक्षं गमिष्यति॥4.2.77.१०॥&lt;br&gt;&#xA;हरपापह्रदे श्राद्धं श्रद्धया यः करिष्यति ॥&lt;br&gt;&#xA;उद्धृत्य सप्तपुरुषान्स मे लोकं गमिष्यति ॥ ११ ॥&lt;br&gt;&#xA;पुरा राथन्तरे कल्पे यदभूदत्र तच्छृणु ॥&lt;br&gt;&#xA;अपर्णे दत्तकर्णा त्वं वर्णयामि तवाग्रतः ॥१२॥&lt;br&gt;&#xA;एको ब्राह्मणदायाद उज्जयिन्या इहागतः ॥&lt;br&gt;&#xA;कृतोपनयनः पित्रा ब्रह्मचर्यव्रतेस्थितः ॥१३॥&lt;br&gt;&#xA;स्थलीं पाशुपतीं काशीं स विलोक्य समन्ततः॥&lt;br&gt;&#xA;द्विजैः पाशुपतैः कीर्णां जटामुकुटभूषितैः ॥ १४ ॥&lt;br&gt;&#xA;कृतलिङ्गसमर्चैश्च भूतिभूषितवर्ष्मभिः ॥&lt;br&gt;&#xA;भिक्षाहृतान्नसन्तुष्टैः पुष्टैर्गङ्गामृतोदकैः ॥ १५ ॥&lt;br&gt;&#xA;बभूवानन्दितमना व्रतं जग्राह चोत्तमम्॥&lt;br&gt;&#xA;हिरण्यगर्भादाचार्यान्महत्पाशुपताभिधम् ॥ १६ ॥&lt;br&gt;&#xA;स च शिष्यो वशिष्ठोभूत्सर्वपाशुपतोत्तमः ॥&lt;br&gt;&#xA;स्नात्वा ह्रदे हरपापे नित्यप्रातः समुत्थितः ॥१७॥&lt;br&gt;&#xA;विभूत्याहरहः स्नाति त्रिकालं लिङ्गमर्चयन् ॥&lt;br&gt;&#xA;नान्तरं स विजानाति शिवलिङ्गे गुरौ तथा ॥१८॥&lt;br&gt;&#xA;स द्वादशाब्ददेशीयो वशिष्ठो गुरुणा सह ॥&lt;br&gt;&#xA;ययौ केदारयात्रार्थं गिरिं गौरीगुरोर्गुरुम् ॥१९॥&lt;br&gt;&#xA;यत्र गत्वा न शोचन्ति किञ्चित्संसारिणः क्वचित ॥&lt;br&gt;&#xA;प्राश्योदकं लिङ्गरूपं लिङ्गरूपत्वमागताः ॥4.2.77.२०॥&lt;br&gt;&#xA;असिधारं गिरिं प्राप्य वशिष्ठस्य तपस्विनः ॥&lt;br&gt;&#xA;गुरुर्हिरण्यगर्भाख्यः पञ्चत्वमगमत्तदा ॥ २१ ॥&lt;br&gt;&#xA;पश्यतां तापसानां च विमाने सार्वकामिके ॥&lt;br&gt;&#xA;आरोप्य तं पारिषदाः कैलासमनयन्मुदा ॥ २२ ॥&lt;br&gt;&#xA;यस्तु केदारमुद्दिश्य गेहादर्धपथेप्यहो ॥&lt;br&gt;&#xA;अकातरस्त्यजेत्प्राणान्कैलासे स चिरं वसेत् ॥ २३ ॥&lt;br&gt;&#xA;तदाश्चर्यं समालोक्य स वशिष्ठस्तपोधनः ॥&lt;br&gt;&#xA;केदारमेव लिङ्गेषु बह्वमंस्त सुनिश्चितम् ॥ २४॥&lt;br&gt;&#xA;अथ कृत्वा स कैदारीं यात्रां वाराणसीमगात् ॥&lt;br&gt;&#xA;अग्रहीन्नियमं चापि यथार्थं चाकरोत्पुनः ॥ ॥ २५ ॥&lt;br&gt;&#xA;प्रति चैत्रं सदा चैत्र्यां यावज्जीवमहं ध्रुवम् ॥&lt;br&gt;&#xA;विलोकयिष्ये केदारं वसन्वाराणसीं पुरीम् ॥ २६ ॥&lt;br&gt;&#xA;तेन यात्राः कृताः सम्यक् षष्टिरेकाधिका मुदा ॥&lt;br&gt;&#xA;आनन्दकानने नित्यं वसता ब्रह्मचारिणा ॥ २७ ॥&lt;br&gt;&#xA;पुनर्यात्रां स वै चक्रे मधौ निकटवर्तिनि ॥&lt;br&gt;&#xA;परमोत्साहसन्तुष्टः पलिता कलितोप्यलम्॥ २८ ॥&lt;br&gt;&#xA;तपोधनैस्तन्निधनं शङ्कमानैर्निवारितः ॥&lt;br&gt;&#xA;कारुण्यपूर्णहृदयैरन्यैरपि च सङ्गिभिः ॥ २९ ॥&lt;br&gt;&#xA;ततोपि न तदुत्साहभङ्गोभूद्दृढचेतसः ॥&lt;br&gt;&#xA;मध्ये मार्गं मृतस्यापि गुरोरिव गतिर्मम ॥ 4.2.77.३० ॥&lt;br&gt;&#xA;इति निश्चितचेतस्के वशिष्ठे तापसे शुचौ ॥&lt;br&gt;&#xA;अशूद्रान्न परीपुष्टे तुष्टोहं चण्डिकेऽभवम् ॥ ३१ ॥&lt;br&gt;&#xA;स्वप्रेमया स सम्प्रोक्तो वशिष्ठस्तापसोत्तमः ॥&lt;br&gt;&#xA;दृढव्रत प्रसन्नोस्मि केदारं विद्धि मामिह ॥ ३२ ॥&lt;br&gt;&#xA;अभीष्टं च वरं मत्तः प्रार्थयस्वाविचारितम् ॥&lt;br&gt;&#xA;इत्युक्तवत्यपि मयि स्वप्नो मिथ्येति सोब्रवीत्॥ ३३ ॥&lt;br&gt;&#xA;ततोपि स मया प्रोक्तः स्वप्नो मिथ्याऽशुचिष्मताम् ॥&lt;br&gt;&#xA;भवादृशाममिथ्यैव स्वाख्या सदृशवर्तिनाम् ॥ ३४ ॥&lt;br&gt;&#xA;वरं ब्रूहि प्रसन्नोस्मि स्वप्नशङ्कां त्यज द्विज ॥&lt;br&gt;&#xA;तव सत्त्ववतः किञ्चिन्मयादेयं न किञ्चन ॥ ३५ ॥&lt;br&gt;&#xA;इत्युक्तं मे समाकर्ण्य वरयामास मामिति ॥&lt;br&gt;&#xA;शिष्यो हिरण्यगर्भस्य तपस्विजनसत्तमः ॥ ३६ ॥&lt;br&gt;&#xA;यदि प्रसन्नो देवेश तदा मे सानुगा इमे ॥&lt;br&gt;&#xA;सर्वे शूलिन्नुग्राह्या एष एव वरो मम ॥ ३७ ॥&lt;br&gt;&#xA;देवि तस्येदमाकर्ण्य परोपकृतिशालिनः ॥&lt;br&gt;&#xA;वचनं नितरां प्रीतस्तथेति तमुवाच ह ॥ ३८ ॥&lt;br&gt;&#xA;पुनः परोपकरणात्तत्तपो द्विगुणीकृतम् ॥&lt;br&gt;&#xA;तेन पुण्येन स मया पुनः प्रोक्तो वरं वृणु ॥ ३९ ॥&lt;br&gt;&#xA;स वशिष्ठो महाप्राज्ञो दृढ पाशुपतव्रतः ॥&lt;br&gt;&#xA;देवि मे प्रार्थयामास हिमशैलादिह स्थितिम् ॥ 4.2.77.४० ॥&lt;br&gt;&#xA;ततस्तत्तपसाकृष्टः कलामात्रेण तत्र हि ॥&lt;br&gt;&#xA;हिमशैले ततश्चात्र सर्वभावेन संस्थितः ॥ ४१ ॥&lt;br&gt;&#xA;ततः प्रभाते सञ्जाते सर्वेषां पश्यतामहम् ॥&lt;br&gt;&#xA;हिमाद्रे प्रस्थितः प्राप्तस्तूयमानः सुरर्षिभिः ॥४२॥&lt;br&gt;&#xA;वशिष्ठं पुरतः कृत्वा सर्वसार्थसमायुतम् ॥&lt;br&gt;&#xA;हरपापह्रदे तीर्थे स्थितोहं तद्नुग्रहात् ॥ ४३ ॥&lt;br&gt;&#xA;मत्परिग्रहतः सर्वे हरपापे कृतोदकाः ॥&lt;br&gt;&#xA;आराध्य मामनेनैव वपुषा सिद्धिमागताः ॥ ४४ ॥&lt;br&gt;&#xA;तदा प्रभृति लिङ्गेस्मिन्स्थितः साधकसिद्धये ॥&lt;br&gt;&#xA;अविमुक्ते परे क्षेत्रे कलिकाले विशेषतः ॥ ४५॥&lt;br&gt;&#xA;तुषाराद्रिं समारुह्य केदारं वीक्ष्य यत्फलम् ॥&lt;br&gt;&#xA;तत्फलं सप्तगुणितं काश्यां केदारदर्शने ॥ ४६ ॥&lt;br&gt;&#xA;गौरीकुण्डं यथा तत्र हंसतीर्थं च निर्मलम् ॥&lt;br&gt;&#xA;यथा मधुस्रवा गङ्गा काश्यां तदखिलं तथा ॥ ४७ ॥&lt;br&gt;&#xA;इदं तीर्थं हरपापं सप्तजन्माघनाशनम् ॥&lt;br&gt;&#xA;गङ्गायां मिलितं पश्चाज्जन्मकोटिकृताघहम् ॥ ४८ ॥&lt;br&gt;&#xA;अत्र पूर्वं तु काकोलौ युध्यतौ खान्निपेततुः ॥&lt;br&gt;&#xA;पश्यतां तत्र संस्थानां हंसौ भूत्वा विनिर्गतौ ॥४९॥&lt;br&gt;&#xA;गौरि त्वया कृतं पूर्वं स्नानमत्र महाह्रदे ॥&lt;br&gt;&#xA;गौरीतीर्थं ततः ख्यातं सर्वतीर्थोत्तमोत्तमम् ॥ 4.2.77.५० ॥&lt;br&gt;&#xA;अत्रामृतस्रवा गङ्गा महामोहान्धकारहृत् ॥&lt;br&gt;&#xA;अनेकजन्मजनित जाड्यध्वंसविधायिनी ॥ ५१ ॥&lt;br&gt;&#xA;सरसा मानसेनात्र पूर्वं तप्तं महातपः ॥&lt;br&gt;&#xA;अतस्तु मानसं तीर्थं जने ख्यातिमिदं गतम् ॥५२॥&lt;br&gt;&#xA;अत्र पूर्वं जनः स्नानमात्रेणैव प्रमुच्यते ॥&lt;br&gt;&#xA;पश्चात्प्रसादितश्चाहं त्रिदशैर्मुक्तिदुर्दृशैः ॥ ५३ ॥&lt;br&gt;&#xA;सर्वे मुक्तिं गमिष्यन्ति यदि देवेह मानवाः ॥&lt;br&gt;&#xA;केदारकुण्डे सुस्नातास्तदोच्छित्तिर्भविष्यति ॥ ५४ ॥&lt;br&gt;&#xA;सर्वेषामेव वर्णानामाश्रमाणां च धर्मिणाम्॥&lt;br&gt;&#xA;तस्मात्तनुविसर्गेत्र मोक्षं दास्यति नान्यथा ॥ ५५ ॥&lt;br&gt;&#xA;ततस्तदुपरोधेन तथेति च मयोदितम् ॥&lt;br&gt;&#xA;तदारभ्य महादेवि स्नानात्केदारकुण्डतः॥॥ ५६ ॥&lt;br&gt;&#xA;समर्चनाच्च भक्त्या वै मम नाम जपादपि ॥&lt;br&gt;&#xA;नैःश्रेयसीं श्रियं दद्यामन्यत्रापि तनुत्यजाम ॥ ५७ ॥&lt;br&gt;&#xA;केदारतीर्थे यः स्नात्वा पिण्डान्दास्यति चात्वरः ॥&lt;br&gt;&#xA;एकोत्तरशतं वंश्यास्तस्य तीर्णा भवाम्बुधिम्॥ ५८ ॥&lt;br&gt;&#xA;भौमवारे यदा दर्शस्तदा यः श्राद्धदो नरः ॥&lt;br&gt;&#xA;केदारकुण्डमासाद्य गयाश्राद्धेन किं ततः ॥ ५९ ॥&lt;br&gt;&#xA;केदारं गन्तुकामस्य बुद्धिर्देया नरैरियम् ॥&lt;br&gt;&#xA;काश्यां स्पृशंस्त्वं केदारं कृतकृत्यो भविष्यसि ॥ 4.2.77.६० ॥&lt;br&gt;&#xA;चैत्रकृष्णचतुर्दश्यामुपवासं विधाय च ॥&lt;br&gt;&#xA;त्रिगण्डूषान्पिबन्प्रातर्हृल्लिङ्गमधितिष्ठति ॥ ६१ ॥&lt;br&gt;&#xA;केदारोदकपानेन यथा तत्र फलं भवेत् ॥&lt;br&gt;&#xA;तथात्र जायते पुंसां स्त्रीणां चापि न संशयः ॥ ६२ ॥&lt;br&gt;&#xA;केदारभक्तं सम्पूज्य वासोन्नद्रविणादिभिः ॥&lt;br&gt;&#xA;आजन्मजनितं पापं त्यक्त्वा याति ममालयम् ॥ ॥ ६३ ॥&lt;br&gt;&#xA;आषण्मासं त्रिकालं यः केदारेशं नमस्यति ॥&lt;br&gt;&#xA;तं नमस्यन्ति सततं लोकपाला यमादयः ॥ ६४ ॥&lt;br&gt;&#xA;कलौ केदारमाहात्म्यं योपि कोपि न वेत्स्यति ॥&lt;br&gt;&#xA;यो वेत्स्यति सुपुण्यात्मा सर्वं वेत्स्यति स ध्रुवम् ॥ ६५ ॥&lt;br&gt;&#xA;केदारेशं सकृद्दृष्ट्वा देवि मेऽनुचरो भवेत् ॥&lt;br&gt;&#xA;तस्मात्काश्यां प्रयत्नेन केदारेशं विलोकयेत् ॥६६॥&lt;br&gt;&#xA;चित्राङ्गदेश्वरं लिङ्गं केदारादुत्तरे शुभम् ॥&lt;br&gt;&#xA;तस्यार्चनान्नरो नित्यं स्वर्गभोगानुपाश्नुते ॥ ६७ ॥&lt;br&gt;&#xA;केदाराद्दक्षिणे भागे नीलकण्ठ विलोकनात् ॥&lt;br&gt;&#xA;संसारोरगदष्टस्य तस्य नास्ति विषाद्भयम् ॥ ६८ ॥&lt;br&gt;&#xA;तद्वायव्यम्बरीषेशो नरस्तदवलोकनात् ॥&lt;br&gt;&#xA;गर्भवासं न चाप्नोति संसारे दुःखसङ्कुले ॥६९॥&lt;br&gt;&#xA;इन्द्रद्युम्नेश्वरं लिङ्गं तत्समीपे समर्च्य च ॥&lt;br&gt;&#xA;तेजोमयेन यानेन स स्वर्ग भुवि मोदते ॥ 4.2.77.७० ॥&lt;br&gt;&#xA;तद्दक्षिणे नरो दृष्ट्वा लिङ्गं कालञ्जरेश्वरम् ॥&lt;br&gt;&#xA;जरां कालं विनिर्जित्य मम लोके वसेच्चिरम् ॥७१॥&lt;br&gt;&#xA;दृष्ट्वा क्षेमेश्वरं लिङ्गमुद्क्चित्राङ्गदेश्वरात् ॥&lt;br&gt;&#xA;सर्वत्र क्षेममाप्नोति लोकेऽत्र च परत्र च ॥७२॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;देवदेवेन विन्ध्यारे केदार महिमा महान् ॥&lt;br&gt;&#xA;इत्याख्यायि पुराम्बायै मया तेपि निरूपितः ॥ ७३ ॥&lt;br&gt;&#xA;केदारेश्वरलिङ्गस्य श्रुत्वोत्पत्तिं कृती नरः ॥&lt;br&gt;&#xA;शिवलोकमवाप्नोति निष्पापो जायते क्षणात् ॥ ७४ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे केदारमहिमाख्यानं नाम सप्तसप्ततितमोऽध्यायः ॥७७॥&lt;/p&gt;</description>
    </item>
    <item>
      <title>०७८ धर्मेशमहिमाख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/078_dharmeshamahimAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/078_dharmeshamahimAkhyAnam/</guid>
      <description>&lt;p&gt;॥ पार्वत्युवाच ॥&lt;br&gt;&#xA;आनन्दकानने शम्भो यल्लिङ्गं पुण्यवर्धनम् ॥&lt;br&gt;&#xA;यन्नामस्मरणादेव महापातकसङ्क्षयः ॥ १ ॥&lt;br&gt;&#xA;यत्सेव्यं साधकैर्नित्यं यत्र प्रीतिरनुत्तमा ॥&lt;br&gt;&#xA;यत्र दत्तं हुतं जप्तं ध्यातं भवति चाक्षयम् ॥ २ ॥&lt;br&gt;&#xA;यस्य संस्मरणादेव यल्लिङ्गस्य विलोकनात् ॥&lt;br&gt;&#xA;यल्लिङ्गप्रणतेश्चापि यस्य संस्पर्शनादपि ॥ ३ ॥&lt;br&gt;&#xA;पञ्चामृतादि स्नपनपूर्वाद्यस्यार्चनादपि ॥&lt;br&gt;&#xA;तल्लिङ्गं कथयेशान भवेच्छ्रेयः परम्परा ॥४॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इति देवीसमुदितं समाकर्ण्य वटोद्भव ॥&lt;br&gt;&#xA;सर्वज्ञेन यदाख्यातं तदाख्यास्यामि ते शृणु ॥ ९ ॥&lt;br&gt;&#xA;देवदेव उवाच ॥ ॥&lt;br&gt;&#xA;उमे भवत्या यत्पृष्टं भवबन्धविमोक्षकृत् ॥&lt;br&gt;&#xA;ततोऽहं कथयिष्यामि लिङ्गं स्थिरमना भव ॥ ६ ॥&lt;br&gt;&#xA;आनन्दकानने चात्र रहस्यं परमं मम ॥&lt;br&gt;&#xA;न मया कस्यचित्ख्यातं न प्रष्टुं वेत्ति कश्चन ॥७॥&lt;br&gt;&#xA;सन्ति लिङ्गान्यनेकानि ममानन्दवने प्रिये॥&lt;br&gt;&#xA;परं त्वया यथा पृष्टं यथावत्तद्ब्रवीमि ते ॥ ८ ॥&lt;br&gt;&#xA;यत्र मुक्तिस्वरूपा त्वं स्वयं तिष्ठसि विश्वगे ॥&lt;br&gt;&#xA;यत्र ते नन्दनश्चास्ति क्षेत्रं विघ्नविघातकृत् ॥ ९ ॥&lt;br&gt;&#xA;ममापि येन त्रिपुरं समरे जयकाङ्क्षिणः ॥&lt;br&gt;&#xA;जयाशा पूरिता स्तुत्या बहुमोदकदानतः ॥ 4.2.78.१० ॥&lt;br&gt;&#xA;यत्रास्ति तीर्थमघहृत्पितृप्रीतिविवर्धनम् ॥&lt;br&gt;&#xA;यत्स्नानाद्वृत्रहा वृत्रवधपापाद्विमुक्तवान् ॥ ११ ॥&lt;br&gt;&#xA;धर्माधिकरणं यत्र धर्मराजोप्यवाप्तवान् ॥&lt;br&gt;&#xA;सुदुष्करं तपस्तप्त्वा परमेण समाधिना ॥ १२ ॥&lt;br&gt;&#xA;पक्षिणोपि हि यत्रापुर्ज्ञानं संसारमोचनम् ॥&lt;br&gt;&#xA;रम्यो हिरण्मयो यत्र बभूव बहुपाद्द्रुमः ॥ ॥ १३ ॥&lt;br&gt;&#xA;यल्लिङ्गदर्शनादेव दुर्दमो नाम पार्थिवः ॥&lt;br&gt;&#xA;उद्वेजकोपि लोकानां क्षणाद्धर्ममतिस्त्वभूत् ॥ १४ ॥&lt;br&gt;&#xA;तस्य लिङ्गस्य माहात्म्यमाविर्भावं च सुन्दरि ॥&lt;br&gt;&#xA;निशामयाभिधास्यामि महापातक नाशनम् ॥ १५ ॥&lt;br&gt;&#xA;धर्मपीठं तदुद्दिष्टमत्रानन्दवने मम ॥&lt;br&gt;&#xA;तत्पीठदर्शनादेव नरः पापैः प्रमुच्यते ॥ १६ ॥&lt;br&gt;&#xA;पुरा विवस्वतः पुत्रो यमः परमसंयमी ॥&lt;br&gt;&#xA;तपस्तताप विपुलं विशालाक्षि तवाग्रतः ॥ १७ ॥&lt;br&gt;&#xA;शिशिरे जलमध्यस्थो वर्षास्वभ्रावकाशकः ॥&lt;br&gt;&#xA;तपर्तौ पञ्चवह्निस्थः कदाचिदिति तप्तवान् ॥ १८ ॥&lt;br&gt;&#xA;पादाग्राङ्गुष्ठभूस्पर्शी बहुकालं स तस्थिवान् ॥&lt;br&gt;&#xA;एकपादस्थितः सोपि कदाचिद्बह्वनेहसम् ॥ १९ ॥&lt;br&gt;&#xA;समीराभ्यवहर्तासीद्बहुदिष्टं सदिष्टवान् ॥&lt;br&gt;&#xA;पपौ स तु पिपासुः सन्कुशाग्रजलविप्रुषः ॥ 4.2.78.२० ॥&lt;br&gt;&#xA;दिव्यां चतुर्युगीमित्थं स निनाय तपश्चरन् ॥&lt;br&gt;&#xA;चतुर्गुणं दिदृक्षुर्मां परमेण समाधिना ॥ २१ ॥&lt;br&gt;&#xA;ततोहं तस्य तपसा सन्तुष्टः स्थिरचेतसः ॥&lt;br&gt;&#xA;ययौ तस्मै वरान्दातुं शमनाय महात्मने ॥२२॥&lt;br&gt;&#xA;वटः काञ्चनशाखाख्यो यस्तपस्तापसन्ततिम् ॥&lt;br&gt;&#xA;दूरीचकार सुच्छायो बहुद्विजसमाश्रयः ॥ २३ ॥&lt;br&gt;&#xA;मन्दमद मरुल्लोल पल्लवैः करपल्लवैः ॥&lt;br&gt;&#xA;योध्वगानध्वसन्तप्तानाह्वये दिवतापहृत् ॥ २४ ॥&lt;br&gt;&#xA;स्वानुरागैः सुरभिभिः स्वादुभिश्च पचेलिमैः ॥&lt;br&gt;&#xA;प्रीणयेदर्थिसार्थं यो वृत्तैर्निजफलैरलम् ॥२५॥&lt;br&gt;&#xA;तदधस्तात्परं वीक्ष्य तमहं तपनाङ्गजम् ॥&lt;br&gt;&#xA;स्थाणुनिश्चल वर्ष्माणं नासाग्रन्यस्तलोचनम् ॥ २६ ॥&lt;br&gt;&#xA;तपस्तेजोभिरुद्यद्भिः परितः परिधीकृतम् ॥&lt;br&gt;&#xA;भानुमन्तमिवाकाशे सुनीले स्वेन तेजसा ॥ २७ ॥&lt;br&gt;&#xA;स्वाख्याङ्कितं महालिङ्गं प्रतिष्ठाप्यातिभक्तितः ॥&lt;br&gt;&#xA;स्वच्छ सूर्योपलमयतेजः पुञ्जैरिवार्चितम् ॥ २८ ॥&lt;br&gt;&#xA;साक्षीकृत्येव तल्लिङ्गं तप्यमानं महत्तपः ॥&lt;br&gt;&#xA;प्रत्यवोचं धर्मराजं वरं ब्रूहीति भास्करे ॥ २९ ॥&lt;br&gt;&#xA;अलं तप्त्वा महाभाग प्रसन्नोस्मि शुभव्रत ॥&lt;br&gt;&#xA;निशम्य शमनश्चेति दृष्ट्वा मां प्रणनाम ह ॥ 4.2.78.३० ॥&lt;br&gt;&#xA;चकार स्तवनं चापि परिहृष्टेन्द्रियेश्वरः ॥&lt;br&gt;&#xA;निर्व्याजं स समाधिं च विसृज्य ब्रध्ननन्दनः ॥ ३१ ॥&lt;br&gt;&#xA;धर्म उवाच ॥ ॥&lt;br&gt;&#xA;नमोनमः कारणकारणानां नमोनमः कारणवर्जिताय ॥&lt;br&gt;&#xA;नमोनमः कार्यमयाय तुभ्यं नमोनमः कार्यविभिन्नरूप ॥ ३२ ॥&lt;br&gt;&#xA;अरूपरूपाय समस्तरूपिणे पराणुरूपाय परापराय ॥&lt;br&gt;&#xA;अपारपाराय पराब्धिपार प्रदाय तुभ्यं शशिमौलये नमः॥ ॥ ३३ ॥&lt;br&gt;&#xA;अनीश्वरस्त्वं जगदीश्वरस्त्वं गुणात्मकस्त्वं गुणवर्जितस्त्वम् ॥&lt;br&gt;&#xA;कालात्परस्त्वं प्रकृतेः परस्त्वं कालाय कालात्प्रकृते नमस्ते ॥३४ ॥&lt;br&gt;&#xA;त्वमेव निर्वाणपद प्रदोसि त्वमेव निर्वाणमनन्तशक्ते ॥&lt;br&gt;&#xA;त्वमात्मरूपः परमात्मरूपस्त्वमन्तरात्मासि चराचरस्य ॥ ३५ ॥&lt;br&gt;&#xA;त्वत्तो जगत्त्वं जगदेवसाक्षाज्जगत्त्वदीयं जगदेकबन्धो ॥&lt;br&gt;&#xA;हर्ताविता त्वं प्रथमो विधाता विधातृविष्ण्वीश नमो नमस्ते ॥ ३६ ॥&lt;br&gt;&#xA;मृडस्त्वमेव श्रुतिवर्त्मगेषु त्वमेव भीमोऽश्रुतिवर्त्मगेषु ॥&lt;br&gt;&#xA;त्वं शङ्करः सोमसुभक्तिभाजामुग्रोसि रुद्र त्वमभक्तिभाजाम् ॥ ३७ ॥&lt;br&gt;&#xA;त्वमेव शूली द्विषतां त्वमेव विनम्रचेतो वचसां शिवोसि ॥&lt;br&gt;&#xA;श्रीकण्ठ एकः स्वपदश्रितानां दुरात्मनां हालहलोग्रकण्ठः ॥ ३८ ॥&lt;br&gt;&#xA;नमोस्तु ते शङ्कर शान्तशम्भो नमोस्तु ते चन्द्रकलावतम्स ॥&lt;br&gt;&#xA;नमोस्तु तुभ्यं फणिभूषणाय पिनाकपाणेंऽधकवैरिणे नमः ॥ ३९ ॥&lt;br&gt;&#xA;स एव धन्यस्तव भक्तिभाग्यस्तवार्चको यः सुकृती स एव ॥&lt;br&gt;&#xA;तवस्तुतिं यः कुरुते सदैव स स्तूयते दुश्च्यवनादि देवैः ॥ 4.2.78.४० ॥&lt;br&gt;&#xA;कस्त्वामिह स्तोतुमनन्तशक्ते शक्नोति मादृग्लघुबुद्धिवैभवः ॥&lt;br&gt;&#xA;प्राचां न वाचामिहगोचरो यः स्तुतिस्त्वयीयं नतिरेव यावत् ॥ ४१ ॥&lt;br&gt;&#xA;स्कन्द उवाच॥ ॥&lt;br&gt;&#xA;उदीर्य सूर्यस्य सुतोतिभक्त्या नमः शिवायेति समुच्चरन्सः ॥&lt;br&gt;&#xA;इलामिलन्मौलिरतीव हृष्टः सहस्रकृत्वः प्रणनाम शम्भुम् ॥४२॥&lt;br&gt;&#xA;ततः शिवस्तं तपसातिखिन्नं निवार्य ताभ्यः प्रणतिभ्य ईश्वरः ॥&lt;br&gt;&#xA;वरान्ददौ सप्ततुरङ्गसूनवे त्वं धर्मराजो भव नामतोपि ॥ ४३ ॥&lt;br&gt;&#xA;त्वमेव धर्माधिकृतौ समस्त शरीरिणां स्थावरजङ्गमानाम् ॥&lt;br&gt;&#xA;मया नियुक्तोद्य दिनादिकृत्यः प्रशाधि सर्वान्मम शासनेन ॥४४॥&lt;br&gt;&#xA;त्वं दक्षिणायाश्च दिशोधिनाथस्त्वं कर्मसाक्षी भव सर्वजन्तोः ॥&lt;br&gt;&#xA;त्वद्दर्शिताध्वान इतो व्रजन्तु स्वकर्मयोग्यां गतिमुत्तमाधमाः ॥ ४५ ॥&lt;br&gt;&#xA;त्वया यदेतन्ममभक्तिभाजा लिङ्गं समाराधितमत्र धर्म ॥&lt;br&gt;&#xA;तद्दर्शनात्स्पर्शनतोऽर्चनाच्च सिद्धिर्भविष्यत्यचिरेण पुंसाम्॥ ४६ ॥&lt;br&gt;&#xA;धर्मेश्वरं यः सकृदेव मर्त्यो विलोकयिष्यत्यवदातबुद्धिः ॥&lt;br&gt;&#xA;स्नात्वा पुरस्तेऽत्र च धर्मतीर्थे न तस्य दूरे पुरुषार्थसिद्धिः ॥ ४७ ॥&lt;br&gt;&#xA;कृत्वाप्यघानामिह यः सहस्रं धर्मेश्वरं पश्यति दैवयोगात्॥&lt;br&gt;&#xA;सहेतनो जातु स नारकीं व्यथां कथां तदीयां दिविकुर्वतेमराः ॥ ४८ ॥&lt;br&gt;&#xA;यो धर्मपीठं प्रतिलभ्य काश्यां स्वश्रेयसे नो यततेऽत्र मर्त्यः ॥&lt;br&gt;&#xA;कथं स धर्मत्वमिवातितेजाः करिष्यति स्वं कृतकृत्यमेव ॥&lt;br&gt;&#xA;त्वया यथाप्ता इह धर्मराज मनोरथास्ते गुरुभिस्तपोभिः ॥&lt;br&gt;&#xA;तथैव धर्मेश्वरभक्तिभाजां कामाः फलिष्यन्ति न संशयोत्र ॥ 4.2.78.५० ॥&lt;br&gt;&#xA;कृत्वाप्यघान्येव महान्त्यपीह धर्मेश्वरार्चां सकृदेव कुर्वन् ॥&lt;br&gt;&#xA;कुतो बिभेति प्रियबन्धुरेव तव त्वदीयार्चित लिङ्गभक्तः ॥ ५१ ॥&lt;br&gt;&#xA;पत्रेण पुष्पेण जलेन दूर्वया यो धर्मधर्मेश्वरमर्चयिष्यति ॥&lt;br&gt;&#xA;समर्चयिष्यन्त्यमृतान्धसस्तं मन्दारमालाभिरतिप्रहृष्टाः ॥ ५२ ॥&lt;br&gt;&#xA;त्वत्तो विभेष्यन्ति कृतैनसो ये भयं न तेषां भविता कदाचित् ॥&lt;br&gt;&#xA;धर्मेश्वरार्चा रचनां करिष्यतां हरिष्यतां बन्धुतयामनस्ते ॥ ५३ ॥&lt;br&gt;&#xA;यदत्र दास्यन्ति हि धर्मपीठे नरा द्युनद्यां कृतमज्जनाश्च ॥&lt;br&gt;&#xA;तदक्षयं भावि युगान्तरेपि कृतप्रणामास्तव धर्मलिङ्गे ॥ ५४ ॥&lt;br&gt;&#xA;ये कार्तिके मासि सिताष्टमी तिथौ यात्रां करिष्यन्ति नरा उपोषिताः ॥&lt;br&gt;&#xA;रात्रौ च वै जागरणं महोत्सवैर्धर्मेश्वरे तेन पुनर्भवा भुवि ॥ ५५ ॥&lt;br&gt;&#xA;स्तुतिं च ये वै त्वदुदीरितामिमां नराः पठिष्यन्ति तवाग्रतः क्वचित् ॥&lt;br&gt;&#xA;निरेनसस्ते मम लोकगामिनः प्राप्स्यन्ति ते वैभवतः सखित्वम् ॥ ५६ ॥&lt;br&gt;&#xA;पुनर्वरं ब्रूहि यथेप्सितं ददे तेजोनिधेर्नन्दन धर्मराज ॥&lt;br&gt;&#xA;अदेयमत्रास्ति न किञ्चिदेव ते विधेहि वागुद्यममात्रमेव ॥ ५७ ॥&lt;br&gt;&#xA;प्रसन्नमूर्तिं स विलोक्य शङ्करं कारुण्यपूर्णं स्वमनोरथाभिदम् ॥&lt;br&gt;&#xA;आनन्दसन्दोहसरोनिमग्नो वक्तुं क्षणं नैव शशाक किञ्चित् ॥ ५८ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे धर्मेशमहिमाख्यानं नामाष्टसप्ततितमोऽध्यायः ॥ ७८ ॥&lt;/p&gt;</description>
    </item>
    <item>
      <title>०७९ धर्मेशाख्यान</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/079_dharmeshAkhyAna/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/079_dharmeshAkhyAna/</guid>
      <description>&lt;p&gt;॥ स्कन्द उवाच ॥&lt;br&gt;&#xA;आनन्दबाष्पसलिलरुद्धकण्ठं विलोक्य तम्॥&lt;br&gt;&#xA;मृडः पस्पर्श पाणिभ्यां सौधाभ्यां तु सुधाम्बुधिः ॥ १ ॥&lt;br&gt;&#xA;अथ तत्स्पर्शसौख्येन धर्मराजो महातपाः ॥&lt;br&gt;&#xA;पुनरङ्कुरयामास तपोग्नि ज्वलितां तनुम् ॥ २ ॥&lt;br&gt;&#xA;ततः प्रोवाच स ब्राध्निर्देव देवमुमापतिम् ॥&lt;br&gt;&#xA;प्रसन्नवदनं शान्तं शान्तपारिषदावृतम् ॥ ३ ॥&lt;br&gt;&#xA;प्रसन्नोसि यदीशान सर्वज्ञ करुणानिधे ॥&lt;br&gt;&#xA;किमन्येन वरेणात्र यत्त्वं साक्षात्कृतो मया ॥ ४ ॥&lt;br&gt;&#xA;यं न वेदा विदुः सम्यङ्न च तौ वेदपूरुषौ ॥&lt;br&gt;&#xA;ततोपि वरयोग्योस्मि तन्नाथ प्रार्थयाम्यहम् ॥ ५ ॥&lt;br&gt;&#xA;श्रीकण्ठाण्डज डिम्भानाममीषां मधुरब्रुवाम् ॥&lt;br&gt;&#xA;मत्तपश्चिरसाक्षीणां मत्पुरः प्राप्तजन्मनाम् ॥ ६ ॥&lt;br&gt;&#xA;पितृभ्यां परिहीनानामितिहास कथाविदाम् ॥&lt;br&gt;&#xA;त्यक्ताहारविहाराणां कीराणां वरदो भव ॥७॥&lt;br&gt;&#xA;एतत्प्रसूतिसमये आमयेन प्रपीडिता ॥&lt;br&gt;&#xA;शुकी पञ्चत्वमापन्ना शुकः श्येनेन भक्षितः ॥ ८ ॥&lt;br&gt;&#xA;रक्षितानामनाथानां सदा मन्मुखदर्शिनाम् ॥&lt;br&gt;&#xA;अनाथनाथ भवता ह्यायुःशेषस्वरूपिणा ॥ ९ ॥&lt;br&gt;&#xA;इति धर्मवचः श्रुत्वा परोपकृतिनिर्मलम् ॥&lt;br&gt;&#xA;तानाहूय मुने शम्भुर्विनयावनताननान् ॥4.2.79.१०॥&lt;br&gt;&#xA;उवाच धर्मेति प्रीतः शुकशावानिदं वचः ॥&lt;br&gt;&#xA;अयि पत्त्ररथा ब्रूत साधवो धर्मसङ्गताः ॥ ११ ॥&lt;br&gt;&#xA;को वरो भवता देयो धर्मेश परिचारिणाम् ॥&lt;br&gt;&#xA;साधुसंसर्गसङ्क्षीण जन्मान्तरमहैनसाम् ॥ १२ ॥&lt;br&gt;&#xA;इति श्रुत्वा महेशस्य वचनं ते पतत्त्रिणः ॥&lt;br&gt;&#xA;प्रोचुः प्रणम्य देवेशं नमस्ते भवनाशन ॥ १३ ॥&lt;br&gt;&#xA;॥ पक्षिण ऊचुः ॥ ॥&lt;br&gt;&#xA;अनाथनाथ सर्वज्ञ को वरो नः समीहितः ॥&lt;br&gt;&#xA;इतोपि त्र्यक्ष यत्साक्षात्तिर्यक्त्वेपि समीक्षिताः ॥ १४ ॥&lt;br&gt;&#xA;लाभाः सन्तूद्यमवतां गिरीशेह परः शताः ॥&lt;br&gt;&#xA;परं परोयं लाभोत्र यत्त्वं दृग्गोचरी भवेः ॥ १५ ॥&lt;br&gt;&#xA;यदेतद्दृश्यते नाथ तत्सर्वं क्षणभङ्गुरम् ॥&lt;br&gt;&#xA;अभङ्गुरो भवानेकस्त्वत्सपर्याप्यभङ्गुरा ॥ १६ ॥&lt;br&gt;&#xA;विचित्रजन्मकोटीनां स्मृतिर्नोत्र परिस्फुरेत् ॥&lt;br&gt;&#xA;एतत्तपस्विरचितलिङ्गपूजा विलोकनात् ॥ १७ ॥&lt;br&gt;&#xA;देवयोनिरपि प्राप्ता चिरमस्माभिरीशितः ॥&lt;br&gt;&#xA;दिव्याङ्गना सहस्राणि तत्र भुक्त्वा स्वलीलया॥ १८ ॥&lt;br&gt;&#xA;आसुरी दानवी नागी नैर्ऋती चापि कैन्नरी ॥&lt;br&gt;&#xA;विद्याधरी च गान्धर्वी योनिरस्माभिरर्जिता ॥ ॥ १९ ॥&lt;br&gt;&#xA;नरत्वे भूपतित्वं च परिप्राप्तमनेकशः ॥&lt;br&gt;&#xA;जले जलचरत्वं च स्थले च स्थलचारिता ॥ 4.2.79.२० ॥&lt;br&gt;&#xA;वने वनौकसो जाता ग्रामेषु ग्रामवासिनः ॥&lt;br&gt;&#xA;दातारो याचितारश्च रक्षितारश्च घातुकाः ॥ २१ ॥&lt;br&gt;&#xA;सुखिनोपि वयं जाता दुःखिनो वयमास्म च ॥&lt;br&gt;&#xA;जेतारश्च वयं जाताः पराजेतार एव च ॥ २२ ॥&lt;br&gt;&#xA;अधीतिनोपि मूर्खाश्च स्वामिनः सेवका अपि ॥&lt;br&gt;&#xA;चतुर्षु भूतग्रामेषु उत्तमाधममध्यमाः ॥ २३ ॥&lt;br&gt;&#xA;अभूम भूरिशः शम्भो न क्वापि स्थैर्यमागताः ॥&lt;br&gt;&#xA;इतोयोनेस्ततो योनौ ततो योनेस्ततोन्यतः ॥ २४ ॥&lt;br&gt;&#xA;पिनाकिन्क्वापि न प्रापि सुखलेशो मनागपि ॥&lt;br&gt;&#xA;इदानीं पुण्यसम्भारैर्धर्मेश्वरविलोकनात् ॥२५॥&lt;br&gt;&#xA;तापनेःसुतपो वह्निज्वालाप्रज्वलितैनसः ॥&lt;br&gt;&#xA;संवीक्ष्य त्र्यक्ष साक्षात्त्वां कृतकृत्या बभूविम ॥ २६ ॥&lt;br&gt;&#xA;तथापि चेद्वरो देयस्तिर्यक्ष्वस्मासु धूर्जटे ॥&lt;br&gt;&#xA;कृपणेष्वपि शोच्येषु ज्ञानं सर्वज्ञ देहि तत् ॥ २७ ॥&lt;br&gt;&#xA;येन ज्ञानेन मुक्ताः स्मोऽमुष्मात्संसारबन्धनात् ॥&lt;br&gt;&#xA;यन्त्रिताः प्राकृतैः पाशैरदुर्भेद्यैश्च मादृशैः ॥ २८ ॥&lt;br&gt;&#xA;ऐन्द्रं पदं न वाञ्छामो न चान्द्रं नान्यदेव हि ॥&lt;br&gt;&#xA;वाञ्छामः केवलं मृत्युं काश्यां शम्भोऽपुनर्भवम् ॥ २९ ॥&lt;br&gt;&#xA;त्वत्सान्निध्याद्विजानीमः सर्वज्ञ सकलं वयम् ॥&lt;br&gt;&#xA;यथा चन्दनसंसर्गात्सर्वे सुरभयो द्रुमाः ॥ 4.2.79.३० ॥&lt;br&gt;&#xA;एतदेव परं ज्ञानं संसारोच्छित्तिकारणम् ॥&lt;br&gt;&#xA;वपुर्विसर्जनं काले यत्तवानन्दकानने ॥ ३१ ॥&lt;br&gt;&#xA;निर्मथ्य विष्वग्वाग्जालं सारभूतमिदं परम् ॥&lt;br&gt;&#xA;ब्रह्मणोदीरितं पूर्वं काश्यां मुक्तिस्तनुत्यजाम् ॥३२॥&lt;br&gt;&#xA;यद्वाच्यं बहुभिर्ग्रन्थैस्तदष्टाभिरिहाक्षरैः ॥&lt;br&gt;&#xA;हरिणोक्तं रविपुरः कैवल्यं काशिसंस्थितौ ॥ ३३ ॥&lt;br&gt;&#xA;याज्ञवल्क्यो मुनिवरः प्रोक्तवान्मुनिसंसदि ॥&lt;br&gt;&#xA;रवेरधीत्य निगमान्काश्यामन्ते परं पदम् ॥ ३४ ॥&lt;br&gt;&#xA;स्वामिनापि जगद्धात्री पुरतो मन्दराचले ॥&lt;br&gt;&#xA;इदमेव पुरा प्रोक्तं काशीनिर्वाणजन्मभूः ॥ ३५ ॥&lt;br&gt;&#xA;कृष्णद्वैपायनोप्येवं शम्भो वक्ष्यति नान्यथा॥&lt;br&gt;&#xA;यत्रविश्वेश्वरः साक्षान्मुक्तिस्तत्र पदेपदे ॥३६॥&lt;br&gt;&#xA;वदन्त्यन्येपि मुनयस्तीर्थसन्न्यासकारिणः॥&lt;br&gt;&#xA;चिरन्तना लोमशाद्याः काशिका मुक्तिकाशिका ॥ ३७ ॥&lt;br&gt;&#xA;वयमप्येवं जानीमो यत्र स्वर्गतरङ्गिणी॥&lt;br&gt;&#xA;आनन्दकानने शंर्भोमोक्षस्तत्रैव निश्चितम् ॥ ३८ ॥&lt;br&gt;&#xA;भूतं भावि भविष्यं यत्स्वर्गे मर्त्ये रसातले ॥&lt;br&gt;&#xA;तत्सर्वमेव जानीमो धर्मेशानुग्रहात्परात् ॥३९॥&lt;br&gt;&#xA;अतो हिरण्यगर्भोक्तं हरिप्रोक्तं मुनीरितम् ॥&lt;br&gt;&#xA;भवतोक्तं च निखिलं शम्भो जानीमहे वयम्॥4.2.79.४०॥&lt;br&gt;&#xA;करामलकवत्सर्वमेतद्ब्रह्माण्डगोलकम् ॥&lt;br&gt;&#xA;अस्मद्वाग्गोचरेऽस्त्येव धर्मपीठनिषेवणात् ॥ ४१ ॥&lt;br&gt;&#xA;धर्मराजस्य तपसा तिर्यञ्चोपि वयं विभो ॥&lt;br&gt;&#xA;जाताः स्म निर्विकल्पं हि सर्वज्ञानस्य भाजनम् ॥ ४२ ॥&lt;br&gt;&#xA;मधुरं मृदुलं सत्यं स्वप्रमाणं सुसंस्कृतम् ॥&lt;br&gt;&#xA;हितं मितं सदृष्टान्तं श्रुत्वा पक्षिसुभाषितम् ॥ ४३ ॥&lt;br&gt;&#xA;देवोतिविस्मयापन्नो ऽवर्णयत्पीठगौरवम् ॥&lt;br&gt;&#xA;त्रैलोक्यनगरे चात्र काशीराजगृहं मम ॥ ४४ ॥&lt;br&gt;&#xA;तत्रापि भोगभवनमनर्घ्यमणिनिर्मितम् ॥&lt;br&gt;&#xA;मोक्षलक्ष्मीविलासाख्यः प्रासादो मेति शर्मभूः ॥ ४५ ॥&lt;br&gt;&#xA;पतत्त्रिणो पिमुच्यन्ते यं कुर्वाणाः प्रदक्षिणम् ॥&lt;br&gt;&#xA;स्वेच्छया विचरन्तः खे खेचरा अपि देवताः ॥४६॥&lt;br&gt;&#xA;मोक्षलक्ष्मीविलासाख्य प्रासादस्य विलोकनात् ॥&lt;br&gt;&#xA;शरीराद्दूरतो याति ब्रह्महत्यापि नान्यथा ॥ ४७ ॥&lt;br&gt;&#xA;मोक्षलक्ष्मीविलासस्य कलशो यैर्निरीक्षतः ॥&lt;br&gt;&#xA;निधानकलशास्तांस्तु न मुञ्चन्ति पदेपदे ॥ ४८ ॥&lt;br&gt;&#xA;दूरतोपि पताकापि मम प्रासादमूर्धगा ॥&lt;br&gt;&#xA;नेत्रातिथी कृता यैस्तु नित्यं तेऽतिथयो मम ॥ ४९ ॥&lt;br&gt;&#xA;भूमिं भित्त्वा स्वयं जातस्तत्प्रासादमिषेण हि ॥&lt;br&gt;&#xA;आनन्दाख्यस्य कन्दस्य कोप्येष परमोङ्कुरः ॥4.2.79.५०॥&lt;br&gt;&#xA;ब्रह्मादिस्थावरान्तानि यत्र रूपण्यनेकशः ॥&lt;br&gt;&#xA;मामेवोपासते नित्यं चित्रं चित्रगतान्यपि ॥५१॥&lt;br&gt;&#xA;ससौधो मेखिले लोके स्थानं परमनिर्वृतेः ॥&lt;br&gt;&#xA;रतिशाला स मे रम्या स मे विश्वासभूमिका ॥५२॥&lt;br&gt;&#xA;मम सर्वगतस्यापि प्रासादोयं परास्पदम् ॥&lt;br&gt;&#xA;परं ब्रह्म यदाम्नातं परमोपनिषद्गिरा ॥&lt;br&gt;&#xA;अमूर्तं तदहं मूर्तो भूयां भक्तकृपावशात् ॥ ५३ ॥&lt;br&gt;&#xA;नैःश्रेयस्याः श्रियो धाम तद्याम्यां मण्डपोस्ति मे ॥&lt;br&gt;&#xA;तत्राहं सततं तिष्ठे तत्सदोमण्डपं मम ॥ ५४ ॥&lt;br&gt;&#xA;निमेषार्धप्रमाणं च कालं तिष्ठति निश्चलः ॥&lt;br&gt;&#xA;तत्र यस्तेन वै योगः समभ्यस्तः समाः शतम् ॥ ५५ ॥&lt;br&gt;&#xA;निर्वाणमण्डपं नाम तत्स्थानं जगतीतले ॥&lt;br&gt;&#xA;तत्रर्चं सञ्जपन्नेकां लभेत्सर्वश्रुतेः फलम् ॥ ॥ ५६ ॥&lt;br&gt;&#xA;प्राणायामं तु यः कुर्यादप्येकं मुक्तिमण्डपे ॥&lt;br&gt;&#xA;तेनाष्टाङ्गः समभ्यस्तो योगोऽन्यत्रायुतं समाः ॥ ५७ ॥&lt;br&gt;&#xA;निर्वाणमण्डपे यस्तु जपेदेकं षडक्षरम् ॥&lt;br&gt;&#xA;कोटिरुद्रेण जप्तेन यत्फलं तस्य तद्भवेत् ॥५८॥&lt;br&gt;&#xA;शुचिर्गङ्गाम्भसि स्नातो यो जपेच्छतरुद्रियम् ॥&lt;br&gt;&#xA;निर्वाणमण्डपे ज्ञेयः स रुद्रो द्विजवेषभृत् ॥ ५९ ॥&lt;br&gt;&#xA;ब्रह्मयज्ञसकृत्कृत्वा मम दक्षिणमण्डपे ॥&lt;br&gt;&#xA;ब्रह्मलोकमवाप्याथ परं ब्रह्माधिगच्छति ॥ 4.2.79.६० ॥&lt;br&gt;&#xA;धर्मशास्त्रं पुराणानि सेतिहासानि तत्र यः ॥&lt;br&gt;&#xA;पठेन्निरभिलाषुः सन्स वसेन्मम वेश्मनि ॥ ६१ ॥&lt;br&gt;&#xA;तिष्ठेदिन्द्रियचापल्यं यो निवार्य क्षणं कृती ॥&lt;br&gt;&#xA;निर्वाणमण्डपेन्यत्र तेन तप्तं महत्तपः ॥ ६२ ॥&lt;br&gt;&#xA;वायुभक्षणतोन्यत्र यत्पुण्यं शरदां शतम् ॥&lt;br&gt;&#xA;तत्पुण्यं घटिकार्धेन मौनं दक्षिणमण्डपे ॥ ६३ ॥&lt;br&gt;&#xA;मितं कृष्णलकेनापि योदद्यान्मुक्तिमण्डपे ॥&lt;br&gt;&#xA;स्वर्णं सौवर्णयानेन स तु सञ्चरते दिवि ॥ ६४ ॥&lt;br&gt;&#xA;तत्रैकं जागरं कुर्याद्यस्मिन्कस्मिन्दिनेपि यः ॥&lt;br&gt;&#xA;उपोषितोर्चयेल्लिङ्गं स सर्वव्रतपुण्यभाक् ॥ ६५ ॥&lt;br&gt;&#xA;तत्र दत्त्वा महादानं तत्र कृत्वा महाव्रतम् ॥&lt;br&gt;&#xA;तत्राधीत्याखिलं वेदं च्यवते न नरो दिवः ॥ ६६ ॥&lt;br&gt;&#xA;प्रयाणं कुर्वते यस्य प्राणा मे मुक्तिमण्डपे ॥&lt;br&gt;&#xA;समामनुप्रविष्टोत्र तिष्ठेद्यावदहं खलु ॥ ६७ ॥&lt;br&gt;&#xA;जलक्रीडां सदा कुर्यां ज्ञानवाप्यां सहोमया ॥&lt;br&gt;&#xA;यदम्बुपानमात्रेण ज्ञानं जायेत निमर्लम् ॥ ६८ ॥&lt;br&gt;&#xA;तज्जलक्रीडनस्थानं मम प्रीतिकरं महत् ॥&lt;br&gt;&#xA;अमुष्मिन्राजसदने जाड्यहृज्जलपूरितम् ॥ ६९ ॥&lt;br&gt;&#xA;तत्प्रासादपुरोभागे मम शृङ्गारमण्डपः ॥ श्री&lt;br&gt;&#xA;पीठं तद्धि विज्ञेयं निःश्रीकश्रीसमर्पणम् ॥4.2.79.७०॥&lt;br&gt;&#xA;मदर्थं तत्र यो दद्याद्दुकूलानि शुचीन्यहो ॥&lt;br&gt;&#xA;माल्यानि सुविचित्राणि यक्षकर्दमवन्ति च ॥ ७१ ॥&lt;br&gt;&#xA;नाना नेपथ्यवस्तूनि पूजोपकरणाऽन्यपि ॥&lt;br&gt;&#xA;स श्रियालङ्कृतस्तिष्ठेद्यत्र कुत्रापि सत्तमः ॥७२॥&lt;br&gt;&#xA;निर्वाणलक्ष्मीर्वृणुते तं निर्वाणपदाप्तये ॥&lt;br&gt;&#xA;यत्र कुत्रापि निधनं प्राप्नुयादपि स ध्रुवम् ॥ ७३ ॥&lt;br&gt;&#xA;मोक्षलक्ष्मीविलासाख्य प्रासादस्योत्तरे मम ॥&lt;br&gt;&#xA;ऐश्वर्यमडपं रम्यं तत्रैश्वर्यं ददाम्यहम् ॥ ७४ ॥&lt;br&gt;&#xA;मत्प्रासादैन्द्रदिग्भागे ज्ञानमण्डपमस्ति यत् ॥&lt;br&gt;&#xA;ज्ञानं दिशामि सततं तत्र मां ध्यायतां सताम् ॥ ७५ ॥&lt;br&gt;&#xA;भवानि राजसदने ममास्ति हि महानसम् ॥&lt;br&gt;&#xA;यत्तत्रोपहृतं पुण्यं निर्विशामि मुदैव तत् ॥ ७६ ॥&lt;br&gt;&#xA;विशालाक्ष्या महासौधे मम विश्रामभूमिका ॥&lt;br&gt;&#xA;तत्र संसृतिखिन्नानां विश्रामं श्राणयाम्यहम् ॥ ॥ ७७ ॥&lt;br&gt;&#xA;नियमस्नानतीर्थं च चक्रपुष्करिणी मम ॥&lt;br&gt;&#xA;तत्र स्नानवतां पुंसां तन्नैर्मल्यं दिशाम्यहम् ॥ ७८ ॥&lt;br&gt;&#xA;यदाहुः परमं तत्त्वं यदाहुर्ब्रह्मसत्तमम् ॥&lt;br&gt;&#xA;स्वसंवेद्यं यदाहुश्च तत्तत्रान्ते दिशाम्यहम् ॥७९॥&lt;br&gt;&#xA;यदाहुस्तारकं ज्ञानं यदाहुरतिनिर्मलम् ॥&lt;br&gt;&#xA;स्वात्मारामं यदाहुश्च तत्तत्रान्ते दिशाम्यहम् ॥ 4.2.79.८० ॥&lt;br&gt;&#xA;जगन्मङ्गलभूर्यात्र परमा मणिकर्णिका ॥&lt;br&gt;&#xA;विपाशयामि तत्राहं कर्मभिः पाशितान्पशून् ॥ ८१ ॥&lt;br&gt;&#xA;निर्वाणश्राणने यत्र पात्रापात्रं न चिन्तये ॥&lt;br&gt;&#xA;आनन्दकानने तन्मे दानस्थानं दिवानिशम् ॥ ८२ ॥&lt;br&gt;&#xA;भवाम्बुधौ महागाधे प्राणिनः परिमज्जतः ॥&lt;br&gt;&#xA;भूत्वैव कर्णधारोन्ते यत्र सन्तारयाम्यहम् ॥ ८३ ॥&lt;br&gt;&#xA;सौभाग्यभाग्यभूर्या वै विख्याता मणिकर्णिका ॥&lt;br&gt;&#xA;ददामि तस्यां सर्वस्वमग्रजायान्त्यजाय वा ॥८४॥&lt;br&gt;&#xA;महासमाधिसम्पन्नैर्वेदान्तार्थ निषेविभिः ॥&lt;br&gt;&#xA;दुष्प्रापोन्यत्र यो मोक्षः शोच्यैरपि स लभ्यते ॥ ८५ ॥&lt;br&gt;&#xA;दीक्षितो वा दिवाकीर्तिः पण्डितो वाप्यपण्डितः ॥&lt;br&gt;&#xA;तुल्यो मे मोक्षदीक्षायां सम्प्राप्य मणिकर्णिकाम् ॥ ८६ ॥&lt;br&gt;&#xA;यत्त्यागेन्यत्र कृपणस्तत्प्राप्य मणिकर्णिकाम् ॥&lt;br&gt;&#xA;ददामि जन्तुमात्राय सर्वस्वं चिरसञ्चितम् ॥ ८७ ॥&lt;br&gt;&#xA;यदि दैवादिह प्राप्तस्त्रिसंयोगोऽतिदुर्घटः ॥&lt;br&gt;&#xA;अविचारं तदा देयं सर्वस्वं चिरसञ्चितम् ॥ ८८ ॥&lt;br&gt;&#xA;शरीरमथ सम्पत्तिरथ सा मणिकर्णिका ॥&lt;br&gt;&#xA;त्रिसंयोगोयमप्राप्यो देवैरिन्द्रादिकैरपि ॥ ८९ ॥&lt;br&gt;&#xA;पुनः पुनर्विचार्येति जन्तुमात्रेभ्य एव च ॥&lt;br&gt;&#xA;निर्वाणलक्ष्मीं यच्छामि सदोपमणिकर्णिकम् ॥ 4.2.79.९० ॥&lt;br&gt;&#xA;मुक्तिदा न मही सा मे वाराणस्यां महीयसी ॥&lt;br&gt;&#xA;तन्मही रजसा साम्यं त्रिलोक्यपि न चोद्वहेत् ॥ ९१ ॥&lt;br&gt;&#xA;परं लिङ्गार्चनस्थानमविमुक्तेश्वरेश्वरम् ॥&lt;br&gt;&#xA;तत्र पूजां सकृत्कृत्वा कृतकृत्यो नरो भवेत् ॥ ९२ ॥&lt;br&gt;&#xA;सायं पाशुपतीं सन्ध्यां कुर्यां पशुपतीश्वरे ॥&lt;br&gt;&#xA;विभूतिधारणात्तत्र पशुपाशैर्न बध्यते ॥ ९३ ॥&lt;br&gt;&#xA;प्रातःसध्याकरोम्येव सदोङ्कारनिकेतने ॥&lt;br&gt;&#xA;तत्रैकापि कृता सन्ध्या सर्वपातककृन्तनी ॥ ९४ ॥&lt;br&gt;&#xA;वसामि कृत्तिवासेहं सदा प्रति चतुर्दशि ॥&lt;br&gt;&#xA;अत्र जागरणं कृत्वा चतुर्दश्यां न गर्भभाक् ॥ ९९ ॥&lt;br&gt;&#xA;रत्नेश्वरोर्चितो दद्यान्महारत्नानि भक्तितः ॥&lt;br&gt;&#xA;रत्नैः समर्च्य तल्लिङ्गं स्त्रीरत्नादि लभेन्नरः ॥ ९६ ॥&lt;br&gt;&#xA;विष्टपत्रितयान्तःस्थोप्यहं लिङ्गे त्रिविष्टपे ॥&lt;br&gt;&#xA;तिष्ठामि सततं भक्तमनोरथसमृद्धये ॥ ९७ ॥&lt;br&gt;&#xA;विरजस्कं महापीठं तत्र संसेव्य मानवः ॥&lt;br&gt;&#xA;विरजा जायते नूनं चतुर्नद कृतोदकः ॥ ९८ ॥&lt;br&gt;&#xA;महादेवे महापीठं मम साधकसिद्धिदम् ॥&lt;br&gt;&#xA;तत्पीठदर्शनादेव महापापैः प्रमुच्यते ॥ ९९ ॥&lt;br&gt;&#xA;पितृप्रीतिप्रदं पीठं वृषभध्वजसञ्ज्ञकम् ॥&lt;br&gt;&#xA;पितृतर्पणकृत्तत्र पितॄंस्तारयति क्षणात् ॥ 4.2.79.१०० ॥&lt;br&gt;&#xA;आदिकेशवपीठेहमादिकेशवरूपधृक् ॥&lt;br&gt;&#xA;श्वेतद्वीपं नये भक्तान्वैष्णवानतिवल्लभान् ॥ १ ॥&lt;br&gt;&#xA;तत्रैव मङ्गलापीठे सर्वमङ्गलदायिनि ॥&lt;br&gt;&#xA;उप पञ्चनदे तीर्थे भक्तान्सन्तारयाम्यहम् ॥ २ ॥&lt;br&gt;&#xA;बिन्दुमाधवरूपेण यत्राहं वैष्णवाञ्जनान् ॥&lt;br&gt;&#xA;नये पञ्चनदस्नातांस्तद्विष्णोः परमं पदम् ॥ ३ ॥&lt;br&gt;&#xA;पञ्चमुद्रे महापीठे ये वीरेश्वरसेवकाः ॥&lt;br&gt;&#xA;तेषां परमनिर्वाणं कालेनाल्पेन जायते ॥॥ ४ ॥&lt;br&gt;&#xA;तत्र सिद्धेश्वरीपीठे चन्द्रेश्वर समीपतः ॥&lt;br&gt;&#xA;तत्र सन्निधिकर्तॄणां सिद्धिः षण्मासतो भवेत् ॥ ५ ॥&lt;br&gt;&#xA;काश्यां च योगिनीपीठे योगसिद्धिविधायिनि ॥&lt;br&gt;&#xA;सिद्धीरुच्चाटनाद्याश्च कैर्न लब्धाः सुसाधकैः ॥ ६ ॥&lt;br&gt;&#xA;अनेकानीह पीठानि सन्ति काश्यां पदेपदे ॥&lt;br&gt;&#xA;परं धर्मेशपीठस्य काचिच्छक्तिरनुत्तमा ॥ ७ ॥&lt;br&gt;&#xA;यत्रामी बालकीराश्च निर्मलज्ञानभाजनम् ॥&lt;br&gt;&#xA;आसुः सदुपदेशान्मे त्रातत्रातेति भाषिणः ॥ ८ ॥&lt;br&gt;&#xA;एतद्धर्मेश्वरं पीठं त्यजाम्यद्यदिनावधि ॥&lt;br&gt;&#xA;न कदाचित्तरणिजत्वत्तपोवनमुत्तमम् ॥ ९ ॥&lt;br&gt;&#xA;ममानुग्रहतः कीरानेतान्पश्य रवेः सुत ॥&lt;br&gt;&#xA;दिव्यविमानमारुह्य गन्तारो मत्पुरं महत् ॥ 4.2.79.११० ॥&lt;br&gt;&#xA;तत्र भुक्त्वा चिरं भोगाञ्ज्ञानं प्राप्य मयेरितम् ॥&lt;br&gt;&#xA;इह मुक्तिमवाप्स्यन्ति त्वत्संसर्गातिनिर्मलाः ॥ ११ ॥&lt;br&gt;&#xA;इत्युक्तवति देवेशे कैलासशिखरोपमम् ॥&lt;br&gt;&#xA;दिव्यं विमानमापन्नं रुद्रकन्यापरिष्कृतम् ॥ १२ ॥&lt;br&gt;&#xA;आरुह्यते न यानेन दिव्यरूपवराः खगाः ॥&lt;br&gt;&#xA;कैलासमभिसञ्जग्मुर्धर्ममापृच्छ्यतेऽमलाः ॥११३॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे धर्मेशाख्याननामैकोनाशीतितमोऽध्यायः ॥ ७९ ॥&lt;/p&gt;</description>
    </item>
    <item>
      <title>०८० मनोरथतृतीयाव्रताख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/080_manorathatRtIyAvratAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/080_manorathatRtIyAvratAkhyAnam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;कुम्भोद्भूत तदाश्चर्यं विलोक्य जगदम्बिका ॥&lt;br&gt;&#xA;उवाच शम्भुं प्रणता प्रणतार्तिहरं परम् ॥१॥&lt;br&gt;&#xA;॥ अम्बिकोवाच॥ ॥&lt;br&gt;&#xA;अस्य पीठस्य माहात्म्यं महादेव महेश्वर ॥&lt;br&gt;&#xA;तिरश्चामपि यज्जातं ज्ञानं संसारमोचनम् ॥ २ ॥&lt;br&gt;&#xA;अतः प्रभावं विज्ञाय धर्मपीठस्य धूर्जटे ॥&lt;br&gt;&#xA;धर्मेश्वरसमीपेहं स्थास्याम्यद्य दिनावधि ॥ ३ ॥&lt;br&gt;&#xA;अत्र लिङ्गे तु ये भक्ताः स्त्रियो वा पुरुषास्तु वा ॥&lt;br&gt;&#xA;तेषामभीष्टां संसिद्धिं साधयिष्याम्यहं सदा ॥ ४ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;साधुकृतं त्वया देवि कृतवत्या परिग्रहम् ॥&lt;br&gt;&#xA;अस्येह धर्मपीठस्य मनोरथकृतः सताम् ॥ ५ ॥&lt;br&gt;&#xA;त एव विश्वभोक्तारो विश्वमान्यास्त एव हि ॥&lt;br&gt;&#xA;ये त्वां विश्वभुजामत्र पूजयिष्यन्ति मानवाः ॥ ६ ॥&lt;br&gt;&#xA;विश्वे विश्वभुजे विश्वस्थित्युत्पत्तिलयप्रदे ॥&lt;br&gt;&#xA;नरास्त्वदर्चकाश्चात्र भविष्यन्त्यमलात्मकाः ॥७॥&lt;br&gt;&#xA;मनोरथतृतीयायां यस्ते भक्तिं विधास्यति ॥&lt;br&gt;&#xA;तन्मनोरथसंसिद्धिर्भवित्री मदनुग्रहात् ॥ ८ ॥&lt;br&gt;&#xA;नारी वा पुरुषो वाथ त्वद्व्रताचरणात्प्रिये ॥&lt;br&gt;&#xA;मनोरथानिह प्राप्य ज्ञानमन्ते च लप्स्यते ॥ ९ ॥&lt;br&gt;&#xA;॥ देव्युवाच ॥ ॥&lt;br&gt;&#xA;मनोरथतृतीयायां व्रतं कीदृक्कथा कथम् ॥&lt;br&gt;&#xA;किं फलं कैः कृतं नाथ कथयैतत्कृपां कुरु ॥ 4.2.80.१० ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;शृणु देवि यथा पृष्टं भवत्या भवतारिणि ॥&lt;br&gt;&#xA;मनोरथव्रतं चैतद्गुह्याद्गुह्यतरं परम् ॥ ११ ॥&lt;br&gt;&#xA;पुलोमतनया पूर्वं तताप परमं तपः ॥&lt;br&gt;&#xA;किञ्चिन्मनोरथं प्राप्तुं न चाप तपसः फलम् ॥ १२ ॥&lt;br&gt;&#xA;अपूपुजत्ततो मां सा भक्त्या परमया मुदा ॥&lt;br&gt;&#xA;गीतेन सरहस्येन कलकण्ठीकलेन हि ॥ १३ ॥&lt;br&gt;&#xA;तद्गानेनातिसन्तुष्टो मृदुना मधुरेण च ॥&lt;br&gt;&#xA;सुतालेन सुरङ्गेण धातुमात्राकलावता ॥ १४ ॥&lt;br&gt;&#xA;प्रोवाच तां वरं ब्रूहि प्रसन्नोस्मि पुलोमजे ॥&lt;br&gt;&#xA;अनेन च सुगीतेन त्वनया लिङ्गपूजया ॥ १५ ॥&lt;br&gt;&#xA;॥पुलोमजोवाच ॥ ॥&lt;br&gt;&#xA;यदि प्रसन्नो देवेश तदा यो मे मनोरथः ॥&lt;br&gt;&#xA;तं पूरय महादेव महादेवी महाप्रिय ॥ १६ ॥&lt;br&gt;&#xA;सर्वदेवेषु यो मान्यः सर्वदेवेषु सुन्दरः ॥&lt;br&gt;&#xA;यायजूकेषु सर्वेषु यः श्रेष्ठः सोस्तु मे पतिः ॥ १७ ॥&lt;br&gt;&#xA;यथाभिलषितं रूपं यथाभिलषितं सुखम् ॥&lt;br&gt;&#xA;यथाभिलषितं चायुः प्रसन्नो देहि मे भव ॥ १८ ॥&lt;br&gt;&#xA;यदायदा च पत्या मे सङ्गः स्याद्धृत्सुखेच्छया ॥&lt;br&gt;&#xA;तदातदा च तं देहं त्यक्त्वान्यं देहमाप्नुयाम्॥ ॥ १९ ॥&lt;br&gt;&#xA;सदा च लिङ्गपूजायां मम भक्तिरनुत्तमा ॥&lt;br&gt;&#xA;भव भूयाद्भवहर जरामरणहारिणी ॥ 4.2.80.२० ॥&lt;br&gt;&#xA;भर्तुर्व्ययेपि वैधव्यं क्षणमात्रमपीह न ॥&lt;br&gt;&#xA;मम भावि महादेव पातिव्रत्यं च यातु मा ॥ २१ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इमं मनोरथं तस्याः पौलोम्याः पुरसूदनः ॥&lt;br&gt;&#xA;समाकर्ण्य क्षणं स्मित्वा प्राहेशो विस्मयान्वितः ॥ २६ ॥&lt;br&gt;&#xA;ईश्वर उवाच ॥ ॥&lt;br&gt;&#xA;पुलोमकन्ये यश्चैष त्वयाकारि मनोरथः ॥&lt;br&gt;&#xA;लप्स्यसे व्रतचर्यातस्तत्कुरुष्व जितेन्द्रिये ॥ २३ ॥&lt;br&gt;&#xA;मनोरथतृतीयायाश्चरणेन भविष्यति ॥&lt;br&gt;&#xA;तत्प्राप्तये व्रतं वक्ष्ये तद्विधेहि यथोदितम्॥ २४ ॥&lt;br&gt;&#xA;तेन व्रतेन चीर्णेन महासौभाग्यदेन तु ॥&lt;br&gt;&#xA;अवश्यं भविता बाले तव चैवं मनोरथः ॥ २५ ॥&lt;br&gt;&#xA;॥ पुलोमकन्यावोच ॥ ॥&lt;br&gt;&#xA;कारुण्यवारिधे शम्भो प्रणतप्राणि सर्वद ॥&lt;br&gt;&#xA;किमात्मिकाथ का शक्तिः का पूज्या तत्र देवता ॥ २६ ॥&lt;br&gt;&#xA;कदा च तद्विधातव्यमिति कर्तव्यता च का ॥&lt;br&gt;&#xA;इत्याकर्ण्य शिवो वाक्यं तां तु प्रणिजगाद ह ॥ २७॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;मनोरथतृतीयायां व्रतं पौलोमि तच्छुभम्॥&lt;br&gt;&#xA;पूज्या विश्वभुजा गौरी भुजविंशतिशालिनी ॥ २८ ॥&lt;br&gt;&#xA;वरदोऽभयहस्तश्च साक्षसूत्रः समोदकः ॥&lt;br&gt;&#xA;देव्याः पुरस्ताद्व्रतिना पूज्य आशाविनायकः॥२९॥&lt;br&gt;&#xA;चैत्रशुक्ल तृतीयायां कृत्वा वै दन्तधावनम् ॥&lt;br&gt;&#xA;सायन्तनीं च निर्वर्त्य नातितृप्त्या भुजिक्रियाम् ॥4.2.80.३०॥&lt;br&gt;&#xA;नियमं चेति गृह्णीयाज्जितक्रोधो जितेन्द्रियः ॥&lt;br&gt;&#xA;सन्त्यक्तास्पृश्य संस्पर्शः शुचिस्तद्गतमानसः ॥ ३१ ॥&lt;br&gt;&#xA;प्रातर्व्रतं चरिष्यामि मातर्विश्वभुजेनघे ॥&lt;br&gt;&#xA;विधेहि तत्र सान्निध्यं मन्मनोरथसिद्धये ॥ ३२ ॥&lt;br&gt;&#xA;नियमं चेति सङ्गृह्य स्वपेद्रात्रौ शुभं स्मरन्॥&lt;br&gt;&#xA;प्रातरुत्थाय मेधावी विधायावश्यकं विधिम् ॥ ३३ ॥&lt;br&gt;&#xA;शौचमाचमनं कृत्वा दन्तकाष्ठं समाददेत् ॥&lt;br&gt;&#xA;अशोकवृक्षस्य शुभं सर्वशोकनिशातनम् ॥३४॥&lt;br&gt;&#xA;नित्यन्तनं च निष्पाद्य विधिं विधिविदांवरः ॥&lt;br&gt;&#xA;स्नात्वा शुद्धाम्बरः सायं गौरीपूजां समाचरेत् ॥ ३५ ॥&lt;br&gt;&#xA;आदौ विनायकं पूज्य घृतपूरान्निवेद्य च ॥&lt;br&gt;&#xA;ततोर्चयेद्विश्वभुजामशोककुसुमैः शुभैः ॥ ३६ ॥&lt;br&gt;&#xA;अशोकवर्तिनैवेद्यैर्धूपैश्चागुरुसम्भवैः ॥&lt;br&gt;&#xA;कुङ्कुमेनानुलिप्यादावेकभक्तं ततश्चरेत् ॥ ३७ ॥&lt;br&gt;&#xA;अशोकवर्तिसहितैर्घृतपूरैर्मनोहरैः ॥&lt;br&gt;&#xA;एवं चैत्रतृतीयायां व्यतीतायां पुलोमजे ॥३८॥&lt;br&gt;&#xA;राधादिफाल्गुनान्तासु तृतीयासु व्रतं चरेत् ॥&lt;br&gt;&#xA;क्रमेण दन्तकाष्ठानि कथयामि तवानघे ॥३९॥&lt;br&gt;&#xA;अनुलेपनवस्तूनि कुसुमानि तथैव च ॥&lt;br&gt;&#xA;नैवेद्यानि गजास्यस्य देव्याश्चापि शुभव्रते ॥ 4.2.80.४० ॥&lt;br&gt;&#xA;अन्नानि चैकभक्तस्य शृणुतानि फलाप्तये ॥&lt;br&gt;&#xA;जम्ब्वपामार्ग खदिर जाती चूतकदम्बकम्॥४१॥&lt;br&gt;&#xA;प्लक्षोदुम्बरखर्जूरी बीजपूरी सदाडिमी ॥&lt;br&gt;&#xA;दन्तकाष्ठ द्रुमा एते व्रतिनः समुदाहृताः ॥४२॥&lt;br&gt;&#xA;सिन्दूरागुरु कस्तूरी चन्दनं रक्तचन्दनम् ॥&lt;br&gt;&#xA;गोरोचना देवदारु पद्माक्षं च निशाद्वयम् ॥४३॥&lt;br&gt;&#xA;प्रीत्यानुलेपनं बाले यक्षकर्दमसम्भवम् ॥&lt;br&gt;&#xA;सर्वेषामप्यलाभे च प्रशस्तो यक्षकर्दमः ॥४४॥&lt;br&gt;&#xA;कस्तूरिकाया द्वौ भागौ द्वौ भागौ कुङ्कुमस्य च ॥&lt;br&gt;&#xA;चन्दनस्य त्रयो भागाः शशिनस्त्वेक एव हि ॥ ४५ ॥&lt;br&gt;&#xA;यक्षकर्दम इत्येष समस्तसुरवल्लभः ॥&lt;br&gt;&#xA;अनुलिप्याथ कुसुमैरर्चयेद्वच्मि तान्यपि ॥ ४६ ॥&lt;br&gt;&#xA;पाटला मल्लिका पद्म केतकी करवीरकः ॥&lt;br&gt;&#xA;उत्पलै राजचम्पैश्च नन्द्यावर्तैश्च जातिभिः ॥ ४७ ॥&lt;br&gt;&#xA;कुमारीभिः कर्णिकारैरलाभेतच्छदैः सह ॥&lt;br&gt;&#xA;सुगन्धिभिः प्रसूनोघैः सर्वालाभेपि पूजयेत् ॥ ४८ ॥&lt;br&gt;&#xA;करम्भो दधिभक्तं च सचूतरसमण्डकाः ॥&lt;br&gt;&#xA;फेणिका वटकाश्चैव पायसं च सशर्करम् ॥ ४९ ॥&lt;br&gt;&#xA;समुद्गं सघृतं भक्तं कार्त्तिके विनिवेदयेत् ॥&lt;br&gt;&#xA;इण्डेरिकाश्च लड्डूका माघे लम्पसिका शुभा ॥ 4.2.80.५० ॥&lt;br&gt;&#xA;मुष्टिकाः शर्करागर्भाः सर्पिषा परिसाधिताः ॥&lt;br&gt;&#xA;निवेद्याः फाल्गुने देव्यै सार्धं विघ्नजिता मुदा ॥ ५१ ॥&lt;br&gt;&#xA;निवेदयेद्यदन्नं हि एकभक्तपि तत्स्मृतम् ॥&lt;br&gt;&#xA;अन्यन्निवेद्य सम्मूढो भुञ्जानोऽन्यत्पतेदधः ॥ ५२ ॥&lt;br&gt;&#xA;प्रतिमासं तृतीयायामेवमाराध्य वत्सरम् ॥&lt;br&gt;&#xA;व्रतसम्पूर्तये कुर्यात्स्थण्डिलेऽग्निसमर्चनम् ॥ ५३ ॥&lt;br&gt;&#xA;जातवेदसमन्त्रेण तिलाज्यद्रविणेन च ॥&lt;br&gt;&#xA;शतमष्टाधिकं होमं कारयेद्विधिना व्रती ॥५४॥&lt;br&gt;&#xA;सदैव नक्ते पूजोक्ता सदा नक्ते तु भोजनम् ॥&lt;br&gt;&#xA;नक्त एव हि होमोऽयं नक्त एव क्षमापनम् ॥ ५५ ॥&lt;br&gt;&#xA;गृहाण पूजां मे भक्त्या मातर्विघ्नजिता सह ॥&lt;br&gt;&#xA;नमोस्तु ते विश्वभुजे पूरयाशु मनोरथम् ॥ ५६ ॥&lt;br&gt;&#xA;नमो विघ्नकृते तुभ्यं नम आशाविनायक ॥&lt;br&gt;&#xA;त्वं विश्वभुजया सार्धं मम देहि मनोरथम् ॥५७॥&lt;br&gt;&#xA;एतौ मन्त्रौ समुच्चार्य पूज्या गौरीविनायकौ ॥&lt;br&gt;&#xA;व्रतक्षमापने देयः पर्यङ्कस्तूलिकान्वितः ॥ ५८ ॥&lt;br&gt;&#xA;उपधान्या समायुक्तो दीपीदपर्णसंयुतः ॥&lt;br&gt;&#xA;आचार्यं च सपत्नीकं पर्यङ्क उपवेश्य च ॥ ५९ ॥&lt;br&gt;&#xA;व्रती समर्चयेद्वस्त्रैः करकर्णविभूषणैः ॥&lt;br&gt;&#xA;सुगन्धचन्दनैर्माल्यैर्दक्षिणाभिर्मुदान्वितः ॥ 4.2.80.६० ॥&lt;br&gt;&#xA;दद्यात्पयस्विनीं गां च व्रतस्यपरिपूर्तये ॥&lt;br&gt;&#xA;तथोपभोगवस्तूनिच्छत्रोपानत्कमण्डलुम् ॥ ६१ ॥&lt;br&gt;&#xA;मनोरथतृतीयाया व्रतमेतन्मया कृतम् ॥&lt;br&gt;&#xA;न्यूनातिरिक्तं सम्पूर्णमेतदस्तु भवद्गिरा ॥६२॥&lt;br&gt;&#xA;इत्याचार्यं समापृच्छ्य तथेत्युक्तश्च तेन वै ॥&lt;br&gt;&#xA;आसीमान्तमनुव्रज्य दत्त्वान्येभ्योपि शक्तितः ॥ ६३ ॥&lt;br&gt;&#xA;नक्तं समाचरेत्पोष्यैः सार्धं सुप्रीतमानसः ॥&lt;br&gt;&#xA;प्रातश्चतुर्थ्यां सम्भोज्य चतुरश्च कुमारकान् ॥ ६४ ॥&lt;br&gt;&#xA;अभ्यर्च्य गन्धमाल्याद्यैर्द्वादशापि कुमारिकाः ॥&lt;br&gt;&#xA;एवं सम्पूर्णतां याति व्रतमेतत्सुनिर्मलम् ॥६५॥&lt;br&gt;&#xA;कार्यं मनोरथावाप्त्यै सर्वैरेतद्व्रतं शुभम् ॥&lt;br&gt;&#xA;पत्नीं मनोरमां कुल्यां मनोवृत्त्यनुसारिणीम् ॥६६॥&lt;br&gt;&#xA;तारिणीं दुःखसंसारसागरस्य पतिव्रताम् ॥&lt;br&gt;&#xA;कुर्वन्नेतद्व्रतं वर्षं कुमारः प्राप्नुयात्स्फुटम् ॥ ६७ ॥&lt;br&gt;&#xA;कुमारी पतिमाप्नोति स्वाढ्यं सर्वगुणाधिकम् ॥&lt;br&gt;&#xA;सुवासिनी लभेत्पुत्रान्पत्युः सौख्यमखण्डितम् ॥ ६८ ॥&lt;br&gt;&#xA;दुर्भगा सुभगास्याच्च धनाढ्या स्याद्दरिद्रिणी ॥&lt;br&gt;&#xA;विधवापि न वैधव्यं पुनराप्नोति कुत्रचित् ॥ ६९ ॥&lt;br&gt;&#xA;गुर्विणी च शुभं पुत्रं लभते सुचिरायुषम् ॥&lt;br&gt;&#xA;ब्राह्मणो लभते विद्यां सर्वसौभाग्यदायिनीम् ॥ 4.2.80.७० ॥&lt;br&gt;&#xA;राज्यभ्रष्टो लभेद्राज्यं वैश्यो लाभं च विन्दति ॥&lt;br&gt;&#xA;चिन्तितं लभते शूद्रो व्रतस्यास्य निषेवणात् ॥ ७ ॥।&lt;br&gt;&#xA;धर्मार्थी धर्ममाप्नोति धनार्थी धनमाप्नुयात् ॥&lt;br&gt;&#xA;कामी कामानवाप्नोति मोक्षार्थी मोक्षमाप्नुयात् ॥ ७२ ॥&lt;br&gt;&#xA;यो यो मनोरथो यस्य स तं तं विन्दते ध्रुवम् ॥&lt;br&gt;&#xA;मनोरथतृतीयाया व्रतस्य चरणाद्व्रती ॥ ७३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इत्थं निशम्य शिवतः शिवा सन्तुष्टमानसा ॥&lt;br&gt;&#xA;पुनः पप्रच्छ विश्वेशं प्रबद्धकरसम्पुटा ॥ ७४ ॥&lt;br&gt;&#xA;अन्यत्र ये व्रतं चैतत्करिष्यन्ति सदाशिव ॥&lt;br&gt;&#xA;ते कथं पूजयिष्यन्ति मां च आशाविनायकम् ॥ ७५ ॥ ॥&lt;br&gt;&#xA;शिव उवाच ॥ ॥&lt;br&gt;&#xA;साधु पृष्टं त्वया देवि सर्वसन्देहभेदिनि ॥&lt;br&gt;&#xA;वाराणस्यां समर्च्या त्वं विश्वे प्रत्यक्षरूपिणी ॥७६॥&lt;br&gt;&#xA;आशा विघ्नजिता सार्धं सर्वाशापूर्तिकारिणा ॥&lt;br&gt;&#xA;हारिणानन्तविघ्नानां मम क्षेत्र शुभार्थिना ॥ ७७ ॥&lt;br&gt;&#xA;क्षिप्रमागमयित्वा च नत्वा दूरङ्गतानपि ॥&lt;br&gt;&#xA;कृतकृत्यान्विधायाथ चिन्तितैः समनोरथैः ॥ ७८ ॥&lt;br&gt;&#xA;अन्यत्र व्रतिभिर्विश्वे काञ्चनीप्रतिमा तव ॥&lt;br&gt;&#xA;पञ्चकृष्णलकादूर्ध्वं कार्या विघ्नहृतोपि च ॥ ७९ ॥&lt;br&gt;&#xA;आचार्याय व्रती दद्याद् व्रतान्ते प्रतिमा द्वयम् ॥&lt;br&gt;&#xA;सकृत्कृते व्रती चास्मिन्कृतकृत्यो व्रती भवेत् ॥ 4.2.80.८० ॥&lt;br&gt;&#xA;ततः पुलोमजा देवि श्रुत्वैतद्व्रतमुत्तमम् ॥&lt;br&gt;&#xA;कृत्वा मनोरथं प्राप यथाभिवाञ्छितं हृदि ॥८१॥&lt;br&gt;&#xA;अरुन्धत्या वसिष्ठोपि लब्धोऽत्रिऽनसूयया ॥&lt;br&gt;&#xA;सुनीत्योत्तानपादाच्च ध्रुवः प्राप्तोंऽगजोत्तमः ॥ ८२ ॥&lt;br&gt;&#xA;सुनीतेदुर्भर्गत्वं च पुनरस्माद्व्रताद्गतम् ॥&lt;br&gt;&#xA;चतुर्भुजः पतिः प्राप्तः क्षीरनीरधिजन्मना ॥ ८३ ॥&lt;br&gt;&#xA;किं बहूक्तेन सुश्रोणि कृतंयेन व्रतं त्विदम् ॥&lt;br&gt;&#xA;व्रतानि तेन सर्वाणि कृतानि व्रतिना ध्रुवम् ॥ ८४ ॥&lt;br&gt;&#xA;श्रुत्वा धीमान्कथां पुण्यां पुनस्तद्गतमानसः ॥&lt;br&gt;&#xA;शुभबुद्धिमवाप्नोति पापैरपि विमुच्यते ॥ ८५ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे उत्तरार्धे धर्मेश्वराख्याने विश्वभुजाशाविनायकप्रशंसने मनोरथतृतीयाव्रताख्यानं नामाशीतितमोध्यायः ॥ ८० ॥&lt;/p&gt;</description>
    </item>
    <item>
      <title>०८१ धर्मेश्वराख्यान</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/081_dharmeshvarAkhyAna/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/081_dharmeshvarAkhyAna/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;धर्मतीर्थस्य माहात्म्यं कीदृग्देवेन शम्भुना ॥&lt;br&gt;&#xA;स्कन्द देव्यै समाख्यातं तदाख्याहि कृपां कुरु ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;विन्ध्योन्नतिहृदाख्यामि धर्मतीर्थसमुद्भवम् ॥&lt;br&gt;&#xA;आकर्णय महाप्राज्ञ यथा देवेन भाषितम् ॥ २ ॥&lt;br&gt;&#xA;वृत्रं निहत्य वृत्रारिर्ब्रह्महत्यामवाप्तवान् ॥&lt;br&gt;&#xA;अनुतप्तोथ पप्रच्छ प्रायश्चित्तं पुरोहितम् ॥ ३ ॥&lt;br&gt;&#xA;॥ बृहस्पतिरुवाच ॥ ॥&lt;br&gt;&#xA;यदि त्वं देवराजेमां ब्रह्महत्यां सुदुस्त्यजाम् ॥&lt;br&gt;&#xA;अपानुनुत्सुस्तद्याहि काशीं विश्वेशपालिताम् ॥ ४ ॥&lt;br&gt;&#xA;नान्यत्किञ्चित्क्वचिद्दृष्टं ब्रह्महत्यामहौषधम् ॥&lt;br&gt;&#xA;राजधानीं परित्यज्य शक्र विश्वेशितुः पराम् ॥ ५ ॥&lt;br&gt;&#xA;भैरवस्यापिहस्ताग्रादपतद्वैधसं शिरः ॥&lt;br&gt;&#xA;यत्रानन्दवने तत्र वृत्रशत्रो व्रज द्रुतम् ॥६॥&lt;br&gt;&#xA;सीमानमपि सम्प्राप्य शक्रानन्दवनस्य हि ॥&lt;br&gt;&#xA;ब्रह्महत्या पलायेत वेपमाना निराश्रया ॥ ७ ॥&lt;br&gt;&#xA;अन्येषामपि पापानां महापापजुषामपि ॥&lt;br&gt;&#xA;नाशयित्री परा काशी विश्वेश समधिष्ठिता ॥ ८ ॥&lt;br&gt;&#xA;महापातकतो मुक्तिः काश्यामे व शतक्रतो ॥&lt;br&gt;&#xA;महासंसारतो मुक्तिः काश्यामेव न चान्यतः ॥९॥&lt;br&gt;&#xA;निर्वाणनगरी काशी काशी सर्वाघसङ्घहृत् ॥&lt;br&gt;&#xA;विश्वेशितुः प्रिया काशी द्यौः काशी सदृशी नहि ॥ ॥ 4.2.81.१० ॥&lt;br&gt;&#xA;ब्रह्महत्याभयं यस्य यस्य संसारतो भयम्॥&lt;br&gt;&#xA;जातुचित्तेन न त्याज्या काशिका मुक्तिकाशिका ॥११॥&lt;br&gt;&#xA;जन्तूनां कर्मबीजानां यत्र देहविसर्जने ॥&lt;br&gt;&#xA;न जातुचित्प्ररोहोस्ति हरदृष्ट्याप्तशुष्मणाम् ॥ १२ ॥&lt;br&gt;&#xA;तां काशीं प्राप्य वृत्रारे वृत्रहत्यापनुत्तये ॥&lt;br&gt;&#xA;समाराधय विश्वेशं विश्वमुक्तिप्रदायकम् ॥ १३ ॥&lt;br&gt;&#xA;बृहस्पतेरिति वचो निशम्य स सहस्रदृक् ॥&lt;br&gt;&#xA;आयाद्द्रुततरं काशीं महापातकघातुकाम् ॥ १४ ॥&lt;br&gt;&#xA;स्नात्वोत्तरवहायां च धर्मेशं परितः स्थितः ॥&lt;br&gt;&#xA;आराधयन्महादेवं ब्रह्मद्वत्याप नुत्तये ॥ १५ ॥&lt;br&gt;&#xA;महारुद्रजपासक्तः सुत्रामाथ त्रिलोचनम् ॥&lt;br&gt;&#xA;ददर्श लिङ्गमध्यस्थं स्वभासा दीपिताम्बरम् ॥ १६ ॥&lt;br&gt;&#xA;पुनस्तुष्टाव वेदोक्तै रुद्रसूक्तैरनेकधा ॥&lt;br&gt;&#xA;विनिष्क्रम्य ततो लिङ्गादाविर्भूय भवोवदत् ॥ १७ ॥&lt;br&gt;&#xA;शचीपते प्रसन्नोस्मि वरं वरय सुव्रत ॥&lt;br&gt;&#xA;किं देयं द्रुतमाख्याहि धर्मपीठकृतास्पद ॥ १८ ॥&lt;br&gt;&#xA;श्रुत्वेति देवदेवस्य स प्रेमवचनं हरिः ॥&lt;br&gt;&#xA;सर्वज्ञ किन्तेऽविदितं तमुवाचेति वृत्रहा ॥ १९ ॥&lt;br&gt;&#xA;ततस्तत्कृपयानुन्नो धर्मपीठनिषेवणात् ॥&lt;br&gt;&#xA;निष्पाद्य तीर्थं तत्रेशोऽत्र स्नाहीन्द्रेति चाब्रवीत् ॥4.2.81.२०॥&lt;br&gt;&#xA;तत्रेन्द्रः स्नानमात्रेण दिव्यगन्धोऽभवत्क्षणात् ॥&lt;br&gt;&#xA;अवाप च रुचिं चारुं प्राक्तनीं शातयाज्ञिकीम् ॥२१॥&lt;br&gt;&#xA;तदाश्चर्यमथो दृष्ट्वा मुनयो नारदादयः ॥&lt;br&gt;&#xA;परिसस्नुर्मुदायुक्ता धर्मतीर्थेऽघहारिणि ॥ २२ ॥&lt;br&gt;&#xA;अतर्पयन्पितॄन्दिव्यान्व्यधुः श्राद्धानि श्रद्धया ॥&lt;br&gt;&#xA;धर्मेशं स्नापयामासुस्तत्तीर्थाम्बुभृतैर्घटैः ॥ २३ ॥&lt;br&gt;&#xA;तदा प्रभृति तत्तीर्थं धर्मान्धुरिति विश्रुतम् ॥&lt;br&gt;&#xA;ब्रह्महत्यादि पापानामक्लेशं क्षालनं परम् ॥ २४ ॥&lt;br&gt;&#xA;यत्फलं तीर्थराजस्य स्नानेन परिकीर्त्यते ॥&lt;br&gt;&#xA;सहस्रगुणितं तत्स्याद्धर्मान्धु स्नानमात्रतः ॥ २५ ॥&lt;br&gt;&#xA;गङ्गाद्वारे कुरुक्षेत्रे गङ्गासागरसङ्गमे ॥&lt;br&gt;&#xA;यत्फलं लभते मर्त्यो धर्मतीर्थे तदाप्नुयात् ॥ २६ ॥&lt;br&gt;&#xA;नर्मदायां सरस्वत्यां गौतम्यां सिंहगे गुरौ ॥&lt;br&gt;&#xA;स्नात्वा यत्फलमाप्येत धर्मकूपे तदाप्नुयात्॥ २७ ॥&lt;br&gt;&#xA;मानसे पुष्करे चैव द्वारिके सागरे तथा ॥&lt;br&gt;&#xA;तीर्थे स्नात्वा फलं यत्स्यात्तत्स्याद्धर्मजलाशये ॥२८॥&lt;br&gt;&#xA;कार्तिक्यां सूकरक्षेत्रे चैत्र्यां गौरीमहाह्रदे ॥&lt;br&gt;&#xA;शङ्खोद्धारे हरिदिने यत्फलं तत्फलं त्विह ॥२९॥&lt;br&gt;&#xA;तीर्थद्वयं प्रतीक्षन्ते सिस्नासून्पितरो नरान् ॥&lt;br&gt;&#xA;गङ्गायां धर्मकूपे च पिण्डनिर्वपणाशया ॥4.2.81.३०॥&lt;br&gt;&#xA;पितामहसमीपे वा धर्मेशस्याग्रतोथ वा ॥&lt;br&gt;&#xA;फल्गौ च धर्मकूपे च माद्यन्ति प्रपितामहाः ॥ ३१ ॥&lt;br&gt;&#xA;धर्मकूपे नरः स्नात्वा परितर्प्य पितामहान् ॥&lt;br&gt;&#xA;गयां गत्वा किमधिकं कर्ता पितृमुदावहम् ॥ ३२ ॥&lt;br&gt;&#xA;यथा गयायां तृप्ताः स्युः पिण्डदाने पितामहाः ॥&lt;br&gt;&#xA;धर्मतीर्थे तथैव स्युर्न न्यूनं नैव चाधिकम् ॥ ३३ ।&lt;br&gt;&#xA;ते धन्याः पितृभक्तास्ते प्रीणितास्तैः पितामहाः॥&lt;br&gt;&#xA;पैत्रादृणाद्धर्मतीर्थे निष्कृतिर्यैः कृता सुतैः ॥ ॥ ३४ ॥&lt;br&gt;&#xA;तत्तीर्थस्य प्रभावेण निष्पापोभूत्क्षणेन च ॥&lt;br&gt;&#xA;प्रणम्य देवदेवेशमिन्द्रोऽगादमरावतीम् ॥३५॥&lt;br&gt;&#xA;अपारो महिमा तस्य धर्मतीर्थस्य कुम्भज ॥&lt;br&gt;&#xA;तत्कूपे स्वं निरीक्ष्यापि श्राद्धदानफलं लभेत् ॥ ३६ ॥&lt;br&gt;&#xA;तत्रापि काकिणी मात्रं यच्छेत्पितृमुदे नरः ॥&lt;br&gt;&#xA;अक्षयं फलमाप्नोति धर्मपीठप्रभावतः ॥ ३७ ॥&lt;br&gt;&#xA;तत्र यो भोजयेद्विप्रान्यतिनोथ तपस्विनः ॥&lt;br&gt;&#xA;सिक्थे सिक्थे लभेत्सोथ वाजपेयफलं स्फुटम् ॥ ३८ ॥&lt;br&gt;&#xA;प्राप्यामरावतीं शक्रस्ततो दिविषदां पुरः ॥&lt;br&gt;&#xA;धर्मपीठस्य माहात्म्यं महत्काश्यामवर्णयत् ॥ ३९ ॥&lt;br&gt;&#xA;आगत्य पुनरप्यत्र शम्भोरानन्दकानने ॥&lt;br&gt;&#xA;मुनिवृन्दारकैः सार्धं लिङ्गमस्थापयद्धरिः ॥4.2.81.४०॥&lt;br&gt;&#xA;तारकेशात्पश्चिमत इन्द्रेश्वरमितीरितम् ॥&lt;br&gt;&#xA;तस्य सन्दर्शनात्पुंसामैन्द्रलोको न दूरतः ॥४१॥&lt;br&gt;&#xA;तद्दक्षिणे शचीशश्च स्वयं शच्या प्रतिष्ठितः ॥&lt;br&gt;&#xA;शचीशार्चनतः स्त्रीणां सौभाग्यमतुलं भवेत् ॥ ४२ ॥&lt;br&gt;&#xA;तत्समीपेस्ति रम्भेशो बहुसौख्यसमृद्धिदः ॥&lt;br&gt;&#xA;इन्द्रेश्वरस्य परितो लोकपालेश्वरो परः ॥ ४३ ॥&lt;br&gt;&#xA;तदर्चनात्प्रसीदन्ति लोकपालाः समृद्धिदाः ॥&lt;br&gt;&#xA;धर्मेशात्पश्चिमाशायां धरणीशः प्रकीर्तितः ॥&lt;br&gt;&#xA;तद्दर्शनेन धैर्यं स्याद्राज्ये राजकुलादिषु ॥ ४४ ॥&lt;br&gt;&#xA;धर्मेशाद्दक्षिणे पूज्यं तत्त्वेशाख्यं परं नरैः ॥&lt;br&gt;&#xA;तत्त्वज्ञानं प्रवर्तेत तल्लिङ्गस्य समर्चनात् ॥ ४५ ॥&lt;br&gt;&#xA;धर्मेशात्पूर्वदिग्भागे वैराग्येशं समर्चयेत् ॥&lt;br&gt;&#xA;निवृत्तिश्चेतसस्तस्य लिङ्गस्य स्पर्शनादपि ॥ ४६ ॥&lt;br&gt;&#xA;ज्ञानेश्वरं तथैशान्यां ज्ञानदं सर्वदेहिनाम् ॥&lt;br&gt;&#xA;ऐश्वर्येशमुदीच्यां च लिङ्गाद्धर्मेश्वराच्छुभात् ॥ ४७ ॥&lt;br&gt;&#xA;तद्दर्शनाद्भवेन्नृणामैश्वर्यं मनसेप्सितम् ॥&lt;br&gt;&#xA;पञ्चवक्त्रस्य रूपाणि लिङ्गान्येतानि कुम्भज ॥४८॥&lt;br&gt;&#xA;एतान्यवश्यं संसेव्य नरः प्राप्नोति शाश्वतम् ॥&lt;br&gt;&#xA;अन्यत्तत्रैव यद्वृत्तं तदाख्यामि मुने शृणु ॥४९॥&lt;br&gt;&#xA;यच्छ्रुत्वापि नरो घोरे संसाराब्धौ न मज्जति ॥&lt;br&gt;&#xA;कदम्बशिखरो नाम विन्ध्यपादो महानिह ॥ 4.2.81.५० ॥&lt;br&gt;&#xA;दमस्य पुत्रस्तत्रासीद्दुर्दमो नाम पार्थिवः ॥&lt;br&gt;&#xA;पितर्युपरते राज्यं सम्प्राप्याविजितेन्द्रियः ॥ ५१ ॥&lt;br&gt;&#xA;हरेत्पुरन्ध्रीः प्रसभं पौराणां काममोहितः ॥&lt;br&gt;&#xA;असाधवः प्रियास्तस्य साधवोऽप्रियतां ययुः ॥ ५२ ॥&lt;br&gt;&#xA;अदण्ड्यान्दण्डयाञ्चक्रे दण्ड्येष्वासीत्पराङमुखः ॥&lt;br&gt;&#xA;सदैव मृगयाशीलः सोऽभून्मृगयु सङ्गतः ॥ ॥ ५३ ॥&lt;br&gt;&#xA;विवासिताः स्वविषयात्तेन सन्मतिदायिनः ॥&lt;br&gt;&#xA;धर्माधिकारिणः शूद्रा ब्राह्मणाः करदीकृताः ॥५४॥&lt;br&gt;&#xA;परदारेषुसन्तुष्टः स्वदारेषु पराङ्मुखः ॥&lt;br&gt;&#xA;आनर्च जातुचिन्नैव देवौ दुःखान्तकारिणौ ॥ ५५ ॥&lt;br&gt;&#xA;हारिणौ सर्वपापानां सर्ववाञ्छितदायिनौ ॥&lt;br&gt;&#xA;सर्वेषां जगतीसारौ श्रीकण्ठश्रीपतीपती ॥ ५६ ॥&lt;br&gt;&#xA;स्वप्रजास्वेक उदितो धूमकेतुरिवापरः ॥&lt;br&gt;&#xA;दुर्दमो नाम भूपालः क्षयाया काण्ड एव हि ॥५७॥&lt;br&gt;&#xA;स कदाचिन्मृगयुभिः पापर्धि व्यसनातुरः ॥&lt;br&gt;&#xA;सार्धं विवेशारण्यानि गृष्टिपृष्ठानुगो हयी ॥ ॥ ५८ ॥&lt;br&gt;&#xA;एकाकी दैवयोगेन दुर्दमः सोऽवनीपतिः ।&lt;br&gt;&#xA;धन्वी तुरङ्गमारुढोऽविशदानन्दकाननम् ॥ ५९ ॥&lt;br&gt;&#xA;स विलोक्याथ सर्वत्र पादपा नवकेशिनः ॥&lt;br&gt;&#xA;सुच्छायांश्च सुविस्तारान्गतश्रम इवाभवत् ॥ 4.2.81.६० ॥&lt;br&gt;&#xA;सुगन्धेन सुशीतेन सुमदेन सुवायुना ॥&lt;br&gt;&#xA;क्षणं संवीजितो राजा पल्लवव्यजनैः कुजैः ॥ ६३ ॥&lt;br&gt;&#xA;केवलं मृगया जातस्तत्खेदो न व्यपाव्रजत् ॥&lt;br&gt;&#xA;आजन्मजनितः खेदो निरगात्तद्वनेक्षणात् ॥ ६२ ॥&lt;br&gt;&#xA;मध्ये वनं स चापश्यत्प्रासादं चुम्बिताम्बरम् ॥&lt;br&gt;&#xA;महारत्नशलाकानां रम्यमेकमिवाकरम् ॥६३॥&lt;br&gt;&#xA;अथावरुह्य तुरगात्स भूपालोतिविस्मितः ॥&lt;br&gt;&#xA;धर्मेशमण्डपं प्राप्य स्वात्मानं प्रशशम्स ह ॥६४॥&lt;br&gt;&#xA;धन्योस्म्यहं प्रसन्नोस्मि धन्ये मेद्य विलोचने ॥&lt;br&gt;&#xA;धन्यमद्यतनं चाहर्यदपश्यमिमां भुवम् ॥ ६५ ॥&lt;br&gt;&#xA;पुनर्निनिन्द चात्मानं धर्मपीठ प्रभावतः ॥&lt;br&gt;&#xA;धिङ्मां दुर्जनसंसर्गं त्यक्तसज्जनसङ्गमम् ॥ ६६ ॥&lt;br&gt;&#xA;जन्तूद्वेगकरं मूढं प्रजापीडनपण्डितम् ॥&lt;br&gt;&#xA;परदारपरद्रव्यापहृत्यासुखमानिनम् ॥६७॥&lt;br&gt;&#xA;अद्ययावन्मम गतं वृथाजन्माल्पमेधस ॥&lt;br&gt;&#xA;धर्मस्थानानीदृशानि यद्दृष्टानि न कुत्रचित् ॥ ६८ ॥&lt;br&gt;&#xA;एवं बहु विनिन्द्य स्वं नत्वा धर्मेश्वरं विभुम् ॥&lt;br&gt;&#xA;आरुह्याश्वं ययौ राजा दुर्दमो विषयं स्वकम् ॥ ६९ ॥&lt;br&gt;&#xA;ततोमात्यान्समाहूय क्रमायातांश्चिरन्तनान् ॥&lt;br&gt;&#xA;नवीनान्परिनिर्वास्य पौरांश्चापि समाह्वयत् ॥ 4.2.81.७० ॥&lt;br&gt;&#xA;ब्राह्मणांश्चनमस्कृत्य तेभ्यो वृत्तीः प्रदाय च ॥&lt;br&gt;&#xA;पुत्रे राज्यं समारोप्य प्रजाधर्मे निवेश्य च ॥ ७१ ॥&lt;br&gt;&#xA;परिदण्ड्य च दण्डार्हान्साधूंश्च परितोष्य च ॥&lt;br&gt;&#xA;दारानपि परित्यज्य विषयेषु पराङ्मुखः ॥ ७२ ॥&lt;br&gt;&#xA;समागच्छदथैकाकी काशीं श्रेयोविकासिनीम् ॥&lt;br&gt;&#xA;धर्मेश्वरं समाराध्य कालान्निर्वाणमाप्तवान् ॥ ७३ ॥&lt;br&gt;&#xA;धर्मेशदर्शनान्नित्यं तथाभूतः स दुर्दमः ॥&lt;br&gt;&#xA;बभूव दमिनां श्रेष्ठः प्रान्ते मोक्षं च लब्धवान् ॥ ७४ ॥&lt;br&gt;&#xA;इत्थं धर्मेश माहात्म्यं मया स्वल्पं निरूपितम् ॥&lt;br&gt;&#xA;धर्मपीठस्य माहात्म्यं सम्यक्को वेद कुम्भज ॥ ७९ ॥&lt;br&gt;&#xA;इदं धर्मेश्वराख्यानं यः श्रोष्यति नरोत्तमः ॥&lt;br&gt;&#xA;आजन्मसञ्चितात्पापात्स मुक्तो भवति क्षणात् ॥७६॥&lt;br&gt;&#xA;श्राद्धकाले विशेषेण धर्मेशाख्यानमुत्तमम्॥&lt;br&gt;&#xA;श्रावयेद्ब्राह्मणान्धीमान्पितॄणां तृप्तिकारणम् ॥ ७७ ॥&lt;br&gt;&#xA;धर्माख्यानमिदं शृण्वन्नपि दूरस्थितः सुधीः ॥&lt;br&gt;&#xA;सर्वपापर्विनिर्मुक्तो गन्तान्ते शिवमन्दिरम् ॥ ७८ ॥ ॥&lt;br&gt;&#xA;इति श्रीस्कान्दे महापुराणे एकाशीतिसाहस्र्यां संहितायां चतुर्थे काशीखण्डे उत्तरार्धे धर्मेश्वराख्याननामैकाशीतितमोध्यायः ॥ ८१ ॥&lt;/p&gt;</description>
    </item>
    <item>
      <title>०८२ वीरेश्वराविर्भावेऽमित्रजित्पराक्रमः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/082_vIreshvarAvirbhAve-mitrajitparAkramaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/082_vIreshvarAvirbhAve-mitrajitparAkramaH/</guid>
      <description>&lt;p&gt;॥ पार्वत्युवाच ॥ ॥&lt;br&gt;&#xA;वीरेशस्य महेशान श्रूयते महिमा महान् ॥&lt;br&gt;&#xA;परां सिद्धिं परोपतुस्तत्र सिद्धाः परः शताः ॥१॥&lt;br&gt;&#xA;कथमाविर्भवस्तस्य काश्यां लिङ्गवरस्य तु ॥&lt;br&gt;&#xA;आशुसिद्धिप्रदस्येह तन्मे ब्रूहि जगत्पते ॥ ॥ २ ॥&lt;br&gt;&#xA;॥ महेश्वर उवाच ॥ ॥&lt;br&gt;&#xA;निशामय महादेवि वीरेशाविर्भवं परम् ॥&lt;br&gt;&#xA;यं श्रुत्वापि नरः पुण्यं प्राप्नोति विपुलं शिवे ॥३॥&lt;br&gt;&#xA;आसीदमित्रजिन्नाम राजा परपुरञ्जयः ॥&lt;br&gt;&#xA;धार्मिकः सत्त्वसम्पन्नः प्रजारञ्जनतत्परः ॥ ४ ॥&lt;br&gt;&#xA;यशोधनो वदान्यश्च सुधीर्ब्राह्मणदैवतः ॥&lt;br&gt;&#xA;सदैवावभृथस्नानपरिक्लिन्न शिरोरुहः ॥ ५ ॥&lt;br&gt;&#xA;विनीतो नीतिसम्पन्नः कुशलः सर्वकर्मसु ॥&lt;br&gt;&#xA;विद्याब्धिपारदृश्वा च गुणवान्गुणिवत्सलः ॥ ६ ॥&lt;br&gt;&#xA;कृतज्ञो मधुरालापः पापकर्मपराङ्मुखः ॥&lt;br&gt;&#xA;सत्यवाक्छौचनिलयः स्वल्पवाग्विजितेन्द्रियः ॥ ७ ॥&lt;br&gt;&#xA;रणाङ्गणे कृतान्ताभः सङ्ख्यावांश्च सदोजिरे ॥&lt;br&gt;&#xA;कामिनीकामकेलिज्ञो युवापि स्थविरप्रियः ॥ ८ ॥&lt;br&gt;&#xA;धर्मार्थैधितकोशश्च समृद्धबलवाहनः ॥&lt;br&gt;&#xA;सुभगश्च सुरूपश्च सुमेधाः सुप्रजाश्रयः ॥९॥&lt;br&gt;&#xA;स्थैर्य धैर्य समापन्नो देशकालविचक्षणः ॥&lt;br&gt;&#xA;मन्यमानप्रदो नित्यं सर्वदूषणवर्जितः ॥ 4.2.82.१० ॥&lt;br&gt;&#xA;वासुदेवाङ्घ्रियुगले चेतोवृत्तिं निधाय सः ॥&lt;br&gt;&#xA;चकार राज्यं निर्द्वन्द्वं विष्वगीति विवर्जितम् ॥ ११ ॥&lt;br&gt;&#xA;अलङ्घ्यशासनः श्रीमान्विष्णुभक्तिपरायणः ॥&lt;br&gt;&#xA;अभुनक्प्रचुरान्भोगान्समन्ताद्विष्णुसात्कृतान् ॥ १२ ॥&lt;br&gt;&#xA;हरेरायतनान्युच्चैः प्रतिसौधं पदेपदे ॥&lt;br&gt;&#xA;तस्य राज्ये समभवन्महाभाग्यनिधेः शिवे ॥१३॥&lt;br&gt;&#xA;गोविन्दगोपगोपाल गोपीजनमनोहर ॥&lt;br&gt;&#xA;गदापाणे गुणातीत गुणाढ्य गरुडध्वज ॥ १४ ॥&lt;br&gt;&#xA;केशिहृत्कैटभाराते कंसारे कमलापते ॥&lt;br&gt;&#xA;कृष्णकेशव कञ्जाक्ष कीनाश भयनाशन ॥ १५ ॥&lt;br&gt;&#xA;पुरुषोत्तम पापारे पुण्डरीकविलोचन ॥&lt;br&gt;&#xA;पीतकौशेयवसन पद्मनाभ परात्पर ॥ १६ ॥&lt;br&gt;&#xA;जनार्दन जगन्नाथ जाह्नवीजलजन्मभूः ॥&lt;br&gt;&#xA;जन्मिनां जन्महरण जञ्जपूकाघनाशन ॥ १७ ॥&lt;br&gt;&#xA;श्रीवत्सवक्षः श्रीकान्त श्रीकर श्रेयसां निधे ॥&lt;br&gt;&#xA;श्रीरङ्गशार्ङ्गकोदण्ड शौरे शीतांशुलोचन ॥ १८ ॥&lt;br&gt;&#xA;दैत्यारे दानवाराते दामोदर दुरन्तक ॥&lt;br&gt;&#xA;देवकीहृदयानन्द दन्दशूकेश्वरेशय ॥ १९॥&lt;br&gt;&#xA;विष्णो वैकुण्ठनिलय बाणारे विष्टरश्रवः ॥&lt;br&gt;&#xA;विष्वक्सेन विराधारे वनमालिन्वनप्रिय ॥ 4.2.82.२० ॥&lt;br&gt;&#xA;त्रिविक्रमत्रिलोकीश चक्रपाणे चतुर्भुज ॥&lt;br&gt;&#xA;इत्यादीनि पवित्राणि नामानि प्रतिमन्दिरम् ॥ २१ ॥&lt;br&gt;&#xA;स्त्रीवृद्धबालगोपाल वदनोदीरितानि तु ॥&lt;br&gt;&#xA;श्रूयते यत्रकुत्रापि रम्याणि मधुविद्विषः ॥ २२ ॥&lt;br&gt;&#xA;सुरसाकाननान्येव विलोक्यन्ते गृहेगृहे॥&lt;br&gt;&#xA;चरित्राणि विचित्राणि पवित्राण्यब्धिजापतेः ॥ २३ ॥&lt;br&gt;&#xA;सौधभित्तिषु दृश्यन्ते चित्रकृन्निर्मितानि तु ॥&lt;br&gt;&#xA;ऋते हरिकथायास्तु नान्या वार्ता निशम्यते ॥ ॥ २४ ॥&lt;br&gt;&#xA;हरिणा नैव विध्यन्ते हरिनामांशधारिणः ॥&lt;br&gt;&#xA;तस्य राज्ञो भयाद्व्याधैररण्यसुखचारिणः ॥ २५ ॥&lt;br&gt;&#xA;न मत्स्या नैव कमठा न वराहाश्च केनचित् ॥&lt;br&gt;&#xA;हन्यन्ते क्वापि तद्भीत्या मत्स्यमांसाशिनापि वै ॥ २६ ॥&lt;br&gt;&#xA;अप्युत्तानशयास्तस्य राष्ट्रे मित्रजितः क्वचित् ॥&lt;br&gt;&#xA;स्तनपानं न कुर्वन्ति सम्प्राप्य हरिवासरम् ॥ २७ ॥&lt;br&gt;&#xA;पशवोपि तृणाहारं परित्यज्य हरेर्दिने ॥&lt;br&gt;&#xA;उपोषणपरा जाता अन्येषां का कथा नृणाम् ॥ २८ ॥&lt;br&gt;&#xA;महामहोत्सवः सर्वैः पुरौकोभिर्वितन्यते ॥&lt;br&gt;&#xA;तस्मिन्प्रशासति भुवं सम्प्राप्ते हरिवासरे ॥ २९ ॥&lt;br&gt;&#xA;स एव दण्ड्योऽभूत्तस्य राज्ञो मित्रजितः क्षितौ ॥&lt;br&gt;&#xA;यो विष्णुभक्तिरहितः प्राणैरपि धनैरपि ॥ 4.2.82.३० ॥&lt;br&gt;&#xA;अन्त्यजा अपि तद्राष्ट्रे शङ्खचक्राङ्कधारिणः ॥&lt;br&gt;&#xA;सम्प्राप्य वैष्णवीं दीक्षां दीक्षिता इव सम्बभुः ॥ ३१ ॥&lt;br&gt;&#xA;शुभानि यानि कर्माणि क्रियन्तेऽनुदिनं जनैः ॥&lt;br&gt;&#xA;वासुदेवे समर्प्यन्ते तानि तैरफलेप्सुभिः ॥ ३२ ॥&lt;br&gt;&#xA;विना मुकुन्दं गोविदं परमानन्दमच्युतम् ॥&lt;br&gt;&#xA;नान्यो जप्येतमन्येत न भज्येत जनैः क्वचित् ॥ ३३ ॥&lt;br&gt;&#xA;कृष्ण एव परो देव कृष्णएव परागतिः ॥&lt;br&gt;&#xA;कृष्ण एव परो बन्धुस्तस्यासीदवनीपतेः ॥३४॥&lt;br&gt;&#xA;एवं तस्मिन्महीपाले राज्यं सम्यक्प्रशासति ॥&lt;br&gt;&#xA;एकदा नारदः श्रीमांस्तं दिदृक्षुः समाययौ ॥३५॥&lt;br&gt;&#xA;राज्ञा समर्चितः सोथ मधुपर्क विधानतः ॥&lt;br&gt;&#xA;नारदो वर्णयामास तममित्रजितं नृपम् ॥ ३६ ॥&lt;br&gt;&#xA;॥ नारद उवाच ॥ ॥&lt;br&gt;&#xA;धन्योसि कृतकृत्योसि मान्योप्यसि दिवौकसाम् ॥&lt;br&gt;&#xA;सर्वभूतेषु गोविन्दं परिपश्यन्विशाम्पते ॥ ३७ ॥&lt;br&gt;&#xA;यो वेद पुरुषो विष्णुर्यो यज्ञपुरुषो हरिः ॥&lt;br&gt;&#xA;योन्तरात्मास्य जगतः कर्ता हर्ताविता विभुः ॥ ३८ ॥&lt;br&gt;&#xA;तन्मयं पश्यतो विश्वं तव भूपालसत्तम ॥&lt;br&gt;&#xA;दर्शनं प्राप्य शुभदं शुचित्वमगमं परम् ॥ ३९ ॥&lt;br&gt;&#xA;एक एव हि सारोत्र संसारे क्षणभङ्गुरे ॥&lt;br&gt;&#xA;कमलाकान्त पादाब्ज भक्तिभावोऽखिलप्रदः ॥ 4.2.82.४० ॥&lt;br&gt;&#xA;परित्यज्य हि यः सर्वं विप्णुमेकं सदा भजेत् ॥&lt;br&gt;&#xA;सुमेधसं भजन्ते तं पदार्थाः सर्व एव हि ॥ ४१ ॥&lt;br&gt;&#xA;हृषीकेशे हृषीकाणि यस्य स्थैर्यं गतान्यहो ॥&lt;br&gt;&#xA;स एव स्थैर्यमाप्नोति ब्रह्माण्डेऽतीव चञ्चले ॥ ४२ ॥&lt;br&gt;&#xA;यौवनं धनमायुष्यं पद्मिनीजलबिन्दुवत् ॥&lt;br&gt;&#xA;अतीव चपलं ज्ञात्वाऽच्युतमेकं समाश्रयेत् ॥ ४३ ॥&lt;br&gt;&#xA;वाचि चेतसि सर्वत्र यस्य देवो जनार्दनः ॥&lt;br&gt;&#xA;स एव सर्वदा वन्द्यो नररूपी जनार्दनः ॥ ४४ ॥&lt;br&gt;&#xA;निर्व्याज प्रणिधानेन शीलयित्वा श्रियःपतिम् ॥&lt;br&gt;&#xA;पुरुषोत्तमतां को न प्राप्तवानिह भूतले ॥ ४५ ॥&lt;br&gt;&#xA;अनया विष्णुभक्त्या ते सन्तुष्टेन्द्रियमानसः ॥&lt;br&gt;&#xA;उपकर्तुमना ब्रूयां तन्निशामय भूपते ॥ ४६ ॥&lt;br&gt;&#xA;बाला विद्याधरसुता नाम्ना मलयगन्धिनी ॥&lt;br&gt;&#xA;क्रीडन्ती पितुराक्रोडे हृता कङ्कालकेतुना ॥ ४७ ॥&lt;br&gt;&#xA;कपालकेतुपुत्रेण दानवेन बलीयसा ॥&lt;br&gt;&#xA;आगामिन्यां तृतीयायां तस्याः पाणिग्रहृं किल ॥ ४८ ॥&lt;br&gt;&#xA;पाताले चम्पकावत्यां नगर्यां सास्ति साम्प्रतम् ॥&lt;br&gt;&#xA;हाटकेशात्समागच्छंस्तया हंसाश्रुनेत्रया ॥ ४९ ॥&lt;br&gt;&#xA;दृष्टः प्रणम्य विज्ञप्तो यथा तच्च निथामय ॥&lt;br&gt;&#xA;ब्रह्मचारिन्मुनिश्रेष्ठ गन्धमादनशैलतः ॥ 4.2.82.५० ॥&lt;br&gt;&#xA;बालक्रीडनकासक्तां मोहयित्वा निनाय सः ॥&lt;br&gt;&#xA;कङ्कालकेतुर्दुर्वृत्तो दुर्जयोन्यास्त्रघाततः ॥ ५१ ॥&lt;br&gt;&#xA;स्वस्य त्रिशूलघातेन म्रियते नान्यथा रणे ॥&lt;br&gt;&#xA;जगत्पर्याकुलीकृत्य निद्रात्यत्रविनिर्भयः ॥ ५२ ॥&lt;br&gt;&#xA;यदि कोपि कृतज्ञो मां हत्वेमं दुष्टदानवम् ॥&lt;br&gt;&#xA;मद्दत्तेन त्रिशूलेन नयेद्भद्रं भवेन्नरः ॥ ५३ ॥&lt;br&gt;&#xA;यदत्रोपचिकीर्षुस्त्वं रक्ष मां दुष्टदानवात् ॥&lt;br&gt;&#xA;ममापि हि वरो दत्तो भगवत्या महामुने ॥ ५४ ॥&lt;br&gt;&#xA;विष्णुभक्तो युवा धीमान्पुत्रि त्वां परिणेष्यति ॥&lt;br&gt;&#xA;आ तृतीया तिथि यथा तद्वाक्यं तथ्यतां व्रजेत् ॥ ५५ ॥&lt;br&gt;&#xA;तथा निमित्तमात्रं त्वं भव यत्नं समाचर ॥&lt;br&gt;&#xA;इति तद्वचनाद्राजन्विष्णुभक्तिपरायणम् ॥&lt;br&gt;&#xA;युवानं चापि धीमन्तं त्वामनु प्राप्तवानहम् ॥५६॥&lt;br&gt;&#xA;तद्गच्छ कार्यसिद्ध्यै त्वं हत्वा तं दुष्टदानवम् ॥&lt;br&gt;&#xA;आनयाशु महाबाहो शुभां मलयगन्धिनीम् ॥ ५७ ॥&lt;br&gt;&#xA;सा तु विद्याधरी जीवेद्विलोक्य त्वां नरेश्वर ॥&lt;br&gt;&#xA;पार्वतीवचनाद्दुष्टं घातयिष्यत्ययत्नतः ॥ ५८ ॥&lt;br&gt;&#xA;इति नारदवाक्यं स निशम्यामित्रजिन्नृपः ॥&lt;br&gt;&#xA;अनल्पोत्कलिको जातो विद्याधरसुतां प्रति ॥ ५९ ॥&lt;br&gt;&#xA;उपायं चापि पप्रच्छ गन्तुं तां चम्पकावतीम् ॥&lt;br&gt;&#xA;नारदेन पुनः प्रोक्तः स राजा गिरिराजजे ॥ 4.2.82.६० ॥&lt;br&gt;&#xA;तूर्णमर्णवमासाद्य पूर्णिमादिवसे नृप ॥&lt;br&gt;&#xA;भवान्द्रक्ष्यति पोतस्थः कल्पवृन्दारथस्थितम् ॥६१॥&lt;br&gt;&#xA;तत्र दिव्याङ्गना काचिद्दिव्यपर्यङ्क संस्थिता ॥&lt;br&gt;&#xA;वीणामादाय गायन्ती गाथां गास्यति सुस्वरम् ॥ ६२ ॥&lt;br&gt;&#xA;यत्कर्मविहितं येन शुभं वाथ शुभेतरम् ॥&lt;br&gt;&#xA;स एव भुङ्क्ते तत्तथ्यं विधिसूत्रनियन्त्रितः ॥ ६३ ॥&lt;br&gt;&#xA;गाथामिमां सा सङ्गीय सरथा स महीरुहा ॥&lt;br&gt;&#xA;सपर्यङ्का क्षणादेव मध्ये सिन्धुं प्रवेक्ष्यति ॥६४॥&lt;br&gt;&#xA;भवानप्यविशङ्कं च ततः पोतान्महार्णवे ॥&lt;br&gt;&#xA;तामनु व्रजतु क्षिप्रं यज्ञवाराहमास्तुवन् ॥६५॥&lt;br&gt;&#xA;ततो द्रक्ष्यसि पाताले नगरीं चम्पकावतीम् ॥&lt;br&gt;&#xA;महामनोहरा राजन्सहितां बालयानया ॥६६॥&lt;br&gt;&#xA;इत्युक्त्वान्तर्हितो देवि स चतुर्मुखनन्दनः ॥&lt;br&gt;&#xA;राजाप्यर्णवमासाद्य यथोक्तं परिलक्ष्य च ॥ ६७ ॥&lt;br&gt;&#xA;विवेशान्तःसमुद्रं च नगरीमाससाद ताम् ॥&lt;br&gt;&#xA;साथ विद्याधरी बाला नेत्रप्राघुणकी कृता ॥ ६८ ॥&lt;br&gt;&#xA;तेन राज्ञा त्रिजगती सौन्दर्यश्रीरिवैकिका ॥&lt;br&gt;&#xA;पातालदेवतेयं वा ममनेत्रोत्सवाय किम् ॥६९॥&lt;br&gt;&#xA;निरणायि मधुद्वेष्ट्रा स्रष्टुः सृष्टिविलक्षणा ॥&lt;br&gt;&#xA;कुहूराहुभयादेषा कान्तिश्चान्द्रमसी किमु ॥4.2.82.७०॥&lt;br&gt;&#xA;योषिद्रूपं समाश्रित्य तिष्ठतेऽत्राकुतोऽभया ॥&lt;br&gt;&#xA;इत्थं क्षणं तां निर्वर्ण्य स राजागात्तदन्तिकम् ॥ ७१ ॥&lt;br&gt;&#xA;सा विलोक्याथ तं बाला नितरां मधुराकृतिम् ॥&lt;br&gt;&#xA;विशालोरस्थलतलं प्रलम्बतुलसीस्रजम् ॥ ७२ ॥&lt;br&gt;&#xA;शङ्खचक्राङ्कसुभग भुजद्वयविराजितम् ॥&lt;br&gt;&#xA;हरिनामाक्षरसुधा सुधौत रदनावलिम् ॥ ७३ ॥&lt;br&gt;&#xA;भवानीभक्तिबीजोत्थं भूरुहं पुरुषाकृतिम् ॥&lt;br&gt;&#xA;मनोरथफलैः पूर्णमासीद्धृष्टतनूरुहा ॥७४॥&lt;br&gt;&#xA;दोलापर्यङ्कमुत्सृज्य ह्रीभरा नम्रकन्धरा ॥&lt;br&gt;&#xA;वेपथुं च परिष्टभ्य बाला प्रोवाच भूपतिम् ॥७५ ॥&lt;br&gt;&#xA;कस्त्वमत्र कृतान्तस्य भवनं मधुराकृते ॥&lt;br&gt;&#xA;प्राप्तो मे मन्दभाग्यायाश्चेतोवृत्तिं निरुन्धयन् ॥ ७६ ॥&lt;br&gt;&#xA;यावन्नायाति सुभग स कठोरतराकृतिः ॥&lt;br&gt;&#xA;अतिपर्याकुलीकृत्य त्रिलोकीं दानवो मुहुः ॥७७॥&lt;br&gt;&#xA;कङ्कालकेतुर्दुर्वृत्तस्त्ववध्यः परहेतिभिः ॥&lt;br&gt;&#xA;तावद्गुप्तं समातिष्ठ शस्त्रागारेति गह्वरे ॥७८॥&lt;br&gt;&#xA;न मे कन्याव्रतं भङ्क्तुं स समर्थ उमा वरात्॥&lt;br&gt;&#xA;आगामिन्यां तृतीयायां परश्वः पाणिपीडनम् ॥ ७९ ॥&lt;br&gt;&#xA;सञ्चिकीर्षति दुष्टात्मा गतायुर्मम शापतः ॥&lt;br&gt;&#xA;मा तद्भीतिं कुरु युवंस्तत्कार्यं भविताचिरम् ॥ 4.2.82.८० ॥&lt;br&gt;&#xA;विद्याधर्येति चोक्तः स शस्त्रागारे निगूढवत् ॥&lt;br&gt;&#xA;स्थितो वीरो महाबाहुर्दानवागमने क्षणः ॥८१॥&lt;br&gt;&#xA;अथ सायं समायातो दानवो भीषणाकृतिः॥&lt;br&gt;&#xA;त्रिशूलं कलयन्पाणौ मृत्योरपि भयावहम् ॥ ८२ ॥&lt;br&gt;&#xA;आगत्य दानवो रौद्रः प्रलयाम्बुदनिस्वनः ॥&lt;br&gt;&#xA;विद्याधरीं जगादेति मदाघूर्णितलोचनः ॥८३॥&lt;br&gt;&#xA;गृहाणेमानि रत्नानि दिव्यानि वरवर्णिनि ॥&lt;br&gt;&#xA;कन्यात्वं च परश्वस्ते पाणिग्राहादपैष्यति ॥ ८४ ॥&lt;br&gt;&#xA;दासीनामयुतं प्रातर्दास्यामि तव सुन्दरि ॥&lt;br&gt;&#xA;आसुरीणां सुरीणां च दानवीनां मनोहरम् ॥ ८५ ॥&lt;br&gt;&#xA;गन्धर्वीणां नरीणां च किन्नरीणां शतंशतम् ॥&lt;br&gt;&#xA;विद्याधरीणां नागीनां यक्षिणीनां शतानि षट् ॥ ८६ ॥&lt;br&gt;&#xA;राक्षसीनां शतान्यष्टौ शतमप्सरसां वरम् ॥&lt;br&gt;&#xA;एतास्ते परिचारिण्यो भविष्यन्त्यमलाशये ॥ ८७ ॥&lt;br&gt;&#xA;यावत्सम्पत्तिसम्भारो दिक्पालानां गृहेषु वै ॥&lt;br&gt;&#xA;मत्परिग्रहतां प्राप्य तावतस्त्वमिहेश्वरी ॥ ८८ ॥&lt;br&gt;&#xA;दिव्यान्भोगान्मया सार्धं भोक्ष्यसे मत्परिग्रहात् ॥&lt;br&gt;&#xA;कदा परश्वो भविता यस्मिन्वैवाहिको विधिः ॥ ८९ ॥&lt;br&gt;&#xA;त्वदङ्गसङ्गसंस्पर्श सुखसन्दोह मेदुरः ॥&lt;br&gt;&#xA;परां निर्वृतिमाप्स्यामि परश्वो निकटं यदि ॥ 4.2.82.९० ॥&lt;br&gt;&#xA;मनोरथाश्चिरं यावद्यं मे हृदि समेधिताः ॥&lt;br&gt;&#xA;तान्कृतार्थी करिष्यामि परश्वस्तव सङ्गमात् ॥ ९१ ॥&lt;br&gt;&#xA;जित्वा देवान्रणे सर्वानिन्द्रादीन्मृगलोचने ॥&lt;br&gt;&#xA;त्रैलोक्यैश्वर्यसम्पत्तेस्त्वां करिष्यामि चेश्वरीम् ॥ ९२ ॥&lt;br&gt;&#xA;आधायाङ्के त्रिशूलं स्वे सुष्वापेति प्रलप्य सः ॥&lt;br&gt;&#xA;नरमांसवसास्वाद प्रमत्तो वीतसाध्वसः ॥ ॥९३॥&lt;br&gt;&#xA;वरं स्मरन्ती सा गौर्या विद्याधरकुमारिका ॥&lt;br&gt;&#xA;विज्ञाय तं प्रमत्तं च सुसुप्तं चातिनिर्भयम् ॥ ९४ ॥&lt;br&gt;&#xA;आहूय तं नरवरं वरं सर्वाङ्गसुन्दरम् ॥।&lt;br&gt;&#xA;विष्णुभक्तिकृतत्राणं प्राणनाथेति जल्प्य च ॥ ९५ ॥&lt;br&gt;&#xA;शूलं तदङ्कादादाय गृहाणेमं जहि द्रुतम् ॥&lt;br&gt;&#xA;इति त्रिशूलं बालातो बालार्कसदृशद्युति ॥ ९६ ॥&lt;br&gt;&#xA;समादाय महाबाहुः स तदा मित्रजिन्नृपः ॥&lt;br&gt;&#xA;जहर्ष च जगादोच्चैर्बालायाश्चाभयं दिशन् ॥ ९७ ॥&lt;br&gt;&#xA;वामपादप्रहारेण तमाताड्य स निर्भयः ॥&lt;br&gt;&#xA;संस्मरंश्चक्रिणं चित्ते जगद्रक्षामणिं हरिम् ॥ ९८ ॥&lt;br&gt;&#xA;जर्गाद तिष्ठ रे दुष्ट कन्याधर्षणलालस ॥&lt;br&gt;&#xA;युध्यस्वात्र मया सार्धं न सुप्तं हन्म्यहं रिपुम् ॥९९॥&lt;br&gt;&#xA;इति संश्रुत्य सम्भ्रान्त उत्थाय स दनोः सुतः ॥&lt;br&gt;&#xA;त्रिशूलं देहि मे कान्ते प्रोवाचेति मुहुर्मुहुः ॥ 4.2.82.१०० ॥&lt;br&gt;&#xA;कोयं मृत्युगृहं प्राप्तः कस्य रुष्टोऽद्य चान्तकः ॥&lt;br&gt;&#xA;क आयुषाद्य सन्त्यक्तो यः प्राप्तो मम गोचरम् ॥१ ॥&lt;br&gt;&#xA;मम प्रचण्ड दोर्दण्ड कण्डू कण्डूयन क्षमः ॥&lt;br&gt;&#xA;नाल्पो नरोयं भविता किं त्रिशूलेन सुन्दरि ॥२॥&lt;br&gt;&#xA;माभैर्मे कौतुकं पश्य भक्ष्योऽयं मम साम्प्रतम् ॥&lt;br&gt;&#xA;कालेन मत्तो भीतेन स्वयमेवोपढौकितः ।६३ ॥&lt;br&gt;&#xA;इत्युक्त्वा मुष्टिघातेन तेनोच्चैर्दनुसूनुना ॥&lt;br&gt;&#xA;हृदये निहतो राजा शिलातिकठिने द्रुतम् ॥ ४ ॥&lt;br&gt;&#xA;स चक्रिणा कृतत्राणः पीडामल्पीयसीमपि ॥&lt;br&gt;&#xA;नो वेद कठिनोरस्कस्तत्करं प्रत्युतानुदत् ॥ ५ ॥&lt;br&gt;&#xA;अथ कोपवता राज्ञा हतो वक्त्रे चपेटया ॥&lt;br&gt;&#xA;आघूर्णितशिरा भूमौ पतित्वा पुनरुत्थितः ॥ ६ ॥&lt;br&gt;&#xA;उवाच च वचो धैर्यमवष्टभ्य महाबली ॥ ७ ॥&lt;br&gt;&#xA;॥ दानव उवाच ॥ ॥&lt;br&gt;&#xA;ज्ञातं न त्वं मनुष्योसि नृरूपेण चतुर्भुजः ॥&lt;br&gt;&#xA;आयातश्छिद्रमासाद्य हन्तुं मां दानवान्तकः ॥ ८ ॥&lt;br&gt;&#xA;एकं विधेहि मधुभिद्यदि त्वं बलवानसि ॥&lt;br&gt;&#xA;विहायैतन्महच्छूलं युध्यस्व स्वायुधैर्मया ॥९॥&lt;br&gt;&#xA;त्वया कपटरूपेण बलिनः कैटभादयः ॥&lt;br&gt;&#xA;न बलेन हताः सङ्ख्ये हता एवच्छलेन हि ॥ 4.2.82.११० ।&lt;br&gt;&#xA;बलिं पातालमनयस्त्वं नृवामनतां दधत् ॥&lt;br&gt;&#xA;नृमृगत्वेन भवता हिरण्यकशिपुर्हतः ॥ ११ ॥&lt;br&gt;&#xA;त्वया जटिलरूपेण लङ्केशो विनिपातितः ॥&lt;br&gt;&#xA;गोपालवेषमासाद्य कंसाद्या घातितास्त्वया ॥ १२ ॥&lt;br&gt;&#xA;स्त्रीरूपेणाहरस्त्वं तु विप्रलाप्या सुरान्सुधाम् ॥&lt;br&gt;&#xA;यादो रूपेण भवता शङ्खाद्यानि हता बहु ॥१३॥&lt;br&gt;&#xA;मायाविनामग्रगण्य सर्वमर्मज्ञसाधक ॥&lt;br&gt;&#xA;न त्वत्तोहं बिभेम्यद्य यदि शूलं विहास्यसि ॥ १४ ॥&lt;br&gt;&#xA;अथवा दैन्यवचनः किमेभिः कातरोचितैः ॥&lt;br&gt;&#xA;न त्यक्ष्यसि त्रिशूलं त्वं न त्वां जेष्याम्यहं रणे ॥ १५ ॥&lt;br&gt;&#xA;अवश्यमेव मर्तव्यमद्य प्रातः शरीरिणा ॥&lt;br&gt;&#xA;त्वत्करेण वरं मृत्युर्बलेनापिच्छलेन वा ॥ १६ ॥&lt;br&gt;&#xA;इयं विद्याधरी कन्या न मया दूषिता सती ॥&lt;br&gt;&#xA;साक्षाच्छ्रीरेव मन्तव्या तवार्थं रक्षिता मया ॥ १७ ॥&lt;br&gt;&#xA;इत्युक्त्वा वामदोर्दण्डप्रहारेणातिनिष्ठुरम् ॥&lt;br&gt;&#xA;निजघान दनोः सूनुस्तं शिलोच्चयकम्पिना ॥ १८ ॥&lt;br&gt;&#xA;नृपो वक्षः प्रहारं तं विषह्य रण मूर्द्धनि ॥&lt;br&gt;&#xA;लक्षीचकार तद्वक्षस्त्रिशूलं तोलयन्करे ॥ १९ ॥&lt;br&gt;&#xA;निजघान महाबाहुः स च प्राणाञ्जहौ क्षणात् ॥&lt;br&gt;&#xA;इत्थं कङ्कालकेतुं स निहत्य सुरकम्पनम् ॥ 4.2.82.१२० ॥&lt;br&gt;&#xA;विद्याधरीं प्रपश्यन्तीं प्राह हृष्टतनूरुहाम् ॥&lt;br&gt;&#xA;नारदस्य मुनेर्वाक्यात्तव सुश्रोणि वाञ्छितम् ॥ २१ ॥&lt;br&gt;&#xA;कृतं मया कृतज्ञे किं करवाण्यधुना वद ॥&lt;br&gt;&#xA;श्रुत्वेति तस्य सा वाक्यं प्राह गम्भीरचेतसः ॥ २२ ॥&lt;br&gt;&#xA;मलयगन्धिन्युवाच ॥ ॥&lt;br&gt;&#xA;अथोदारमते वीर निज प्राणैः पणीकृताम् ॥&lt;br&gt;&#xA;किं मां पृच्छसि जीवातो कुलकन्या प्रदूषिताम् ॥ २३ ॥&lt;br&gt;&#xA;इति ब्रुवत्यां कन्यायां पुनः स्वैरचरो मुनिः ॥&lt;br&gt;&#xA;अतर्कितागमः प्राप्तो नारदो देवलोकतः ॥२४॥&lt;br&gt;&#xA;ततस्तुतुषतुस्तौ तु दृष्ट्वा तं मुनिसत्तमम् ॥&lt;br&gt;&#xA;कृतप्रणामौ मुनिना परिविश्राणिताशिषौ ॥२५॥&lt;br&gt;&#xA;पाणिग्रहेण विधिनाऽभिषिक्तौ नारदेन तु ॥&lt;br&gt;&#xA;जग्मतुर्नारदादिष्ट वर्त्मना कृतमङ्गलौ ॥ २६ ॥&lt;br&gt;&#xA;तया मलयगन्धिन्या युतः सोऽमित्रजिन्नृपः ॥&lt;br&gt;&#xA;पुरीं वाराणसीं प्राप्य पौरैर्विहितमङ्गलाम् ॥ २७ ॥&lt;br&gt;&#xA;यद्वीक्षणादपि नरो नारकी नैव जातुचित् ॥&lt;br&gt;&#xA;गतिमाप्नोति मेधावी तां पुरीमविशन्नृपः ॥ २८ ॥&lt;br&gt;&#xA;यस्यां पुर्यां प्रवेशं न लभन्ते वासवादयः ॥&lt;br&gt;&#xA;कैवल्यजनयित्र्यां हि तां पुरीमविशन्नृपः ॥२९॥&lt;br&gt;&#xA;अपि स्मृत्वा पुरीं यां वै काशीं त्रैलोक्यकाङ्क्षिताम् ॥&lt;br&gt;&#xA;न नरो लिप्यते पापैस्तां विवेश स भूपतिः ॥॥ 4.2.82.१३० ॥&lt;br&gt;&#xA;यस्यां पुर्यां प्रविष्टो ना महद्भिरपि पातकैः ॥&lt;br&gt;&#xA;नाभिभूयेत तां काशीं प्राविशत्स विशाम्पतिः ॥ ३१ ॥&lt;br&gt;&#xA;सापि विद्याधरी काशी समृद्धिं वीक्ष्य दूरतः ॥&lt;br&gt;&#xA;निनिन्द स्वर्गलोकं च पातालनगरीमपि ॥ ३२ ॥&lt;br&gt;&#xA;प्राप्या मित्रजितं कान्तं तथा हृष्टा न सा वधूः ॥&lt;br&gt;&#xA;यथा दृष्ट्वाप्यहो काशीं परमानन्दकेतनम् ॥ ३३ ॥&lt;br&gt;&#xA;सा कृतार्थमिवात्मानं मन्यमाना मनस्विनी ॥&lt;br&gt;&#xA;तेन पत्या च काश्या च परां निर्वृतिमाययौ ॥ ३४ ॥&lt;br&gt;&#xA;सोप्यमित्रजिदासाद्य पत्नीं मलयगन्धिनीम् ॥&lt;br&gt;&#xA;धर्मप्रधानं संसेव्य कामं प्राप्तोत्तमं सुखम् ॥ ३५ ॥&lt;br&gt;&#xA;सैकदा तं पतिं राज्ञी विष्णुभक्तिपरायणम् ॥&lt;br&gt;&#xA;रहो विज्ञापयाञ्चक्रे पतिभक्ता सुतार्थिनी ॥ ३६ ॥&lt;br&gt;&#xA;॥ राज्ञ्युवाच ॥ ॥&lt;br&gt;&#xA;भूपाभीष्टतृतीयायाश्चरिष्यामि महाव्रतम् ॥&lt;br&gt;&#xA;यद्यनुज्ञा भवेद्भर्तुः पुत्रकामार्थितप्रदम् ॥ ३७ ॥&lt;br&gt;&#xA;॥ राजोवाच ॥ ॥&lt;br&gt;&#xA;देव्यभीष्टतृतीयायां व्रतं कीदृग्भवेद्वद ॥&lt;br&gt;&#xA;का देवता तत्र पूज्या विधानं चापि किं फलम् ॥ ३८ ॥&lt;br&gt;&#xA;नारी पत्यननुज्ञाता या व्रतादि समाचरेत् ॥&lt;br&gt;&#xA;जीवन्ती दुःखिनी सा स्यान्मृता निरयमृच्छति ॥ ३९ ॥&lt;br&gt;&#xA;इति राज्ञोदिता राज्ञी प्रवक्तुमुपचक्रमे ॥&lt;br&gt;&#xA;इति कर्तव्यतां तस्य व्रतस्य सरहस्यकाम्॥4.2.82.१४०॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे उत्तरार्ध वीरेश्वराविर्भावेऽमित्रजित्पराक्रमो नाम द्व्यशीतितमोध्यायः ॥ ८२ ॥&lt;/p&gt;</description>
    </item>
    <item>
      <title>०८३ वीरेश्वराविर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/083_vIreshvarAvirbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/083_vIreshvarAvirbhAvaH/</guid>
      <description>&lt;p&gt;राज्ञ्युवाच ॥ ॥&lt;br&gt;&#xA;अवधेहि धरानाथ कथयामि यथातथम् ॥&lt;br&gt;&#xA;व्रतस्यास्य विधानं च फलं चाभीष्टदेवताम् ॥ १ ॥&lt;br&gt;&#xA;पुरा पुरः श्रीदपत्न्याः श्रीमुख्या ब्रह्मसूनुना ॥&lt;br&gt;&#xA;नारदेन सुतार्थिन्या व्रतमेतदुदीरितम् ॥ २ ॥&lt;br&gt;&#xA;चीर्णं चाथ तया देव्या पुत्रोभून्नलकूबरः ॥&lt;br&gt;&#xA;अन्याभिरपि बह्वीभिः पुत्राः प्राप्ता व्रतादितः ॥ ३ ॥&lt;br&gt;&#xA;विधिनाप्यत्र सम्पूज्या गौरी सर्वविधानवित् ॥&lt;br&gt;&#xA;स्तनन्धयेन सहिता धयता स्तनमुन्मुखम् ॥ ४ ॥&lt;br&gt;&#xA;मार्गशीर्ष तृतीयायां शुक्लायां कलशोपरि ॥&lt;br&gt;&#xA;ताम्रपात्रं निधायैकं तण्डुलैः परिपूरितम् ॥ ५ ॥&lt;br&gt;&#xA;अविच्छिन्नं नवीनं च रजनीरागरञ्जितम् ॥&lt;br&gt;&#xA;वासः पात्रोपरि न्यस्य सूक्ष्मात्सूक्ष्मतरं परम् ॥६॥&lt;br&gt;&#xA;तस्योपरि शुभं पद्मं रविरश्मिविकासितम् ॥&lt;br&gt;&#xA;तत्कर्णिकाया उपरि चतुःस्वर्णविनिर्मितम् ॥ ७ ॥&lt;br&gt;&#xA;विधिं सम्पूजयेद्भक्त्या रत्नपट्टाबंरादिभिः ॥&lt;br&gt;&#xA;पुष्पैर्नानाविधै रम्यैः फलैर्नारङ्गमुख्यकैः ॥ ८ ॥&lt;br&gt;&#xA;सुगन्धैश्चन्दनाद्यैश्च कर्पूर मृगनाभिभिः ॥&lt;br&gt;&#xA;परमान्नादि नैवेद्यैः पक्वान्नैर्बहुभङ्गिभिः ॥९॥&lt;br&gt;&#xA;धूपैरगुरुमुख्यैश्च रम्ये कुसुममण्डपे ॥&lt;br&gt;&#xA;रात्रौ जागरणं कार्यं विनिन्द्रैः परमोत्सवैः ॥ 4.2.83.१० ॥&lt;br&gt;&#xA;हस्तमात्रमिते कुण्डे जातवेदस इत्यृचा ॥&lt;br&gt;&#xA;घृतेन मधुनाप्लुत्य जुहुयान्मन्त्रविद्द्विजः ॥ ११ ॥&lt;br&gt;&#xA;सहस्रकमलानां च स्मेराणां स्वयमेव हि ॥&lt;br&gt;&#xA;नवप्रसूतां कपिलां सुशीलां च पयस्विनीम् ॥ १२ ॥&lt;br&gt;&#xA;दद्यादाचार्यवर्याय सालङ्कारां सलक्षणाम् ॥&lt;br&gt;&#xA;उपोष्य दम्पती भक्त्या नवाम्बरविभूषितौ ॥ १३ ॥&lt;br&gt;&#xA;प्रातःस्नात्वा चतुर्थ्यां च सम्पूज्याचार्यमादृतः ॥&lt;br&gt;&#xA;वस्त्रैराभरणैर्माल्यैर्दक्षिणाभिर्मुदान्वितौ ॥ १४ ॥&lt;br&gt;&#xA;सोपस्करां च तां मृर्तिमाचार्याय निवेदयेत् ॥&lt;br&gt;&#xA;समुच्चरन्निमं मन्त्रं व्रतकृन्मिथुनं मुदा ॥ १५ ॥&lt;br&gt;&#xA;नमो विश्वविधानज्ञे विधे विविधकारिणि ॥&lt;br&gt;&#xA;सुतं वंशकरं देहि तुष्टामुष्माद्व्रताच्छुभात् ॥ १६ ॥&lt;br&gt;&#xA;सहसं भोजयित्वाथ द्विजानां भक्तिपूर्वकम् ॥&lt;br&gt;&#xA;भुक्तशेषेण चान्नेन कुर्याद्वै पारणं ततः ॥ १७ ॥&lt;br&gt;&#xA;इत्थमेतद्व्रतं राजंश्चिकीर्षामि त्वया सह ॥&lt;br&gt;&#xA;कुरु चैतत्प्रियं मह्यमभीष्टफललब्धये ॥ १८ ॥&lt;br&gt;&#xA;इति भूपालवर्येण श्रुत्वा संहृष्टचेतसा ॥&lt;br&gt;&#xA;मुनेव तं समाचीर्णं सान्तर्वत्नी बभूव ह ॥ १९ ॥&lt;br&gt;&#xA;तयाथ प्रार्थिता गौरी गर्भिण्या भक्तितोषिता ॥&lt;br&gt;&#xA;पुत्रं देहि महामाये साक्षाद्विष्ण्वंशसम्भवम् ॥ 4.2.83.२० ॥&lt;br&gt;&#xA;जातमात्रो व्रजेत्स्वर्गं पुनगयाति चात्र वै ॥&lt;br&gt;&#xA;भक्तः सदाशिवेऽत्यर्थं प्रसिद्धः सर्वभूतले ॥२१॥&lt;br&gt;&#xA;विनैव स्तन्यपानेन षोडशाब्दाकृतिः क्षणात् ॥&lt;br&gt;&#xA;एवम्भूतः सुतो गौरि यथा मे स्यात्तथाकुरु ॥२२॥&lt;br&gt;&#xA;मृडान्यापि तथेत्युक्ता राज्ञी भक्त्यातितुष्टया ॥&lt;br&gt;&#xA;अथ कालेन तनयं मूलर्क्षे साप्यजीजनत् ॥ २३ ॥&lt;br&gt;&#xA;हितैरमात्यैरथ सा विज्ञप्तारिष्टसंस्थिता ॥&lt;br&gt;&#xA;देवि राजार्थिनी चेत्त्वं त्यज दुष्टर्क्षजं सुतम् ॥ ॥ २४ ॥&lt;br&gt;&#xA;सा मन्त्रिवाक्यमाकर्ण्य केवलं पतिदेवता ॥&lt;br&gt;&#xA;अत्याक्षीत्तं तथा प्राप्तं तनयं नयकोविदा ॥ २५ ॥&lt;br&gt;&#xA;धात्रेयिकां समाकार्य प्राहेदं सा नृपाङ्गना ॥&lt;br&gt;&#xA;पञ्चमुद्रे महापीठे विकटा नाम मातृका ॥ २६ ॥&lt;br&gt;&#xA;तदग्रे स्थापयित्वामुं बालं धात्रेयिके वद ॥&lt;br&gt;&#xA;गौर्यादत्तः शिशुरसौ तवाग्रे विनिवेदितः ॥ २७ ॥&lt;br&gt;&#xA;राज्ञ्या पत्युः प्रियेषिण्या मन्त्रिविज्ञप्तिनुन्नया ॥&lt;br&gt;&#xA;सापि राज्ञ्युदितं श्रुत्वा शिशुं लास्य शशिप्रभम् ॥ २८ ॥&lt;br&gt;&#xA;विकटायाः पुरः स्थाप्य गृहं धात्रेयिका गता ॥&lt;br&gt;&#xA;अथ सा विकटा देवी समाहूय च योगिनीः ॥ २९ ॥&lt;br&gt;&#xA;उवाच नयत क्षिप्रं शिशुं मातृगणाग्रतः ॥&lt;br&gt;&#xA;तासामाज्ञां च कुरुत रक्षतामुं प्रयत्नतः ॥ 4.2.83.३० ॥&lt;br&gt;&#xA;योगिन्यो विकटावाक्यात्खेचर्यस्ताः क्षणेन तम् ॥&lt;br&gt;&#xA;निन्युर्गगनमार्गेण ब्राह्म्याद्या यत्र मातरः ॥ ३१ ॥&lt;br&gt;&#xA;प्रणम्य योगिनीवृन्दं तं शिशुं सूर्यवर्चसम् ॥&lt;br&gt;&#xA;पुरो निधाय मातॄणां प्रोवाच विकटोदितम् ॥ ३२ ॥&lt;br&gt;&#xA;ब्रह्माणी वैष्णवी रौद्री वाराही नारसिंहिका ॥&lt;br&gt;&#xA;कौमारी चापि माहेन्द्री चामुण्डा चैव चण्डिका । ३३ ॥&lt;br&gt;&#xA;दृष्ट्वा तं बालकं रम्यं विकटाप्रेषितं ततः ॥&lt;br&gt;&#xA;पप्रच्छुर्युगपड्डिम्भं कस्ते तातः प्रसूश्च कः॥ ३४ ॥&lt;br&gt;&#xA;मातृभिश्चेति पुष्टः स यदा किञ्चिन्न वक्ति च ॥&lt;br&gt;&#xA;तदा तद्योगिनीचक्रं प्राह मातृगणस्त्विति ॥ ३५ ॥&lt;br&gt;&#xA;राज्ययोग्यो भवत्येष महालक्षणलक्षितः ॥&lt;br&gt;&#xA;पुनस्तत्रैव नेतव्यो योगिन्यस्त्वविलम्बितम् ॥ ३६ ॥&lt;br&gt;&#xA;पञ्चमुद्रा महादेवी तिष्ठते यत्र काम्यदा ।&lt;br&gt;&#xA;यस्याः संसेवनान्नृणां निर्वाणश्रीरदूरतः ॥ ३७ ॥&lt;br&gt;&#xA;सर्वत्रशुभजन्मिन्यां काश्यां मुक्तिः पदेपदे ॥&lt;br&gt;&#xA;तथापि सविशेषं हि तत्पीठं सर्वसिद्धिकृत् ॥ ३८ ॥&lt;br&gt;&#xA;तत्पीठसेवनादस्य षोडशाब्दाकृतेः शिशोः ॥&lt;br&gt;&#xA;सिद्धिर्भवित्री परमा विश्वेशानुग्रहात्परात् ॥ ॥ ३९ ॥&lt;br&gt;&#xA;एवं मातृगणाशीर्भिर्योगिनीभिः क्षणेन हि ॥&lt;br&gt;&#xA;प्रापितो मातृवाक्येन पञ्चमुद्राङ्कितं पुनः ॥ 4.2.83.४० ॥&lt;br&gt;&#xA;सम्प्राप्य तन्महापीठं स्वर्गलोकादिहागतः ॥&lt;br&gt;&#xA;आनन्दकानने दिव्यं तताप विपुलं तपः ॥ ४१ ॥&lt;br&gt;&#xA;तपसातीव तीव्रेण निश्चलेन्द्रियचेतसः ॥&lt;br&gt;&#xA;तस्य राजकुमारस्य प्रसन्नोभूदुमाधवः। ॥४२॥&lt;br&gt;&#xA;आविर्बभूव पुरतो लिङ्गरूपेण शङ्करः ॥&lt;br&gt;&#xA;प्रोवाच च प्रसन्नोस्मि वरं ब्रूहि नृपाङ्गज ॥४३॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सर्वज्योतिर्मयं लिङ्गं पुरतो वीक्ष्य वाङ्मयम् ॥&lt;br&gt;&#xA;सप्तपातालमुद्भिद्य स्थितं बृहदनुग्रहात ॥ ४४ ॥&lt;br&gt;&#xA;प्रणम्य दण्डवद्भूमौ परितुष्टाव धूर्जटिम् ॥&lt;br&gt;&#xA;सूक्तैर्जन्मान्तराभ्यस्तैः सुहृष्टो रुद्रदेवतैः ॥ ४५ ॥&lt;br&gt;&#xA;ततः प्रसन्नो भगवान्देवदेवो महेश्वरः ॥&lt;br&gt;&#xA;सन्तुष्टस्तपसा तस्य प्रोवाच वृषभध्वजः॥ ४६ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;वरं वरय सन्तप्त तपसा क्लेशितं वपुः ॥&lt;br&gt;&#xA;त्वयेदं बालवपुषा वशीकृतं मनो मम ॥ ४७ ॥&lt;br&gt;&#xA;शिवोक्तं च समाकर्ण्य वरदानं पुनःपुनः ॥&lt;br&gt;&#xA;वरं च प्रार्थयाञ्चक्रे परिहृष्टतनूरुहः ॥ ४८ ॥&lt;br&gt;&#xA;॥ कुमार उवाच ॥ ॥&lt;br&gt;&#xA;देवदेवमहादेव यदि देयो वरो मम ॥&lt;br&gt;&#xA;तदत्र भवता स्थेयं भवतापहृता सदा ॥ ४९ ॥&lt;br&gt;&#xA;अस्मिल्ँलिङ्गे स्थितः शम्भो कुरु भक्तसमीहितम् ॥&lt;br&gt;&#xA;विना मुद्रादिकरणं मन्त्रेणापि विना विभो ॥ 4.2.83.५० ॥&lt;br&gt;&#xA;दिश सिद्धिं परामत्र दर्शनात्स्पर्शनान्नतेः ॥&lt;br&gt;&#xA;अस्य लिङ्गस्य ये भक्ता मनोवाक्कायकर्मभिः ॥५१ ॥&lt;br&gt;&#xA;सदैवानुग्रहस्तेषु कर्तव्यो वर एष मे ॥&lt;br&gt;&#xA;इति तद्व्रतमाकर्ण्य लिङ्गरूपोवदत्प्रभुः ॥५२॥&lt;br&gt;&#xA;एवमस्तु यदुक्तं ते वीरवैष्णव सूनुना ॥&lt;br&gt;&#xA;जनेतुर्विष्णुभक्ताच्च राज्ञोऽमित्रज्जितो भवान् ॥ ५३ ॥&lt;br&gt;&#xA;विष्ण्वम्श एवमुत्पन्नो मम भक्तिपराङ्गज ॥&lt;br&gt;&#xA;वीरवीरेश्वरं नाम लिङ्गमेतत्त्वदाख्यया ॥ ५४ ॥&lt;br&gt;&#xA;काश्यां दास्यत्यभीष्टानि भक्तानां चिन्तितान्यहो ॥&lt;br&gt;&#xA;अस्मिल्ँलिङ्गे सदा वीर स्थास्याम्यद्यदिनावधि ॥ ५५ ॥&lt;br&gt;&#xA;दास्यामि च परां सिद्धिमाश्रितेभ्यो न संशयः ॥&lt;br&gt;&#xA;परं न महिमानं मे कलौ कश्चिच्च वेत्स्यति ॥ ५६ ॥&lt;br&gt;&#xA;यस्तु वेत्स्यति भाग्येन स परां सिद्धिमाप्स्यति ॥&lt;br&gt;&#xA;अत्र जप्तं हुतं दत्तं स्तुतमर्चितमेव वा ॥ ५७ ॥&lt;br&gt;&#xA;जीर्णोद्धारादिकरणमक्षय्यफलहेतुकम् ॥&lt;br&gt;&#xA;त्वं तु राज्यं परं प्राप्य सर्वभूपालदुर्लभम्॥ ५८ ॥&lt;br&gt;&#xA;भुक्त्वा भोगांश्च विपुलानन्ते सिद्धिमवाप्स्यसि ॥&lt;br&gt;&#xA;पुरी वाराणसी रम्या सर्वस्मिञ्जगतीतले ॥५९॥&lt;br&gt;&#xA;पुण्यस्तत्रापि सम्भेदः सरितोरसि गङ्गयोः ॥&lt;br&gt;&#xA;ततोऽपि च हयग्रीवं तीर्थं चैवाति पुण्यदम् ॥ 4.2.83.६० ॥&lt;br&gt;&#xA;यत्र विष्णुर्हयग्रीवो भक्तचिन्तितमर्पयेत् ॥&lt;br&gt;&#xA;हयग्रीवाच्च वै तीर्थाद्गजतीर्थं विशिष्यते ॥ ६१ ॥&lt;br&gt;&#xA;यत्र वै स्नानमात्रेण गजदानफलं लभेत् ॥&lt;br&gt;&#xA;कोकावराहतीर्थं च पुण्यदं गजतीर्थतः ॥ ६२ ॥&lt;br&gt;&#xA;कोकावराहमभ्यर्च्य तत्र नो जन्मभाग्जनः ॥&lt;br&gt;&#xA;अपि कोकावराहाच्च दिलीपेश्वरसन्निधौ ॥ ६३ ॥&lt;br&gt;&#xA;दिलीपतीर्थं सुश्रेष्ठं सद्यः पापहरं परम् ॥&lt;br&gt;&#xA;ततः सगरतीर्थं च सगरेश समीपतः ॥ ६४ ॥&lt;br&gt;&#xA;यत्र मज्जन्नरो मज्जेन्न भूयो दुःखसागरे ॥&lt;br&gt;&#xA;सप्तसागरतीर्थं च शुभं सगरतीर्थतः ॥ ६५ ॥&lt;br&gt;&#xA;सप्ताब्धिस्नानजं पुण्यं यत्र स्नात्वा नरो लभेत् ॥&lt;br&gt;&#xA;महोदधीति विख्यातं तीर्थं सप्ताब्धितीर्थतः ॥ ६६ ॥&lt;br&gt;&#xA;सकृद्यत्राप्लुतो धीमान्दहेदघमहोदधिम् ॥&lt;br&gt;&#xA;चौरतीर्थं ततः पुण्यं कपिलेश्वर सन्निधौ ॥ ६७ ॥&lt;br&gt;&#xA;पापं सुवर्णचौर्यादि यत्र स्नात्वा क्षयं व्रजेत् ॥&lt;br&gt;&#xA;हंसतीर्थ ततोपीड्यं केदारेश्वर सन्निधौ ॥ ६८ ॥&lt;br&gt;&#xA;हम्स स्वरूपी यत्राहं नयामि ब्रह्मदेहिनः ॥ ६९ ॥&lt;br&gt;&#xA;ततस्त्रिभुवनाख्यस्य केशवस्याति पुण्यदम् ॥&lt;br&gt;&#xA;तीर्थं यत्राप्लुता मर्त्या मर्त्यलोकं विशन्ति न ॥ 4.2.83.७० ॥&lt;br&gt;&#xA;गोव्याघ्रे श्वर तीर्थं च ततोप्यधिकमेव हि ॥&lt;br&gt;&#xA;स्वभाववैरमुत्सृज्य यत्रोभौ सिद्धिमापतुः ॥ ७१ ॥&lt;br&gt;&#xA;ततोपि हि वरं वीर तीर्थं मान्धातुसञ्ज्ञितम् ॥&lt;br&gt;&#xA;चक्रवर्तिपदं यत्र प्राप्तं तेन महीभुजा ॥ ७२ ॥&lt;br&gt;&#xA;ततोपि मुचुकुन्दाख्यं तीर्थं चातीव पुण्यदम् ॥&lt;br&gt;&#xA;यत्र स्नातो नरो जातु रिपुभिर्नाभिभूयते ॥७३॥&lt;br&gt;&#xA;पृथु तीर्थं ततोप्युच्चैः श्रेयसां साधनं परम् ॥&lt;br&gt;&#xA;पृथ्वीश्वरं यत्र दृष्ट्वा नरः पृथ्वीपतिर्भवेत् ॥ ७४ ॥&lt;br&gt;&#xA;ततः परशुरामस्य तीर्थं चातीव सिद्धिदम् ॥&lt;br&gt;&#xA;यत्र क्षत्रवधात्पापाज्जामदग्न्यो विमुक्तवान् ॥७५।&lt;br&gt;&#xA;अद्यापि क्षत्रवधजं पापं तत्र प्रणश्यति ॥&lt;br&gt;&#xA;एकेन स्नानमात्रेण ज्ञानाज्ञानकृतेन च ॥ ७६ ॥&lt;br&gt;&#xA;ततोपि श्रेयसां कर्तृ तीर्थं कृष्णाग्रजस्य हि ॥&lt;br&gt;&#xA;यत्र सूतवधात्पापाद्बलदेवो विमुक्तवान् ॥ ७७ ॥&lt;br&gt;&#xA;दिवोदासस्य वै तीर्थं तत्र राज्ञोऽतिमेधसः ॥&lt;br&gt;&#xA;तत्र स्नातो नरो जातु न ज्ञानाच्च्यवतेंऽततः ॥ ७८ ॥&lt;br&gt;&#xA;ततोपि हि महातीर्थं सर्वपापप्रणाशनम् ॥&lt;br&gt;&#xA;यत्र भागीरथी साक्षान्मूर्तिरूपेण तिष्ठति ॥ ७९ ॥&lt;br&gt;&#xA;स्नात्वा भागीरथी तीर्थे कृत्वा श्राद्धं विधानवित् ॥&lt;br&gt;&#xA;दत्त्वा दानं च पात्रेभ्यो न भूयो गर्भभाग्भवेत् ॥ 4.2.83.८० ॥&lt;br&gt;&#xA;हरपापं च भो वीर तीर्थं भागीरथीतटे ॥&lt;br&gt;&#xA;तत्र स्नात्वा क्षयं यान्ति महापापकुलान्यपि ॥८१॥&lt;br&gt;&#xA;यो निष्पापेश्वरं लिङ्गं तत्र पश्यति मानवः ॥&lt;br&gt;&#xA;निष्पापो जायते वीर स तल्लिङ्गेक्षणात्क्षणात् ॥८२॥&lt;br&gt;&#xA;दशाश्वमेधतीर्थं च ततोपि प्रवरं मतम् ॥&lt;br&gt;&#xA;दशानामश्वमेधानां यत्र स्नात्वा फलं लभेत् ।८३॥&lt;br&gt;&#xA;ततोपि शुभदं वीर बन्दीतीर्थं प्रचक्षते ॥&lt;br&gt;&#xA;यत्र स्नातो नरो मुच्येदपि संसारबन्धनात् ॥ ८४ ॥&lt;br&gt;&#xA;हिरण्याक्षेण दैत्येन बहुशो देवताः पुरा ॥&lt;br&gt;&#xA;बन्दीकृता निगडिता स्तुष्टुवुर्जगदम्बिकाम् ॥ ८५ ॥&lt;br&gt;&#xA;ततो विशृङ्खलीभूतैर्वन्दिता यज्जगज्जनिः ॥&lt;br&gt;&#xA;तदा प्रभृति बन्दीति गीयतेद्यापि मानवैः ॥ ८६ ॥&lt;br&gt;&#xA;बन्दीतीर्थस्तु तत्रैव महानिगडखण्डनम् ॥&lt;br&gt;&#xA;तत्र स्नातो विमुच्येत सर्वस्मात्कर्मपाशतः ॥ ८७ ॥&lt;br&gt;&#xA;बन्दीतीर्थं महाश्रेष्ठं काशिपुर्यां विशाम्पते ॥&lt;br&gt;&#xA;तत्र स्नातो नरो यायाद्विमुक्तिं देव्यनुग्रहात् ॥ ८८ ॥&lt;br&gt;&#xA;ततोपि हि श्रेष्ठतरं प्रयागमिति विश्रुतम् ॥&lt;br&gt;&#xA;प्रयागमाधवो यत्र सर्वयागफलप्रदः ॥ ८९ ॥&lt;br&gt;&#xA;क्षोणीवराहतीर्थं च ततोपि शुभदं परम् ॥&lt;br&gt;&#xA;तत्र स्नातो नरो जातु तिर्यग्योनिं न गच्छति ॥ 4.2.83.९० ॥&lt;br&gt;&#xA;ततः कालेश्वरं तीर्थं वीरश्रेष्ठतरं परम् ॥&lt;br&gt;&#xA;कलिकालौ न बाधेते यत्र स्नातं नरोत्तमम् ॥९१ ॥&lt;br&gt;&#xA;अशोकतीर्थं तत्रैव ततोप्यतितरां शुभम् ॥&lt;br&gt;&#xA;यत्र स्नातो नरो जातु नापतेच्छोकसागरे ॥ ९२ ॥&lt;br&gt;&#xA;ततोति निर्मलतरं शक्रतीर्थं नृपाङ्गज ॥&lt;br&gt;&#xA;शुक्रद्वारा न जायेत यत्र स्नातो नरोत्तमः ॥९३॥&lt;br&gt;&#xA;ततोऽपि पुण्यदं राजन्भवानीतीर्थमुत्तमम् ॥&lt;br&gt;&#xA;यत्र स्नात्वा भवानीशौ दृष्ट्वा नैव पुनर्भवेत् ॥ ९४ ॥&lt;br&gt;&#xA;प्रभासतीर्थं विख्यातं ततोपि शुभदं नृणाम् ॥&lt;br&gt;&#xA;सोमेश्वरस्य पुरतस्तत्र स्नातो न गर्भभाक् ॥ ९५ ॥&lt;br&gt;&#xA;ततो गरुडतीर्थं च संसारविषनाशनम् ॥&lt;br&gt;&#xA;गरुडेशं समभ्यर्च्य तत्र स्नात्वा न शोचति ॥ ९६ ॥&lt;br&gt;&#xA;ब्रह्मतीर्थं ततः पुण्यं वीरब्रह्मेश्वरात्पुरः ॥&lt;br&gt;&#xA;ब्रह्मविद्यामवाप्नोति तत्र स्नानेन मानवः ॥ ९७ ॥&lt;br&gt;&#xA;ततो वृद्धार्कतीर्थं च विधितीर्थं ततः परम् ॥&lt;br&gt;&#xA;तत्राप्लुतो नरो याति रविलोकं सुनिर्मलम् ॥ ९८ ॥&lt;br&gt;&#xA;ततो नृसिंहतीर्थं च महाभयनिवारणम् ॥&lt;br&gt;&#xA;कालादपि कुतस्तत्र स्नात्वा परिबिभेति च ॥ ९९ ॥&lt;br&gt;&#xA;ततोपि पुण्यदं नृणां तीर्थं चित्ररथेश्वरम् ॥&lt;br&gt;&#xA;यत्र स्नात्वा च दत्त्वा च चित्रगुप्तं न पश्यति ॥4.2.83.१००॥&lt;br&gt;&#xA;धर्मतीर्थं ततः पुण्यं धर्मेश पुरतः स्थितम् ॥&lt;br&gt;&#xA;तत्र श्राद्धदिकं कृत्वा पितॄणामनृणो भवेत् ॥१॥&lt;br&gt;&#xA;विशालतीर्थं विमलं विशालफलदं ततः ॥&lt;br&gt;&#xA;तत्र स्नात्वा विशालाक्षी दृष्ट्वा गर्भेन जायते ॥ २ ॥&lt;br&gt;&#xA;जरासन्धेश तीर्थं च जरासन्धेशसन्निधौ ॥&lt;br&gt;&#xA;संसारज्वरपीडाभिस्तत्र स्नातो न मुह्यति ॥ ३ ॥&lt;br&gt;&#xA;ततोऽपि ललितातीर्थं महासौभाग्यवर्धनम् ॥&lt;br&gt;&#xA;स्नात्वार्चयित्वा ललितां न दरिद्रो न दुःखभाक् ॥ ४ ॥&lt;br&gt;&#xA;ततो गौतमतीर्थं च सर्वपापविशोधनम् ॥&lt;br&gt;&#xA;स्नात्वा पिण्डान्विनिर्वाप्य यत्र शोचति न क्वचित् ॥ ५ ॥&lt;br&gt;&#xA;गङ्गाकेशवतीर्थं च तीर्थं चागस्त्य सञ्ज्ञकम् ॥&lt;br&gt;&#xA;ततस्तु योगिनीतीर्थं त्रिसन्ध्याख्यं ततः परम् ॥ ६ ॥&lt;br&gt;&#xA;ततस्तु नार्मदं तीर्थं तत आरुन्धतेयकम् ॥&lt;br&gt;&#xA;वासिष्ठं च ततस्तीर्थं मार्कण्ण्डेयमनुत्तमम् ॥ ७ ॥&lt;br&gt;&#xA;ज्ञेयान्येतानि तीर्थानि पुण्यदान्युत्तरोत्तरम ॥&lt;br&gt;&#xA;खुरकर्तरि सञ्ज्ञं च ततस्तीर्थमनुत्तमम् ॥ ८ ॥&lt;br&gt;&#xA;तत्र श्राद्धादिकरणान्नरोमुच्येत किल्बिषैः ॥&lt;br&gt;&#xA;ततो भगीरथं तीर्थं राजर्षेरतिपुण्यदम्॥ ९ ॥&lt;br&gt;&#xA;तत्राल्पमपि यच्छेद्यत्कल्पान्तेप्यक्षयं हि तत् ॥&lt;br&gt;&#xA;एतेभ्योपि हि तीर्थेभ्यो लिङ्गकोटित्रयादपि ॥4.2.83.११० ॥&lt;br&gt;&#xA;वीरवीरेश्वरं लिङ्गं महाश्रेष्ठं भविष्यति ॥&lt;br&gt;&#xA;वीरतीर्थे नरः स्नात्वा वीरेशं परिपूज्य च ॥ ११ ॥&lt;br&gt;&#xA;तीर्थेष्वेतेषु सर्वेषु स्नातो भवति नान्यथा ॥&lt;br&gt;&#xA;यस्तु वीरेश्वरं लिङ्गं नक्तमभ्यर्चयिप्यति ॥&lt;br&gt;&#xA;तेन त्रिकोटिसङ्ख्यानि लिङ्गानीहार्चितानि वै ॥ १२ ॥&lt;br&gt;&#xA;यस्तु कामयते लक्ष्मीं मुक्तिदां भुक्तिदामपि ॥&lt;br&gt;&#xA;तेन वीरेश्वरं लिङ्गं संसेव्यमतियत्नतः ॥ १३ ॥&lt;br&gt;&#xA;विधायैकं जागरणं नरो वीरेशमर्चयन् ॥&lt;br&gt;&#xA;भूतायां नैव गृह्णाति शरीरं पाञ्चभौतिकम् ॥ १४ ॥&lt;br&gt;&#xA;इदं लिङ्गं सदाभ्यर्च्यं सिद्धैः संसिद्धिकामुकैः ॥&lt;br&gt;&#xA;ऐहिकामुष्मिकान्यस्मात्सर्वान्कामान्समर्थयेत् ॥ १५ ॥&lt;br&gt;&#xA;पञ्चामृतेन स्नपनं यः करिष्यति मानवः ॥&lt;br&gt;&#xA;पलेपले फलं तस्य वीरेशे घटकोटिजम् ॥ १६ ॥&lt;br&gt;&#xA;यदन्यत्र फलं लिङ्गे कोटिपुष्प प्रदानतः ॥&lt;br&gt;&#xA;तदेकेनैव पुष्पेण वीरेशे नात्र संशयः ॥ १७ ॥&lt;br&gt;&#xA;एकामप्याहुतिं दत्त्वा वीरेश्वरसमीपतः ॥&lt;br&gt;&#xA;कोटिहोमफलं सम्यङ्नात्र कार्या विचारणा ॥ १८ ॥&lt;br&gt;&#xA;सिक्थेसिक्थे च नैवैद्यै कोटिसिक्थफलं भवेत् ॥&lt;br&gt;&#xA;अत्यल्पमपि वीरेशे कृतमक्षयतां व्रजेत् ॥ १९ ॥&lt;br&gt;&#xA;अप्येकं यो महारुद्रं जपेद्वीरेश सन्निधौ ॥&lt;br&gt;&#xA;जापयेद्वा भवेत्तस्य कोटिरुद्रफलं ध्रुवम् ॥ 4.2.83.१२० ॥&lt;br&gt;&#xA;व्रतोत्सर्गादि वीरेशे यत्कृतं व्रतिभिर्नृभिः ॥&lt;br&gt;&#xA;तत्कोटिगुणसङ्ख्याकं भवत्येव न संशयः ॥ २१ ॥&lt;br&gt;&#xA;कृता अष्टौ नमस्कारा येन वीरेश्वराग्रतः ॥&lt;br&gt;&#xA;अष्टकोटि नमस्कारफलं तस्य न संशयः ॥ २२ ॥&lt;br&gt;&#xA;सर्वासां सम्पदां स्थानमिदं लिङ्गं भविष्यति ॥&lt;br&gt;&#xA;वीरश्वेरं न सन्देहो वीर मे वरदानतः ॥ २३ ॥&lt;br&gt;&#xA;ज्ञानमुत्पत्स्यते पुंसां तारकाख्यं ममाज्ञया ॥&lt;br&gt;&#xA;जीवतामेव तत्सेव्यमेतल्लिङ्गं शुभार्थिभिः ॥ २४ ॥&lt;br&gt;&#xA;एतच्छ्रुत्वा पुनः प्राह वीरो मित्रजितः सुतः ॥&lt;br&gt;&#xA;प्रणम्य देवदेवेशं परिपूर्णमनोरथः ॥ २५ ॥&lt;br&gt;&#xA;तीर्थान्येतानि देवेश यान्युक्तानि ममाग्रतः ॥&lt;br&gt;&#xA;कृपया पुनरप्येव तदन्यानि वद प्रभो ॥ २६ ॥&lt;br&gt;&#xA;आदिकेशवमारभ्य तत्तीर्थाच्च भगीरथात् ॥&lt;br&gt;&#xA;येषां श्रवणमात्रेण निष्पापो जायते नरः ॥ २७ ॥&lt;br&gt;&#xA;इति श्रुत्वा महेशानो महीप तनयोदितम् ॥&lt;br&gt;&#xA;पुनस्तीर्थानि गङ्गायां वक्तुं समुपचक्रमे ॥ १२८ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्डे उत्तरार्धे वीरेश्वराविर्भावोनाम त्र्यशीतितमोऽध्यायः ॥ ८३ ॥&lt;/p&gt;</description>
    </item>
    <item>
      <title>०८४ वीरेश्वराख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/084_vIreshvarAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/084_vIreshvarAkhyAnam/</guid>
      <description>&lt;p&gt;॥ स्कन्द उवाच ॥&lt;br&gt;&#xA;आकर्णय क्षोणिसुर यथा स्थाणुरचीकरत् ॥&lt;br&gt;&#xA;गङ्गावरणयोः पुण्यात्सम्भेदात्तीर्थभूमिकाम्॥ १ ॥&lt;br&gt;&#xA;सङ्गमे तत्र निष्णातः सङ्गमेशं समर्च्य च ॥&lt;br&gt;&#xA;नरो न जातु जननी गर्भसङ्गमवाप्नुयात् ॥ २ ॥&lt;br&gt;&#xA;तत्र पादोदकं तीर्थं यत्र देवेन शार्ङ्गिणा ॥&lt;br&gt;&#xA;आदौ पादौ क्षलितौ तु मन्दराच्चागतेन यत् ॥ ३ ॥&lt;br&gt;&#xA;विप्णुपादोदके तीर्थे वारिकार्यं करोति यः ॥&lt;br&gt;&#xA;व्यतीपातेन नियतं भूयः सांसारिकी गतिः ॥४॥&lt;br&gt;&#xA;कृतपादोदक स्नानः कृतकेशवपूजनः ॥&lt;br&gt;&#xA;वीतसंसारवसतिः काश्यामासीन्नरोत्तमः ॥ ५ ॥&lt;br&gt;&#xA;काश्यां सा भूमिरुद्दिष्टा श्वेतद्वीप इति द्विजैः ॥&lt;br&gt;&#xA;तत्र पुण्यार्जनं कृत्वा श्वेतद्वीपाधिपो भवेत् ॥ ६ ॥&lt;br&gt;&#xA;ततः पादोदकात्तीर्थात्तीर्थं क्षीराब्धिसञ्ज्ञकम् ॥&lt;br&gt;&#xA;तत्रार्जित महापुण्यो वसेत्क्षीराब्धिरोधसि ॥ ७ ॥&lt;br&gt;&#xA;क्षीरोदाद्दक्षिणेभागे तीर्थं शङ्खाख्यनुत्तमम् ॥&lt;br&gt;&#xA;तत्र स्नातो भवेन्नूनं नाशङ्खादिनिधेः पतिः ॥ ८ ॥&lt;br&gt;&#xA;अर्वाक्च शङ्खतीर्थाद्वै चक्रतीर्थमनुत्तमम् ॥&lt;br&gt;&#xA;संसारचक्रे न पतेत्तत्तीर्थजलमज्जनात् ॥ ९॥&lt;br&gt;&#xA;गदातीर्थं तदग्रे तु संसारगदनाशनम् ॥&lt;br&gt;&#xA;तत्र श्राद्धादिकरणात्पश्येद्देवं गदाधरम् ॥ 4.2.84.१० ॥&lt;br&gt;&#xA;पद्माकृत्पद्मतीर्थं च तदग्रे पितृतृप्तिकृत् ॥&lt;br&gt;&#xA;तत्र स्नानादिकरणात्प्राप्नुयादघसङ्क्षयम् ॥ ११ ॥&lt;br&gt;&#xA;ततस्तीर्थं महालक्ष्म्या महापुण्यफलप्रदम् ॥&lt;br&gt;&#xA;तत्राभ्यर्च्य महालक्ष्मीं निर्वाणकमलां लभेत् ॥ १२ ॥&lt;br&gt;&#xA;ततो गारुत्मतं तीर्थं संसारगरनाशनम् ॥&lt;br&gt;&#xA;कृतोदकक्रियस्तत्र वैकुण्ठे वसतिं लभेत् ॥ १३ ॥&lt;br&gt;&#xA;ततो नारदतीर्थं च ब्रह्मविद्यैककारणम् ॥&lt;br&gt;&#xA;तत्र स्नानेन मुक्तः स्याद्दृष्ट्वा नारदकेशवम् ॥ १९। ॥&lt;br&gt;&#xA;प्रह्लादतीर्थं तद्याम्ये महाभक्तिफलप्रदम् ॥&lt;br&gt;&#xA;तत्र वै स्नानमात्रेण विष्णोः प्रियतरो भवेत् ॥ १५ ॥&lt;br&gt;&#xA;अम्बरीषं ततस्तीर्थं महापातकनाशनम् ॥&lt;br&gt;&#xA;तत्र वै शुभकर्माणो जना नो गर्भभाजनम् ॥ ॥ १६ ॥&lt;br&gt;&#xA;आदित्यकेशवं नाम तदग्रे तीर्थमुत्तमम् ॥&lt;br&gt;&#xA;कृताभिषेकस्तत्रापि लभेत्स्वर्गाभिषेचनम् ॥ १७ ॥&lt;br&gt;&#xA;दत्तात्रेयस्य तत्रास्ति तीर्थं त्रैलोक्यपावनम् ॥&lt;br&gt;&#xA;योगसिद्धिं लभे तत्र स्नानमात्रेण भावतः ॥ १८ ॥&lt;br&gt;&#xA;तदग्रे भार्गवं तीर्थं महाज्ञानसमर्पकम् ॥&lt;br&gt;&#xA;तत्र स्नानविधानेन भवेद्भार्गव लोकभाक् ॥ १९ ॥&lt;br&gt;&#xA;ततो वामनतीर्थं च विष्णुसान्निध्यहेतुकम् ॥&lt;br&gt;&#xA;तत्र श्राद्धविधानेन मुच्यते पितृजादृणात् ॥ 4.2.84.२० ॥&lt;br&gt;&#xA;नरनारायणाख्यं हि ततस्तीर्थं शुभप्रदम् ॥&lt;br&gt;&#xA;तत्तीर्थमज्जनात्पुंसां गर्भवासः सुदुर्लभः ॥ २१ ॥&lt;br&gt;&#xA;यज्ञवाराहतीर्थं च ततो दक्षिणतः शुभम् ॥&lt;br&gt;&#xA;यत्र स्नातस्य वै पुंसां राजसूयफलं ध्रुवम्॥ २२ ॥&lt;br&gt;&#xA;विदारनारसिंहाख्यं तीर्थं तत्रास्ति पावनम् ॥&lt;br&gt;&#xA;यत्रैकस्नानतो नश्येदघ जन्मशतार्जितम् ॥ २३ ॥&lt;br&gt;&#xA;गोपीगोविन्दतीर्थं च ततो वैष्णवलोकदम् ॥&lt;br&gt;&#xA;यस्मिन्स्नातो नरो विद्वान्न विन्द्याद्गर्भवेदनम् ॥ २४ ॥&lt;br&gt;&#xA;लक्ष्मीनृसिंहतीर्थं च गोपीगोविन्द दक्षिणे ॥&lt;br&gt;&#xA;निर्वाणलक्ष्म्या यत्रत्यो व्रियते तु नरोत्तमः ॥ २५ ॥&lt;br&gt;&#xA;तद्दक्षिणायां काष्ठायां शेषतीर्थमनुत्तमम्॥&lt;br&gt;&#xA;महापापौघ शेषोपि न तिष्ठेद्यन्निमज्जनात् ॥ ॥ २६ ॥&lt;br&gt;&#xA;शङ्खमाधवतीर्थं च तद्याम्यां दिशि चोत्तमम् ॥&lt;br&gt;&#xA;तत्तीर्थसेवनान्नृणां कुतः पापभयं महत् ॥ २७ ॥&lt;br&gt;&#xA;ततोपि पावनतरं तीर्थं तत्क्षणसिद्धिदम् ॥&lt;br&gt;&#xA;नीलग्रीवाख्यमतुलं तत्स्नायी सर्वदा शुचिः ॥ २८ ॥&lt;br&gt;&#xA;तत्रोद्दालकतीर्थं च सर्वाघौघ विनाशनम् ॥&lt;br&gt;&#xA;ददाति महतीमृद्धिं स्नानमात्रेण तन्नृणाम् ॥ २९ ॥&lt;br&gt;&#xA;ततः साङ्ख्याख्य तीर्थं च साङ्ख्येश्वर समीपतः ॥&lt;br&gt;&#xA;तत्तीर्थसेवनात्पुंसां साङ्ख्ययोगः प्रसीदति ॥ 4.2.84.३० ॥&lt;br&gt;&#xA;स्वर्लोकाद्यत्र संलीनः स्वयं देव उमापतिः ॥&lt;br&gt;&#xA;अतः स्वर्लीनतीर्थं च स्वर्लीनेश्वर सन्निधौ ॥ ३१ ॥&lt;br&gt;&#xA;तत्र स्नानेन दानेन श्रद्धया द्विजभोजनैः ॥&lt;br&gt;&#xA;जपहोमार्चनैः पुंसामक्षयं सर्वमेव हि ॥ ३२ ॥&lt;br&gt;&#xA;महिषासुरतीर्थं च तत्समीपेति पावनम् ॥&lt;br&gt;&#xA;यत्र तप्त्वा स दैत्येन्द्रो विजिग्ये सकलान्सुरान् ॥ ३३ ॥&lt;br&gt;&#xA;तत्तीर्थसेवकोद्यापि नारिभिः परिभूयते ॥&lt;br&gt;&#xA;न पातकैर्महद्भिश्च प्रार्थितं च फलं लभेत् ॥ ३४ ॥&lt;br&gt;&#xA;बाणतीर्थं च तस्यारात्तत्सहस्रभुजप्रदम् ॥&lt;br&gt;&#xA;तत्र स्नातो नरो भक्तिं प्राप्नुयाच्छाम्भवीं स्थिराम् ॥ ३५ ॥&lt;br&gt;&#xA;गोप्रतारेश्वरं नाम तदग्रे तीर्थमुत्तमम् ॥&lt;br&gt;&#xA;अपुत्रोपि तरेद्यत्र स्नातो वैतरणीं सुखम् ॥ ३६ ॥&lt;br&gt;&#xA;तीर्थं हिरण्यगर्भाख्यं तद्याम्ये सर्वपापहृत्॥&lt;br&gt;&#xA;तत्र स्नातो हिरण्येन मुच्यते न कदाचन ॥३७॥&lt;br&gt;&#xA;ततः प्रणवतीर्थं च सर्वतीर्थोत्तमोत्तमम् ॥&lt;br&gt;&#xA;जीवन्मुक्तो भवेत्तत्र स्नानमात्रेण मानवः ॥ ३८ ॥&lt;br&gt;&#xA;ततः पिशङ्गिला तीर्थं दर्शनादपि पापहृत् ॥&lt;br&gt;&#xA;मुने ममाधिष्ठानं वै तदगस्तेऽति सिद्धिदम् ॥ ३९ ॥&lt;br&gt;&#xA;स्नात्वा पिशङ्गिला तीर्थे दत्त्वा दानं च किञ्चन ॥&lt;br&gt;&#xA;किं शोचति कृतात्पापादन्यत्रापि मृतो यदि ॥ 4.2.84.४० ॥&lt;br&gt;&#xA;यो वै पिशङ्गिला तीर्थे स्नात्वा मामर्चयिष्यति ॥&lt;br&gt;&#xA;भविष्यति स मे मित्त्रं मित्रतेजः समप्रभम् ॥ ४१ ॥&lt;br&gt;&#xA;ततस्त्रैविष्टपीदृष्टि निर्मलीकृत पुष्कलम्॥&lt;br&gt;&#xA;तीर्थं पिलिपिलाख्यं वै मनोमलविनाशनम् ॥ ४२ ॥ ॥&lt;br&gt;&#xA;तत्र श्राद्धादिकरणाद्दीनानाथ प्रतर्पणात् ॥&lt;br&gt;&#xA;महतीं श्रियमाप्नोति मानवोतीव निश्चलाम् ॥ ४३ ॥&lt;br&gt;&#xA;ततो नागेश्वरं तीर्थं महाघपरिशोधनम् ॥&lt;br&gt;&#xA;तत्तीर्थमज्जनादेव भवेत्सर्वाघसङ्क्षयः ॥ ४४ ॥&lt;br&gt;&#xA;तद्दक्षिणे महापुण्यं कर्णादित्याख्यमुत्तमम् ॥&lt;br&gt;&#xA;तीर्थं यत्राप्लुतो मर्त्यो भास्करीं श्रियमावहेत् ॥ ४५ ॥&lt;br&gt;&#xA;ततो भैरवतीर्थं च महाघौघक्षयप्रदम् ॥&lt;br&gt;&#xA;चतुरर्थोदयकरं सर्वविघ्ननिवारणम् ॥ ४६ ॥&lt;br&gt;&#xA;भौमाष्टम्यां तत्र नरः स्नात्वा सन्तर्पयेत्पितॄन् ॥&lt;br&gt;&#xA;दृष्ट्वा च भैरवं कालं कलिं कालं च सञ्जयेत् ॥ ४७ ॥&lt;br&gt;&#xA;तीर्थं खर्वनृसिंहाख्यं तीर्थाद्भरवतः पुरः ॥&lt;br&gt;&#xA;तत्र स्नातस्य वै पुंसः कुतोघजनितं भयम् ॥ ४८ ॥&lt;br&gt;&#xA;मृकण्डस्य मुनेस्तीर्थं तद्याम्यामतिनिर्मलम ॥&lt;br&gt;&#xA;तत्र स्नानेन मर्त्यानां नापायमरणं क्वचित् ॥ ४९ ॥&lt;br&gt;&#xA;ततः पञ्चनदाख्यं वै सर्वतीर्थनिषेवितम् ॥&lt;br&gt;&#xA;तीर्थं यत्र नरः स्नात्वा न संसारी पुनर्भवेत् ॥ 4.2.84.५० ॥&lt;br&gt;&#xA;ब्रह्माण्डोदरवर्तीनि यानि तीर्थानि सर्वतः ॥&lt;br&gt;&#xA;ऊर्जे यत्र समायान्ति स्वाघौघ परिनुत्तये ॥ ५१ ॥&lt;br&gt;&#xA;सर्वदा यत्र सर्वाणि दशम्यादिदिनत्रयम् ॥&lt;br&gt;&#xA;तिष्ठन्ति तीर्थवर्याणि निजनैर्मल्यहेतवे ॥ ॥ ५२ ॥&lt;br&gt;&#xA;भूरिशः सर्वतीर्थानि मध्य काशि पदेपदे ॥&lt;br&gt;&#xA;परं पाञ्चनदः कैश्चिन्महिमानापि कुत्रचित् ॥ ५३ ॥&lt;br&gt;&#xA;अप्येकं कार्तिकस्याहस्तत्र वै सफलीकृतम् ॥&lt;br&gt;&#xA;जपहोमार्चनादानैः कृतकृत्यास्त एव हि ॥ ५४ ॥&lt;br&gt;&#xA;सर्वाण्यपि च तीर्थानि युगपत्तुलितान्यपि ॥&lt;br&gt;&#xA;नाधिजन्मुः पञ्चनद्याः कलाया अपि तुल्यताम् ॥ ५५ ॥&lt;br&gt;&#xA;स्नात्वा पाञ्चनदे तीर्थे दृष्ट्वा वै बिन्दुमाधवम् ॥&lt;br&gt;&#xA;न जातु जायते धीमाञ्जननी जठराजिरे ॥ ५६ ॥&lt;br&gt;&#xA;ततो ज्ञानहदं तीर्थं जडानामपि जाड्यहृत् ॥&lt;br&gt;&#xA;तत्र स्नातो नरो जातु ज्ञानभ्रंशं न चाप्नुयात् ॥ ५७ ॥&lt;br&gt;&#xA;तत्र ज्ञानह्रदे स्नात्वा दृष्ट्वा ज्ञानेश्वरं नरः ॥&lt;br&gt;&#xA;ज्ञानं तदधिगच्छेद्वै येन नो बाध्यते पुनः ॥ ५८ ॥&lt;br&gt;&#xA;ततोस्ति मङ्गलं तीर्थं सर्वामङ्गलनाशनम् ॥&lt;br&gt;&#xA;तत्रावगाहनं कृत्वा भवेन्मङ्गलभाजनम् ॥ ५९ ॥&lt;br&gt;&#xA;अमङ्गलानि नश्येयुर्भवेयुर्मङ्गलानि च ॥&lt;br&gt;&#xA;स्नातुर्वै मङ्गले तीर्थे नमस्कर्तुश्च मङ्गलम् ॥ ॥ 4.2.84.६० ॥&lt;br&gt;&#xA;मयूखमालिनस्तीर्थं तदग्रे मलनाशनम् ॥&lt;br&gt;&#xA;तत्राप्लुतो गभस्तीशं विलोक्य विमलो भवेत् ॥ ६१ ॥&lt;br&gt;&#xA;मखतीर्थं तु तत्रैव मखैश्वर समीपतः ॥&lt;br&gt;&#xA;मखजं पुण्यमाप्नोति तत्र स्नातो नरोत्तमः ॥ ६२ ॥&lt;br&gt;&#xA;तत्पार्श्वे बिन्दुतीर्थं च परमज्ञानकारणम् ॥&lt;br&gt;&#xA;तत्र श्राद्धादिकं कृत्वा लभेत्सुकृतमुत्तमम् ॥ ६३ ॥&lt;br&gt;&#xA;पिप्पलादस्य च मुनेस्तीर्थं तद्याम्यदिक्स्थितम् ॥&lt;br&gt;&#xA;स्नात्वा शनेर्दिने तत्र दृष्ट्वावै पिप्पलेश्वरम् ॥ ६४ ॥&lt;br&gt;&#xA;पिप्पलं तत्र सेवित्वा अश्वत्थ इति मन्त्रतः ॥&lt;br&gt;&#xA;शनिपीडां न लभते दुःस्वप्नं चापि नाशयेत् ॥ ६५ ॥&lt;br&gt;&#xA;ततस्ताम्रवराहाख्यं तीर्थं चैवातिपावनम् ॥&lt;br&gt;&#xA;यत्र स्नानेन दानेन न मज्जेदघसागरे ॥ ६६ ॥&lt;br&gt;&#xA;तदग्रे कालगङ्गा च कलिकल्मषनाशिनी ॥&lt;br&gt;&#xA;तस्यां स्नात्वा नरो धीमांस्तत्क्षणान्निरघो भवेत् ॥६७॥&lt;br&gt;&#xA;इन्द्रद्युम्नं महातीर्थमिन्द्रद्युम्नेश्वराग्रतः ॥&lt;br&gt;&#xA;तोयकृत्यं तत्र कृत्वा लोकमैन्द्रमवाप्नुयात॥ ६८॥&lt;br&gt;&#xA;ततस्तु रामतीर्थं च वीररामेश्वराग्रतः॥&lt;br&gt;&#xA;तत्तीर्थस्नानमात्रेण वैष्णवं लोकमाप्नुयात् ॥ ६९ ॥&lt;br&gt;&#xA;तत ऐक्ष्वाकवं तीर्थं सर्वाघौघविनाशनम् ॥&lt;br&gt;&#xA;तत्र स्नानेन पूतात्मा जायते मनुजोत्तमः ॥ 4.2.84.७० ॥&lt;br&gt;&#xA;मरुत्ततीर्थं तत्प्रान्ते मरुत्तेश्वरसन्निधो ॥&lt;br&gt;&#xA;तत्र स्नात्वा तमर्च्येशं महदैश्वर्यमाप्नुयात् ॥ ७१ ॥&lt;br&gt;&#xA;मैत्रावरुणतीर्थं च ततः पातकनाशनम् ॥&lt;br&gt;&#xA;तत्र पिण्डप्रदानेन पितॄणां भवति प्रियः ॥ ७२ ॥&lt;br&gt;&#xA;ततोग्नितीर्थविमलमग्नीश पुरतो महत् ॥&lt;br&gt;&#xA;अग्निलोकमवाप्नोति तत्तीर्थपरिमज्जनात् ॥ ७३ ॥&lt;br&gt;&#xA;अङ्गारतीर्थं तत्रैव अङ्गारेश्वरसन्निधौ ॥&lt;br&gt;&#xA;तत्राङ्गार चतुर्थ्यां नु स्नात्वा निष्पापतामियात् ॥ ७४ ॥&lt;br&gt;&#xA;ततो वै कलितीर्थं च कलशेश्वरसन्निधौ ॥&lt;br&gt;&#xA;स्नात्वा तल्लिङ्गमभ्यर्च्य कलिकालान्न बिभ्यति ॥७५॥&lt;br&gt;&#xA;चन्द्रतीर्थं च तत्रैव चन्द्रेश्वरसमीपतः ॥&lt;br&gt;&#xA;तत्र स्नात्वार्च्य चन्द्रेशं चन्द्रलोकमवाप्नुयात् ॥ ७६ ॥&lt;br&gt;&#xA;तदग्रे वीरतीर्थं च वीरेश्वर समीपतः ॥&lt;br&gt;&#xA;यदुक्तं प्राक्तवपुरस्तीर्थानामुत्तमं परम् ॥ ७७ ॥&lt;br&gt;&#xA;विघ्नेशतीर्थं च ततः सर्वविघ्नविघातकृत् ॥&lt;br&gt;&#xA;जातुचित्तत्र संस्नातो न विघ्नैरभिभूयते ॥ ७८ ॥&lt;br&gt;&#xA;हरिश्चन्द्रस्य राजर्षस्ततस्तीर्थमनुत्तमम् ॥&lt;br&gt;&#xA;यत्र स्नातो नरो जातु न सत्याच्चयवते कचित् ॥ ७९ ॥&lt;br&gt;&#xA;हरिश्चन्द्रस्य तीर्थे तु यच्छ्रेयः समुपार्जितम् ॥&lt;br&gt;&#xA;तदक्षयफलं वीर इह लोके परत्र च ॥ 4.2.84.८० ॥&lt;br&gt;&#xA;ततः पर्वततीर्थं च पर्वतेश समीपतः ॥&lt;br&gt;&#xA;सर्वपर्वफलं तस्य स्नात्वा पर्वण्यपर्वणि ॥८१॥&lt;br&gt;&#xA;कम्बलाश्वतरं तीर्थं तत्र सर्वविषापहम् ॥&lt;br&gt;&#xA;तत्र स्नातो भवेन्मर्त्यो गीतविद्याविशारदः ॥ ८२ ॥&lt;br&gt;&#xA;ततः सारस्वतं तीर्थं सर्वविद्योपपादकम् ॥&lt;br&gt;&#xA;तिष्ठेयुः पितरस्तत्र सह देवर्षिमानवैः ॥ ८३ ॥&lt;br&gt;&#xA;उमातीर्थं तु तत्रैव सर्वशक्तिसमन्वितम् ॥&lt;br&gt;&#xA;औमेयलोकप्राप्त्यै स्यात्स्नानमात्रेण निश्चितम् ॥ ८४ ॥&lt;br&gt;&#xA;ततस्त्रिलोकी विख्यातं त्रिलोक्युद्धरणक्षमम् ॥&lt;br&gt;&#xA;तीर्थं श्रेष्ठतरं वीर यदाख्या मणिकर्णिका ॥ ८५ ॥&lt;br&gt;&#xA;चक्रपुष्करिणीतीर्थं तदादौ विष्णुना कृतम् ॥&lt;br&gt;&#xA;तदाख्या कर्णनादेव सर्वैः पापैः प्रमुच्यते ॥ ८६ ॥&lt;br&gt;&#xA;स्वर्गौकसस्त्रिसन्ध्यं वै जपन्ति मणिकर्णिकाम् ॥&lt;br&gt;&#xA;यन्नामग्रहणं पुंसां श्रेयसं परमाय हि ॥ ८७ ॥&lt;br&gt;&#xA;यैः श्रुता यैः स्मृता वीर यैर्दृष्टा मणिकर्णिका ॥&lt;br&gt;&#xA;त एव कृतिनो लोके कृतकृत्यास्त एव हि ॥ ८८ ॥&lt;br&gt;&#xA;त्रिलोके ये जपन्तीह मानवा मणिकर्णिकाम् ॥&lt;br&gt;&#xA;जपामि तानहं वीर त्रिकालं पुण्यकर्मणः ॥ ८९ ॥&lt;br&gt;&#xA;इष्टं तेन महायज्ञैः सहस्रशतदक्षिणैः ॥&lt;br&gt;&#xA;पञ्चाक्षरी महाविद्या येनोक्ता मणिकर्णिका ॥ 4.2.84.९० ॥&lt;br&gt;&#xA;महादानानि दत्तानि तेन वै पुण्यकर्मणा ॥&lt;br&gt;&#xA;येनाहमर्चितो वीर सम्प्राप्य मणिकर्णिकाम् ॥ ९१ ॥&lt;br&gt;&#xA;मणिकर्ण्यम्बुभिर्येन तर्पिताः प्रपितामहाः ॥&lt;br&gt;&#xA;तेन श्राद्धानि दत्तानि गयायां मधुपायसैः ॥ ९२ ॥&lt;br&gt;&#xA;मणिकर्णीजलं येन सम्पीतं शुद्धबुद्धिना ॥&lt;br&gt;&#xA;किं तस्य सोमपानैस्तैः पुनरावृत्तिलक्षणैः ॥ ९३ ॥&lt;br&gt;&#xA;ते स्नाताः सर्वतीर्थेषु महापर्वसुभूरिशः ॥&lt;br&gt;&#xA;तथा च सर्वावभृथैर्यैः स्नाता मणिकर्णिका ॥ ॥ ९४ ॥&lt;br&gt;&#xA;तैः सुराः पूजिताः सर्वे ब्रह्मविष्णुमुखा मखैः ॥&lt;br&gt;&#xA;यैः स्वर्णकुसुमैरत्नैरर्चिता मणिकर्णिका ॥९५॥&lt;br&gt;&#xA;अहं तेनोमया सार्धं दीक्षां सम्प्राप्य शाम्भवीम् ॥&lt;br&gt;&#xA;अर्चितः प्रत्यहं येन पूजिता णिकर्णिका ॥ ९६ ॥&lt;br&gt;&#xA;तपांसि तेन तप्तानि शीर्णपर्णादिना चिरम् ॥&lt;br&gt;&#xA;सेविता श्रद्धया येन श्रीमती मणिकर्णिका ॥ ९७ ॥&lt;br&gt;&#xA;दत्त्वा दानानि भूरीणि मखानिष्ट्वा तु भूरिशः ॥&lt;br&gt;&#xA;चिरं तप्त्वाप्यरण्येषु स्वर्गैश्वर्यान्महीं पुनः ॥ ९८ ॥&lt;br&gt;&#xA;विपुलेत्र महीपृष्ठे पञ्चक्रोश्यां मनोहरा ॥&lt;br&gt;&#xA;संश्रिता मणिकर्णीयैस्ते याताश्चानिवर्तकाः ॥ ९९ ॥&lt;br&gt;&#xA;दानानां च व्रतानां च क्रतूनां तपसामपि ॥&lt;br&gt;&#xA;इदमेव फलं मन्ये यदाप्या मणिकर्णिका ॥ 4.2.84.१०० ॥&lt;br&gt;&#xA;मोक्षलक्ष्मीरियं साक्षाच्छ्रीमती मणिकर्णिका ॥&lt;br&gt;&#xA;प्रायोस्या महिमानं वै नवेद्म्यहमपि स्फुटम् ॥ १ ॥&lt;br&gt;&#xA;अवाच्यां मणिकर्ण्याश्च तीर्थं पाशुपतं परम् ॥&lt;br&gt;&#xA;तीर्थं तु रुद्रवासाख्यं विश्वतीर्थमतः परम् ॥ २ ॥&lt;br&gt;&#xA;मुक्तितीर्थं ततो रम्यमविमुक्तमथोत्तमम् ॥&lt;br&gt;&#xA;तीर्थं च तारकं स्कान्दं ढुण्ढेस्तीर्थं ततोपि च ॥ ३ ॥&lt;br&gt;&#xA;भवानेयमथैशानं ज्ञानतीर्थमथोत्तमम् ॥&lt;br&gt;&#xA;नन्दितीर्थं विष्णुतीर्थं तीर्थं पैतामहं ततः ॥ ४ ॥&lt;br&gt;&#xA;नाभितीर्थमिदं चैव ब्रह्मनालमतः परम् ॥&lt;br&gt;&#xA;ततो भागीरथं तीर्थं यत्तवाग्रे पुराकथि ॥५॥&lt;br&gt;&#xA;तीर्थात्युत्तरवाहिन्यां स्वर्धुन्यां काशिसन्निधौ ॥&lt;br&gt;&#xA;सन्त्यनेकानि पुण्यानि मयोक्तान्यल्पशः पुनः ॥ ६ ॥&lt;br&gt;&#xA;तत्रापि नितरां श्रेष्ठा पञ्चतीर्थी(?) नृपाङ्गज ॥&lt;br&gt;&#xA;यस्यां स्तात्वा नरो भूयो गर्भवासं न संस्मरेत् ॥ ७ ॥&lt;br&gt;&#xA;प्रथमं चासिसम्भेदं तीर्थानां प्रवरं परम्॥&lt;br&gt;&#xA;ततो दशाश्वमेधाख्यं सर्वतीर्थनिषेवितम् ॥ ८ ॥&lt;br&gt;&#xA;ततः पादोदकं तीर्थमादिकेशवसन्निधौ ॥&lt;br&gt;&#xA;ततः पञ्चनदं पुण्यं स्नानमात्रादघौघहृत् ॥ ९ ॥&lt;br&gt;&#xA;एतेषामपि तीर्थानां चतुर्णामपि सत्तम ॥&lt;br&gt;&#xA;पञ्चमं मणिकर्ण्याख्यं मनावेयवशुद्धिदम् ॥4.2.84.११०॥&lt;br&gt;&#xA;अहं स्नाम्यत्र सततमुमया सह पर्वसु ॥&lt;br&gt;&#xA;ब्रह्मणा विष्णुना सार्धं सहेन्द्रादिसुरर्षिभिः ॥ ११ ॥&lt;br&gt;&#xA;अतएवात्र गीयेत गाथेयं श्रुतिसम्मता॥&lt;br&gt;&#xA;नागलोककृतावासैः स्वर्गौकोभिश्च सन्ततम् ॥ १२ ॥&lt;br&gt;&#xA;सत्यं सत्यं पुनः सत्यं सत्यपूर्वमिदं वचः ॥&lt;br&gt;&#xA;मणिकर्णी समं तीर्थं नास्ति ब्रह्माण्डगोलके ॥ १३ ॥&lt;br&gt;&#xA;पञ्चतीर्थ्यां नरः स्नात्वा न देहं पाञ्चभौतिकम् ॥&lt;br&gt;&#xA;गृह्णाति जातुचित्काश्यां पञ्चास्योवाथ जायते ॥ १४ ॥&lt;br&gt;&#xA;इति दत्त्वा वरान्देवो वीरस्यान्तर्दधे हरः ॥&lt;br&gt;&#xA;स च वीरोपि वीरेशं प्रार्च्य प्राप्तः समीहितम् ॥ १५ ॥&lt;br&gt;&#xA;॥ स्कन्द उवाच॥ ॥&lt;br&gt;&#xA;तीर्थाध्यायमिमं पुण्यमगस्ते यो निशामयेत् ॥&lt;br&gt;&#xA;तस्याघसङ्क्षयं यायादपि जन्मशतार्जितम् ॥ १६ ॥&lt;br&gt;&#xA;इति वीरेश्वराख्यानं तीर्थाख्यानप्रसङ्गतः ॥&lt;br&gt;&#xA;कथितं ते पुरागस्ते कामेशं कथयाम्यतः ॥११७॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे वीरेश्वराख्यानं नाम चतुरशीतितमोऽध्यायः ॥ ८४ ॥ ॥॥। ॥&lt;/p&gt;</description>
    </item>
    <item>
      <title>०८५ वरप्रदानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/085_varapradAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/085_varapradAnam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;जगज्जनन्याः पार्वत्याः पुरोगस्ते पुरारिणा ॥&lt;br&gt;&#xA;यथाख्यायि कथा पुण्या तथा ते कथयाम्यहम् ॥ १ ॥&lt;br&gt;&#xA;पुरा महीमिमां सर्वां ससमुद्राद्रिकाननाम् ॥&lt;br&gt;&#xA;ससरित्कां सार्णवां च सग्रामपुरपत्तनाम् ॥ २ ॥&lt;br&gt;&#xA;परिभ्रम्य महातेजा महामर्षो महातपाः ॥&lt;br&gt;&#xA;दुर्वासाः सम्परिप्राप्तः शम्भोरानन्दकाननम् ॥ ३ ॥&lt;br&gt;&#xA;विलोक्याक्रीडमखिलं बहुप्रासादमण्डितम्॥&lt;br&gt;&#xA;बहुकुण्डतडागं च शम्भोस्तोषमुपागमत्॥।&lt;br&gt;&#xA;पदेपदे मुनीनां च जितकाल महाभियाम् ॥&lt;br&gt;&#xA;दृष्टोटजानि रम्याणि दुर्वासा विस्मितोभवत्॥ ॥ ५ ॥&lt;br&gt;&#xA;सर्वर्तुकुसुमान्वृक्षान्सुच्छायस्निग्धपल्लवान् ॥&lt;br&gt;&#xA;सफलान्सुलताश्लिष्टान्दृष्ट्वा प्रीतिमगान्मुनिः ॥ ६ ॥&lt;br&gt;&#xA;दुर्वासाश्चातिहृष्टोभू्द्दृष्ट्वा पाशुपतोत्तमान् ॥&lt;br&gt;&#xA;भूतिभूषितसर्वाङ्गाञ्जटाजटितमौलिकान् ॥ ७ ॥&lt;br&gt;&#xA;कौपीनमात्र वसनान्स्मरारि ध्यान तत्परान् ॥&lt;br&gt;&#xA;कक्षीकृतमहालाबून्हुडुत्कारजिताम्बुदान् ॥ ८ ॥&lt;br&gt;&#xA;करण्डदण्डपानीय पात्रमात्रपरिग्रहान् ॥&lt;br&gt;&#xA;क्वचित्त्रिदण्डिनो दृष्ट्वा निःसङ्गा निष्परिग्रहान् ॥ ९ ॥&lt;br&gt;&#xA;कालादपि निरातङ्कान्विश्वेशशरणं गतान् ॥&lt;br&gt;&#xA;क्वचिद्वेदरहस्यज्ञानाबाल्यब्रह्मचारिणः ॥ 4.2.85.१० ॥&lt;br&gt;&#xA;नित्यं भागीरथीस्नानपरिपिङ्गलमूर्धजान् ॥ ५॥&lt;br&gt;&#xA;विलोक्य काश्यां दुर्वासा ब्राह्मणान्मुमुदेतराम् ॥ ११ ॥&lt;br&gt;&#xA;पशुष्वपि च या तुष्टिर्मृगेष्वपि च या द्युतिः ॥&lt;br&gt;&#xA;तिर्यक्ष्वपि च या हृष्टिः काश्यां नान्यत्र सा स्फुटम् ॥ १२ ॥&lt;br&gt;&#xA;इदं सुश्रेयसो व्युष्टिः क्वामरेषु त्रिविष्टपे ॥&lt;br&gt;&#xA;यत्रत्येष्वपि तिर्यक्षु परमानन्दवर्धिनी॥ १३ ॥&lt;br&gt;&#xA;वरमेतेपि पशव आनन्दवनचारिणः ॥&lt;br&gt;&#xA;सदानन्दाः पुनर्देवाननन्दनवनाश्रिताः ॥ १४ ॥&lt;br&gt;&#xA;वरं काशीपुरीवासी म्लेच्छोपि हि शुभायतिः ॥&lt;br&gt;&#xA;नान्यत्रत्यो दीक्षितोपि स हि मुक्तेरभाजनम्॥ १५ ॥&lt;br&gt;&#xA;वैश्वेश्वरी पुरी चैषा यथा मे चित्तहारिणी ॥&lt;br&gt;&#xA;सर्वापि न तथा क्षोणी न स्वर्गो नैव नागभूः॥१६॥&lt;br&gt;&#xA;स्थैर्यं बबन्ध न क्वापि भ्रमतो मे मनोगतिः ॥&lt;br&gt;&#xA;सर्वस्मिन्नपि भूभागे यथा स्थैर्यमगादिह ॥ १७ ॥&lt;br&gt;&#xA;रम्या पुरी भवेदेषा ब्रह्माण्डादखिलादपि ॥&lt;br&gt;&#xA;परिष्टुत्येति दुर्वासाश्चेतोवृत्तिमवाप ह ॥ १८ ॥&lt;br&gt;&#xA;तप्यमानोपि हि तपः सुचिरं स महातपाः॥&lt;br&gt;&#xA;यदा नाप फलं किञ्चिच्चुकोप च तदा भृशम् ॥ १९ ॥&lt;br&gt;&#xA;धिक्च मां तापसं दुष्टं धिक्च मे दुश्चरं तपः ॥&lt;br&gt;&#xA;धिक्च क्षेत्रमिदं शम्भोः सर्वेषां च प्रतारकम् ॥ 4.2.85.२० ॥&lt;br&gt;&#xA;यथा न मुक्तिरत्र स्यात्कस्यापि करवै तथा ॥&lt;br&gt;&#xA;इति शप्तुं यदोद्युक्तः सञ्जहास तदा शिवः ॥२१॥&lt;br&gt;&#xA;तत्र लिङ्गमभूदेकं ख्यातं प्रहसितेश्वरम् ॥&lt;br&gt;&#xA;तल्लिङ्गदर्शनात्पुंसामानन्दः स्यात्पदेपदे ॥ २२ ॥&lt;br&gt;&#xA;उवाच विस्मयाविष्टो मनस्येव महेशिता ॥&lt;br&gt;&#xA;ईदृशेभ्यस्तपस्विभ्यो नमोस्त्विति पुनःपुनः ॥२३॥&lt;br&gt;&#xA;यत्रैव हि तपस्यन्ति यत्रैव विहिताश्रमाः ॥&lt;br&gt;&#xA;लब्धप्रतिष्ठा यत्रैव तत्रैवामर्षिणो द्विजाः॥२४॥&lt;br&gt;&#xA;मनाक्चिन्तितमात्रं तु चेल्लभन्ते न तापसाः ॥&lt;br&gt;&#xA;क्रुधा तदैव जीयन्ते हारिण्या तपसां श्रियः ॥ २५ ॥&lt;br&gt;&#xA;तथापि तापसा मान्याः स्वश्रेयोवृद्धिकाङ्क्षिभिः ॥&lt;br&gt;&#xA;अक्रोधनाः क्रोधना वा का चिन्ता हि तपस्विनाम् ॥ २६ ॥&lt;br&gt;&#xA;इति यावन्महेशानो मनस्येव विचिन्तयेत् ॥&lt;br&gt;&#xA;तावत्तत्क्रोधजो वह्निर्व्यानशे व्योममण्डलम् ॥ २७ ॥&lt;br&gt;&#xA;तत्कोधानलधूमोघैर्व्यापितं यन्नभोङ्गणम् ॥&lt;br&gt;&#xA;तद्दधाति नभोद्यापि नीलिमानं महत्तरम् ॥ २८ ॥&lt;br&gt;&#xA;ततो गणाः परिक्षुब्धाः प्रलयार्णव नीरवत् ॥&lt;br&gt;&#xA;आः किमेतत्किमेतद्वै भाषमाणाः परस्परम् ॥ २९ ॥&lt;br&gt;&#xA;गर्जन्तस्तर्जयन्तश्च प्रोद्यता युधपाणयः ॥&lt;br&gt;&#xA;प्रमथाः परितस्थुस्ते परितो धाम शाम्भवम् ॥4.2.85.३०॥&lt;br&gt;&#xA;को यमः कोथवा कालः को मृत्युः कस्तथान्तकः॥&lt;br&gt;&#xA;को वा विधाता के लेखाः कुद्धेष्वस्मासु कः परः ॥ ३१ ॥&lt;br&gt;&#xA;अग्निं पिबामो जलवच्चूर्णीकुर्मोखिलान्गिरीन् ॥&lt;br&gt;&#xA;सप्तापि चार्णवांस्तूर्णं करवाम मरुस्थलीम् ॥ ३२ ॥&lt;br&gt;&#xA;पातालं चानयामोर्ध्वमधो दध्मोथवा दिवम् ॥&lt;br&gt;&#xA;एकमेव हि वा ग्रासं गगनं करवामहे ॥ ३३ ॥&lt;br&gt;&#xA;ब्रह्माण्डभाण्डमथवा स्फोटयामः क्षणेन हि ॥&lt;br&gt;&#xA;आस्फालयामो वान्योन्यं कालं मृत्युं च तालवत्॥ ३४ ॥&lt;br&gt;&#xA;ग्रसामो वाथ भुवनं मुक्त्वा वाराणसीं पुरीम् ॥&lt;br&gt;&#xA;यत्र मुक्ता भवन्त्येव मृतमात्रेण जन्तवः ॥ ३५ ॥&lt;br&gt;&#xA;कुतोऽयं धूमसम्भारो ज्वालावल्यः कुतस्त्वमूः ॥&lt;br&gt;&#xA;को वा मृत्युञ्जयं रुद्रं नो विद्यान्मदमोहितः ॥ ३६ ॥&lt;br&gt;&#xA;इति पारिषदाः शम्भोर्महाभय भयप्रदाः ॥ जल्पन्तः कल्पयामासुः प्राकारं गगनस्पृशम्॥३७॥&lt;br&gt;&#xA;शकलीकृत्य बहुशः शिलावत्प्रलयानलम् ॥&lt;br&gt;&#xA;नन्दी च नन्दिषेणश्च सोमनन्दी महोदरः ॥ ॥ ३८ ॥&lt;br&gt;&#xA;महाहनुर्महाग्रीवो महाकालो जितान्तकः ॥&lt;br&gt;&#xA;मृत्युप्रकम्पनो भीमो घण्टाकर्णो महाबलः ॥३९॥&lt;br&gt;&#xA;क्षोभणो द्रावणो जृम्भी पचास्यः पञ्चलोचनः ॥&lt;br&gt;&#xA;द्विशिरास्त्रिशिराः सोमः पञ्चहस्तो दशाननः ॥ 4.2.85.४० ॥&lt;br&gt;&#xA;चण्डो भृङ्गिरिटिस्तुण्डी प्रचण्डस्ताण्डवप्रियः ॥&lt;br&gt;&#xA;पिचिण्डिलः स्थूलशिराः स्थूलकेशो गभस्तिमान् ॥ ४१ ॥&lt;br&gt;&#xA;क्षेमकः क्षेमधन्वा च वीरभद्रो रणप्रियः ॥&lt;br&gt;&#xA;चण्डपाणिः शूलपाणिः पाशपाणिः करोदरः ॥ ४२ ॥&lt;br&gt;&#xA;दीर्घग्रीवोथ पिङ्गाक्षः पिङ्गलः पिङ्गमूर्धजः ॥&lt;br&gt;&#xA;बहुनेत्रो लम्बकर्णः खर्वः पर्वतविग्रहः ॥४३॥&lt;br&gt;&#xA;गोकर्णो गजकर्णश्च कोकिलाख्यो गजाननः ॥&lt;br&gt;&#xA;अहं वै नैगमेयश्च विकटास्योट्टहासकः ॥४४॥&lt;br&gt;&#xA;सीरपाणिः शिवारावो वैणिको वेणुवादनः ॥&lt;br&gt;&#xA;दुराधर्षो दुःसहश्च गर्जनो रिपुतर्जनः ॥ ४५ ॥&lt;br&gt;&#xA;इत्यादयो गणेशानाः शतकोटि दुरासदाः ॥&lt;br&gt;&#xA;काश्यां निवारयामासुरपि प्राभञ्जनीं गतिम् ॥ ४६ ॥&lt;br&gt;&#xA;क्षुब्धेषु तेषु वीरेषु चकम्पे भुवनत्रयम् ॥&lt;br&gt;&#xA;दुर्वाससश्च कोपाग्नि ज्वालाभिर्व्याकुलीकृतम् ॥ ४७ ॥&lt;br&gt;&#xA;तदा विविशतुः काश्यां सूर्याचन्द्रमसावपि ॥&lt;br&gt;&#xA;न गणैरकृतानुज्ञौ तत्तेजः शमितप्रभौ ॥ ४८ ॥&lt;br&gt;&#xA;निवार्य प्रमथानीकमतिक्षुब्धमुमाधवः ॥&lt;br&gt;&#xA;मदम्श एव हि मुनीरानसूये य एष वै ॥ ४९ ॥&lt;br&gt;&#xA;अथो दुर्वाससे लिङ्गादाविरासीत्कृपानिधिः ॥&lt;br&gt;&#xA;महातेजोमयः शम्भुर्मुनिशापात्पुरीमवन् ॥4.2.85.५०॥&lt;br&gt;&#xA;माभूच्छापो मुनेः काश्यां निर्वाणप्रतिबन्धकः ॥&lt;br&gt;&#xA;इत्यनुक्रोशतो देवस्तस्य प्रत्यक्षतां गतः॥ ५१ ॥&lt;br&gt;&#xA;उवाच च प्रसन्नोस्मि महाक्रोधन तापस ॥&lt;br&gt;&#xA;वरयस्व वरः कस्ते मया देयो विशङ्कितः ॥ ५२॥&lt;br&gt;&#xA;ततो विलज्जितोगस्त्य शापोद्यतकरो मुनिः ॥&lt;br&gt;&#xA;अपराद्धं बहु मया क्रोधान्धेनेति दुर्धिया ॥ ५३ ॥&lt;br&gt;&#xA;उवाच चेति बहुशो धिङ्मां क्रोधवशङ्गतम् ॥&lt;br&gt;&#xA;त्रैलोक्याभयदां काशीं शप्तुमुद्यतचेतसम् ॥ ५४ ॥&lt;br&gt;&#xA;दुःखार्णव निमग्नानां यातायातेति खेदिनाम् ॥&lt;br&gt;&#xA;कर्मपाशितकण्ठानां काश्येका मुक्तिसाधनम्॥ ५५॥&lt;br&gt;&#xA;सर्वेषां जन्तुजातानां जनन्येकैक्काशिका।&lt;br&gt;&#xA;महामृतस्तन्यदात्री नेत्री च परमं पदम् ॥ ५६ ॥&lt;br&gt;&#xA;जनन्या सह नो काशी लभेदुपमितिं क्वचित्॥&lt;br&gt;&#xA;धारयेज्जननी गर्भे काशी गर्भाद्विमोचयेत् ॥५७ ॥&lt;br&gt;&#xA;एवम्भूतां तु यः काशीमन्योपि हि शपिष्यति ॥&lt;br&gt;&#xA;तस्यैव शापो भविता न तु काश्याः कथञ्चन ॥ ५८ ॥&lt;br&gt;&#xA;इति दुर्वाससो वाक्यं श्रुत्वा देवस्त्रिलोचनः ॥&lt;br&gt;&#xA;अतीव तुषितो जातः काशीस्तवन लब्धमुत् ॥५९॥&lt;br&gt;&#xA;यः काशीं स्तौति मेधावी यः काशीं हृदि धारयेत् ॥&lt;br&gt;&#xA;तेन तप्तं तपस्तीव्रं तेनेष्टं क्रतुकोटिभिः ॥4.2.85.६०॥&lt;br&gt;&#xA;जिह्वाग्रे वर्तते यस्य काशीत्यक्षरयुग्मकम् ॥&lt;br&gt;&#xA;न तस्य गर्भवासः स्यात्क्वचिदेव सुमेधसः ॥ ६१ ॥&lt;br&gt;&#xA;यो मन्त्रं जपति प्रातः काशी वर्णद्वयात्मकम्॥&lt;br&gt;&#xA;स तु लोकद्वयं जित्वा लोकातीतं व्रजेत्पदम् ॥६२॥&lt;br&gt;&#xA;आनुसूयेय ते ज्ञानं काशीस्तवन पुण्यतः ॥&lt;br&gt;&#xA;यथेदानीं समुत्पन्नं तथा न तपसः पुरा ॥ ६३ ॥&lt;br&gt;&#xA;मुने न मे प्रियस्तद्वद्दीक्षितो मम पूजकः ॥&lt;br&gt;&#xA;यादृक्प्रियतरः सत्यं काशीस्तवन लालसः ॥६४॥&lt;br&gt;&#xA;तादृक्तुष्टिर्न मे दानैस्तादृक्तुष्टिर्न मे मखैः ॥&lt;br&gt;&#xA;न तुष्टिस्तपसा तादृग्यादृशी काशिसंस्तवैः ॥ ६५ ॥&lt;br&gt;&#xA;आनन्दकाननं येन स्तुतमेतत्सुचेतसा ॥&lt;br&gt;&#xA;तेनाहं संस्तुतः सम्यक्सर्वैः सूक्तैः श्रुतीरितैः ॥ ६६ ॥&lt;br&gt;&#xA;तव कामाः समृद्धाः स्युरानुसूयेय तापस ॥&lt;br&gt;&#xA;ज्ञानं ते परमं भावि महामोहविनाशनम् ॥ ६७ ॥&lt;br&gt;&#xA;अपरं च वरं ब्रूहि किं दातव्यं तवानघ ॥&lt;br&gt;&#xA;त्वादृशा एव मुनयः श्लाघनीया यतः सताम्॥ ६८ ॥&lt;br&gt;&#xA;यस्यास्त्वेव हि सामर्थ्यं तपसः क्रुद्ध्यतीहसः ॥&lt;br&gt;&#xA;कुपितोप्यसमर्थस्तु किं कर्ता क्षीणवृत्तिवत्॥६९॥&lt;br&gt;&#xA;इति श्रुत्वा परिष्टुत्य दुर्वासाः कृत्तिवाससम् ॥&lt;br&gt;&#xA;वरं च प्रार्थयामास परिहृष्ट तनूरुहः ॥ 4.2.85.७० ॥&lt;br&gt;&#xA;॥दुर्वासा उवाच ॥ ॥&lt;br&gt;&#xA;देवदेव जगन्नाथ करुणाकर शङ्कर ॥&lt;br&gt;&#xA;महापराधविध्वंसिन्नन्धकारे स्मरान्तक ॥ ७१ ॥&lt;br&gt;&#xA;मृत्युञ्जयोग्रभूतेश मृडानीश त्रिलोचन ॥&lt;br&gt;&#xA;यदि प्रसन्नो मे नाथ यदि देयो वरो मम ॥ ७२ ॥&lt;br&gt;&#xA;तदिदं कामदं नाम लिगमस्त्विह धूर्जटे ॥&lt;br&gt;&#xA;इदं च पल्वलं मेत्र कामकुण्डाख्यमस्तु वै ॥ ७३ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;एवमस्तु महातेजो मुने परमकोपन ॥&lt;br&gt;&#xA;यत्त्वया स्थापितं लिङ्गं दुर्वासेश्वरसञ्ज्ञितम्॥ ७४ ॥&lt;br&gt;&#xA;तदेव कामकृन्नृणां कामेश्वरमिहास्त्विति ॥&lt;br&gt;&#xA;यः प्रदोषे त्रयोदश्यां शनिवासरसंयुजि ॥ ७५ ॥&lt;br&gt;&#xA;संस्नास्यति नरो धीमान्कामकुण्डे त्वदास्पदे ॥&lt;br&gt;&#xA;त्वत्स्थापितं च कामेशं लिङ्गं द्रक्ष्यति मानवः ॥ ७६ ॥&lt;br&gt;&#xA;स वै कामकृताद्दोषाद्यामीं नाप्स्यति यातनाम् ॥&lt;br&gt;&#xA;बहवोपि हि पाप्मानो बहुभिर्जन्मभिः कृताः ॥ ७७ ॥&lt;br&gt;&#xA;कामतीर्थाम्बु संस्नानाद्यास्यन्ति विलयं क्षणात् ॥&lt;br&gt;&#xA;कामाः समृद्धिमाप्स्यन्ति कामेश्वर निषेवणात् ॥ ७८ ॥&lt;br&gt;&#xA;इति दत्त्वा वराञ्शम्भुस्तल्लिङ्गे लयमाययौ॥ ॥&lt;br&gt;&#xA;स्कन्द उवाच ॥&lt;br&gt;&#xA;तल्लिङ्गाराधनात्कामाः प्राप्ता दुर्वाससा भृशम् ॥ ७९ ॥&lt;br&gt;&#xA;तस्मात्सर्वप्रयत्नेन काश्यां कामेश्वरः सदा ॥&lt;br&gt;&#xA;पूजनीयः प्रयत्नेन महाकामाभिलाषुकैः ॥4.2.85.८० ॥&lt;br&gt;&#xA;कामकुण्डकृतस्नानैर्महापातकशान्तये ॥&lt;br&gt;&#xA;इदं कामेश्वराख्यानं यः पठिष्यति पुण्यवान् ॥&lt;br&gt;&#xA;यः श्रोष्यति च मेधावी तौ निष्पापौ भविष्यतः ॥ ८१ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां सहितायां चतुर्थे काशीखण्ड उत्तरार्धे दुर्वाससो वरप्रदानं नाम पञ्चाशीतितमोऽध्यायः ॥ ८५ ॥&lt;/p&gt;</description>
    </item>
    <item>
      <title>०८६ प्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/086_prAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/086_prAdurbhAvaH/</guid>
      <description>&lt;p&gt;॥ पार्वत्युवाच ॥ ॥&lt;br&gt;&#xA;विश्वकर्मेश्वरं लिङ्गं यत्काश्यां प्रथितं परम् ॥&lt;br&gt;&#xA;तस्य लिङ्गस्य कथय देवदेव समुद्भवम् ॥ १ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;शृणु देवि प्रवक्ष्यामि कथां पातकनाशिनीम् ॥&lt;br&gt;&#xA;विश्वकर्मेश लिङ्गस्य प्रादुर्भावं मनोहरम्॥२॥&lt;br&gt;&#xA;विश्वकर्माभवत्पूर्वं ब्रह्मणस्त्वपरा तनुः ॥&lt;br&gt;&#xA;त्वष्टुः प्रजापतेः पुत्रो निपुणः सर्वकर्मसु ॥३॥&lt;br&gt;&#xA;कृतोपनयनः सोथ बालो गुरुकुले वसन् ॥&lt;br&gt;&#xA;चकार गुरुशुश्रूषां भिक्षान्नकृतभोजनः॥४ ॥&lt;br&gt;&#xA;एकदा तद्गुरुः प्राह प्रावृट्काले समागते ॥&lt;br&gt;&#xA;कुरूटजं मदर्थं त्वं यथा प्रावृण्न बाधते ॥ ५ ॥&lt;br&gt;&#xA;यत्कदाचिन्न भज्येत न पुरातनतां व्रजेत्॥&lt;br&gt;&#xA;गुरुपत्न्यात्वभिहितो रे त्वाष्ट्र कुरु कञ्चुकम् ॥६॥&lt;br&gt;&#xA;ममाङ्गयोग्यं नो गाढं न श्लथं च प्रयत्नतः ॥&lt;br&gt;&#xA;विनैव वाससा चारु वाल्कलं च सदोज्ज्वलम् ॥७॥&lt;br&gt;&#xA;गुरुपुत्रेण चाज्ञप्तो ममार्थं पादुके कुरु ॥&lt;br&gt;&#xA;यदारूढस्य मे पादौ न पङ्कः संस्पृशेत्क्वचित् ॥ ८ ॥&lt;br&gt;&#xA;चर्मादिबन्धनिर्मुक्ते धावतो मे सुखप्रदे ॥&lt;br&gt;&#xA;याभ्यां च सञ्चरे वारि स्थल भूमाविव द्रुतम्॥ ॥ ९ ॥&lt;br&gt;&#xA;गुरुकन्यापि तं प्राह त्वाष्ट्र मे श्रवणोचिते ॥&lt;br&gt;&#xA;भूषणे स्वेन हस्तेन कुरु काञ्चननिर्मिते ॥4.2.86.१०॥&lt;br&gt;&#xA;कुमारी क्रीडनीयानि कौतुकानि च देहि मे ॥&lt;br&gt;&#xA;दन्तिदन्तमयान्येव स्वहस्तरचितानि च ॥ ११ ॥&lt;br&gt;&#xA;गृहोपकरणं द्रव्यं मुसलोलूखलादिकम् ॥&lt;br&gt;&#xA;तथा घटय मेधाविन्यथा त्रुट्यति न क्वचित् ॥ १२ ॥&lt;br&gt;&#xA;अक्षालितान्यपि यथा नित्यं पीठानि सत्तम ॥&lt;br&gt;&#xA;उज्ज्वलानि भवन्त्येव स्थालिकाश्च तथा कुरु ॥ १३ ॥&lt;br&gt;&#xA;सूपकर्मण्यपि च मां प्रशाधि त्वष्ट्रनन्दन ॥&lt;br&gt;&#xA;यथाङ्गुल्यो न दह्यन्ते पाकः स्याच्च यथा शुभः ॥ ॥ १४ ॥&lt;br&gt;&#xA;एकस्तम्भमयं गेहमेकदारुविनिर्मितम् ॥&lt;br&gt;&#xA;तथा कुरु वरं त्वाष्ट्र यत्रेच्छा तत्र धारये ॥ १५ ॥&lt;br&gt;&#xA;ये सहाध्यायिनोप्यस्य वयोज्येष्ठाश्च तेपि हि ॥&lt;br&gt;&#xA;सर्वेसर्वे समीहन्ते कर्म तत्कृतमेव हि॥१६॥&lt;br&gt;&#xA;तथेति स प्रतिज्ञाय सर्वेषां पुरतोद्रिजे ॥&lt;br&gt;&#xA;मध्ये वनं प्राविशच्च महाचिन्ताभयार्दितः ॥१७॥&lt;br&gt;&#xA;किञ्चित्कर्तुं न जानाति प्रतिज्ञातं च तेन वै॥&lt;br&gt;&#xA;सर्वेषां पुरतः सर्वं करिष्यामीति निश्चितम्॥ १८॥&lt;br&gt;&#xA;किं करोमि क्व गच्छामि को मे साहाय्यमर्पयेत् ॥&lt;br&gt;&#xA;बुद्धेरपि वनस्थस्य शरणं कं व्रजामि च ॥ १९ ॥&lt;br&gt;&#xA;अङ्गीकृत्य गुरोर्वाक्यं गुरुपत्न्या गुरोः शिशोः ॥&lt;br&gt;&#xA;यो न निष्पादयेन्मूढः स भवेन्निरयी नरः ॥ 4.2.86.२० ॥&lt;br&gt;&#xA;गुरुशुश्रूषणं धर्म एको हि ब्रह्मचारिणाम् ॥&lt;br&gt;&#xA;अनिष्पाद्य तु तद्वाक्यं कथं मे निष्कृतिर्भवेत् ॥ २१ ॥&lt;br&gt;&#xA;गुरूणां वाक्यकरणात्सर्व एव मनोरथाः ॥&lt;br&gt;&#xA;सिद्ध्यन्तीतरथा नैव तस्मात्कार्यं हि तद्वचः ॥२२॥&lt;br&gt;&#xA;कथं तद्वचसः सिद्धिं प्राप्स्याम्यत्र वने स्थितः ॥&lt;br&gt;&#xA;कश्च मेत्र सहायी स्याद्धिषणादुर्बलस्य वै ॥ २३ ॥&lt;br&gt;&#xA;आस्तां गुरुकथा दूरं योऽन्यस्यापि लघोरपि ॥&lt;br&gt;&#xA;ओमित्युक्त्वा न कुरुते कार्यं सोथ व्रजत्यधः ॥ २४ ॥&lt;br&gt;&#xA;कथमेतानि कर्माणि करिष्येऽज्ञोऽसहायवान् ॥&lt;br&gt;&#xA;अङ्गीकृतानि तद्भीत्या नमस्ते भवितव्यते ॥ २५ ॥&lt;br&gt;&#xA;यावदित्थं चिन्तयति स त्वाष्ट्रो वनमध्यगः ॥&lt;br&gt;&#xA;तावत्तदेव सम्प्राप्तस्तेनैकोऽदर्शि तापसः ॥ २६ ॥&lt;br&gt;&#xA;अथ नत्वा स तं प्राह वने दृष्टं तपस्विनम् ॥&lt;br&gt;&#xA;को भवान्मानसं मे यो नितरां सुखयत्यहो ॥२७॥&lt;br&gt;&#xA;त्वद्दर्शनेन मे गात्रं चिन्तासन्तापतापितम् ॥&lt;br&gt;&#xA;हिमानी गाहनेनेव शीतलं भवति क्षणम् ॥ २८ ॥&lt;br&gt;&#xA;किं त्वं मे प्राक्तनं कर्म प्राप्तं तापसरूपधृक् ॥&lt;br&gt;&#xA;अथवा करुणावार्धिराविर्भूतः शिवो भवान् ॥ २९ ॥&lt;br&gt;&#xA;योसि सोसि नमस्तुभ्यमुपदेशेन युङ्क्ष्व माम् ॥&lt;br&gt;&#xA;गुरूक्तं गुरुपत्न्युक्तं गुर्वपत्योक्तमेव च ॥ 4.2.86.३० ॥&lt;br&gt;&#xA;कथं कर्तुमहं शक्तः कर्म तत्र दिशाद्भुतम् ॥&lt;br&gt;&#xA;कुरु मे बुद्धिसाहाय्यं निर्जने बन्धुतां गतः ॥ ॥ ३१ ॥&lt;br&gt;&#xA;इत्युक्तस्तेन स वने तापसो ब्रह्मचारिणा ॥&lt;br&gt;&#xA;कारुण्यपूर्णहृदयो यथोक्तमुपदिष्टवान् ॥ ३२ ॥&lt;br&gt;&#xA;य आप्तत्वेन सम्पृष्टो दुर्बुद्धिं सम्प्रयच्छति ॥&lt;br&gt;&#xA;स याति नरकं घोरं यावदाभूतसम्प्लवम् ॥ ३३ ॥&lt;br&gt;&#xA;तापस उवाच ॥ ॥&lt;br&gt;&#xA;ब्रह्मचारिञ्शृणु ब्रूयां किमद्भुततरं त्विदम्॥&lt;br&gt;&#xA;विश्वेशानुग्रहाद्ब्रह्माप्यभवत्सृष्टिकोविदः ॥ ३४ ॥&lt;br&gt;&#xA;यदि त्वं त्वाष्ट्र सर्वज्ञं काश्यामाराधयिष्यसि ॥&lt;br&gt;&#xA;ततस्ते विश्वकर्मेति नाम सत्यं भविष्यति ॥ ३५ ॥&lt;br&gt;&#xA;विश्वेशानुग्रहात्काश्यामभिलाषा न दुर्लभाः ॥&lt;br&gt;&#xA;सुलभो दुर्लभो वै यद्यत्र मोक्षस्तनुत्यजाम् ॥ ३६ ॥&lt;br&gt;&#xA;सृष्टेःकरण सामर्थ्यं सृष्टिरक्षाप्रवीणता ॥&lt;br&gt;&#xA;विधिना विष्णुना प्रापि विश्वेशानुग्रहात्परात् ॥ ३७ ॥&lt;br&gt;&#xA;याहि वैश्वेश्वरं सद्म पद्मया समधिष्ठितम् ॥&lt;br&gt;&#xA;निर्वाणसञ्ज्ञया बाला यदीच्छेः स्वान्मनोरथान् ॥ ३८ ॥&lt;br&gt;&#xA;स हि सर्वप्रदः शम्भुर्याचितश्चोपमन्युना ॥&lt;br&gt;&#xA;पयोमात्रं ददौ तस्मै सर्वं क्षीराब्धिमेव च ॥ ३९ ॥&lt;br&gt;&#xA;आनन्दकानने शम्भोः किं किं केन न लभ्यते ॥&lt;br&gt;&#xA;यत्र वासकृतां पुंसां धर्मराशिः पदेपदे ॥ 4.2.86.४० ॥&lt;br&gt;&#xA;स्वर्धुनी स्पर्शमात्रेण महापातकसन्ततिः ॥&lt;br&gt;&#xA;यत्र सङ्क्षयति क्षिप्रं तां काशीं को न संश्रयेत् ॥ ४१ ॥&lt;br&gt;&#xA;न तादृग्धर्मसम्भारो लभ्यते क्रतुकोटिभिः ॥&lt;br&gt;&#xA;यादृग्वाराणसी वीथी सञ्चारेण पदेपदे ॥ ४२ ॥&lt;br&gt;&#xA;धर्मार्थकाममोक्षाणां यद्यत्रास्ति मनोरथः ॥&lt;br&gt;&#xA;तदा वाराणसीं याहि याहि त्रैलोक्यपावनीम् ॥ ४३ ॥&lt;br&gt;&#xA;सर्वकामफलप्राप्तिस्तदैव स्याद्ध्रुवं नृणाम् ॥&lt;br&gt;&#xA;यदैव सर्वदः सर्वः काश्यां विश्वेश्वरः श्रितः ॥ ४४ ॥&lt;br&gt;&#xA;स तापसोक्तमाकर्ण्य त्वाष्ट्र इत्थं सुहृष्टवान् ॥&lt;br&gt;&#xA;काशीसम्प्रात्युपायं च तमेव समपृच्छत ॥४५॥&lt;br&gt;&#xA;॥ त्वाष्ट्र उवाच ॥ ॥&lt;br&gt;&#xA;तदानन्दवनं शम्भोः क्वास्ति तापससत्तम ॥&lt;br&gt;&#xA;यत्र नो दुर्लभं किञ्चित्साधकानां त्रयीस्थितम् ॥ ४६ ॥&lt;br&gt;&#xA;स्वर्गे वा मर्त्यलोके वा बलिसद्मनि वा मुने ॥&lt;br&gt;&#xA;क्व तदानन्दगहनं यत्रानन्दपयोब्धिजा ॥ ४७ ॥&lt;br&gt;&#xA;यत्र विश्वेश्वरो देवो विश्वेषां कर्णधारकः ॥&lt;br&gt;&#xA;व्याचष्टे तारकं ज्ञानं येन तन्मयतां ययुः ॥ ४८ ॥&lt;br&gt;&#xA;सुलभा यत्र नियतमानन्दवनचारिणः ॥&lt;br&gt;&#xA;अपि नैःश्रेयसी लक्ष्मीः किमन्येल्प मनोरथाः॥४९॥&lt;br&gt;&#xA;कस्तां मां प्रापयेच्छम्भोः कथं यामि तथा वद ॥&lt;br&gt;&#xA;स तपस्वीति तद्वाक्यमाकर्ण्य श्रद्धयान्वितम् ॥4.2.86.५०॥&lt;br&gt;&#xA;प्राहागच्छ नयामि त्वां यियासुरहमप्यहो॥&lt;br&gt;&#xA;दुर्लभं प्राप्य मानुष्यं यदि काशी न सेविता ॥ ५१ ॥&lt;br&gt;&#xA;पुनःक्व नृत्वं श्रेयोभूः क्व काशीकर्मबन्धहृत् ॥&lt;br&gt;&#xA;वृथागते हि मानुष्ये काशीप्राप्तिविवर्जनात् ॥ ५२ ॥&lt;br&gt;&#xA;आयुष्यं च भविष्यं च सर्वमेव वृथागतम्॥&lt;br&gt;&#xA;अतोहं सफलीकर्तुं मानुष्यं चातिचञ्चलम् ॥ ५३ ॥&lt;br&gt;&#xA;यास्यामि काशीमायाहि मायां हित्वा त्वमप्यहो ॥&lt;br&gt;&#xA;इति तेन सह त्वाष्ट्रो मुनिनातिकृपालुना ॥ ५४ ॥&lt;br&gt;&#xA;पुरीं वैश्वेश्वरीं प्राप्तो मनःस्वास्थ्यमवाप च ॥&lt;br&gt;&#xA;ततः प्रापय्य तां काशीं तापसः क्वाप्यतर्कितम् ॥ ५५ ॥&lt;br&gt;&#xA;जगाम कुम्भसम्भूत स त्वाष्ट्रोपीत्यमन्यत ॥&lt;br&gt;&#xA;अवश्यं स हि विश्वेशः सर्वेषां चिन्तितप्रदः॥ ५६॥&lt;br&gt;&#xA;सत्पथस्थिरवृतीनां दूरस्थोपि समीपगः ॥&lt;br&gt;&#xA;यस्मिन्प्रसन्नदृक्त्र्यक्षस्तं दविष्ठमपि ध्रुवम् ॥५७॥।&lt;br&gt;&#xA;सुनेदिष्ठं करोत्येव स्वयंवर्त्मोपदेशयन् ॥&lt;br&gt;&#xA;क्वाहं तत्र वने बालश्चिन्ताकुलितमानसः ॥&lt;br&gt;&#xA;क्व तापसः स यो मां वै सूदिश्येह चानयत् ॥ ५८ ॥&lt;br&gt;&#xA;खेलोयमस्य त्र्यक्षस्य यस्य भक्तस्य कुत्रचित् ॥&lt;br&gt;&#xA;न दुर्लभतरं किञ्चिदहो क्वाहं क्व काशिका ॥ ५९ ॥&lt;br&gt;&#xA;नाराधितो मया शम्भुः प्राक्तने जन्मनि क्वचित् ॥&lt;br&gt;&#xA;शरीरित्वानुमानेन ज्ञातमेतदसंशयम्॥ 4.2.86.६० ॥&lt;br&gt;&#xA;अस्मिञ्जन्मनि बालत्वान्न चैवाराधितः स्फुटम् ॥&lt;br&gt;&#xA;प्रत्यक्षमेव मे वैतत्कुतोनुग्रहधीर्मयि ॥ ६१ ॥&lt;br&gt;&#xA;आज्ञातं गुरुभक्तिर्मे हेतुः शम्भुप्रसादने ॥&lt;br&gt;&#xA;ययेहानुगृहीतोस्मि विश्वेशेन कृपालुना ॥ ६२ ॥&lt;br&gt;&#xA;अथवा कारणापेक्षस्त्र्यक्षस्त्वितरदेववत् ॥&lt;br&gt;&#xA;रङ्कमप्यनुगृह्णाति केवलं कारणं कृपा॥ ६३ ॥&lt;br&gt;&#xA;यदि नो मय्यनुक्रोशः कथं तापससङ्गतिः ॥&lt;br&gt;&#xA;तद्रूपेण स्वयं शम्भुरानिनायेह मां ध्रुवम् ॥६४॥&lt;br&gt;&#xA;न दानानि न वै यज्ञा न तपांसि व्रतानि च ॥।&lt;br&gt;&#xA;शम्भोः प्रसादहेतूनि कारणं तत्कृपैव हि ॥ ॥ ६५ ॥&lt;br&gt;&#xA;दयामपि तदा कुर्यादसौ विश्वेश्वरः पराम् ॥&lt;br&gt;&#xA;यदाश्रुत्युक्तमध्वानं सद्भिः क्षुण्णं न सन्त्यजेत् ॥ ६६ ॥&lt;br&gt;&#xA;अनुक्रोशं समर्थ्येति स त्वाष्ट्रः र्शाभवं शुचिः॥&lt;br&gt;&#xA;संस्थाप्य लिङ्गमीशस्याराधयत्स्वस्थमानसः ॥ ६७ ॥&lt;br&gt;&#xA;आनीय पुष्पसम्भारमार्तवं काननाद्बहु ॥&lt;br&gt;&#xA;स्नात्वाभ्यर्चयतीशानं कन्दमूलफलाशनः ॥ ६८ ॥&lt;br&gt;&#xA;इत्थं त्वष्टृतनूजस्य लिङ्गाराधनचेतसः ॥&lt;br&gt;&#xA;त्रिहायनात्प्रसन्नोभूत्तस्येशः करुणानिधिः ॥ ६९ ॥&lt;br&gt;&#xA;तस्मादेव हि लिङ्गाच्च प्रादुर्भूय भवोऽब्रवीत् ॥&lt;br&gt;&#xA;वरं वरय रे त्वाष्ट्र दृढभक्त्यानया तव ॥ ॥ 4.2.86.७० ॥&lt;br&gt;&#xA;प्रसन्नोस्मि भृशं बाल गुर्वर्थकृतचेतसः ॥&lt;br&gt;&#xA;गुरुणा गुरुपत्न्या च गुर्वपत्यद्वयेन च ॥ ७१ ॥&lt;br&gt;&#xA;यथार्थितं तथा कर्तुं ते सामर्थ्यं भविष्यति ॥ ७२ ॥&lt;br&gt;&#xA;अन्यान्वरांश्च ते दद्यां त्वाष्ट्र तुष्टस्त्वदर्चया ॥&lt;br&gt;&#xA;ताञ्शृणुष्व महाभाग लिङ्गस्यास्याद्भुतश्रियः ॥ ७३ ॥&lt;br&gt;&#xA;त्वं सुवर्णादिधातूनां दारूणां दृषदामपि ॥&lt;br&gt;&#xA;मणीनामपिरत्नानां पुष्पाणामपि वाससाम् ॥ ७४ ॥&lt;br&gt;&#xA;कर्पूरादिसुगन्धीनां द्रव्याणामप्यपामपि ॥&lt;br&gt;&#xA;कन्दमूलफलानां च द्रव्याणामपि च त्वचाम्॥ ॥ ७५ ॥&lt;br&gt;&#xA;सर्वेषां वस्तुजातानां कर्तुं कर्म प्रवेत्स्यसि ॥&lt;br&gt;&#xA;यस्य यस्य रुचिर्यत्र सद्म देवालयादिषु ॥ ७६ ॥&lt;br&gt;&#xA;तस्य तस्येह तुष्ट्यै त्वं तथा कर्तुं प्रवेत्स्यसि ॥&lt;br&gt;&#xA;सर्वनेपथ्यरचनाः सर्वाः सूपस्य संस्कृतीः ॥७७॥&lt;br&gt;&#xA;सर्वाणि शिल्पकार्याणि तौर्यत्रिकमथापि च ॥&lt;br&gt;&#xA;सर्वं ज्ञास्यसि कर्तुं त्वं द्वितीय इव पद्मभूः ॥७८॥&lt;br&gt;&#xA;नानाविधानि यन्त्राणि नानायुधविधानकम् ॥&lt;br&gt;&#xA;जलाशयानां रचनाः सुदुर्गरचनास्तथा ॥ ७९ ॥&lt;br&gt;&#xA;तादृक्कर्तुं पुरा वेत्सि यादृङ्नान्योऽधियास्यति ॥&lt;br&gt;&#xA;कलाजातं हि सर्वं त्वमवयास्यसि मे वरात् ॥ 4.2.86.८० ॥&lt;br&gt;&#xA;सर्वेन्द्रजालिकी विद्या त्वदधीना भविष्यति ॥&lt;br&gt;&#xA;सर्वकर्मसु कौशल्यं सर्वबुद्धिवरिष्ठताम् ॥८१ ॥&lt;br&gt;&#xA;सर्वेषां च मनोवृत्तिं त्वं ज्ञास्यसि वरान्मम ॥&lt;br&gt;&#xA;किं बहूक्तेन यत्स्वर्गे यत्पाताले यदत्र च॥ ८२॥&lt;br&gt;&#xA;अतिलोकोत्तरं कर्म तत्सर्वं वेत्स्यसि स्वयम् ॥ ८३ ॥&lt;br&gt;&#xA;विश्वेषां विश्वकर्माणि विश्वेषु भुवनेषु च ॥&lt;br&gt;&#xA;यतो ज्ञास्यसि तन्नाम विश्वकर्मेति तेऽनघ ॥ ८४ ॥&lt;br&gt;&#xA;अपरः को वरो देयस्तव तं प्रार्थयाश्वहो ॥&lt;br&gt;&#xA;तवादेयं न मे किञ्चिल्लिङ्गार्चनरतस्य हि ॥ ८५ ॥&lt;br&gt;&#xA;अन्यत्रापि हि यो लिङ्गं समर्चयति सन्मतिः ॥&lt;br&gt;&#xA;तस्यापि वाञ्छितं देयं किम्पुनर्योविकाशिकम् ॥ ८६ ॥&lt;br&gt;&#xA;येन काश्यां समभ्यर्चि येन काश्यां प्रतिष्ठितम् ॥&lt;br&gt;&#xA;येन काश्यां स्तुतं लिङ्गं स मे रूपाय दर्पणः॥ ८७ ॥&lt;br&gt;&#xA;तत्त्वं स्वच्छोसि मुकुरो मम नेत्रत्रयस्य हि ॥&lt;br&gt;&#xA;काश्यां लिङ्गार्चनात्त्वाष्ट्र वरं वरय सुव्रत ॥ ८८ ॥&lt;br&gt;&#xA;काश्यां यो राजधान्यां मे हित्वा मामन्यमर्चयेत् ॥&lt;br&gt;&#xA;स वराकोल्पधीर्मुष्टोऽल्पतुष्टिर्मुक्तिवर्जितः ॥ ८९ ॥&lt;br&gt;&#xA;तदानन्दवनेह्यत्र समर्च्योहं मुमुक्षुभिः ॥&lt;br&gt;&#xA;द्रुहिणोपेन्द्रचन्द्रेन्द्रैरिहान्यो न समर्च्यते ॥ 4.2.86.९० ॥&lt;br&gt;&#xA;यथानन्दवनं प्राप्य त्वं मामर्चितवानसि ॥&lt;br&gt;&#xA;तथान्ये पुण्यकर्माणो मामभ्यर्च्यैव मामिताः ॥ ९१ ॥&lt;br&gt;&#xA;अनुग्राह्योऽसि नितरां ततो वरय दुर्लभम् ॥&lt;br&gt;&#xA;श्राणितं तदवैहि त्वं वद मा चिरयस्व भोः ॥ ९२ ॥&lt;br&gt;&#xA;॥ विश्वकर्मोवाच ॥ ॥&lt;br&gt;&#xA;इदं यत्स्थापितं लिङ्गं मयाज्ञेनापि शङ्कर ॥&lt;br&gt;&#xA;तल्लिङ्गमन्येप्याराध्य सन्तु समृद्धिभाजनम् ॥ ९३ ॥&lt;br&gt;&#xA;अन्यच्च नाथ प्रार्थ्योसि तच्च विश्राणयिष्यसि ॥&lt;br&gt;&#xA;मया विनिर्मापयिता स्वं प्रासादं कदा भवान् ॥ ९४ ॥&lt;br&gt;&#xA;देवदेव उवाच ॥ ॥&lt;br&gt;&#xA;एवमस्तु यदुक्तं ते तव लिङ्गसमर्चकाः ॥&lt;br&gt;&#xA;समृद्धिभाजनं वै स्युः स्युश्च निर्वाणदीक्षिताः ॥ ९५ ॥&lt;br&gt;&#xA;यदा च राजा भविता दिवोदासो विधेर्वरात्॥&lt;br&gt;&#xA;तदा मे वचनात्तात प्रासादं मे विधास्यति ॥ ९६ ॥&lt;br&gt;&#xA;नवीकृत्य पुनः काशी निर्विष्टा तेन भूभुजा ॥&lt;br&gt;&#xA;गणेशमायया राज्यात्परिनिर्विण्णचेतसा ॥ ९७ ॥&lt;br&gt;&#xA;विष्णोः सदुपदेशाच्च मामेव शरणं गतः ॥&lt;br&gt;&#xA;निर्वाणलक्ष्मीः प्राप्तेह हित्वा राज्यश्रियं चलाम्॥ ९८ ॥&lt;br&gt;&#xA;विश्वकर्मन्व्रज गुरोः शासनाय यतस्व च ॥&lt;br&gt;&#xA;गुरुभक्तिकृतो यस्मान्मद्भक्ता नात्र संशयः ॥ ९९ ॥&lt;br&gt;&#xA;ये गुरुं चावमन्यन्ते तेवमान्या मयाप्यहो ॥&lt;br&gt;&#xA;तस्माद्गुरूपदिष्टं हि कुरु शिष्यसमीहितम् ॥ 4.2.86.१०० ॥&lt;br&gt;&#xA;तत आगत्य मे पार्श्वं यावन्निर्वाणमेष्यसि ॥&lt;br&gt;&#xA;तावत्स्थास्यसि शुद्धात्मा देवानां हितमाचरन् ॥ १ ॥&lt;br&gt;&#xA;तवात्र लिङ्गे सततं स्थास्याम्यहमभीष्टदः ॥&lt;br&gt;&#xA;अस्य लिङ्गस्य भक्तानां निर्वाणश्रीरदूरतः ॥२ ॥&lt;br&gt;&#xA;अङ्गारेशादुदीच्यां ये त्वल्लिङ्गस्यसमर्चकाः ॥&lt;br&gt;&#xA;तेषां मनोरथावाप्तिर्भविष्यति पदेपदे ॥ ३ ॥&lt;br&gt;&#xA;इत्युक्त्वान्तर्दधे देवस्त्वाष्ट्रोपि गुरुमाप्तवान् ॥&lt;br&gt;&#xA;गुरोः समीहितं भूरि विधाय स गृहान्ययौ ॥४॥&lt;br&gt;&#xA;गृहेपि मातापितरौ सन्तोष्य निजकर्मणा ॥&lt;br&gt;&#xA;तदुक्ताज्ञां समाधाय पुनः काशीं समाययौ ॥ ५ ॥&lt;br&gt;&#xA;स्वलिङ्गाराधनासक्तो नाद्यापि त्वष्टृनन्दनः ॥&lt;br&gt;&#xA;काशीं त्यजति मेधावी सर्वदेव प्रियं चरन् ॥ ६ ॥&lt;br&gt;&#xA;॥ ईश्वर उवाच ॥ ॥&lt;br&gt;&#xA;पृष्टानि यानि र्लिगानि त्वया देवि गिरीन्द्रजे ॥&lt;br&gt;&#xA;काशी मुक्तौ समर्थानि तान्युक्तानि मया तव॥ ७ ॥&lt;br&gt;&#xA;लिङ्गमोङ्कारसञ्ज्ञं च तथा देवं त्रिविष्टपम् ॥&lt;br&gt;&#xA;महादेवः कृत्तिवासा रत्नेशश्चन्द्रसञ्ज्ञकः ॥ ८ ॥&lt;br&gt;&#xA;केदारश्चापि धर्मेशस्तथा वीरेश्वराभिधः ॥&lt;br&gt;&#xA;कामेशविश्वकर्मेशौ मणिकर्णीश्वरस्तथा ॥ ९ ॥&lt;br&gt;&#xA;ममार्च्यमविमुक्ताख्यं ततो देवि ममा ख्यकम् ॥&lt;br&gt;&#xA;विश्वनाथेति विश्वस्मिन्प्रथितं विश्वसौख्यदम्॥ 4.2.86.११० ॥&lt;br&gt;&#xA;अविमुक्तं समासाद्य येन विश्वेश्वरोर्चितः ॥&lt;br&gt;&#xA;न तस्यास्ति पुनर्जन्म कल्पकोटिशतेष्वपि ॥ ११ ॥&lt;br&gt;&#xA;अष्टौ मासान्विहारः स्याद्यतीनां संयतात्मनाम् ॥&lt;br&gt;&#xA;एकत्र चतुरोमासानब्दं नावास इष्यते ॥ १२ ॥&lt;br&gt;&#xA;अविमुक्ते प्रविष्टानां विहारो नैव युज्यते ॥&lt;br&gt;&#xA;मोक्षोप्यसंशयश्चात्र तस्मात्त्याज्या न काशिका ॥ १३ ॥&lt;br&gt;&#xA;आनन्दकाननं हित्वा नान्यद्गच्छेत्तपोवनम् ॥&lt;br&gt;&#xA;तपोयोगश्च मोक्षश्च यतोत्रैव मदाश्रयात् ॥ १४ ॥&lt;br&gt;&#xA;कृपया सर्वजन्तूनां क्षेत्रमेतन्मया कृतम् ॥&lt;br&gt;&#xA;अवश्यमेव सिद्ध्यन्ति क्षेत्रेस्मिन्सिद्धिकाङ्क्षिणः ॥ २५ ॥&lt;br&gt;&#xA;अतीतं वर्तमानं च जानतोऽज्ञानतः कृतम् ॥&lt;br&gt;&#xA;यदेनस्तल्लयं यायादानन्दवनवीक्षणात् ॥ १६ ॥&lt;br&gt;&#xA;अत्युग्रैश्च तपोभिर्यन्महादानैर्महाव्रतैः ॥&lt;br&gt;&#xA;नियमैश्च यमैः सम्यक्त्वयोगेन महामखैः ॥ १७ ॥&lt;br&gt;&#xA;वेदान्तशास्त्राभ्यसनैः सर्वोपनिषदाश्रयात् ॥&lt;br&gt;&#xA;एभिर्वै यदवाप्येत तत्काश्यां हेलयाप्यते ॥१८॥&lt;br&gt;&#xA;कर्मसूत्रेण बद्धा वै भ्राम्यन्ते तावदेव हि ॥&lt;br&gt;&#xA;यावद्वैश्वेश्वरे धाम्नि मम नैव तनुत्यजः ॥१९॥&lt;br&gt;&#xA;काश्यां स्वलीलया देवि तिर्यग्योनिजुषामपि॥&lt;br&gt;&#xA;ददामि चान्ते तत्स्थानं यत्र यान्ति न याज्ञिकाः ॥ 4.2.86.१२० ॥&lt;br&gt;&#xA;भूतग्रामोऽखिलोप्यत्र मुक्तिक्षेत्रे कृतालयः ॥&lt;br&gt;&#xA;कालेन निधनं यातो यात्येव परमां गतिम् ॥ २१ ॥&lt;br&gt;&#xA;विषयासक्तचित्तोपि त्यक्तधर्मरतिस्त्वपि ॥&lt;br&gt;&#xA;कालेनोज्झितदेहोऽत्र न संसारं पुनर्विशेत् ॥ २२ ॥&lt;br&gt;&#xA;प्रयागे यत्फलं देवि माघे चोपनिमज्जनात् ॥&lt;br&gt;&#xA;तत्फलं कोटिगुणितं वाराणस्यां क्षणेक्षणे ॥ २३ ॥&lt;br&gt;&#xA;अस्य क्षेत्रस्य महिमा कोपि वाचामगोचरः ॥&lt;br&gt;&#xA;उद्देशमात्रमाख्यायि मया ते प्रीतिकाम्यया ॥ २४ ॥&lt;br&gt;&#xA;चतुर्दशानां लिङ्गानां श्रुत्वाख्यानानि सत्तमः ॥&lt;br&gt;&#xA;चतुर्दश सुलोकेषु पूजां प्राप्स्यत्यनुत्तमाम् ॥ १२५॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे विश्वकर्मेश प्रादुर्भावो नाम षडशीतितमोऽध्यायः ॥ ८६ ॥&lt;/p&gt;</description>
    </item>
    <item>
      <title>०८७ दक्षयज्ञप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/087_daxayajnaprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/087_daxayajnaprAdurbhAvaH/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;सर्वज्ञसूनो षड्वक्त्र सर्वार्थकुशल प्रभो ॥&lt;br&gt;&#xA;प्रादुर्भावं निशम्यैषां लिङ्गानां मुक्तिदायिनाम् ॥ १ ॥&lt;br&gt;&#xA;नितरां परितृप्तोस्मि सुधां पीत्वेव निर्जरः ॥&lt;br&gt;&#xA;ओङ्कारप्रमुखैर्लिङ्गैरिदमानन्दकाननम्॥२॥&lt;br&gt;&#xA;आनन्दमेवजनयेदपि पापजुषामिह ॥&lt;br&gt;&#xA;परानन्दमहं प्राप्तः श्रुत्वैतल्लिङ्गकीर्तनम् ॥३॥&lt;br&gt;&#xA;जीवन्मुक्तइवासं हि क्षेत्रतत्त्वश्रुतेरहम् ॥&lt;br&gt;&#xA;स्कन्ददक्षेश्वरादीनि लिङ्गानीह चतुर्दश ॥&lt;br&gt;&#xA;यान्युक्तानि समाचक्ष्व तत्प्रभावमशेषतः ॥ ४ ॥&lt;br&gt;&#xA;यो दक्षो गर्हयामास मध्ये देवसभं विभुम् ॥&lt;br&gt;&#xA;स कथं लिङ्गमीशस्य प्रत्यस्थापयदद्भुतम् ॥५॥&lt;br&gt;&#xA;इति श्रुत्वा शिखिरथः कुम्भयोनेरुदीरितम् ॥&lt;br&gt;&#xA;सूत सङ्कथयामास दक्षेश्वर समुद्भवम् ॥६॥&lt;br&gt;&#xA;॥ स्कन्द उवाच ॥&lt;br&gt;&#xA;आकर्णय मुने वच्मि कथां कल्मषहारिणीम् ॥&lt;br&gt;&#xA;पुरश्चरणकामोसौ दक्षः काशीं समाययौ ॥ ७ ॥&lt;br&gt;&#xA;छागवक्त्रो विरूपास्यो दधीचि परिधिक्कृतः ॥&lt;br&gt;&#xA;प्रायश्चित्तविधानार्थं सूपदिष्टः स्वयम्भुवा ॥ ८ ॥&lt;br&gt;&#xA;एकदा देवदेवस्य सेवार्थं शशिमौलिनः ॥&lt;br&gt;&#xA;कैलासमगमद्विष्णुः पद्मयोनिपुरस्कृतः ॥ ९ ॥&lt;br&gt;&#xA;इन्द्रादयो लोकपाला विश्वेदेवा मरुद्गणाः ॥&lt;br&gt;&#xA;आदित्या वसवो रुद्राः साध्या विद्याधरोरगाः ॥ 4.2.87.१० ॥&lt;br&gt;&#xA;ऋषयोऽप्सरसोयक्षा गन्धर्वाः सिद्धचारणाः ॥&lt;br&gt;&#xA;तैर्नतो देवदेवेशः परिहृष्टतनूरुहैः ॥११॥&lt;br&gt;&#xA;स्तुतश्च नाना स्तुतिभिः शम्भुनापि कृतादराः ॥&lt;br&gt;&#xA;विविशुश्चासनश्रेण्यां तन्मुखासक्तदृष्टयः ॥ १२ ॥&lt;br&gt;&#xA;अथ तेषूपविष्टेषु शम्भुना विष्टरश्रवाः ॥&lt;br&gt;&#xA;कृतहस्तपरिस्पर्शमानः पृष्टो महादरम् ॥ १३ ॥&lt;br&gt;&#xA;श्रीवत्सलाञ्छन हरे दैत्यवंशदवानल ॥&lt;br&gt;&#xA;कच्चित्पालयितुं शक्तिस्त्रिलोकीमस्त्यकुण्ठिता॥ १४ ॥&lt;br&gt;&#xA;दितिजान्दनुजान्दुष्टान्कच्चिच्छासि रणाङ्गणे ॥&lt;br&gt;&#xA;अपि कुद्धान्महीदेवान्मामिव प्रतिमन्यसे ॥ १५ ॥&lt;br&gt;&#xA;बाधया रहिता गावः कच्चित्सन्ति महीतले ॥&lt;br&gt;&#xA;स्त्रियः सन्ति हि सुश्रीकाः पतिव्रतपरायणाः ॥ १६ ॥&lt;br&gt;&#xA;विधियज्ञाः प्रवर्तन्ते पृथिव्यां बहुदक्षिणाः ॥&lt;br&gt;&#xA;निराबाधं तपः कच्चिदस्ति शश्वत्तपस्विनाम् ॥ १७ ॥&lt;br&gt;&#xA;निष्प्रत्यूहं पठन्त्येव साङ्गान्वेदान्द्विजोत्तमाः ॥&lt;br&gt;&#xA;महीपालाः प्रजाः कच्चित्पान्ति त्वमिवकेशव ॥ १८॥&lt;br&gt;&#xA;स्वेषु स्वेषु च धर्मेषु कच्चिद्वर्णाश्रमास्तथा ॥&lt;br&gt;&#xA;निष्ठावन्तो हि तिष्ठन्ति प्रहृष्टेन्द्रियमानसाः ॥ १९ ॥&lt;br&gt;&#xA;धूर्जटिः परिपृछ्येति हृष्टं वैकुण्ठनायकम्।&lt;br&gt;&#xA;ब्रह्माणं चापि पप्रच्छ ब्राह्मं तेजः समेधते ॥ 4.2.87.२० ॥&lt;br&gt;&#xA;सत्यमस्खलितं कच्चिदस्ति त्रैलोक्यमण्डपे ॥&lt;br&gt;&#xA;तीर्थावरोधो न क्वापि केनचित्क्रियते विधे ॥ २१ ॥&lt;br&gt;&#xA;इन्द्रादयः सुराः कच्चित्स्वेषु स्वेषु पुरेष्वहो ॥&lt;br&gt;&#xA;राज्यं प्रशासति स्वस्थाः कृष्णदोर्दण्डपालिताः ॥ २२ ॥&lt;br&gt;&#xA;प्रत्येकं परिपृच्छयेशः सर्वानित्थं कृतादरान् ॥&lt;br&gt;&#xA;पृष्ट्वा गमनकार्यं च तेषां कृत्वा मनोरथान् ॥ २३ ॥&lt;br&gt;&#xA;विससर्जाथ तान्सर्वान्देवः सौधं समाविशत् ॥&lt;br&gt;&#xA;गतेष्वथ च देवेषु स्वस्व धिष्ण्येषु हृष्टवत् ॥ २४ ॥&lt;br&gt;&#xA;मध्ये मार्गं स चिन्तोभूद्दक्षः सत्याः पिता तदा ॥&lt;br&gt;&#xA;अन्यदेवसमानं स मानं प्राप न चाधिकम् ॥ २५ ॥&lt;br&gt;&#xA;अतीव क्षुब्धचित्तोभून्मन्दराघाततोऽब्धिवत् ॥&lt;br&gt;&#xA;उवाच च मनस्येतन्महाक्रोधरयान्धदृक्॥ २६ ॥&lt;br&gt;&#xA;अतीवगर्वितो जातः सती मे प्राप्य कन्यकाम् ॥&lt;br&gt;&#xA;कस्यचिन्नाप्यसौ प्रायो न कोस्यापि क्वचित्पुनः ॥ २७ ॥&lt;br&gt;&#xA;किं वंश्यस्त्वेष किं गोत्रः किं देशीयः किमात्मकः ॥&lt;br&gt;&#xA;किं वृत्तिः किं समाचारो विपा(षा?)दी वृषवाहनः ॥ २८ ॥&lt;br&gt;&#xA;न प्रायशस्तपस्व्येष क्व तपः क्वास्त्रधारणम् ॥&lt;br&gt;&#xA;न गृहस्थेषु गण्योसौ श्मशाननिलयो यतः ॥ २९ ॥&lt;br&gt;&#xA;असौ न ब्रह्मचारी स्यात्कृतपाणिग्रह स्थितिः॥&lt;br&gt;&#xA;वानप्रस्थ्यं कुतश्चास्मिन्नैश्वर्यमदमोहिते ॥4.2.87.३०॥&lt;br&gt;&#xA;न ब्राह्मणोभवत्येष यतो वेदो न वेत्त्यमुम् ॥&lt;br&gt;&#xA;शस्त्रास्त्रधारणात्प्रायः क्षत्रियः स्यान्न सोप्ययम्॥ ३१ ॥&lt;br&gt;&#xA;क्षतात्सन्त्राणनात्क्षत्रं तत्क्वास्मिन्प्रलयप्रिये ॥&lt;br&gt;&#xA;वैश्योपि न भवेदेष सदा निर्धनचेष्टनः ॥ ३२ ॥&lt;br&gt;&#xA;शूद्रोपि न भवेत्प्रायो नागयज्ञोपवीतवान् ॥&lt;br&gt;&#xA;एवं वर्णाश्रमातीतः कोसौ सम्यङ्नकीर्त्यते ॥ ३३ ॥&lt;br&gt;&#xA;सर्वः प्रकृत्या ज्ञायेत स्थाणुः प्रकृतिवर्जितः ॥&lt;br&gt;&#xA;प्रायशः पुरुषोनासावर्धनारीवपुर्यतः ॥ ३४ ॥&lt;br&gt;&#xA;योषापि न भवेदेष यतोसौ श्मश्रुलाननः ॥&lt;br&gt;&#xA;नपुंसकोपि न भवेल्लिङ्गमस्ययतोर्च्यते ॥ ३५ ॥&lt;br&gt;&#xA;बालोपि न भवत्येष यतोऽयं बहुवार्षिकः॥&lt;br&gt;&#xA;अनादिवृद्धो लोकेषु गीयते चोग्र एष यत् ॥ ३६ ॥&lt;br&gt;&#xA;अतो युवत्वं सम्भाव्यं नात्र नूनं चिरन्तने ॥&lt;br&gt;&#xA;वृद्धोऽपि न भवत्येष जरामरणवर्जितः ॥ ३७ ॥&lt;br&gt;&#xA;ब्रह्मादीन्संहरेत्प्रान्ते तथापि च न पातकी ॥&lt;br&gt;&#xA;पुण्यलेशोपि नास्त्यस्मिन्ब्रह्ममौलिच्छिदिक्रुधा॥ ३८ ॥&lt;br&gt;&#xA;अस्थिनेपथ्यवति च क्व शुचित्वं विवाससि ॥&lt;br&gt;&#xA;किं बहूक्तेन नो किञ्चिज्ज्ञायतेऽस्य विचेष्टितम् ॥ २९ ॥&lt;br&gt;&#xA;अहो धार्ष्ट्यं महद्दृष्टं जटिलस्याद्य चाद्भुतम् ॥&lt;br&gt;&#xA;यदासनान्नोत्थितोसौ दृष्ट्वा मां श्वशुरं गुरुम् ॥ 4.2.87.४० ॥&lt;br&gt;&#xA;एवम्भूता भवन्त्येव मातापितृविवर्जिताः ॥&lt;br&gt;&#xA;निर्गुणा अकुलीनाश्च कर्मभ्रष्टा निरङ्कुशाः ॥ ४१ ॥&lt;br&gt;&#xA;स्वच्छन्दचारिणोऽनाथाः सर्वत्र स्वाभिमानिनः ॥&lt;br&gt;&#xA;अकिञ्चना अपिप्रायस्तथापीश्वरमानिनः ॥ ४२ ॥&lt;br&gt;&#xA;जामातॄणां स्वभावोयं प्रायशो गर्वभाजनम् ॥&lt;br&gt;&#xA;किञ्चिदैश्वयर्मासाद्य भवत्येव न संशयः ॥ ४३ ॥&lt;br&gt;&#xA;द्विजराजः स गर्विष्ठो रोहिणीप्रेमनिर्भरः ॥&lt;br&gt;&#xA;कृत्तिकादिषु चास्नेही मया शप्तः क्षयीकृतः ॥ ४४ ॥&lt;br&gt;&#xA;अस्याहं गर्वसर्वस्वं हरिष्याम्येव शूलिनः ॥&lt;br&gt;&#xA;यथावमानितश्चाहमनेनास्य गृहं गतः ॥ ४५ ॥&lt;br&gt;&#xA;तथास्याहं करिष्यामि मानहानिं च सर्वतः ॥&lt;br&gt;&#xA;सम्प्रधार्येति बहुशः स तु दक्षः प्रजापतिः ॥ ४६ ॥&lt;br&gt;&#xA;प्राप्य स्वभवनं देवानाजुहाव सवासवान् ॥&lt;br&gt;&#xA;अहं यियक्षुर्यूयं मे यज्ञसाहाय्यकारिणः ॥ ४७ ॥&lt;br&gt;&#xA;भवन्तु यज्ञसम्भारानानयन्तु त्वरान्विताः ॥&lt;br&gt;&#xA;श्वेतद्वीपमथो गत्वा चक्रे चक्रिणमच्युतम् ॥ ४८ ॥&lt;br&gt;&#xA;महाक्रतूपद्रष्टारं यज्ञपूरुषमेव च ॥&lt;br&gt;&#xA;तस्यर्त्विजोभवन्सर्व ऋषयो ब्रह्मवादिनः ॥ ४९ ॥&lt;br&gt;&#xA;प्रावर्तत ततस्तस्य दक्षस्य च महाध्वरः ॥&lt;br&gt;&#xA;दृष्ट्वा देवनिकायांश्च तस्मिन्दक्ष महाध्वरे ॥ 4.2.87.५० ॥&lt;br&gt;&#xA;अनीश्वरांस्ततो वेधा व्याजं कृत्वा गृहं ययौ ॥&lt;br&gt;&#xA;दधीचिरथ संवीक्ष्य सर्वांस्त्रैलोक्यवासिनः ॥ ५१ ॥&lt;br&gt;&#xA;दक्षयज्ञे समायातान्सतीश्वरविवर्जितान् ॥&lt;br&gt;&#xA;प्राप्तसम्मानसम्भारान्वासोलङ्कृतिपूर्वकम् ॥५२ ॥&lt;br&gt;&#xA;दक्षस्य हि शुभोदर्कमिच्छन्प्रोवाच चेति वै ॥ ॥&lt;br&gt;&#xA;दधीचिरुवाच ॥&lt;br&gt;&#xA;दक्षप्रजापते दक्ष साक्षाद्धातृस्वरूपधृक् ॥ ५३ ॥&lt;br&gt;&#xA;न चास्ति तव सामर्थ्यं क्वापि कस्यापि निश्चितम् ॥&lt;br&gt;&#xA;यादृशः क्रतुसम्भारस्तव चेह समीक्ष्यते ॥ ५४ ॥&lt;br&gt;&#xA;न तादृङ्नेदसि प्रायः क्वापि ज्ञातो महामते ॥&lt;br&gt;&#xA;क्रतुस्तु नैव कर्तव्यो नास्ति क्रतुसमो रिपुः ॥ ५५ ॥&lt;br&gt;&#xA;कर्तव्यश्चेत्तदाकार्यः स्याच्चेत्सम्पत्ति रीदृशी ॥&lt;br&gt;&#xA;साक्षादग्निः स्वयं कुण्डे साक्षादिन्द्रादिदेवताः ॥५६॥&lt;br&gt;&#xA;साक्षाच्च सर्वे मन्त्रा वै साक्षाद्यज्ञपुमानसौ ॥&lt;br&gt;&#xA;आचार्यपदवीमेष देवाचार्यः स्वयं चरेत् ॥&lt;br&gt;&#xA;साक्षाद्ब्रह्मा स्वयं चैष भृगुर्वै कर्मकाण्डवित् ॥ ५७ ॥&lt;br&gt;&#xA;अयं पूषा भगस्त्वेष इयं देवी सरस्वती ॥&lt;br&gt;&#xA;एते च सर्वदिक्पाला यज्ञरक्षाकृतः स्वयम् ॥ ५८॥&lt;br&gt;&#xA;त्वं च दीक्षां शुभां प्राप्तो देव्या च शतरूपया ॥&lt;br&gt;&#xA;जामाता त्वेष ते धर्मः पत्नीभिर्दशभिः सह ॥ ५९ ॥&lt;br&gt;&#xA;स्वयमेव हि कुर्वीत धर्मकार्यं प्रयत्नतः ॥&lt;br&gt;&#xA;ओषधीनामयं नाथस्तव जामातृषूत्तमः ॥ 4.2.87.६० ॥&lt;br&gt;&#xA;सप्तविंशतिभिः सार्धं पत्नीभिस्तव कार्यकृत् ॥&lt;br&gt;&#xA;ओषधीः पूरयेत्सर्वा द्विजराजो महासुधीः ॥६१॥&lt;br&gt;&#xA;दीक्षितो राजसूयस्य दत्तत्रैलोक्यदक्षिणः ॥&lt;br&gt;&#xA;मारीचः कश्यपश्चासौ प्रजापतिषु सत्तमः ॥&lt;br&gt;&#xA;त्रयोदशमिताभिश्च भार्याभिस्तव कार्यकृत् ॥ ६२ ॥&lt;br&gt;&#xA;हविः कामदुघा सूते कल्पवृक्षः समित्कुशान् ॥&lt;br&gt;&#xA;दारुपात्राणि सर्वाणि शकटं मण्डपादिकम् ॥ ६३ ॥&lt;br&gt;&#xA;विश्वकर्माप्यलङ्कारान्कुरुतेभ्यागतर्त्विजाम् ॥&lt;br&gt;&#xA;वसूनि चाऽपि वासांसि वसवोष्टौ ददत्यपि ॥ ६४ ॥&lt;br&gt;&#xA;स्वयंलक्ष्मीरलङ्कुर्याद्यावै चात्र सुवासिनीः ॥ ६५ ॥&lt;br&gt;&#xA;सर्वे सुखाय मे दक्ष वीक्षमाणस्य सर्वतः ॥&lt;br&gt;&#xA;एकं दुःखाकरोत्येव यत्त्वं विस्मृतवानसि ॥ ६६ ॥&lt;br&gt;&#xA;जीवहीनो यथा देहो भूषितोपि न शोभते ॥&lt;br&gt;&#xA;तथेश्वरं विना यज्ञः श्मशानमिव लक्ष्यते ॥ ६७ ॥&lt;br&gt;&#xA;इत्थं दधीचिवचनं श्रुत्वा दक्षः प्रजापतिः ॥&lt;br&gt;&#xA;भृशं जज्वाल कोपेन हविषा कृष्णवर्त्मवत् ॥ ६८ ॥&lt;br&gt;&#xA;पूर्वस्तुत्याति संहृष्टो दृष्टो योसौ दधीचिना ॥&lt;br&gt;&#xA;स एव चापि कोपाग्निमुद्वमन्वीक्षितो मुखात् ॥ ६९ ॥&lt;br&gt;&#xA;प्रत्युवाचाथ तं विप्रं वेपमानाङ्गयष्टिकः ॥&lt;br&gt;&#xA;दक्षः प्रजापती रोषाज्जिघांसुरिव तं द्विजम् ॥ 4.2.87.७० ॥&lt;br&gt;&#xA;॥ दक्ष उवाच ॥ ॥&lt;br&gt;&#xA;ब्राह्मणोसि दधीचे त्वं किं करोमि तवात्र वै ॥&lt;br&gt;&#xA;दीक्षामहमहो प्राप्तः कर्तुं नायाति किञ्चन ॥ ७१ ॥&lt;br&gt;&#xA;भवान्केन समाहूतो यदत्रागान्महाजडः ॥&lt;br&gt;&#xA;आगतोपि हि केन त्वं पृष्ट इत्थं प्रब्रवीषि यत् ॥ ७२ ॥&lt;br&gt;&#xA;सर्वमङ्गलमाङ्गल्यो यत्र श्रीमानयं हरिः ॥&lt;br&gt;&#xA;स्वयं वै यज्ञपुरुषः स मखः किं श्मशानवत् ॥ ७३ ॥&lt;br&gt;&#xA;यत्र वज्रधरः शक्रः शतयज्ञैकदीक्षितः ॥&lt;br&gt;&#xA;त्रयस्त्रिंशतिकोटीनाममराणां पतिः स्वयम् ॥ ७४ ॥&lt;br&gt;&#xA;तं त्वञ्चोपमिमीषेमुं श्मशानेन महामखम् ॥&lt;br&gt;&#xA;धर्मराट्च स्वयं यत्र धर्माधर्मैककोविदः ॥ ७५ ॥&lt;br&gt;&#xA;श्रीदोस्ति यत्र श्रीदाता साक्षाद्यत्राशुशुक्षणिः ॥&lt;br&gt;&#xA;तं यज्ञमुपमासि त्वममङ्गलभुवातया ॥ ७६ ॥&lt;br&gt;&#xA;देवाचार्यः स्वयं यत्र क्रतोराचार्यतागतः ॥&lt;br&gt;&#xA;अभिमानवशात्तं त्वमाख्यासि पितृकाननम् ॥ ७७ ॥&lt;br&gt;&#xA;यत्रार्त्विज्यं भजन्तेऽमी वसिष्ठप्रमुखर्षयः ॥&lt;br&gt;&#xA;तमध्वरं समाचक्षे मङ्गलेतरभूमिवत् ॥ ७८ ॥&lt;br&gt;&#xA;निशम्येति मुनिः प्राह दधीचिर्ज्ञानिनां वरः ॥&lt;br&gt;&#xA;सर्वमङ्गलमाङ्गल्यो भवेद्यज्ञपुमान्हरिः ॥ ७९ ॥&lt;br&gt;&#xA;तथापि शाम्भवी शक्तिर्वेदे विष्णुः प्रपठ्यते ॥&lt;br&gt;&#xA;वामाङ्गं स्रष्टुराद्यस्य हरिस्तदितरद्विधिः ॥ 4.2.87.८० ॥&lt;br&gt;&#xA;दीक्षितो योश्वमेधानां शतस्य कुलिशायुधः ॥&lt;br&gt;&#xA;दुर्वाससा क्षणेनापि नीतो निःश्रीकतां हि सः ॥ ८१ ॥&lt;br&gt;&#xA;पुनराराध्य भूतेशं प्रापैकाममरावतीम् ॥&lt;br&gt;&#xA;यस्त्वया धर्मराजोत्र कथितः क्रतुरक्षकः ॥ ८२ ॥&lt;br&gt;&#xA;बलं तस्याखिलैर्ज्ञातं श्वेतं पाशयतः पुरा ॥&lt;br&gt;&#xA;धनदस्त्र्यम्बकसखस्तच्चक्षुश्चाशुशुक्षणिः ॥ ८३ ॥&lt;br&gt;&#xA;पार्ष्णिग्राह्यभवद्रुद्रो देवाचार्यस्य वै तदा ॥&lt;br&gt;&#xA;यदा तारामधार्षीत्स द्विजराजोऽतिसुन्दरीम् ॥ ८४ ॥&lt;br&gt;&#xA;तं विदन्ति वसिष्ठाद्यास्तवार्त्विज्यं भजन्ति ये ॥&lt;br&gt;&#xA;एको रुद्रो न द्वितीयः संविदाना अपीति हि ॥ ८५॥&lt;br&gt;&#xA;प्रावर्तन्तर्षयोन्येपि गौरवात्तव ते क्रतौ ॥&lt;br&gt;&#xA;यदि मे ब्राह्मणस्यैकं शृणोषि वचनं हितम् ॥ ८६ ॥&lt;br&gt;&#xA;तदा क्रतुफलाधीशं विश्वेशं त्वं समाह्वय ॥&lt;br&gt;&#xA;विना तेन क्रतुरसौ कृतोप्यकृत एव हि ॥ ८७ ॥&lt;br&gt;&#xA;सति तस्म्निमहादेवे विश्वकर्मैकसाक्षिणि ॥&lt;br&gt;&#xA;तवापि चैषा सर्वेषां फलिष्यन्ति मनोरथाः ॥ ८८ ॥&lt;br&gt;&#xA;यथा जडानि बीजानि न फलन्ति स्वयं तथा ॥&lt;br&gt;&#xA;जडानि सर्वकर्माणि न फलन्तीश्वरं विना ॥ ८९ ॥&lt;br&gt;&#xA;अर्थहीना यथा वाणी धर्महीना यथा तनुः ॥&lt;br&gt;&#xA;पतिहीना यथा नारी शिवहीना तथा क्रिया ॥ ॥ 4.2.87.९० ॥&lt;br&gt;&#xA;गङ्गाहीना यथा देशाः पुत्रहीना यथा गृहाः ॥&lt;br&gt;&#xA;दानहीना यथा सम्पच्छिवहीना तथा क्रिया ॥ ९१ ॥&lt;br&gt;&#xA;मन्त्रिहीनं यथा राज्यं श्रुतिहीना यथा द्विजाः ॥&lt;br&gt;&#xA;योषा हीनं यथा सौख्यं शिवहीना तथा क्रिया ॥ ९२ ॥&lt;br&gt;&#xA;दर्भहीना यथा सन्ध्या तिलहीनं च तर्पणम् ॥&lt;br&gt;&#xA;हविर्हीनो यथा होमः शिवहीना तथा क्रिया ॥ ९३ ॥&lt;br&gt;&#xA;इत्थं दधीचिनाख्यातं जग्राह वचनं न तत् ॥&lt;br&gt;&#xA;दक्षो दक्षोपि तत्रैव शम्भोर्माया विमोहितः॥ ९४ ॥&lt;br&gt;&#xA;प्रोवाच च भृशं क्रुद्धः का चिन्ता तव मे क्रतोः ॥&lt;br&gt;&#xA;क्रतुमुख्यानि सर्वाणि यानि कर्माणि सर्वतः ॥ ९५ ॥&lt;br&gt;&#xA;तानि सिद्ध्यन्ति नियतं यथार्थकरणादिह ॥&lt;br&gt;&#xA;अयथार्थविधानेन सिद्ध्येत्कर्मापि नेशितुः ॥ ९६ ॥&lt;br&gt;&#xA;स्वकर्मसिद्धये चाथ सर्व एव हि चेश्वरः ॥&lt;br&gt;&#xA;ईश्वरः कर्मणां साक्षी यत्त्वयापीति भाषितम् ॥ ९७ ॥&lt;br&gt;&#xA;तत्तथास्तु परं साक्षी नार्थं दद्याच्च कुत्रचित् ॥ ९८ ॥&lt;br&gt;&#xA;जडानि सर्वकर्माणि न फलन्तीश्वरं विना ॥&lt;br&gt;&#xA;यदुक्तं भवता तत्राप्यहो दृष्टान्तयाम्यहम् ॥ ९९ ॥&lt;br&gt;&#xA;जडान्यपि च बीजानि कालं सम्प्राप्यवात्मनः ॥&lt;br&gt;&#xA;अङ्कूरयन्ति कालाच्च पुष्प्यन्ति च फलन्ति च ॥ 4.2.87.१०० ॥&lt;br&gt;&#xA;विनापीशं तथा कर्म स्वयं कालात्फलत्यहो ॥&lt;br&gt;&#xA;किमीश्वरेण तेनात्र महामङ्गलमूर्तिना ॥ १ ॥&lt;br&gt;&#xA;॥ दधीचिरुवाच ॥ ॥&lt;br&gt;&#xA;यथार्थकरणात्सिद्धमपि कार्यं कदाचन ॥&lt;br&gt;&#xA;ईश्वरप्रातिकूल्याच्च सिद्धमेवाशु नश्यति ॥ २ ॥&lt;br&gt;&#xA;ईश्वरेच्छा बलात्कर्म कृतमप्यविधानतः ॥&lt;br&gt;&#xA;संसिद्ध्येत्तदधीनाश्च कथं सर्व इहेश्वराः ॥ ३ ॥&lt;br&gt;&#xA;सामान्यसाक्षिवन्नेशः सर्वेषां सर्वकर्मणाम् ॥&lt;br&gt;&#xA;साक्षीभवेदसन्दिग्धः फलस्य प्रतिभूरपि ॥ ४ ॥&lt;br&gt;&#xA;भूजलादिस्वरूपेण बीजमाविश्यसर्वकृत् ॥&lt;br&gt;&#xA;स्वयं कालस्वरूपेण विदध्यादङ्कुरोदयम् ॥ ५ ॥&lt;br&gt;&#xA;यत्त्वयोक्तं विनापीशं काले कर्मफलेत्स्वयम् ॥&lt;br&gt;&#xA;स एव कालो भगवान्सर्वकर्ता महेशिता ॥ ६ ॥&lt;br&gt;&#xA;अन्यच्च भवता प्रोक्तं तदेकं तथ्यमेव तत् ॥&lt;br&gt;&#xA;किमीश्वरेण तेनात्र महामङ्गलमूर्तिना ॥ ७ ॥&lt;br&gt;&#xA;ये महान्तो भवन्त्येव ये च मङ्गलमूर्तयः ॥&lt;br&gt;&#xA;ईश्वराख्या च येष्वस्ति किं तैरत्र तवान्तिके ॥ ८ ॥&lt;br&gt;&#xA;उत्तरादुत्तरं चेति प्रत्युत्तरयति द्विजे ॥&lt;br&gt;&#xA;दधीचौ चुक्रुधेऽत्यन्तं दक्षोगर्वातिसुश्रिया ॥ ९ ॥&lt;br&gt;&#xA;आदिदेश समीपस्थानालोक्य परितस्त्विति ॥&lt;br&gt;&#xA;ब्राह्मणापसदं चामुं परिदूरयताशु वै ॥ 4.2.87.११० ॥&lt;br&gt;&#xA;अमुष्मादध्वरश्रेष्ठादवरिष्ठमनोगतम् ॥&lt;br&gt;&#xA;इत्थं दधीचिराकर्ण्य प्रोवाच प्रहसन्निव ॥ ११ ॥&lt;br&gt;&#xA;किं मां दूरयसे मूढ दूरीभूतो भवानपि ॥&lt;br&gt;&#xA;सर्वेभ्यो मङ्गलेभ्यश्च सर्वैरेभिः समं ध्रुवम् ॥ १२ ॥&lt;br&gt;&#xA;अकाण्डे क्रोधजो दण्डस्तव मूर्ध्नि पतिष्यति ॥&lt;br&gt;&#xA;महेशितुस्त्रिजगती परिशास्तुः प्रजापते ॥ १३ ॥&lt;br&gt;&#xA;इत्युक्त्वा निर्जगामाशु यज्ञवाटात्ततो द्विजः ॥&lt;br&gt;&#xA;तस्मिन्निर्याति निर्यातो दुर्वासाश्च्यवनो भवान् ॥ १४ ॥&lt;br&gt;&#xA;उत्तङ्क उपमन्युश्च ऋचीकोद्दालकावपि ॥&lt;br&gt;&#xA;माण्डव्यो वामदेवश्च गालवो गर्गगौतमौ ॥१५॥&lt;br&gt;&#xA;शिवतत्त्वविदोन्येपि दक्षयज्ञाद्विनिर्ययुः ॥&lt;br&gt;&#xA;गते दधीचौ सानन्दं प्रावर्तत महामखः ॥१६॥&lt;br&gt;&#xA;ये स्थिता ब्राह्मणास्तत्र तेभ्यो द्विगुण दक्षिणाम् ॥&lt;br&gt;&#xA;प्रादात्प्रजापतिर्दक्षस्त्वन्येभ्योप्यधिकं वसु ॥ ॥ १७ ॥&lt;br&gt;&#xA;सर्वे जामातरस्तेन तोषिता भूरिशोधनैः ॥&lt;br&gt;&#xA;कन्याश्चालङ्कृताः सर्वा महाविभवविस्तरैः ॥१८॥&lt;br&gt;&#xA;ऋषिपत्न्योपि बहुशो देवपत्न्योप्यनेकशः ॥&lt;br&gt;&#xA;तथा पुराङ्गनाः सर्वास्तेन मानभुवः कृताः ॥ १९ ॥&lt;br&gt;&#xA;ब्रह्मघोषेण तारेण व्योमशब्दगुणं स्फुटम् ॥&lt;br&gt;&#xA;कारितं तेन दक्षेण विप्राणां हृष्टचेतसाम् ॥ 4.2.87.१२० ॥&lt;br&gt;&#xA;अग्निर्मन्दाग्निरभवत्तस्मिञ्जुह्वति दीक्षिते ॥&lt;br&gt;&#xA;हविः परिमलेनैव परितृप्ता दिगङ्गनाः ॥ २१ ॥&lt;br&gt;&#xA;स्वाहाकारैर्वषट्कारैः सुरा जाताः पिचण्डिलाः ॥&lt;br&gt;&#xA;रचिता गिरयस्तेन सदन्नानां पदेपदे ॥२२॥&lt;br&gt;&#xA;घृतकुल्याः कृतास्तेन मधुकुल्याः सहस्रशः ॥&lt;br&gt;&#xA;महासरांसि पयसां द्रप्सस्यापि महाह्रदाः ॥ २३ ॥&lt;br&gt;&#xA;राशयश्च दुकूलानां रत्नानां शिखराणि च ॥&lt;br&gt;&#xA;यज्ञवाटस्य वसुधा स्वर्णरूप्यमयीकृता ॥ २४ ॥&lt;br&gt;&#xA;न लभ्यन्ते क्रतौ तस्य मार्गिता अपि मार्गणाः ॥&lt;br&gt;&#xA;हृष्टाः पुष्टाः समभवन्नपि तत्परिचारकाः ॥ २५ ॥&lt;br&gt;&#xA;ध्वनिर्मङ्गलगीतानां व्यानशे गगनाङ्गणम् ॥&lt;br&gt;&#xA;जहृषे चाप्सरोवृन्दैर्गन्धर्वैर्मुमुदेतराम् ॥ २६ ॥&lt;br&gt;&#xA;विद्याधरैर्ननन्दे च वसुधा ववृधे भृशम् ॥&lt;br&gt;&#xA;महाविभवसम्भारे तस्मिन्दाक्षे महाक्रतौ ॥&lt;br&gt;&#xA;इत्थं प्रवृत्तेऽथ मुनिः कैलासं नारदो ययौ ॥१२७॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे दक्षयज्ञप्रादुर्भावोनाम सप्ताशीतितमोऽध्यायः ॥ ८७॥ ॥ छ ॥ ॥&lt;/p&gt;</description>
    </item>
    <item>
      <title>०८८ सतीदेहविसर्जनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/088_satIdehavisarjanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/088_satIdehavisarjanam/</guid>
      <description>&lt;p&gt;अगस्त्य उवाच ॥ ॥&lt;br&gt;&#xA;शिवलोकं समासाद्य मुनिना ब्रह्मसूनुना ॥&lt;br&gt;&#xA;किं चक्रे ब्रूहि षड्वक्त्र कथां कौतुकशालिनीम् ॥ १ ॥&lt;br&gt;&#xA;स्कन्द उवाच ॥ ॥&lt;br&gt;&#xA;शृणु कुम्भज वक्ष्यामि नारदेन महात्मना ॥&lt;br&gt;&#xA;यत्कृतं तत्र गत्वाशु कैलासं शङ्करालयम् ॥ २ ॥&lt;br&gt;&#xA;मुनिर्गगनमार्गेण प्राप्य तद्धाम शाम्भवम्॥&lt;br&gt;&#xA;दृष्ट्वा शिवौ प्रणम्याथ शिवेन विहितादरः ॥ ३ ॥&lt;br&gt;&#xA;तदुद्दिष्टासनं भेजे पश्यंस्तत्क्रीडनं परम्॥&lt;br&gt;&#xA;क्रीडन्तौ तौ तु चाक्षाभ्यां यदा न च विरमेतुः ॥ ४ ॥&lt;br&gt;&#xA;तदौत्सुक्येन स मुनिः प्रेर्यमाण उवाच ह ॥&lt;br&gt;&#xA;॥ नारद उवाच ॥ ॥&lt;br&gt;&#xA;देवदेव तव क्रीडाखिलं ब्रह्माण्डगोलकम् ॥&lt;br&gt;&#xA;मासा द्वादश ये नाथ ते सारिफलके गृहाः ॥ ५ ॥&lt;br&gt;&#xA;कृष्णाः कृष्णेतरा या वै तिथयस्ताश्च सारिकाः ॥&lt;br&gt;&#xA;द्विपञ्चदशमासे यास्त्वक्षयुग्मं तथायने ॥ ६ ॥&lt;br&gt;&#xA;सृष्टिप्रलय सञ्ज्ञौ द्वौ ग्लहौ जयपराजयौ ॥&lt;br&gt;&#xA;देवीजये भवेत्सृष्टिरसृष्टिर्धूर्जटेर्जये ॥ ७ ॥&lt;br&gt;&#xA;भवतोः खेलसमयो यः सा स्थितिरुदाहृता॥&lt;br&gt;&#xA;इत्थं क्रीडैव सकलमेतद्ब्रह्माण्डमीशयोः ॥ ८ ॥&lt;br&gt;&#xA;न देवी जेष्यति पतिं नेशः शक्तिं विजेष्यति ॥&lt;br&gt;&#xA;किञ्चिद्विज्ञप्तुकामोस्मि तन्मातरवधार्यताम् ॥ ९ ॥&lt;br&gt;&#xA;देवः सर्वज्ञनाथोपि न किञ्चिदवबुध्यति ॥&lt;br&gt;&#xA;मानापमानयोर्यस्मादसौ दूरे व्यवस्थितः ॥ 4.2.88.१० ॥&lt;br&gt;&#xA;लीलात्मा गुणवानेष विचारादतिनिर्गुणः ॥&lt;br&gt;&#xA;कुर्वन्नपि हि कर्माणि बाध्यते नैव कर्मभिः ॥ ११ ॥&lt;br&gt;&#xA;मध्यस्थोपि हि सर्वस्य माध्यस्थ्यमवलम्बतै ॥&lt;br&gt;&#xA;सर्वत्रायं महेशानो मित्राऽमित्रसमानदृक् ॥ १२ ॥&lt;br&gt;&#xA;त्वं शक्तिरस्य देवस्य सर्वेषां मान्यभूः परा ॥&lt;br&gt;&#xA;दक्षस्यापि त्वया मानो दत्तो पत्यनिमित्तकः ॥ १३ ॥&lt;br&gt;&#xA;परं त्वं सर्वजगतां जनयित्र्येकिका ध्रुवम् ॥&lt;br&gt;&#xA;त्वत्त आविर्भवन्त्येव धातृकेशववासवाः॥ ॥ १४ ॥&lt;br&gt;&#xA;त्वमात्मानं न जानासि त्र्यक्षमायाविमोहिता ॥&lt;br&gt;&#xA;अतएव हि मे चित्तं दुनोत्यतितरां सति ॥ १५ ॥&lt;br&gt;&#xA;अन्या अपि हि याः सत्यः पातिव्रत्यपरायणाः ॥&lt;br&gt;&#xA;ता भर्तृचरणौ हित्वा किञ्चिदन्यन्न मन्वते ॥ १६ ॥&lt;br&gt;&#xA;अथवास्तामियं वार्ता प्रस्तुतं प्रब्रवीम्यहम् ॥&lt;br&gt;&#xA;अद्य नीलगिरेस्तस्माद्धरिद्वारसमीपतः ॥ १७ ॥&lt;br&gt;&#xA;अपूर्वमिव संवीक्ष्य परिप्राप्तस्तवान्तिकम् ॥&lt;br&gt;&#xA;अत्याश्चर्यविषादाभ्यां किचिद्वक्तुमिहोत्सुकः ॥ १८ ॥&lt;br&gt;&#xA;आश्चर्यहेतुरेवायं यत्पुञ्जातं त्रयीतले ॥&lt;br&gt;&#xA;तद्दृष्टं सकलत्रं च दक्षस्याध्वरमण्डपे ॥ १९ ॥&lt;br&gt;&#xA;सालङ्कारं समानं च सानन्दमुखपङ्कजम् ॥&lt;br&gt;&#xA;विस्मृताखिलकार्यं च दक्षयज्ञप्रवर्तकम् ॥ 4.2.88.२० ॥&lt;br&gt;&#xA;विषादे कारणं चैतद्यतो जातमिदं जगत् ॥&lt;br&gt;&#xA;यस्मिन्प्रवर्तते यत्र लयमेष्यति च ध्रुवम् ॥ २१ ॥&lt;br&gt;&#xA;तदेव तत्र नो दृष्टं भवद्वन्द्वं भवापहम् ॥&lt;br&gt;&#xA;प्रायो विषादजनकं भवतोर्यददर्शनम् ॥ २२ ॥&lt;br&gt;&#xA;तदेव नाभवत्तत्र समभूदन्यदेव हि ॥&lt;br&gt;&#xA;तच्च वक्तुं न शक्येत तद्वक्ता दक्ष एव सः ॥ २३ ॥&lt;br&gt;&#xA;तानि वाक्यानि चाकर्ण्य द्रुहिणेन ययेततः ॥&lt;br&gt;&#xA;महर्षिणा दधीचेन धिक्कृतो नितरां हि सः ॥२४ ॥&lt;br&gt;&#xA;शप्तश्च वीक्षमाणानां देवर्षीणां प्रजापतिः ॥&lt;br&gt;&#xA;मया च कर्णौ पिहितौ श्रुत्वा तद्गर्हणा गिरः ॥ २५ ॥&lt;br&gt;&#xA;दधीचिना समं केचिद्दुर्वासः प्रमुखा द्विजाः ॥&lt;br&gt;&#xA;भवनिन्दां समाकर्ण्य कियतोपि विनिर्ययुः ॥२६॥&lt;br&gt;&#xA;प्रावर्तत महायागो हृष्टपुष्टमहाजनः ॥&lt;br&gt;&#xA;तथा द्रष्टुं न शक्नोमि तत आगतवानिह ॥२७ ॥&lt;br&gt;&#xA;भगिन्योपि च या देवि तव तत्र सभर्तृकाः ॥&lt;br&gt;&#xA;तासां गौरवमालोक्य न किञ्चिद्वक्तुमुत्सहे ॥ २८ ॥&lt;br&gt;&#xA;इति देवी समाकर्ण्य सती दक्षकुमारिका ॥&lt;br&gt;&#xA;करादक्षौ समुत्सृज्य दध्यौ किञ्चित्क्षणं हृदि ॥ २९ ॥&lt;br&gt;&#xA;उवाच च भवत्वेवं शरणं भव एव मे ॥&lt;br&gt;&#xA;सम्प्रधार्येति मनसि सती दाक्षायणी ततः ॥4.2.88.३०॥&lt;br&gt;&#xA;द्रुतमेव समुत्तस्थौ प्रणनाम च शङ्करम् ॥&lt;br&gt;&#xA;मौलावञ्जलिमाधाय देवी देवं व्यजिज्ञपत् ॥३१॥&lt;br&gt;&#xA;॥ देव्युवाच ॥ ॥&lt;br&gt;&#xA;विजयस्वान्धकध्वंसिं त्र्यम्बक त्रिपुरान्तक ॥&lt;br&gt;&#xA;चरणौ शरणं ते मे देह्यनुज्ञा सदाशिव ॥३२॥&lt;br&gt;&#xA;मा निषेधीः प्रार्थयामि यास्यमि पितुरन्तिकम् ॥&lt;br&gt;&#xA;उक्त्वेति मौलिमदधादन्धकारि पदाम्बुजे ॥ ३३ ॥&lt;br&gt;&#xA;अथोक्ता शम्भुना देवी मृडान्युत्तिष्ठ भामिनि ॥&lt;br&gt;&#xA;किमपूर्णं तवास्त्यत्र वदसौ भाग्यसुन्दरि ॥ ३४ ॥&lt;br&gt;&#xA;लक्ष्म्या अपि च सौभाग्यं ब्रह्माण्यै कान्तिरुत्तमा ॥&lt;br&gt;&#xA;शच्यै नित्यनवीनत्वं भवत्या दत्तमीश्वरि ॥ ३५ ॥&lt;br&gt;&#xA;त्वया च शक्तिमानस्मि महदैश्वर्यरक्षणे ॥&lt;br&gt;&#xA;त्वां च शक्तिं समासाद्य स्वलीलारूपधारिणीम् ॥ ३६ ॥&lt;br&gt;&#xA;एतत्सृजामि पाम्यद्मि त्वल्लीलाप्रेरितोङ्गने ॥&lt;br&gt;&#xA;कुतो मां हातुमिच्छेस्त्वं मम वामार्धधारिणि ॥ ३७ ॥&lt;br&gt;&#xA;शिवा शिवोदितं चेति श्रुत्वाप्याह महेश्वरम् ॥&lt;br&gt;&#xA;जीवितेश विहाय त्वां न क्वापि परियाम्यहम् ॥३८॥&lt;br&gt;&#xA;मनो मे चरणद्वन्द्वे तव स्थास्यति निश्चलम् ॥&lt;br&gt;&#xA;क्रतुं द्रष्टुं पितुर्यामि नैक्षि यज्ञो मया क्वचित् ॥३९॥&lt;br&gt;&#xA;शम्भुः कात्यायनीवाक्यामिति श्रुत्वा तदाब्रवीत् ॥&lt;br&gt;&#xA;क्रतुस्त्वया नेक्षितश्चेदाहरामि ततः क्रतुम् ॥ 4.2.88.४० ॥&lt;br&gt;&#xA;मच्छक्ति धारिणी त्वं वा सृजैवान्यां क्रतुक्रियाम् ॥&lt;br&gt;&#xA;अन्यो यज्ञपुमानस्तु सन्त्वन्ये लोकपालकाः ॥ ४१ ॥&lt;br&gt;&#xA;अन्यानाशु विधेहि त्वमृषीनार्त्विज्यकर्मणि ॥&lt;br&gt;&#xA;पुनर्जगाद देवीति श्रुत्वा शम्भोरुदीरितम् ॥ ४२ ॥&lt;br&gt;&#xA;पितुर्यज्ञोत्सवो नाथ द्रष्टव्योऽत्र मया ध्रुवम् ॥&lt;br&gt;&#xA;देह्यनुज्ञां गमिष्यामि मा मे कार्षीर्वचोन्यथा ॥ ४३ ॥&lt;br&gt;&#xA;कः प्रतीपयितुं शक्तश्चेतो वा जलमेव वा ॥&lt;br&gt;&#xA;निम्नायाभ्युद्यतं नाथ माद्य मां प्रतिषेधय ॥ ४४ ॥&lt;br&gt;&#xA;निशम्येति पुनः प्राह सर्वज्ञो भूतनायकः ॥&lt;br&gt;&#xA;मा याहि देवि मां हित्वा गता च न मिलिष्यसि ॥ ४५ ॥&lt;br&gt;&#xA;अद्य प्राचीं यियासुं त्वां वारयेत्पङ्गुवासरः ॥&lt;br&gt;&#xA;नक्षत्रं च तथा ज्येष्ठा तिथिश्च नवमी प्रिये ॥ ४६ ॥&lt;br&gt;&#xA;अद्य सप्तदशो योगो वियोगोद्य तनोऽशुभः ॥&lt;br&gt;&#xA;धनिष्ठार्ध समुत्पन्ने तव ताराद्य पञ्चमी ॥ ॥ ४७ ॥&lt;br&gt;&#xA;मा गा देवि गताद्य त्वं नहि द्रक्ष्यसि मां पुनः ॥&lt;br&gt;&#xA;पुनर्देवी बभाषे सा यदि नाम्नाप्यहं सती ॥ ४८ ॥&lt;br&gt;&#xA;तदा तन्वन्तरेणापि करिष्ये तव दासताम् ॥&lt;br&gt;&#xA;ततो भवः पुनः प्राह को वा वारयितुं प्रभुः ॥ ४९ ॥&lt;br&gt;&#xA;परिक्षुब्धमनोवृत्तिं स्त्रियं वा पुरुषं तु वा ॥&lt;br&gt;&#xA;पुनर्न दर्शनं देवि मया सत्यं ब्रवीम्यहम् ॥4.2.88.५०॥&lt;br&gt;&#xA;परं न देवि गन्तव्यं महामानधनेच्छुभिः ॥&lt;br&gt;&#xA;अनाहूत तया कान्ते मातापितृगृहानपि ॥ ५१ ॥&lt;br&gt;&#xA;यथा सिन्धुगता सिन्धुर्न पुनः परिवर्तते ॥&lt;br&gt;&#xA;तथाद्य गन्त्र्या नो जातु तवागमनमिष्यते ॥ ५२ ॥&lt;br&gt;&#xA;॥ देव्युवाच ॥ ॥&lt;br&gt;&#xA;अवश्यं यद्यहं रक्ता तव पादाबुञ्जद्वये ॥&lt;br&gt;&#xA;तथा त्वमेव मे नाथो भविष्यसि भवान्तरे ॥ ५३ ॥&lt;br&gt;&#xA;इत्युक्त्वा निर्ययौ देवी कोपान्धीकृतलोचना ॥&lt;br&gt;&#xA;यियासुभिश्च कार्यार्थं यत्कर्तव्यं न तत्कृतम् ॥ ५४ ॥&lt;br&gt;&#xA;न ननाम महादेवं न च चक्रे प्रदक्षिणम् ॥&lt;br&gt;&#xA;अतएव हि सा देवी न गता पुनरागता ॥ ५५ ॥&lt;br&gt;&#xA;अप्रणम्य महेशानमकृत्वापि प्रदक्षिणम् ॥&lt;br&gt;&#xA;अद्यापि न निवर्तन्ते गताः प्राग्वासरा इव ॥ ५६ ॥&lt;br&gt;&#xA;तया चरणचारिण्या राज्ञ्या त्रिभुवनेशितुः ॥&lt;br&gt;&#xA;अपि तत्पावनं वर्त्म मेनेति कठिनं बहु ॥ ५७ ॥&lt;br&gt;&#xA;देवोपि तां सतीं यान्तीं दृष्ट्वा चरणचारिणीम् ॥&lt;br&gt;&#xA;अतीव विव्यथे चित्ते गणांश्चाथ समाह्वयत् ॥ ५८ ॥&lt;br&gt;&#xA;गणा विमानं नयत मनःपवनचक्रिणम् ॥&lt;br&gt;&#xA;पञ्चास्यायुतसंयुक्तं रत्नसानुध्वजोच्छ्रितम् ॥ ५९ ॥&lt;br&gt;&#xA;महावातपताकं च महाबुद्ध्यक्षलक्षितम् ॥&lt;br&gt;&#xA;नर्मदालकनन्दा च यत्रेषादण्डताङ्गते ॥ 4.2.88.६० ॥ रथोपरि टिप्पणी&lt;br&gt;&#xA;छत्रीभूतौ च यत्रस्तः सूर्याचन्द्रमसावपि ॥&lt;br&gt;&#xA;यस्मिन्मकरतुण्डं च वाराहीशक्तिरुत्तमा ॥ ६१ ॥&lt;br&gt;&#xA;धूः स्वयं चापि गायत्री रज्जवस्तक्षकादयः ॥&lt;br&gt;&#xA;सारथिः प्रणवो यत्र क्रेङ्कारः प्रणवध्वनिः ॥ ६२ ॥&lt;br&gt;&#xA;अङ्गानि रक्षका यत्र वरूथश्छन्दसां गणः ॥&lt;br&gt;&#xA;इत्याज्ञप्ता गणास्तूर्णं रथं निन्युर्हराज्ञया ॥ ६३ ॥&lt;br&gt;&#xA;देव्या सनाथं तं कृत्वा विमानं पार्षदा दिवि ॥&lt;br&gt;&#xA;अनुजग्मुर्महादेवीं दिव्यां तेजोविजृम्भिणीम्॥ ६४ ॥&lt;br&gt;&#xA;सा क्षणं त्र्यक्षरमणी वीक्ष्य दक्षसभाङ्गणम्॥&lt;br&gt;&#xA;नभोंऽगणाद्विमानस्थानतो वेगादवातरत् ॥ ६५ ॥&lt;br&gt;&#xA;अविशद् यज्ञवाटं च चकितंरक्षि वीक्षिता ॥&lt;br&gt;&#xA;कृतमङ्गलनेपथ्यां प्रसूं दृष्ट्वा किरीटिनीम्॥ ६६ ॥&lt;br&gt;&#xA;सभर्तृकाश्च भगिनीर्नवालङ्कृतिशालिनीः ॥&lt;br&gt;&#xA;साश्चर्याश्च सगर्वाश्च सानन्दाश्च ससाध्वसाः ॥ ६७॥&lt;br&gt;&#xA;अचिन्तिता त्वनाहूता विमानाद्धरवल्लभा ॥&lt;br&gt;&#xA;कथमेषा परिप्राप्ता क्षणमित्थं प्रपश्यतीः॥ ॥ ६८ ॥&lt;br&gt;&#xA;असम्भाष्या पिताः सर्वा गता दक्षान्तिकं सती ॥&lt;br&gt;&#xA;पित्रा पृष्टा तु मात्रापि भद्रं जातं त्वदागमे ॥ ६९ ॥&lt;br&gt;&#xA;॥ सत्युवाच ॥ ॥&lt;br&gt;&#xA;यदि भद्रं जनेतर्मे समागमनतो भवेत् ॥&lt;br&gt;&#xA;कथं नाहं समाहूता यथैता मे सहोदराः ॥ 4.2.88.७० ॥&lt;br&gt;&#xA;॥ दक्ष उवाच ॥ ॥&lt;br&gt;&#xA;अयि कन्ये महाधन्ये ह्यनन्ये सर्वमङ्गले ॥&lt;br&gt;&#xA;अयं ते न मनाग्दोषो दोष एष ममैव हि ॥ ७१ ॥&lt;br&gt;&#xA;तादृग्विधाय यत्पत्ये मया दत्ताज्ञबुद्धिना ॥&lt;br&gt;&#xA;यदहं तं समाज्ञास्यमीश्वरोसौ निरीश्वरः ॥ ७२ ॥&lt;br&gt;&#xA;तदा कथमदास्यं त्वां तस्मै मायास्वरूपिणं ॥&lt;br&gt;&#xA;अहं शिवाख्यया तुष्टो न जाने शिवरूपिणम्॥ ७३ ॥&lt;br&gt;&#xA;पितामहेन बहुधा वर्णितोसौ ममाग्रतः ॥&lt;br&gt;&#xA;शङ्करोयमयं शभुरसौ पशुपतिः शिवः ॥ ७४ ॥&lt;br&gt;&#xA;श्रीकण्ठोसौ महेशोऽसौ सर्वज्ञोसौ वृषध्वजः ॥&lt;br&gt;&#xA;अस्मै कन्यां प्रयच्छ त्वं महादेवाय धन्विने ॥ ७५ ॥&lt;br&gt;&#xA;वाक्याच्छतधृतेस्तस्मात्तस्मै दत्ता मयानघे ॥&lt;br&gt;&#xA;न जाने तं विरूपाक्षमुक्षगं विषभक्षिणम् ॥ ७६ ॥&lt;br&gt;&#xA;पितृकाननसंवासं शूलिनं च कपालिनम् ॥&lt;br&gt;&#xA;द्विजिह्वसङ्गसुभगं जलाधारं कपर्दिनम्॥ ७७ ॥&lt;br&gt;&#xA;कलङ्किकृतमौलिं च धूलिधूसरचर्चितम् ॥&lt;br&gt;&#xA;क्वचित्कौपीनवसनं नग्नं वातूलवत्क्वचित् ॥ ७८ ॥&lt;br&gt;&#xA;क्वचिच्च चर्मवसनं क्वचिद्भिक्षाटनप्रियम् ॥&lt;br&gt;&#xA;विटङ्कभूतानुचरं स्थाणुमुग्रं तमोगुणम्॥ ॥ ७९ ॥&lt;br&gt;&#xA;रुद्रं रौद्रपरीवारं महाकालवपुर्धरम् ॥&lt;br&gt;&#xA;नृकरोटीपरिकरं जातिगोत्रविवर्जितम् ॥ 4.2.88.८० ॥&lt;br&gt;&#xA;न सम्यग्वेत्ति तं कश्चिज्जानानोपि प्रतारितः ॥&lt;br&gt;&#xA;किं बहूक्तेन तनये समस्त नयशालिनि ॥ ८१ ॥&lt;br&gt;&#xA;क्व पांसुलपटच्छन्नो महाशङ्खविभूषणः ॥&lt;br&gt;&#xA;प्रबद्धसर्पकेयूरः प्रलम्बित जटासटः ॥ ८२ ॥&lt;br&gt;&#xA;डमड्डमरुकव्यग्र हस्ताग्रः खण्डचन्द्रभृत् ॥&lt;br&gt;&#xA;ताण्डवाडम्बररुचिः सर्वामङ्गल चेष्टितः ॥८३॥&lt;br&gt;&#xA;मृडानि सहरः क्वाऽयमध्वरो मङ्गलालयः ॥&lt;br&gt;&#xA;अतएव समाहूता नेह त्वं सर्वमङ्गले ॥ ८४ ॥&lt;br&gt;&#xA;दुकूलान्यनुकूलानि रत्नालङ्कृतयः शुभाः ॥&lt;br&gt;&#xA;प्रागेव धारितास्तेत्र पश्यागत्य गृहाण च ॥ ८५ ॥&lt;br&gt;&#xA;इह मङ्गलवेशेषु देवेन्द्रेषु स शूलधृक् ॥&lt;br&gt;&#xA;कथमर्हो भवेच्चेति मङ्गले विषमेक्षणः ॥ ८६ ॥&lt;br&gt;&#xA;इत्याकर्ण्य सती साध्वी जनेतुरुदितं तदा ॥&lt;br&gt;&#xA;अत्यन्तदूनहृदया वक्तुं समुपचक्रमे ॥८७॥&lt;br&gt;&#xA;सत्युवाच ॥ ॥&lt;br&gt;&#xA;नाकर्णितं मया किञ्चित्त्वयि प्रब्रुवति प्रभो ॥&lt;br&gt;&#xA;पदद्वयीं समाकर्ण्य तां च ते कथयाम्यहम् ॥८८॥&lt;br&gt;&#xA;न सम्यग्वेत्ति तं कश्चिज्जानानोपि प्रतारितः ॥&lt;br&gt;&#xA;एतत्सम्यक्त्वयाख्यायि कस्तं वेत्ति सदाशिवम्॥ ८९ ॥&lt;br&gt;&#xA;त्वं तु प्रतारितः पूर्वमधुनापि प्रतारितः ॥&lt;br&gt;&#xA;कृत्वा तेन च सम्बन्धमसम्बद्धप्रलापभाक् ॥ 4.2.88.९० ॥&lt;br&gt;&#xA;यादृशं वक्षितं शम्भुं तादृशं यद्यमन्यथाः ॥&lt;br&gt;&#xA;कुतो मामददास्तस्मै यं च कश्च न वेद न ॥ ९१ ॥&lt;br&gt;&#xA;अथवा तेन सम्बन्धे न हेतुर्भवतो मतिः ॥&lt;br&gt;&#xA;तत्र हेतुरभूत्तात मम पुण्यैकगौरवम्॥ ॥ ९२ ॥&lt;br&gt;&#xA;अथोक्त्वैवं बहुतरं त्वं जनेतास्य वर्ष्मणः ॥&lt;br&gt;&#xA;श्रुतानेन च देहेन पत्युः परिविगर्हणा ॥ ९३ ॥&lt;br&gt;&#xA;पुरश्चरणमेवैतद्यदस्यैव विसर्जनम् ॥&lt;br&gt;&#xA;सुश्लाघ्यजन्मया तावत्प्राणितव्यं सुयोषिता ॥&lt;br&gt;&#xA;यावज्जीवितनाथस्याश्रवणीया विगर्हणा ॥ ९४ ॥&lt;br&gt;&#xA;इत्युक्त्वा क्रोधदीप्ताग्नौ महादेवस्वरूपिणि ॥&lt;br&gt;&#xA;जुहाव देहसमिधं प्राणरोधविधानतः ॥ ९५ ॥&lt;br&gt;&#xA;ततो विवर्णतां प्राप्ताः सर्वे देवाः सवासवाः ॥&lt;br&gt;&#xA;नाग्निर्जज्वाल च तथा यथाज्याहुतिभिः पुरा ॥ ९६ ॥&lt;br&gt;&#xA;मन्त्राः कुण्ठितसामर्थ्यास्तत्क्षणादेव चाभवन् ॥&lt;br&gt;&#xA;अहो महानिष्टतरं किमेतत्समुपस्थितम् ॥९७॥&lt;br&gt;&#xA;केचिदूचुर्द्विजवरा मिथः परियियासवः ॥&lt;br&gt;&#xA;महाझञ्झानिलः प्राप्तः पर्वतान्दोलनक्षमः ॥ ९८॥&lt;br&gt;&#xA;मखमण्डप भूस्तेन क्षणतः स्थपुटीकृता ॥&lt;br&gt;&#xA;अकाण्डं तडिदापातो जातोभूद्भूप्रकपनः ॥९९॥&lt;br&gt;&#xA;दिवश्चोल्काः प्रपतिताः पिशाचा नृत्यमादधुः ॥&lt;br&gt;&#xA;आतापिगृध्रैरुपरि गगने मण्डलायितम् ॥ 4.2.88.१०० ॥&lt;br&gt;&#xA;रवेरधस्तादशिवं शिवास्तत्राप्यरारिषुः ॥&lt;br&gt;&#xA;मेघारुधिरविपुड्भिस्तत्र वृष्टिं व्यधुः पराम् ॥ १ ॥&lt;br&gt;&#xA;निर्घातनिःस्वनो भूमेरुत्थितो हृत्प्रकम्पनः ॥&lt;br&gt;&#xA;दिव्यायुधानि च मिथो युध्यन्ति स्मातिभीषणम् ॥ २ ॥&lt;br&gt;&#xA;हवनीयं महद्रव्यं दूषितं क्रोष्टुभिः श्वभिः ॥&lt;br&gt;&#xA;चकोराः करटास्तत्र विचेरुर्यज्ञमण्डपे ॥ ३ ॥&lt;br&gt;&#xA;श्मशानवाटवज्जातो यज्ञवाटः स वै क्षणात॥&lt;br&gt;&#xA;यद्यत्रावस्थितं सर्वं तत्तत्रैव परिष्ठितम् ॥ ४ ॥&lt;br&gt;&#xA;चित्रन्यस्तमिवासीच्च वस्तुजातमशोभि च ॥&lt;br&gt;&#xA;स्थगिता इव संवृत्तास्तत्र चक्रधरादयः ॥ ५ ॥&lt;br&gt;&#xA;दक्षोपि वदनग्लानिमवाप्य सपरिच्छदः ॥&lt;br&gt;&#xA;पुनर्यथाकथञ्चिच्च यज्ञं प्रावर्तयन्द्विजाः ॥१०६॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे सतीदेहविसर्जनं नामाष्टाशीतितमोऽध्यायः ॥ ८८ ॥&lt;/p&gt;</description>
    </item>
    <item>
      <title>०८९ दक्षेश्वरप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/089_daxeshvaraprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/089_daxeshvaraprAdurbhAvaH/</guid>
      <description>&lt;p&gt;॥ स्कन्द उवाच ॥&lt;br&gt;&#xA;पुनः स नारदोऽगस्त्य देव्याः प्राक्समुपागतः ॥&lt;br&gt;&#xA;तद्वृत्तान्तमशेषं च हरायावेदितुं ययौ ॥ १ ॥&lt;br&gt;&#xA;दृष्ट्वा स नारदः शम्भुं नन्दिना सह सङ्कथाम् ॥&lt;br&gt;&#xA;काञ्चित्तर्जनिविन्यास पूर्वं कुर्वन्तमानमत् ॥ २ ॥&lt;br&gt;&#xA;उपाविशच्च शैलादि विसृष्टासनमुत्तमम् ॥&lt;br&gt;&#xA;वैलक्ष्यं नाटयन्किञ्चित्क्षणं जोषं समास्थितः ॥३॥&lt;br&gt;&#xA;आकारेणैव सर्वज्ञस्तद्वृत्तान्तं विवेद ह॥&lt;br&gt;&#xA;अवादीच्च मुनिं शम्भुः कुतो मौनावलम्बनम् ॥ ४ ॥&lt;br&gt;&#xA;शरारिणां स्थितिरियमुत्पत्तिप्रलयात्मिका ॥&lt;br&gt;&#xA;दिव्यान्यपि शरीराणि कालाद्यान्त्येवमेव हि ॥ ५ ॥&lt;br&gt;&#xA;दृश्यं विनश्वरं सर्वं विशेषाद्यदनीश्वरम् ॥&lt;br&gt;&#xA;ततोऽत्र चित्रं किं ब्रह्मन्कङ्कालः कालयेन्न वै ॥६॥&lt;br&gt;&#xA;अभाविनो हि भावस्य भावः क्वापि न सम्भवेत् ॥&lt;br&gt;&#xA;भाविनोपि हि नाभावस्ततो मुह्यन्ति नो बुधाः ॥ ७ ॥&lt;br&gt;&#xA;शम्भूदीरितमाकर्ण्य स इत्थं मुनिपुङ्गवः ॥&lt;br&gt;&#xA;प्रोक्तवान्सत्यमेवैतद्यद्देवेन प्रभाषितम् ॥ ८ ॥&lt;br&gt;&#xA;अवश्यमेव यद्भाव्यं तद्भूतं नात्र संशयः ॥&lt;br&gt;&#xA;परं मां बाधतेत्यन्तं चिन्तैका चित्तमाथिनी ॥ ९ ॥&lt;br&gt;&#xA;नापचीयेत ते किञ्चिन्नोपचीयेत तत्त्वतः ॥&lt;br&gt;&#xA;अव्ययत्वाच्च पूर्णत्वाद्धानिवृद्धी कृतस्त्वयि ॥ 4.2.89.१० ॥&lt;br&gt;&#xA;अहो वराकः संसारः क्व भविष्यत्यनीश्वरः ॥&lt;br&gt;&#xA;आरभ्याद्यदिनं न त्वामर्चयिष्यन्ति केपि यत् ॥ ११ ॥&lt;br&gt;&#xA;यतः प्रजापतिर्दक्षो न त्वामाहूतवान्क्रतौ ॥&lt;br&gt;&#xA;तेनाद्यरीढि तं दृष्ट्वा देवर्षिमनुजा अपि॥ १२ ॥&lt;br&gt;&#xA;तव रीढां करिष्यन्ति किमैश्वर्येण रीढिनाम् ॥&lt;br&gt;&#xA;प्राप्तावहेडना लोके जितकालभया अपि ॥&lt;br&gt;&#xA;अथैश्वर्येण सम्पन्नाः प्रतिष्ठाभाजनं किमु ॥ १३ ॥&lt;br&gt;&#xA;महीयसायुषा तेषां वसुभिर्भूरिभिश्च किम् ॥&lt;br&gt;&#xA;येऽभिमानधनानेह लब्धरीढाः पदेपदे ॥ १४ ॥&lt;br&gt;&#xA;अचेतनाश्च सावज्ञा जीवन्तोपि न कीर्तये ॥&lt;br&gt;&#xA;अभिमानधना धन्या वरं योषित्सुसासती ॥ १५ ॥&lt;br&gt;&#xA;या त्वद्विनिन्दाश्रवणात्तृणीचक्रे स्वजीवितम्॥&lt;br&gt;&#xA;इत्याकर्ण्य महाकालः सम्यग्ज्ञात्वा सतीव्ययम् ॥ १६ ॥&lt;br&gt;&#xA;सत्यं मुने सती देवी तृणीचक्रे स्वजीवितम् ॥&lt;br&gt;&#xA;जोषं स्थिते मुनौ तत्र तन्महाकालसाध्वसात् ॥१७॥&lt;br&gt;&#xA;रुद्रश्चातीवरुद्रोभूद्बहुकोपाग्निदीपितः ॥&lt;br&gt;&#xA;ततस्तत्कोपजाद्वह्निराविरासीन्महाद्युतिः ॥१८॥&lt;br&gt;&#xA;प्रत्यक्षः प्रतिमाकारः कालमृत्युप्रकम्पनः ॥&lt;br&gt;&#xA;उवाच च प्रणम्येशं भुशुण्डीं महतीं दधत् ॥१९॥&lt;br&gt;&#xA;आज्ञां देहि पितः किं ते करवै दास्यमुत्तमम्॥&lt;br&gt;&#xA;ब्रह्माण्डमेककवलं करवाणि त्वदाज्ञया ॥ 4.2.89.२० ॥&lt;br&gt;&#xA;पिबामि चार्णवान्सप्ताप्येकेन चुलुकेन वै ॥&lt;br&gt;&#xA;रसातलं वा पातालं पातालं वा रसातलम् ॥ २१ ॥&lt;br&gt;&#xA;त्वदाज्ञया नयामीश विनिमय्य स्वहेलया ॥&lt;br&gt;&#xA;सलोकपालमिन्द्रं वा धृत्वा केशैरिहानये ॥ २२ ॥&lt;br&gt;&#xA;अपि वैकुण्ठनाथश्चेत्तत्साहाय्यं करिष्यति ॥&lt;br&gt;&#xA;तदा तं कुण्ठितास्त्रं च करिष्यामि त्वदाज्ञया ॥ २३ ॥&lt;br&gt;&#xA;दनुजा दितिजाः के वै वरा कारणदुर्बलाः ॥&lt;br&gt;&#xA;तेषु चोत्कटतां कोपि धत्ते तं प्रणिहन्म्यहम् ॥ २४ ॥&lt;br&gt;&#xA;कालं बध्नामि वा सङ्ख्ये मृत्योर्वा मृत्युमर्थये ॥&lt;br&gt;&#xA;स्थावरेषु चरेष्वत्र मयि कुद्धे रणाङ्गणे ॥ २५ ॥&lt;br&gt;&#xA;त्वद्बलेन महेशान न कोपि स्थैर्यमेष्यति ॥&lt;br&gt;&#xA;ममपादतलाघातादेतद्वै क्षोणिमण्डलम् ॥ २६ ॥&lt;br&gt;&#xA;कदलीदलवद्वाताद्वेपते सरसातलम् ॥&lt;br&gt;&#xA;चूर्णीकरोमि दोर्दण्डघाताच्चैतान्कुलाचलान् ॥ २७ ॥&lt;br&gt;&#xA;किं बहूक्तेन देह्याज्ञां ममासाध्यं न किञ्चन ॥&lt;br&gt;&#xA;त्वत्पादबलमासाद्य कृतं विद्ध्यद्यचिन्तितम् ॥ २८ ॥&lt;br&gt;&#xA;इति प्रतिज्ञां तस्येशः श्रुत्वा कृतममन्यत ॥&lt;br&gt;&#xA;कृतकृत्यमिवात्यन्तं तं मुदा प्रत्युवाच च ॥ २९ ॥&lt;br&gt;&#xA;महावीरोसि रे भद्र मम सर्वगणेष्विह ॥&lt;br&gt;&#xA;वीरभद्राख्यया त्वं हि प्रथितिं परमां व्रज ॥ 4.2.89.३० ॥&lt;br&gt;&#xA;कुरु मे सत्वरं कार्यं दक्षयज्ञं क्षयं नय ॥&lt;br&gt;&#xA;ये त्वां तत्रावमन्यन्ते तत्साहाय्यविधायिनः ॥ ३१ ॥&lt;br&gt;&#xA;ते त्वयाप्यवमन्तव्या व्रज पुत्र शुभोदय ॥&lt;br&gt;&#xA;इत्याज्ञां मूर्ध्नि चाधाय स ततः पारमेश्वरीम् ॥ ३२ ॥&lt;br&gt;&#xA;हरं प्रदक्षिणीकृत्य जग्मिवानतिरंहसा ॥&lt;br&gt;&#xA;ततस्तदनुगाञ्शम्भुः स्वनिःश्वाससमुद्गतान् ॥ ३३ ॥&lt;br&gt;&#xA;शतकोटिमितानुग्रान्गणानन्न्यानवासृजत् ॥&lt;br&gt;&#xA;ते गणा वीरभद्रं तं यान्तं केचित्पुरोगताः ॥ ३४ ॥&lt;br&gt;&#xA;केचित्तदनुगा जाताः केचित्तत्पार्श्वगा ययुः॥&lt;br&gt;&#xA;अम्बरं तैः समाक्रान्तं तेजोवीजित भास्करैः ॥ ३५ ॥&lt;br&gt;&#xA;शृङ्गाग्राणि गिरीणां च कैश्चिदुत्पाटितानि वै ॥&lt;br&gt;&#xA;आचूडमूलाः कैश्चिच्च विधता वै शिलोच्चयाः ॥३६॥&lt;br&gt;&#xA;उत्पाट्य महतो वृक्षान्केचित्प्राप्ता मखाङ्गणम् ॥&lt;br&gt;&#xA;कैश्चिदुत्पाटिता यूपाः केचित्कुण्डान्यपूपुरन् ॥ ३७ ॥&lt;br&gt;&#xA;मण्डपं ध्वंसयामासुः केचित्क्रोधोद्धुरागणाः ॥&lt;br&gt;&#xA;अचीखनन्वै वेदीश्च केचिद्वै शूलपाणयः ॥&lt;br&gt;&#xA;अभक्षयन्हवींष्यन्ये पृषदाज्यं पपुः परे ॥ ३८ ॥&lt;br&gt;&#xA;दध्वंसुरन्नराशींश्च केचित्पर्वतसन्निभान् ॥&lt;br&gt;&#xA;केचिद्वै पायसाहाराः केचिद्वै क्षीरपायिनः ॥ ॥ ३९ ॥&lt;br&gt;&#xA;केचित्पक्वान्नपुष्टाङ्गा यज्ञपात्राण्यचूर्णयन् ॥&lt;br&gt;&#xA;अमोटयन्स्रुचादण्डान्केचिद्दोर्दण्डशालिनः ॥ 4.2.89.४०&lt;br&gt;&#xA;व्यभजञ्छकटान्केचित्पशून्केचिदजीगिलन् ॥&lt;br&gt;&#xA;अग्निं निर्वापयामासुः केचिदत्यग्नितेजसः ॥ ४१ ॥&lt;br&gt;&#xA;स्वयं परिदधुश्चान्ये दुकूलानि मुदा युताः ॥&lt;br&gt;&#xA;जगृहुः केचन पुरा रत्नानां पर्वतं कृतम् ॥ ४२ ॥&lt;br&gt;&#xA;एकेन च भगो देवः पश्यंश्चक्रे विलोचनः ॥&lt;br&gt;&#xA;पूष्णो दन्तावलीमन्यः पातयामास कोपितः ॥ ४३ ॥&lt;br&gt;&#xA;यज्ञः पलायितो दृष्टः केनचिन्मृगरूपधृक् ॥&lt;br&gt;&#xA;शिरोविरहितश्चक्रे तेन चक्रेण दूरतः ॥ ४४ ॥&lt;br&gt;&#xA;एकः सरस्वतीं यान्तीं दृष्ट्वा निर्नासिकां व्यधात् ॥&lt;br&gt;&#xA;अदितेरोष्ठपुटकौ छिन्नावन्येन कोपिना ॥ ४५ ॥&lt;br&gt;&#xA;अर्यम्णो बाहुयुगलं तथोत्पाटितवान्परः॥&lt;br&gt;&#xA;अग्नेरुत्पाटयामास कश्चिज्जिह्वां प्रसह्य च ॥४६॥&lt;br&gt;&#xA;चिच्छेद वायोर्वृषणं पार्षदोन्यः प्रतापवान् ॥&lt;br&gt;&#xA;पाशयित्वा यमं कश्चित्को धर्म इति पृष्टवान् ॥४७॥&lt;br&gt;&#xA;यत्र धर्मे महेशो न प्रथमं परिपूज्यते ॥&lt;br&gt;&#xA;नैर्ऋतं सङ्गृहीत्वान्यः केशेष्वातो्ल्यचासकृत् ॥४८॥&lt;br&gt;&#xA;अनीश्वरं हविर्भुक्तं त्वयेत्या ताडयत्पदा ॥&lt;br&gt;&#xA;कुबेरमपरो धृत्वा पादयोरधुनोद्बलात् ॥ ४९ ॥&lt;br&gt;&#xA;वामयामास बहुशो भक्षिता ह्यध्वराहुतीः ॥&lt;br&gt;&#xA;एकादशाऽपि ये रुद्रा लोकपालैकपङ्क्तयः ॥ 4.2.89.५० ॥&lt;br&gt;&#xA;रुद्राख्या धारणवशात्प्रमथैस्तेऽवहेलिताः ॥&lt;br&gt;&#xA;वरुणोदरमापीड्य प्रमथोन्यो बलेनहि ॥ ५१ ॥&lt;br&gt;&#xA;बहिरुद्गिरयामास यद्दत्तं चेशवर्ज्जितम् ॥&lt;br&gt;&#xA;मायूरीं तनुमासाद्य सहस्राक्षो महामतिः ॥ ५२ ॥&lt;br&gt;&#xA;उड्डीय गिरिमाश्रित्यच्छन्नः कौतुकमैक्षत ॥&lt;br&gt;&#xA;ब्राह्मणान्प्रमथा नत्वा यातयातेतिचाब्रुवन् ॥ ५३ ॥&lt;br&gt;&#xA;प्रमथाः कालयामासुरन्यानपि च याचकान् ॥&lt;br&gt;&#xA;इत्थं प्रमथिते यागे प्रमथैः प्रथमागतैः ॥&lt;br&gt;&#xA;वीरभद्रः स्वतः प्राप्तः प्रमथानीकिनी वृतः ॥५४॥&lt;br&gt;&#xA;यज्ञवाटं श्मशानाभं दृष्ट्वा तैः प्रमथैः पुरा ॥&lt;br&gt;&#xA;अतिशोच्यां दशां नीतं वीरभद्रस्ततो जगौ ॥ ॥ ५५ ॥&lt;br&gt;&#xA;गणाः पश्यत दुर्वृत्तैः प्रारब्धानां च कर्मणाम् ॥&lt;br&gt;&#xA;अनीश्वरैरवस्थेयं कुतो द्वेषो महेश्वरे ॥ ५६ ॥&lt;br&gt;&#xA;ये द्विषन्ति महादेवं सर्वकर्मैकसाक्षिणम् ॥&lt;br&gt;&#xA;धर्मकार्ये प्रवृत्तास्तु ते प्राप्स्यन्तीदृशं दशाम् ॥ ५७ ॥&lt;br&gt;&#xA;क्व स दक्षो दुराचारः क्व च यज्ञभुजः सुराः ॥&lt;br&gt;&#xA;धृत्वा सर्वानानयत यात द्रुततरं गणाः ॥५८॥&lt;br&gt;&#xA;इत्याज्ञा वीरभद्रस्य प्राप्य ते प्रमथा द्रुतम्॥&lt;br&gt;&#xA;यावद्यान्त्यग्रतस्तावदृष्टः कुद्धो गदाधरः ॥ ५९ ॥&lt;br&gt;&#xA;तेन ते प्रमथाः सर्वे महाबलपराक्रमाः ॥&lt;br&gt;&#xA;शुष्कपर्णतृणावस्थां प्रापिता वात्ययेव हि ॥4.2.89.६०॥&lt;br&gt;&#xA;अथ नष्टेषु सर्वेषु प्रमथेषु हरेर्भयात् ॥&lt;br&gt;&#xA;चुकोप वीरभद्रः स प्रलयानलसन्निभः ॥ ६१ ॥&lt;br&gt;&#xA;ददर्श शार्ङ्गिणं चाग्रे स्वगणैश्च परिष्टुतम् ॥&lt;br&gt;&#xA;चतुर्भुजैरसङ्ख्यातैर्जितदैत्यमहाबलैः ॥६२॥&lt;br&gt;&#xA;चक्रिभिर्गदिभिर्जुष्टं खड्गिभिश्चापि शार्ङ्गिभिः ॥&lt;br&gt;&#xA;वीरभद्रस्ततः प्राह दृष्ट्वा तं दैत्यसूदनम् ॥ ६३ ॥&lt;br&gt;&#xA;त्वं तु यज्ञपुमानत्र महायज्ञप्रवर्तकः ॥&lt;br&gt;&#xA;रक्षिता निजवीर्येण दक्षस्य त्र्यक्षवैरिणः ॥ ६४ ॥&lt;br&gt;&#xA;किं वा दक्षं समानीय देहि युध्यस्व वा मया ॥&lt;br&gt;&#xA;न दास्यसि च चेद्दक्षं ततस्तं रक्ष यत्नतः ॥ ६५ ॥&lt;br&gt;&#xA;प्रायशः शम्भुभक्तेषु यतस्त्वं प्रोच्यसेऽग्रणीः ॥&lt;br&gt;&#xA;एकोनेऽब्जसहस्रेप्राग्ददौ नेत्राम्बुजं भवान् ॥ ६६ ॥&lt;br&gt;&#xA;तुष्टेन शम्भुना दत्तं तुभ्यं चक्रं सुदर्शनम् ॥&lt;br&gt;&#xA;यत्साहाय्यमवाप्याजौ त्वं जयेर्दनुजाधिपान् ॥ ६७ ॥&lt;br&gt;&#xA;इत्याकर्ण्य वचस्तस्य वीरभद्रस्य चोर्जितम्॥&lt;br&gt;&#xA;जिज्ञासुस्तद्बलं विष्णुर्वीरभद्रमुवाच ह ॥ ६८ ॥&lt;br&gt;&#xA;त्वं शम्भोः सुत देशीयो गणानां प्रवरोस्यहो ॥&lt;br&gt;&#xA;राजादेशमनुप्राप्य ततोप्यतिबलो महान् ॥ ६९ ॥&lt;br&gt;&#xA;योसि सोस्यहमप्यत्र दक्षरक्षणदक्षधीः ॥&lt;br&gt;&#xA;पश्यामि तव सामर्थ्यं कथं दक्षं हरिष्यसि ॥ 4.2.89.७० ॥&lt;br&gt;&#xA;इत्युक्तो वीरभद्रः स तेन वै शार्ङ्गधन्वना ॥&lt;br&gt;&#xA;प्रमथान्दृष्टिभङ्ग्यैव प्रेरयामास सङ्गरे ॥ ७१ ॥&lt;br&gt;&#xA;अथ तैः प्रमथैर्विष्णोरनुगा गदिता रणे ॥&lt;br&gt;&#xA;आददानास्तृणं वक्त्रे णापिताः पाशवीं दशाम् ॥ ७२ ॥&lt;br&gt;&#xA;ततस्तार्क्ष्यरथः क्रुद्धस्त्वेकैकं रणमूर्धनि ॥&lt;br&gt;&#xA;सहस्रेणसहस्रेण बाणानां हृद्यताडयत् ॥ ७३ ॥&lt;br&gt;&#xA;ते भिन्नवक्षसः सर्वे गणा रुधिरवर्षिणः ॥&lt;br&gt;&#xA;वासन्तीं कैंशुकीं शोभां परिप्रापूरणाजिरे ॥ ७४ ॥&lt;br&gt;&#xA;क्षरन्त इव मातङ्गाः स्रवन्त इव पर्वताः ॥&lt;br&gt;&#xA;मदेन धातुरागेण मिश्रैः शुशुभिरे गणाः ॥ ७५ ॥&lt;br&gt;&#xA;ततः प्रहस्य गणपोऽब्रवीद्वै कुण्ठनायकम् ॥&lt;br&gt;&#xA;हे शार्ङ्गधन्वञ्जाने त्वां त्वं रणाङ्गण पण्डितः ॥ ७६ ॥&lt;br&gt;&#xA;परं युध्यसि दैत्येन्द्रैर्दानवेन्द्रैर्न पार्षदैः ॥&lt;br&gt;&#xA;इत्युक्ता वीरभद्रेण भुशुण्डीकलिताकरे ॥७७॥&lt;br&gt;&#xA;गदिनाऽथ गदा तूर्णं दैत्येन्द्रगिरिरेणुकृत् ॥&lt;br&gt;&#xA;ततः प्रहतवान्वीरो भुशुण्ड्या तं गदाधरम् ॥ ७८ ॥&lt;br&gt;&#xA;तदङ्गसङ्गमासाद्य विदद्रे शतधा तया ॥&lt;br&gt;&#xA;कौमोदकी प्रहारेण वीरभद्रं प्रतापिनम् ॥ ७९ ॥&lt;br&gt;&#xA;जघान वासुदेवोपि तरसाऽज्ञातवेदनम् ॥&lt;br&gt;&#xA;ततः खट्वाङ्गमादाय गदाहस्तं गदाधरम् ॥4.2.89.८०॥&lt;br&gt;&#xA;आताड्य सव्यदोर्दण्डे गदां भूमावपातयत् ॥&lt;br&gt;&#xA;कुपितोयं मधुद्वेषी चक्रेणाताडयच्च तम् ॥ ८१ ॥&lt;br&gt;&#xA;स च चक्रं समागच्छद्दृष्ट्वा सस्मार शङ्करम् ॥&lt;br&gt;&#xA;शङ्करस्मरणाच्चक्रं मनाग्वक्रत्वमाप्य च ॥&lt;br&gt;&#xA;कण्ठमासाद्यवीरस्य सम्यग्जातं सुदर्शनम् ॥८२॥&lt;br&gt;&#xA;तेन चक्रेण शुशुभे नितरां स गणेश्वरः ॥&lt;br&gt;&#xA;वीरलक्ष्म्यावृत इव समरे विजयस्रजा ॥ ८३ ॥&lt;br&gt;&#xA;ततः सुदर्शनं दृष्ट्वा तत्कण्ठाभरणं हरिः ॥&lt;br&gt;&#xA;मनाक्स चकितं स्मित्वा ततो जग्राह नन्दकम् ॥ ८४ ॥&lt;br&gt;&#xA;सनन्दकं करं तस्य प्रोद्यतं मधुविद्विषः ॥&lt;br&gt;&#xA;पश्यतां दिविसिद्धानां स्तम्भयामास हुङ्कृता ॥ ८५ ॥&lt;br&gt;&#xA;अभ्यधावच्च वेगेन गृहीत्वा शूलमुज्ज्वलम् ॥&lt;br&gt;&#xA;यावज्जिघांसति हरिं तावदाकाशवाचया ॥ ८६ ॥&lt;br&gt;&#xA;वारितो गणराजः स मा कार्षीः साहसं त्विति ॥&lt;br&gt;&#xA;ततस्तमपहायाशु वीरभद्रो गणोत्तमः ॥ ८७ ॥&lt;br&gt;&#xA;प्राप्य दक्षं विनद्योच्चैर्धिक्त्वामीश्वरनिन्दकम् ॥&lt;br&gt;&#xA;यस्येदृगस्ति सम्पत्तिर्यत्रदेवाः सहायिनः ॥&lt;br&gt;&#xA;स कथं सेश्वरं कर्म न कुर्याद्दक्षतान्दधत् ॥ ८८ ॥&lt;br&gt;&#xA;येनास्येन पवित्रेण भवता निन्दितः शिवः ॥&lt;br&gt;&#xA;चूर्णयामि तदास्यं ते चपेटाभिः समन्ततः ॥८९॥&lt;br&gt;&#xA;इत्युक्त्वा तस्य दक्षस्य हरपारुष्यभाषिणः ॥&lt;br&gt;&#xA;चिच्छेद वदनं वीरश्चपेटशतघातनैः ॥ ॥ 4.2.89.९० ॥&lt;br&gt;&#xA;ततस्त्वदितिमुख्यानां मिलितानां महोत्सवे ॥&lt;br&gt;&#xA;त्रोटयामास कर्णादीन्यङ्गप्रत्यङ्गकानि च ॥ ९१ ॥&lt;br&gt;&#xA;वेणीदण्डाश्च कासाञ्चित्तेनच्छिन्ना महारुषा ॥&lt;br&gt;&#xA;कासाञ्चिच्च कराश्छिन्ना कासाञ्चित्कर्तितास्तनाः ॥ ९२ ॥&lt;br&gt;&#xA;नासापुटांस्तथान्यासां पाटयामास पार्षदः ॥&lt;br&gt;&#xA;चिच्छेद चाङ्गुलीश्चापि तथान्यासां शिवप्रियः॥ ॥ ९३ ॥&lt;br&gt;&#xA;ये ये निनिन्दुर्देवेशं ये ये च शुश्रुवुस्तदा ॥&lt;br&gt;&#xA;तेषां जिह्वाश्रुतीः कोपादच्छिनच्चाकरोद्द्विधा ॥ ९४ ॥&lt;br&gt;&#xA;केचिदुल्लम्बिता यूपे पाशयित्वा दृढं गले ॥&lt;br&gt;&#xA;अधोमुखायै देवेशं विहायात्तं महाहविः ॥ ९५ ॥&lt;br&gt;&#xA;द्विजराजश्च धर्मश्च भृगुमारीचिमुख्यकाः ॥&lt;br&gt;&#xA;अत्यन्तमपमानस्य भाजनं तेन कारिताः ॥ ९६ ॥&lt;br&gt;&#xA;एते जामातरस्तस्य यतो दक्षस्य दुर्धियः ॥&lt;br&gt;&#xA;हित्वा महेश्वरममून्सोपश्यदधिकाञ्शिवात् ॥ ९७ ॥&lt;br&gt;&#xA;तानि कुण्डानि ते यूपास्ते स्तम्भाः स च मण्डपः ॥&lt;br&gt;&#xA;तावेद्यस्तानि पात्राणि तानि हव्यान्यनेकधा ॥ ९८ ॥&lt;br&gt;&#xA;ते च वै यज्ञसम्भारास्ते ते यज्ञप्रवर्तकाः ॥&lt;br&gt;&#xA;ते रक्षपालास्तेमन्त्रा विनेशुर्हेलयाऽखिलाः ॥ ९९ ॥&lt;br&gt;&#xA;स्तोकेनैव हि कालेन यथर्धिः परवञ्चनात् ॥&lt;br&gt;&#xA;अर्जिता नश्यति क्षिप्रं दक्षसम्पद्गताऽशिवा ॥4.2.89.१००॥&lt;br&gt;&#xA;नीते महाक्रतौ तेन सगणेनेदृशीं दशाम् ॥&lt;br&gt;&#xA;विधिर्विधि विलोपाच्च हरं विज्ञाप्य चानयत् ॥१ ॥&lt;br&gt;&#xA;तत्र यत्र मखः सोभूदीदृक्षः शिववर्जितः ॥&lt;br&gt;&#xA;आयातेथ महादेवे वीरभद्रोतिलज्जितः ॥ २ ॥&lt;br&gt;&#xA;नत्वा न किञ्चिदवदद्देवः सर्वमवैत्स्वयम् ॥&lt;br&gt;&#xA;प्रसाद्य देवदेवेशं सुरज्येष्ठोऽब्रवीत्पुनः ॥ ३ ॥&lt;br&gt;&#xA;अपराध्यप्ययं दक्षः सम्प्रसाद्यः कृषानिधे ॥&lt;br&gt;&#xA;यथापूर्वं पुनरमून्सर्वान्कारय शङ्कर ॥ ४ ॥&lt;br&gt;&#xA;यथाविधिः प्रवर्तेत वैदिकः पुनरेव हि ॥&lt;br&gt;&#xA;तथाज्ञा दीयतां शम्भो कर्मसिद्ध्यति सेश्वरम्॥५ ॥&lt;br&gt;&#xA;अनीश्वरासु सर्वासु क्रियासु परमेश्वर ॥&lt;br&gt;&#xA;एवमेव भवत्येव विघ्रजाताः सहस्रशः ॥ ६ ॥&lt;br&gt;&#xA;विचारतो वराकोयम दक्षो भक्ततरस्तव ॥&lt;br&gt;&#xA;कुर्वन्योऽनीश्वरम कर्म परदृष्टान्ततां गतः ॥ ७ ॥&lt;br&gt;&#xA;अन्योपि यो महेशानं हित्वा कर्म करिष्यति ॥&lt;br&gt;&#xA;तस्य तत्कर्मसंसिद्धिर्दक्षस्येव भविष्यति ॥८॥&lt;br&gt;&#xA;अतो न कश्चित्किञ्चिच्च क्वचित्कर्म विना शिवम् ॥&lt;br&gt;&#xA;विधास्यति निशम्यास्य दक्षत्येदृक्ष चेष्टितम् ॥९॥&lt;br&gt;&#xA;विधीरितमिति श्रुत्वा स्मित्वा देवो महेश्वरः ॥&lt;br&gt;&#xA;वीरमाज्ञापयामास यथापूर्वं प्रकल्पय ॥ 4.2.89.११० ॥&lt;br&gt;&#xA;वीरभद्रोपि तत्सर्वं शर्वाज्ञां प्रतिपद्य च ॥&lt;br&gt;&#xA;विना दक्षस्य वदनं यथापूर्वमकल्पपयत् ॥ ११ ॥&lt;br&gt;&#xA;ईश्वरं ये विनिन्दन्ति ते मूकाः पशवो ध्रुवम् ॥&lt;br&gt;&#xA;ततो मेषमुखं दक्षं वीरभद्रो गणो व्यधात् ॥ १२ ॥&lt;br&gt;&#xA;देवो ब्रह्माणमापृच्छय धर्माद्गार्हस्थ्यतश्च्युतः ॥&lt;br&gt;&#xA;सपापं दोहिमप्रस्थं जगाम तपसे ततः ॥ १३ ॥&lt;br&gt;&#xA;अनाश्रमवता पुंसा यतः कालो मनागपि ॥&lt;br&gt;&#xA;मुधा कलयितव्यो न तस्माच्छ्रेयः सदा श्रम ॥ १४ ॥&lt;br&gt;&#xA;अतः स सर्वं तपसां फलदाता महेश्वरः ॥&lt;br&gt;&#xA;तपश्चचार सगणो ब्रह्मा दक्षं त्वशिक्षयत् ॥ १५ ॥&lt;br&gt;&#xA;हरनिन्दा समुद्भूत पापपङ्कं सुदुस्त्यजम् ॥&lt;br&gt;&#xA;यदि क्षालयितुं काङ्क्षा तदा वाराणसीं व्रज ॥ १६ ॥&lt;br&gt;&#xA;प्राप्य वाराणसीं पुण्यां महापापौघहारिणीम् ॥&lt;br&gt;&#xA;कुरु लिङ्गप्रतिष्ठां त्वं तेन शम्भुः स तुष्यति ॥ १७ ॥&lt;br&gt;&#xA;तुष्टे महेश्वरे तुष्टं जगदेतच्चराचरम् ॥&lt;br&gt;&#xA;नान्यत्र पापं ते गन्तृ विना वाराणसीं पुरीम् ॥ १८ ॥&lt;br&gt;&#xA;ब्रह्महत्यादि पापानां प्रायश्चित्तं मनीषिभिः ॥&lt;br&gt;&#xA;प्रोक्तं न हरनिन्दायास्तत्र काश्येव केवलम ।१९॥&lt;br&gt;&#xA;काश्यां लिङ्गप्रतिष्ठायैः कृताऽत्र सुकृतात्मभिः ॥&lt;br&gt;&#xA;सर्वे धर्माः कृतास्तैस्तु त एव पुरुषार्थिनः ॥ 4.2.89.१२० ॥&lt;br&gt;&#xA;इत्याकर्ण्य विधेर्वाक्यं दक्षः प्राप्याथ सत्वरम् ॥&lt;br&gt;&#xA;अविमुक्तं महाक्षेत्रं तताप परमं तपः ॥२१॥&lt;br&gt;&#xA;संस्थाप्य लिङ्गं विधिवल्लिङ्गाराधनतत्परः ॥&lt;br&gt;&#xA;न वेत्ति लिङ्गादपरं स किञ्चिज्जगतीतले ॥ २२ ॥&lt;br&gt;&#xA;दिवानिशं महेशानं परिष्टौति समर्चति ॥&lt;br&gt;&#xA;नमति ध्यायतीक्षेत दक्षो दक्षप्रजापतिः ॥२३॥&lt;br&gt;&#xA;एकचित्तस्य दक्षस्य ध्यायतो लिङ्गमैश्वरम् ॥&lt;br&gt;&#xA;समाः सहस्रमगमन्मितं द्वादशसङ्ख्यया ॥।२४॥।&lt;br&gt;&#xA;मेनां यावत्सती प्राप्य हिमाचलपतिव्रताम् ॥&lt;br&gt;&#xA;उमारूपाति तपसा पतिं प्राप पिनाकिनम् ॥२५॥&lt;br&gt;&#xA;तावत्स दक्षस्तपसि निश्चलो लिङ्गमार्चयत् ॥&lt;br&gt;&#xA;ततः काशीं समासाद्य सह भर्त्रा गिरीन्द्रजा ॥२६॥&lt;br&gt;&#xA;दृष्ट्वा तं निश्चलहृदं शिवलिङ्गार्चने रतम् ॥&lt;br&gt;&#xA;हरं व्यजिज्ञपद्देवी क्षीणोयं तपसा विभो ॥ २७ ॥&lt;br&gt;&#xA;प्रसादय कृपासिन्धो वरणैनं प्रजापतिम् ॥&lt;br&gt;&#xA;इत्युक्तोऽपर्णया शम्भुः प्राह तं दक्षमीशिता ॥ २. ॥&lt;br&gt;&#xA;वरं ब्रूहि महाभाग दास्यामि मनसेप्सितम् ॥&lt;br&gt;&#xA;इतीशोदितमाकर्ण्य प्रणम्य बहुशो हरम् ॥२९॥&lt;br&gt;&#xA;स्तुत्वा नानाविधैः स्तोत्रैः प्रसन्नं वीक्ष्य शङ्करम् ॥&lt;br&gt;&#xA;प्रोवाच देवदेवेशं यदि देयो वरो मम ॥ 4.2.89.१३० ॥&lt;br&gt;&#xA;तत्त्वदीय पदद्वन्द्वे निर्द्वन्द्वा भक्तिरस्तु मे ॥&lt;br&gt;&#xA;इदं च ते महालिङ्गं यन्मयाऽत्र प्रतिष्ठितम् ॥&lt;br&gt;&#xA;अस्मिल्ँलिङ्गे त्वया नाथ स्थातव्यं सर्वदैव हि ॥ ३१ ॥ ।&lt;br&gt;&#xA;मयापराद्धं यद्देव तत्क्षन्तव्यं कृपानिधे ॥&lt;br&gt;&#xA;एत एव वराः सन्तु क्रिमन्यैरुत्तमैर्वरैः ॥३२॥&lt;br&gt;&#xA;इति श्रुत्वा महादेवः प्रसन्नोतितरां भवः ॥&lt;br&gt;&#xA;प्रोवाच च यदुक्तं ते तत्तथास्तु न चान्यथा ॥ ३३॥&lt;br&gt;&#xA;अन्यच्च ते वरं दद्यां तच्छृणुष्व प्रजापते ॥&lt;br&gt;&#xA;यत्त्वया स्थापितं लिङ्गमेतद्दक्षेश्वराभिधम् ॥ ३४ ॥&lt;br&gt;&#xA;अस्य संसेवनात्पुंसामपराधसहस्रकम्॥&lt;br&gt;&#xA;क्षमिष्येहं न सन्देहस्तस्मात्पूज्यमिदं जनैः ॥ ३५ ॥&lt;br&gt;&#xA;त्वं तु लिङ्गार्चनादस्मात्सर्वमान्यो भविष्यसि ॥&lt;br&gt;&#xA;परार्धद्वितयप्रान्ते ततो मोक्षमवाप्स्यसि ॥ ३६ ॥&lt;br&gt;&#xA;इत्युक्त्वा देवदेवेशस्तस्मिल्ँलिङ्गे लयं ययौ ॥&lt;br&gt;&#xA;दक्षोपि गतवान्गेहं परिप्राप्तमनोरथः ॥ ३७॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इत्यगस्त्य समाख्यातो दक्षेश्वरसमुद्भवः ॥&lt;br&gt;&#xA;यं श्रुत्वा मुच्यते जन्तुरपराध शतैरपि ॥।३५॥&lt;br&gt;&#xA;श्रुत्वाख्यानमिदं पुण्यं दक्षेश्वरसमुद्भवम् ॥&lt;br&gt;&#xA;नरो न लिप्यते पापैरपराधालयोपि हि ॥ १३९ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे दक्षेश्वरप्रादुर्भावोनाम नवाशीतितमोऽध्यायः ॥ ८९ ॥ ॥&lt;/p&gt;</description>
    </item>
    <item>
      <title>०९० पार्वतीशवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/090_pArvatIshavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/090_pArvatIshavarNanam/</guid>
      <description>&lt;p&gt;अगस्त्य उवाच ॥ ॥&lt;br&gt;&#xA;पार्वतीहृदयानन्द पार्वतीश समुद्भवम् ॥&lt;br&gt;&#xA;कथयेह यदुद्दिष्टं भवता प्रागघापहम् ॥ १ ॥&lt;br&gt;&#xA;॥ स्कन्द उवाच ॥&lt;br&gt;&#xA;शृण्वगस्ते यदा मेना हिमाचलपतिव्रता ॥&lt;br&gt;&#xA;गिरीन्द्रजां सुतामाह पुत्रि तेस्य महेशितुः ॥ २ ॥&lt;br&gt;&#xA;किं स्थानं वसतिर्वा का को बन्धुर्वेत्सि किञ्चन ॥&lt;br&gt;&#xA;प्रायो गृहं न जामातुरस्य कोपि च कुत्रचित् ॥ ३ ॥&lt;br&gt;&#xA;निशम्येति वचो मातुरतिह्रीणा गिरीन्द्रजा ॥&lt;br&gt;&#xA;आसाद्यावसरं शम्भुं नत्वा गौरी व्यजिज्ञपत् ॥ ४ ॥&lt;br&gt;&#xA;मया श्वश्रूगृहं कान्त गम्यमद्य विनिश्चितम् ॥&lt;br&gt;&#xA;नाथात्र नैव वस्तव्यं नय मां स्वं निकेतनम् ॥ ५ ॥&lt;br&gt;&#xA;गिरीन्द्रजागिरं श्रुत्वा गिरीश इति तत्त्ववित् ॥&lt;br&gt;&#xA;हित्वा हिमगिरिं प्राप्तो निजमानन्दकाननम् ॥ ६॥&lt;br&gt;&#xA;प्राप्यानन्दवनं देवी परमानन्दकारणम्॥&lt;br&gt;&#xA;विस्मृत्य पितृसंवासं जाता चानन्दरूपिणी ॥ ७ ॥&lt;br&gt;&#xA;अथ विज्ञापयाञ्चक्रे गौरी गिरिशमेकदा ॥&lt;br&gt;&#xA;अच्छिन्नानन्दसन्दोहः कुतः क्षेत्रेऽत्र तद्वद ॥ ८ ॥&lt;br&gt;&#xA;इति गौरीरितं श्रुत्वा प्रत्युवाच पिनाकधृक् ॥&lt;br&gt;&#xA;पञ्चक्रोशपरीमाणे क्षेत्रेस्मिन्मुक्तिसद्मनि ॥ ९ ॥&lt;br&gt;&#xA;तिलान्तरं न देव्यस्ति विना लिङ्गं हि कुत्रचित् ॥&lt;br&gt;&#xA;एकैकं परितो लिङ्गं क्रोशं क्रोशं च यावनिः ॥ 4.2.90.१० ॥&lt;br&gt;&#xA;अन्यत्रापि हि सा देवि भवेदानन्दकारणम् ॥&lt;br&gt;&#xA;अत्रानन्दवने देवि परमानन्दजन्मनि ॥ ११ ॥&lt;br&gt;&#xA;परमानन्दरूपाणि सन्ति लिङ्गान्यनेकशः ॥&lt;br&gt;&#xA;चतुर्दशसु लोकेषु कृतिनो ये वसन्ति हि ॥ १२ ॥&lt;br&gt;&#xA;तैः स्वनाम्नेह लिङ्गानि कृत्वाऽऽपि कृतकृत्यता ॥&lt;br&gt;&#xA;अत्र येन महादेवि लिङ्गं संस्थापितं मम ॥ १३ ॥&lt;br&gt;&#xA;वेत्ति तच्छ्रेयसः सङ्ख्यां शेषोपि न विशेषवित् ॥ १४ ॥&lt;br&gt;&#xA;परिच्छेदव्यतीतस्यानन्दस्य परकारणम् ॥&lt;br&gt;&#xA;अतस्त्विदं परं क्षेत्रं लिर्गैर्भूयोभिरद्रिजे ॥ १५ ॥&lt;br&gt;&#xA;निशम्येति महादेवी पुनः पादौ प्रणम्य च ॥&lt;br&gt;&#xA;देह्यनुज्ञां महादेव लिङ्गसंस्थापनाय मे॥१६॥&lt;br&gt;&#xA;पत्युराज्ञां समासाद्य यच्छेच्छ्रेयः पतिव्रता ॥&lt;br&gt;&#xA;न तस्याः श्रेयसो हानिः संवर्तेपि कदाचन ॥ १७ ॥&lt;br&gt;&#xA;इति प्रसाद्य देवेशमाज्ञां प्राप्य महेशितुः ॥&lt;br&gt;&#xA;लिङ्गं संस्थापितं गौर्या महादेव समीपतः ॥ १८ ॥&lt;br&gt;&#xA;तल्लिङ्गदर्शनात्पुंसां ब्रह्महत्यादिपातकम् ॥&lt;br&gt;&#xA;विलीयेत न सन्देहो देहबन्धोपि नो पुनः ॥ १९ ॥&lt;br&gt;&#xA;तत्र लिङ्गे वरो दत्तो देवदेवेन यः पुनः ॥&lt;br&gt;&#xA;निशामय मुने तं तु भक्तानां हितकाम्यया ॥ 4.2.90.२० ॥&lt;br&gt;&#xA;लिङ्गं यः पार्वतीशाख्यं काश्यां सम्पूजयिष्यति ॥&lt;br&gt;&#xA;तद्देहावसितिं प्राप्य काशीलिङ्गं भविष्यति ॥ २१ ॥&lt;br&gt;&#xA;काशीलिङ्गत्वमासाद्य मामेवानुप्रवेक्ष्यति ॥&lt;br&gt;&#xA;चैत्रशुक्लतृतीयायां पार्वतीशसमर्चनात् ॥ २२ ॥&lt;br&gt;&#xA;इह सौभाग्यमाप्नोति परत्र च शुभां गतिम् ॥&lt;br&gt;&#xA;पार्वतीश्वरमाराध्य योषिद्वा पुरुषोपि वा ॥ २३ ॥&lt;br&gt;&#xA;न गर्भमाविशेद्भूयो भवेत्सौभाग्यभाजनम् ॥&lt;br&gt;&#xA;पार्वतीशस्य लिङ्गस्य नामापि परिगृह्णतः ॥२४॥&lt;br&gt;&#xA;अपि जन्मसहस्रस्य पापं क्षयति तत्क्षणात् ॥&lt;br&gt;&#xA;पार्वतीशस्य माहात्म्यं यः श्रोष्यति नरोत्तमः ॥&lt;br&gt;&#xA;ऐहिकामुष्मिकान्कामान्स प्राप्स्यति महामतिः ॥ २५ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे पार्वतीशवर्णनं नाम नवतितमोऽध्यायः ॥ ९० ॥&lt;/p&gt;</description>
    </item>
    <item>
      <title>०९१ गङ्गेश्वरमहिमाख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/091_gangeshvaramahimAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/091_gangeshvaramahimAkhyAnam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;पार्वतीशस्य महिमा कथितस्ते मयानघ ॥&lt;br&gt;&#xA;मुने निशामयेदानीं गङ्गेश्वरसमुद्भवम् ॥ १ ॥&lt;br&gt;&#xA;यं श्रुत्वा यत्रकुत्रापि गङ्गास्नानफलं लभेत् ॥&lt;br&gt;&#xA;चक्रपुष्करिणीतीर्थं यदा गङ्गा समागता ॥ ॥ २ ॥&lt;br&gt;&#xA;तेन दैलीपिना सार्धमस्मिन्नानन्दकानने ॥&lt;br&gt;&#xA;क्षेत्रप्रभावमतुलं ज्ञात्वा शम्भुपरिग्रहात् ॥ ३ ॥&lt;br&gt;&#xA;स्मृत्वा लिङ्गप्रतिष्ठायाः काश्यां लोकोत्तरं फलम् ॥&lt;br&gt;&#xA;गङ्गया स्थापितं लिङ्गं विश्वेशात्पूर्वतः शुभम्॥ ४॥&lt;br&gt;&#xA;गङ्गेश्वरस्य लिङ्गस्य काश्यां दृष्टिः सुदुर्लभा ॥&lt;br&gt;&#xA;तिथौ दशहरायां च यो गङ्गेशं समर्चयेत् ॥ ५ ॥&lt;br&gt;&#xA;तस्य जन्मसहस्रस्य पापं सङ्क्षीयते क्षणात् ॥&lt;br&gt;&#xA;कलौ गङ्गेश्वरं लिङ्गं गुप्तप्रायं भविष्यति ॥ ६ ॥&lt;br&gt;&#xA;तस्य सन्दर्शनं पुंसां जायते पुण्यहेतवे ॥&lt;br&gt;&#xA;दृष्टं गङ्गेश्वरं लिङ्गं येन काश्यां सुदुर्लभम् ॥ ७॥&lt;br&gt;&#xA;प्रत्यक्षरूपिणी गङ्गा तेन दृष्टा न संशयः ॥&lt;br&gt;&#xA;कलौ सुदुर्लभा गङ्गा सर्वकल्मषहारिणी ॥ ८ ॥&lt;br&gt;&#xA;भविष्यति न सन्देहो मित्रावरुणनन्दन॥&lt;br&gt;&#xA;ततोपि तिष्ये सम्प्राप्ते काश्यत्यन्तं सुदुर्लभा ॥ ९ ॥&lt;br&gt;&#xA;ततोपि दुर्लभं काश्यां लिङ्गं गङ्गेश्वराभिधम् ॥&lt;br&gt;&#xA;यस्य सन्दर्शनं पुंसां भवेत्पापक्षयाय वै ॥ 4.2.91.१० ॥&lt;br&gt;&#xA;श्रुत्वा गङ्गेश माहात्म्यं न नरो निरयी भवेत् ॥&lt;br&gt;&#xA;लभेच्च पुण्यसम्भारं चिन्तितं चाधिगच्छति ॥ ११ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुथें काशीखण्ड उत्तरार्धे गङ्गेश्वरमहिमाख्यानं नामैकनवतितमोऽध्यायः ॥ ९१ ॥&lt;/p&gt;</description>
    </item>
    <item>
      <title>०९२ नर्मदेश्वराख्यानम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/092_narmadeshvarAkhyAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/092_narmadeshvarAkhyAnam/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;नर्मदेशस्य माहात्म्यं कथयामि मुने तव ॥&lt;br&gt;&#xA;यस्य स्मरणमात्रेण महापातकसङ्क्षयः ॥ १ ॥&lt;br&gt;&#xA;अस्य वाराहकल्पस्य प्रवेशे मुनिपुङ्गवैः ॥&lt;br&gt;&#xA;आपृच्छि का सरिच्छ्रेष्ठा वद तां त्वं मृकण्डज ॥२॥&lt;br&gt;&#xA;मार्कण्डेय उवाच ॥ ॥&lt;br&gt;&#xA;शृणुध्वं मुनयः सर्वे सन्ति नद्यः परःशतम् ॥&lt;br&gt;&#xA;सर्वा अप्यघहारिण्यः सर्वा अपि वृषप्रदाः ॥३॥&lt;br&gt;&#xA;सर्वाभ्योपि नदीभ्यश्च श्रेष्ठाः सर्वाः समुद्रगाः॥&lt;br&gt;&#xA;ततोपि हि महाश्रेष्ठाः सरित्सु सरिदुत्तमाः ॥ ४ ॥&lt;br&gt;&#xA;गङ्गा च यमुनाचाथ नर्मदा च सरस्वती ॥&lt;br&gt;&#xA;चतुष्टयमिदं पुण्यं धुनीषु मुनिपुङ्गवाः ॥ ५ ॥&lt;br&gt;&#xA;ऋग्वेदमूर्तिर्गङ्गा स्याद्यमुना च यजुर्ध्रुवम् ॥&lt;br&gt;&#xA;नर्मदा साममूर्तिस्तु स्यादथर्वा सरस्वती ॥ ६ ॥&lt;br&gt;&#xA;गङ्गा सर्वसरिद्योनिः समुद्रस्यापि पूरणी ॥&lt;br&gt;&#xA;गङ्गाया न लभेत्साम्यं काचिदत्र सरिद्वरा ॥ ॥ ७ ॥&lt;br&gt;&#xA;किन्तु पूर्वं तपस्तप्त्वा रेवया बह्वनेहसम् ॥&lt;br&gt;&#xA;वरदानोन्मुखो धाता प्रार्थितश्चेति सत्तम ॥ ८ ॥&lt;br&gt;&#xA;गङ्गा साम्यं विधे देहि प्रसन्नोसि यदि प्रभो ॥&lt;br&gt;&#xA;ब्रह्मणाथ ततः प्रोक्ता नर्मदा स्मितपूर्वकम् ॥९॥&lt;br&gt;&#xA;यदि त्र्यक्षसमत्वं तु लभ्यतेऽन्येन केनचित् ॥&lt;br&gt;&#xA;तदा गङ्गासमत्वं च लभ्यते सरितान्यया ॥4.2.92.१०॥&lt;br&gt;&#xA;पुरुषोत्तम तुल्यः स्यात्पुरुषोन्यो यदि क्वचित ॥&lt;br&gt;&#xA;स्रोतस्विनी तदा साम्यं लभते गङ्गया परा ॥ ११ ॥&lt;br&gt;&#xA;यदि गौरी समा नारी क्वचिदन्या भवेदिह ॥&lt;br&gt;&#xA;अन्या धुनीह स्वर्धुन्यास्तदा साम्यमुपैष्यति ॥ १२ ॥&lt;br&gt;&#xA;यदि काशीपुरी तुल्या भवेदस्या क्वचित्पुरी ॥&lt;br&gt;&#xA;तदा स्वर्गतरङ्गिण्याः साम्यमन्या नदी लभेत् ॥ १३ ॥&lt;br&gt;&#xA;निशम्येति विधेर्वाक्यं नर्मदा सरिदुत्तमा ॥&lt;br&gt;&#xA;धातुर्वरं परित्यज्य प्राप्ता वाराणसीं पुरीम् ॥ १४ ॥&lt;br&gt;&#xA;सर्वेभ्योपि हि पुण्येभ्यः काश्यां लिङ्गप्रतिष्ठितेः ॥&lt;br&gt;&#xA;अपरा न समुद्दिष्टा कैश्चिच्छ्रेयस्करी क्रिया ॥ १५ ॥&lt;br&gt;&#xA;अथ सा नर्मदा पुण्या विधिपूर्वां प्रतिष्ठितिम् ॥&lt;br&gt;&#xA;व्यधात्पिलिपिलातीर्थे त्रिविषिष्टपसमीपतः ॥ १६ ॥&lt;br&gt;&#xA;ततः शम्भुः प्रसन्नोभूऽत्तस्यै नद्यै शुभात्मने ॥&lt;br&gt;&#xA;वरं वृणीष्व सुभगे यत्तुभ्यं रोचतेऽनघे ॥ १७ ॥&lt;br&gt;&#xA;सरिद्वरा निशम्येति रेवा प्राह महेश्वरम् ॥&lt;br&gt;&#xA;किं वरेणेह देवेश भृशं तुच्छेन धूर्जटे ॥ ॥ १८ ॥&lt;br&gt;&#xA;निर्द्वन्द्वा त्वत्पदद्वन्द्वे भक्तिरस्तु महेश्वर ॥&lt;br&gt;&#xA;श्रुत्वेति नितरां तुष्टो रेवागिरमनुत्तमाम् ॥ १९ ॥&lt;br&gt;&#xA;प्रोवाच च सरिच्छेष्ठे त्वयोक्तं यत्तथास्तु तत् ॥&lt;br&gt;&#xA;गृहाण पुण्यनिलये वितरामि वरान्तरम् ॥ 4.2.92.२० ॥&lt;br&gt;&#xA;यावन्त्यो दृषदः सन्ति तव रोधसि नर्मदे ॥&lt;br&gt;&#xA;तावन्त्यो लिङ्गरूपिण्यो भविष्यन्ति वरान्मम ॥ २१ ॥&lt;br&gt;&#xA;अन्यं च ते वरं दद्या तमप्याकर्णयोत्तमम् ॥&lt;br&gt;&#xA;दुष्प्रापं यज्ञतपसां राशिभिः परमार्थतः ॥ २२ ॥&lt;br&gt;&#xA;सद्यः पापहरा गङ्गा सप्ताहेन कलिन्दजा ॥&lt;br&gt;&#xA;त्र्यहात्सरस्वती रेवे त्वं तु दर्शनमात्रतः ॥ ॥ २३ ॥&lt;br&gt;&#xA;अपरं च वरं दद्यां नर्मदे दर्शनाघहे ॥&lt;br&gt;&#xA;भवत्या स्थापितं लिङ्गं नर्मदेश्वरसञ्जकम् ॥ २४ ॥&lt;br&gt;&#xA;यत्तल्लिङ्गं महापुण्यं मुक्तिं दास्यति शाश्वतीम ॥&lt;br&gt;&#xA;अस्य लिङ्गस्य ये भक्तास्तान्दृष्ट्वा सूर्यनन्दनः ॥ २५ ॥&lt;br&gt;&#xA;प्रणमिष्यन्ति यत्नेन महाश्रेयोभिवृद्धये ॥&lt;br&gt;&#xA;सन्ति लिङ्गान्यनेकानि काश्यां देवि पदेपदे ॥ २६ ॥&lt;br&gt;&#xA;परं हि नर्मदेशस्य महिमा कोपि चाद्भुतः ॥&lt;br&gt;&#xA;इत्युक्त्वा देवदेवेशस्तस्मिल्ँलिङ्गे लयं ययौ ॥ २७ ॥&lt;br&gt;&#xA;नर्मदापि प्रहृष्टासीत्पावित्र्यं प्राप्य चाद्भुतम् ॥&lt;br&gt;&#xA;स्वदेशं च परिप्राप्ता दृष्टमात्राघहारिणी ॥ २८ ॥&lt;br&gt;&#xA;वाक्यं मृकण्डजमुनेस्तेपि श्रुत्वा मुनीश्वराः ॥&lt;br&gt;&#xA;प्रहृष्टचेतसो जाताश्चक्रुः स्वं स्वं ततो हितम् ॥ २९ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;नर्मदेशस्य माहात्म्यं श्रुत्वा भक्तियुतो नरः ॥&lt;br&gt;&#xA;पापकञ्चुकमुत्सृज्य प्राप्स्यति ज्ञानमुत्तमम् ॥ 4.2.92.३० ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे नर्मदेश्वराख्यानं नाम द्विनवतितमोऽध्यायः ॥ ९२ ॥&lt;/p&gt;</description>
    </item>
    <item>
      <title>०९३ सतीश्वरप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/093_satIshvaraprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/093_satIshvaraprAdurbhAvaH/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;नर्मदेशस्य माहात्म्यं श्रुतं कल्मषनाशनम् ॥&lt;br&gt;&#xA;इदानीं कथय स्कन्द सतीश्वर समुद्भवम् ॥ १ ॥&lt;br&gt;&#xA;स्कन्द उवाच ॥ ॥&lt;br&gt;&#xA;मित्रावरुणसम्भूत कथयामि कथां शृणु ॥ यथा सतीश्वरं लिङ्गं काश्यामाविर्बभूव ह ॥ २ ॥&lt;br&gt;&#xA;पुरा तताप सुमहत्तपः शतधृतिर्मुने ॥&lt;br&gt;&#xA;तपसा तेन देवेशः सन्तुष्टो वरदोऽभवत् ॥ ३ ॥&lt;br&gt;&#xA;उवाच चापि ब्रह्माणं नितरां ब्राह्मणप्रियः ॥&lt;br&gt;&#xA;सर्वज्ञनाथो लोकात्मा वरं वरय लोककृत् ॥ ४ ॥&lt;br&gt;&#xA;॥ ब्रह्मोवाच ॥ ॥&lt;br&gt;&#xA;यदि प्रसन्नो देवेश वरं दास्यसि वाञ्छितम् ॥&lt;br&gt;&#xA;तदा त्वं मे भव सुतो देवी दक्षसुताऽस्तु च ॥ ५ ॥&lt;br&gt;&#xA;इति श्रुत्वा महादेवः सर्वदो ब्रह्मणो वरम् ॥&lt;br&gt;&#xA;स्मित्वा देवीमुखं वीक्ष्य प्रोवाच चतुराननम् ॥ ६ ॥&lt;br&gt;&#xA;ब्रह्मंस्त्वद्वाञ्छितं भूयात्किमदेयं पितामह ॥&lt;br&gt;&#xA;इत्युक्त्वा ब्रह्मणो भालादाविरासीच्छशाङ्कभृत् ॥ ७ ॥&lt;br&gt;&#xA;रुदन्स उत्तानशयो ब्रह्मणो मुखमैक्षत ॥&lt;br&gt;&#xA;ततो ब्रह्मापि तं बालं रुदन्तं प्रविलोक्य च ॥ ८ ॥&lt;br&gt;&#xA;किं मां जनकमाप्यापि त्वं रोदिषि मुहुर्मुहुः ॥&lt;br&gt;&#xA;श्रुत्वेति पृथुकः प्राह यथोक्तं परमेष्ठिना ॥ ९ ॥&lt;br&gt;&#xA;नाम्ने रोदिमि मे स्रष्टुर्नाम देहि पितामह ॥&lt;br&gt;&#xA;रोदनाद्रुद्र इत्याख्यां समाया डिम्भको लभत् ॥4.2.93.१०॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;अर्भकत्वं गतोपीशः किं रुरोद षडानन ॥&lt;br&gt;&#xA;यदि वेत्सि तदाचक्ष्व महत्कौतूहलं हि मे ॥ ११ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सर्वज्ञस्य कुमारत्वात्किञ्चित्किञ्चिदवैम्यहम् ॥&lt;br&gt;&#xA;रोदने कारणं वच्मि शृणु कुम्भसमुद्भव ॥ १२ ॥&lt;br&gt;&#xA;मनसीति विचारोभूद्देवस्य परमात्मनः ॥&lt;br&gt;&#xA;बुद्धिवैभवमस्याहो वीक्षितुं परमेष्ठिनः ॥१३॥&lt;br&gt;&#xA;सत्यलोकाधिनाथस्य चतुरास्यस्य वेधसः ॥&lt;br&gt;&#xA;इत्यानन्दात्समुद्भूतो वाष्पपूरो महेशितुः ॥१४॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;किं बुद्धिवैभवं धातुः शम्भुना मनसीक्षितम् ।&lt;br&gt;&#xA;येनानन्दाश्रु सम्भारो बाल्येप्यभवदीशितुः ॥१५॥&lt;br&gt;&#xA;एतत्कथय मे प्राज्ञ सर्वज्ञानन्दवर्धन ॥&lt;br&gt;&#xA;श्रुत्वागस्त्युदितं वाक्यं तारकारिरुवाच ह ॥१६॥&lt;br&gt;&#xA;देवे न मनसि ध्यातमिति कुम्भजने मुने ॥&lt;br&gt;&#xA;विनापत्यं जनेतारं क उद्धर्तुमिह प्रभुः ॥ १७ ॥&lt;br&gt;&#xA;एको मनोरथश्चायं द्वितीयोयं सुनिश्चितम् ॥&lt;br&gt;&#xA;अपत्यत्वं गते चास्मिन्स्मर्तुरुत्पत्तिहारिणि ॥ १८ ॥&lt;br&gt;&#xA;क्षणङ्क्षणं समालोक्यमङ्गस्पर्शे क्षणङ्क्षणम् ॥&lt;br&gt;&#xA;एकशय्यासनाहारं लप्स्यतेऽनेन क्षणेक्षणे !। १९ ॥&lt;br&gt;&#xA;योयं न गोचरः क्वापि वाणीमनसयोरपि ॥&lt;br&gt;&#xA;स मेऽपत्यत्वमासाद्य किं न दास्यति चिन्तितम् ॥ 4.2.93.२० ॥&lt;br&gt;&#xA;योऽमुं सकृत्स्पृशेज्जन्तुर्योमुं पश्येत्सकृन्मुदा ।&lt;br&gt;&#xA;न स भूयोभिजायेत भवेच्चानन्दमेदुरः ॥ २१ ॥&lt;br&gt;&#xA;गृहक्रीडनकं मे सौ यदि भूयात्कथञ्चन ॥&lt;br&gt;&#xA;तदापरस्य सौख्यस्य निधानं स्यामसंशयम् ॥ २२ ॥&lt;br&gt;&#xA;विधेः समीहितं चेति नूनं ज्ञात्वा स सर्ववित् ॥&lt;br&gt;&#xA;आनन्दवाष्पकलितं चक्षुस्त्रयमदीधरत् ॥ २३ ॥&lt;br&gt;&#xA;श्रुत्वैत्यगस्तिः स्कन्दस्य भाषितं पर्यमूमुदत् ॥&lt;br&gt;&#xA;ननाम चाङ्घ्री प्रोवाच जयसर्वज्ञनन्दन ॥ २४ ॥&lt;br&gt;&#xA;विधेरपि मनोज्ञातं शम्भोरपि मनोगतम् ॥&lt;br&gt;&#xA;सम्यक्चित्तं त्वया ज्ञातं नमस्तुभ्यं चिदात्मने ॥ २५ ॥&lt;br&gt;&#xA;स्कन्दोपि नितरां तुष्टःश्रोतुरानन्ददर्शनात् ॥&lt;br&gt;&#xA;धन्योस्यगस्त्य धन्योसि श्रोतुं जानासि तत्त्वतः ॥ २६ ॥&lt;br&gt;&#xA;न मे श्रमो वृथा जातो ब्रुवतस्ते पुरः कथाम् ॥&lt;br&gt;&#xA;इत्यगस्तिं समाभाष्य पुनः प्राह षडाननः ॥ २७ ॥&lt;br&gt;&#xA;देवे रुद्रत्वमापन्ने देवी दक्षसुताभवत् ॥&lt;br&gt;&#xA;सापि तप्त्वा तपस्तीव्रं सती काश्यां वरार्थिनी ॥ २८ ॥&lt;br&gt;&#xA;ददर्श लिङ्गरूपेण प्रादुर्भूतं हरं पुरः ॥&lt;br&gt;&#xA;अलं तप्त्वा महादेवि प्रोक्तवन्तमिति स्फुटम् ॥ २१ ॥&lt;br&gt;&#xA;इदं सतीश्वरं लिङ्गं तव नाम्ना भविष्यति .॥&lt;br&gt;&#xA;यथा मनोरथस्तेऽत्र फलितो दक्षकन्यके ॥ 4.2.93.३० ॥&lt;br&gt;&#xA;तथैतल्लिङ्गमाराध्यान्यस्यापि हि फलिष्यति ॥&lt;br&gt;&#xA;कुमारी प्राप्स्यति पतिं मनसोपि समुच्छ्रितम् ॥ ३१ ॥&lt;br&gt;&#xA;एतल्लिङ्गं समाराध्य कुमारोपि वराङ्गनाम् ॥&lt;br&gt;&#xA;यस्य यस्य हि यः कामस्तस्य तस्य हि स ध्रुवम् ॥ ३२ ॥&lt;br&gt;&#xA;भविष्यति न सन्देहः सतीश्वरसमर्चगात् ॥&lt;br&gt;&#xA;सतीश्वरं समभ्यर्च्य यो यो यं यं समीहते ॥ ३३ ॥&lt;br&gt;&#xA;तस्य तस्य स स क्षिप्रं भविष्यति मनोरथः ॥ ३४ ॥&lt;br&gt;&#xA;इतोष्टमे च दिवसे त्वज्जनेता प्रजापतिः ॥&lt;br&gt;&#xA;मह्यं दास्यति कन्यां त्वां सफलस्ते मनोरथः ॥&lt;br&gt;&#xA;इत्युक्त्वा देवदेवेशस्तत्रैवान्तर्हितोभवत् ॥ ३५ ॥&lt;br&gt;&#xA;सापि स्वभवनं याता सती दाक्षायणी मुदा ॥&lt;br&gt;&#xA;पितापि तस्मै प्रादात्तां रुद्राय दिवसेष्टमे ॥ ३६ ॥&lt;br&gt;&#xA;॥ स्कन्द उवाव ॥ ॥&lt;br&gt;&#xA;इत्थं सतीश्वरं लिङ्गं काश्यां प्रादुरभून्मुने ॥&lt;br&gt;&#xA;स्मरणादपि लिङ्गं च दद्यात्सत्त्वगुणं परम् ॥ ३७ ॥&lt;br&gt;&#xA;रत्नेशात्पूर्वतो भागे दृष्ट्वा लिङ्गं सतीश्वरम् ॥&lt;br&gt;&#xA;मुच्यते पातकैः सद्यः क्रमाज्ज्ञानं च विन्दति ॥ ३८ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे सतीश्वरप्रादुर्भावो नाम त्रिनवतितमोऽध्यायः ॥ ९३ ॥&lt;/p&gt;</description>
    </item>
    <item>
      <title>०९४ उत्तरार्धेऽमृतेशादिलिङ्गप्रादुर्भावः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/094_uttarArdhe-mRteshAdilingaprAdurbhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/094_uttarArdhe-mRteshAdilingaprAdurbhAvaH/</guid>
      <description>&lt;p&gt;॥ स्कन्द उवाच ॥ ॥&lt;br&gt;&#xA;अन्यान्यपि च लिङ्गानि कथयामि महामुने ॥&lt;br&gt;&#xA;अमृतेशमुखादीनि यन्नामाप्यमृतप्रदम् ॥ १ ॥&lt;br&gt;&#xA;पुरा सनारु नामासीन्मुनिरत्र गृहाश्रमी ॥&lt;br&gt;&#xA;ब्रह्मयज्ञरतो नित्यं नित्यं चातिथिदैवतः ॥ २ ॥&lt;br&gt;&#xA;लिङ्गपूजारतो नित्यं नित्यं तीर्थाप्रतिग्रही ॥&lt;br&gt;&#xA;तस्यर्षेरभवत्पुत्रः सनारोरुपजङ्घनिः ॥३॥&lt;br&gt;&#xA;स कदाचिद्गतोरण्यं तत्र दष्टः पृदाकुना ॥&lt;br&gt;&#xA;अथ तत्स वयोभिश्च स आनीतः स्वमाश्रमम् ॥ ४ ॥&lt;br&gt;&#xA;सनारुणा समुच्छ्वस्य नीतः स उपजङ्घनिः ॥&lt;br&gt;&#xA;महाश्मशानभूभागं स्वर्गद्वारसमीपतः ॥ ५ ॥&lt;br&gt;&#xA;तत्रासीच्छ्रीफलाकारं लिङ्गमेकं सुगुप्तवत् ॥&lt;br&gt;&#xA;निधाय तत्र तं यावच्छवं सञ्चिन्तयेत्सुधीः ॥ ६ ॥&lt;br&gt;&#xA;सर्पदष्टस्य संस्कारः कथं भवति चेति वै ॥&lt;br&gt;&#xA;तावत्स जीवन्नुत्तस्थौ सुप्तवच्चौपजङ्घनिः ॥ ७ ॥&lt;br&gt;&#xA;अथ तं वीक्ष्य स मुनिः सनारुरुपजङ्घनिम् ॥&lt;br&gt;&#xA;पुनः प्राणितसम्पन्नं विस्मयं प्राप्तवान्परम् ॥ ८ ॥&lt;br&gt;&#xA;प्राणितव्येऽत्र को हेतुर्मच्छिशोरुपजङ्घनेः ॥&lt;br&gt;&#xA;क्षेत्राद्बहिरहिर्यं हि दष्टा नैषीत्परासु ताम् ॥ ९ ॥&lt;br&gt;&#xA;इति यावत्स सन्धत्ते धियं तज्जीवितैकिकाम्॥&lt;br&gt;&#xA;तावत्पिपीलिका त्वेका मृतं क्वापि पिपीलिकम् ॥ 4.2.94.१० ॥&lt;br&gt;&#xA;आनिनाय च तत्रैव सोप्य नन्निर्गतस्ततः ॥&lt;br&gt;&#xA;अथ विज्ञाय स मुनिस्तत्त्वं जीवितसूचितम्॥ ११ ॥&lt;br&gt;&#xA;मृदु हस्ततलेनैव यावत्खनति वै मुनिः ॥&lt;br&gt;&#xA;तावच्छ्रीफलमात्रं हि लिङ्गं तेन समीक्षितम् ॥ १२ ॥&lt;br&gt;&#xA;सनारुणाथ तल्लिङ्गं तेन तत्र समर्चितम् ॥&lt;br&gt;&#xA;चिरकालीन लिङ्गस्य कृतं नामापि सान्वयम् ॥ १३ ॥&lt;br&gt;&#xA;अमृतेश्वरनामेदं लिङ्गमानन्दकानने ॥&lt;br&gt;&#xA;एतल्लिङ्गस्य संस्पर्शादमृतत्वं लभेद्ध्रुवम् ॥ १४ ॥&lt;br&gt;&#xA;अमृतेशं समभ्यर्च्य जीवत्पुत्रः स वै मुनिः॥&lt;br&gt;&#xA;स्वास्पदं समनुप्राप्तो दृष्टआश्चर्यवज्जनैः ॥ १५ ॥&lt;br&gt;&#xA;तदाप्रभृति तल्लिङ्गममृतेशं मुनीश्वर ॥&lt;br&gt;&#xA;काश्यां सिद्धिप्रदं नृणां कलौ गुप्तं भवेत्पुनः ॥ १६ ॥&lt;br&gt;&#xA;अमृतेश्वर संस्पर्शान्मृता जीवन्ति तत्क्षणात् ॥&lt;br&gt;&#xA;अमृतत्वं भजन्तेऽत्र जीवन्तः स्पर्शमात्रतः ॥ ३७ ॥&lt;br&gt;&#xA;अमृतेश समं लिङ्गं नास्ति क्वापि महीतले॥&lt;br&gt;&#xA;तल्लिङ्गं शम्भुना तिष्ये कृतं गुप्तं प्रयत्नतः ॥ १८ ॥&lt;br&gt;&#xA;अमृतेश्वर नामापि ये काश्यां परिगृह्णते ॥&lt;br&gt;&#xA;न तेषामुपसर्गोत्थं भयं क्वापि भविष्यति॥१९॥&lt;br&gt;&#xA;मुनेऽन्यच्च महालिङ्गं करुणेश्वरसञ्ज्ञितम्॥&lt;br&gt;&#xA;मोक्षद्वार समीपे तु मोक्षद्वारेश्वराग्रतः ॥4.2.94.२०॥&lt;br&gt;&#xA;दर्शनात्तस्य लिङ्गस्य महाकारुणिकस्य वै ॥&lt;br&gt;&#xA;न क्षेत्रान्निर्गमो जातु बहिर्भवति कस्यचित् ॥ २१ ॥&lt;br&gt;&#xA;स्नातव्यं मणिकर्ण्यां च द्रष्टव्यः करुणेश्वरः ॥&lt;br&gt;&#xA;क्षेत्रोपसर्गजा भीतिर्हातव्या परया मुदा ॥ २२ ॥&lt;br&gt;&#xA;सोमवासरमासाद्य एकभक्तव्रतं चरेत् ॥&lt;br&gt;&#xA;यष्टव्यः करुणापुष्पैर्व्रतिना करुणेश्वरः ॥ २३ ॥&lt;br&gt;&#xA;तेन व्रतेन सन्तुष्टः करुणेशः कदाचन ॥&lt;br&gt;&#xA;न तं क्षेत्राद्बहिः कुर्यात्तस्मात्कार्यं व्रतं त्विदम् ॥ २४ ॥&lt;br&gt;&#xA;तत्पत्रैस्तत्फलैर्वापि सम्पूज्यः करुणेश्वरः ॥&lt;br&gt;&#xA;यो न जानाति तल्लिङ्गं सम्यग्ज्ञानविवर्जितः ॥ २५ ॥&lt;br&gt;&#xA;तेनार्च्यः करुणावृक्षो देवेशः प्रीयतामिति ॥&lt;br&gt;&#xA;यो वर्षं सोमवारस्य व्रतं कुर्यादिति द्विजः ॥ २६ ॥&lt;br&gt;&#xA;प्रसन्नः करुणेशोत्र तस्य दास्यति वाञ्छितम् ॥&lt;br&gt;&#xA;द्रष्टव्यः करुणेशोत्र काश्यां यत्नेन मानवैः ॥ २७ ॥&lt;br&gt;&#xA;इति ते करुणेशस्य महिमोक्तो महत्तरः ॥&lt;br&gt;&#xA;यं श्रुत्वा नोपसर्गोत्थं भयं काश्यां भविष्यति ॥ २८ ॥&lt;br&gt;&#xA;मोक्षद्वारेश्वरं चैव स्वर्गद्वोरेश्वरं तथा ॥&lt;br&gt;&#xA;उभौ काश्यां नरो दृष्ट्वा स्वर्गं मोक्षं च विन्दति ॥ २९ ॥&lt;br&gt;&#xA;ज्योतीरूपेश्वरं लिङ्गं काश्यामन्यत्प्रकाशते ॥&lt;br&gt;&#xA;तस्य सम्पूजनाद्भक्ता ज्योतीरूपा भवन्ति हि ॥ 4.2.94.३० ॥&lt;br&gt;&#xA;चक्रपुष्करिणी तीरे ज्योतीरूपेश्वरं परम् ॥&lt;br&gt;&#xA;समभ्यर्च्याप्नुयान्मर्त्यो ज्योतीरूपं न संशयः ॥ ३१ ॥&lt;br&gt;&#xA;यदा भागीरथी गङ्गा तत्र प्राप्ता सरिद्वरा ॥&lt;br&gt;&#xA;तदारभ्यार्चयेन्नित्यं तल्लिङ्गं स्वर्धुनी मुदा ॥ ३२ ॥&lt;br&gt;&#xA;पुरा विष्णौ तपत्यत्र तल्लिङ्गं स्वयमेव हि ॥&lt;br&gt;&#xA;तत्राविरासीत्तेजस्वि तेन क्षेत्रमिदं शुभम् ॥ ३३ ॥&lt;br&gt;&#xA;चक्रपुष्करिणी तीरे ज्योतीरूपेश्वरं तदा ॥&lt;br&gt;&#xA;दूरस्थोपीह यो ध्यायेत्तस्य सिद्धिरदूरतः॥३४॥&lt;br&gt;&#xA;एतेष्वपि च लिङ्गेषु चतुर्दशसु सत्तम॥&lt;br&gt;&#xA;लिङ्गाष्टकं महावीर्यं कर्मबीजदवानलम् ॥ ३५ ॥&lt;br&gt;&#xA;ओङ्कारादीनि लिङ्गानि यान्युक्तानि चतुर्दश ॥&lt;br&gt;&#xA;तथा दक्षेश्वरादीनि लिङ्गान्यष्टौ महान्ति च ॥३६॥&lt;br&gt;&#xA;शैलैशादीनि लिङ्गानि तथा यानि चतुर्दश ॥&lt;br&gt;&#xA;पुनः षट्त्रिंशदेतानि क्षेत्रसंसिद्धि हेतवे ॥ ३७ ॥&lt;br&gt;&#xA;षदत्रिंशत्तत्त्वरूपोसौ लिगेष्वेषु सदाशिवः ॥&lt;br&gt;&#xA;अस्मिन्क्षेत्रे वसन्नित्यं तारकं ज्ञानमादिशेत् ॥ ३८ ॥&lt;br&gt;&#xA;क्षेत्रस्य तत्त्वमेतद्धि षट्त्रिंशल्लिङ्गरूप्यहो ॥&lt;br&gt;&#xA;एतेषां भजनात्पुंसां न भवेद्दुर्गतिः क्वचित् ॥३९॥&lt;br&gt;&#xA;मुने रहस्यभूतानि र्लिगान्येतानि निश्चितम्॥&lt;br&gt;&#xA;एतल्लिङ्गप्रभावाच्च मुक्तिरत्र सुनिश्चिता ॥ 4.2.94.४० ॥&lt;br&gt;&#xA;मोक्षक्षेत्रमिन्दं काशी लिङ्गैरेतैर्मेहामते ॥&lt;br&gt;&#xA;एतान्यन्यानि सिद्धानि सम्भवन्ति युगेयुगे ॥ ४१ ॥&lt;br&gt;&#xA;आनन्दकाननं शम्भोः क्षेत्रमेतदनादिमत्॥&lt;br&gt;&#xA;अत्र संस्थितिमापन्ना मुक्ता एव न संशयः ॥ ४२ ॥&lt;br&gt;&#xA;योगसिद्धिरिहास्त्येव तपःसिद्धिरिहैव हि ॥&lt;br&gt;&#xA;व्रतसिद्धिर्मन्त्रसिद्धिस्तीर्थसिद्धिः सुनिश्चितम् ॥ ४३ ॥&lt;br&gt;&#xA;सिद्ध्यष्टकं तु यत्प्रोक्तमणिमादि महत्तरम् ॥&lt;br&gt;&#xA;तज्जन्मभूमिरेषैव शम्भोरानन्दवाटिका ॥४४॥&lt;br&gt;&#xA;निर्वाणलक्ष्म्याः सदनमेतदानन्दकाननम् ॥&lt;br&gt;&#xA;एतत्प्राप्य न मोक्तव्यं पुण्यैः संसारभीरुणा ॥ ४५ ॥&lt;br&gt;&#xA;अयमेव महालाभ इदमेव परं तपः ॥&lt;br&gt;&#xA;एतदेव महत्पुण्यं लब्धा वाराणसीह यत् ॥ ॥ ४६ ॥&lt;br&gt;&#xA;अवश्यं जन्मिनो मृत्युर्यत्र कुत्र भविष्यति ॥&lt;br&gt;&#xA;कर्मानुसारिणी लभ्या गतिः पश्चाच्छुभाशुभा ॥ ४७ ॥&lt;br&gt;&#xA;मृत्युं विज्ञाय नियतं गतिकर्मानुसारिणीम् ॥&lt;br&gt;&#xA;अवश्यं काशिका सेव्या सर्वकर्मनिवारिणी ॥ ४८ ॥&lt;br&gt;&#xA;मानुष्यं प्राप्य यं मूढा निमेषमितजीवितम् ॥&lt;br&gt;&#xA;न सेवन्ते पुरीं काशीं ते मुष्टा मन्दबुद्धयः ॥ ४९ ॥&lt;br&gt;&#xA;दुर्लभं जन्म मानुष्यं दुर्लभा काशिकापुरी ॥&lt;br&gt;&#xA;उभयोः सङ्गमासाद्य मुक्ता एव न संशयः ॥ 4.2.94.५० ॥&lt;br&gt;&#xA;क्व च तादृक्तपांसीह क्व तादृग्योग उत्तमः ॥&lt;br&gt;&#xA;यादृग्भिः प्राप्यते मुक्तिः काश्यां मोक्षोत्तमोत्तमः ॥ ५१ ॥&lt;br&gt;&#xA;सत्यं सत्यं पुनः सत्यं सत्यपूर्वं पुनःपुनः ॥&lt;br&gt;&#xA;न काशी सदृशी मुक्त्यै भूमिरन्या महीतले॥ ५२ ॥&lt;br&gt;&#xA;विश्वेशो मुक्तिदो नित्यं मुक्त्यै चोत्तरवाहिनी ॥&lt;br&gt;&#xA;आनन्दकानने मुक्तिर्मुक्तिर्नान्यत्र कुत्रचित् ॥ ५३ ॥&lt;br&gt;&#xA;एक एव हि विश्वेशो मुक्तिदो नान्य एव हि ॥&lt;br&gt;&#xA;स एव काशीं प्रापय्य मुक्तिं यच्छति नान्यतः ॥ ५४ ॥&lt;br&gt;&#xA;सायुज्यमुक्तिरत्रैव सान्निध्यादिरथान्यतः ॥&lt;br&gt;&#xA;सुलभा सापि नो नूनं काश्यां मोक्षोस्ति हेलया ॥५५॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;शृण्वगस्त्य महाभाग भविष्यं कथयाम्यहम् ॥&lt;br&gt;&#xA;कृष्णद्वैपायनो व्यासोऽकथयद्यन्महद्वचः ॥&lt;br&gt;&#xA;निश्चिकेतुमनाः पश्चाद्यत्करिष्यति तच्छृणु ॥५६॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धेऽमृतेशादिलिङ्गप्रादुर्भावोनाम चतुर्नवतितमोऽध्यायः ॥ ९४ ॥&lt;/p&gt;</description>
    </item>
    <item>
      <title>०९५ व्यासभुजस्तम्भः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/095_vyAsabhujastambhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/095_vyAsabhujastambhaH/</guid>
      <description>&lt;p&gt;॥ व्यास उवाच [। ॥&lt;br&gt;&#xA;शृणु सूत महाबुद्धे यथा स्कन्देन भाषितम् ॥&lt;br&gt;&#xA;भविष्यं मम तस्याग्रे कुम्भयोने महामते ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;निशामय महाभाग त्वं मैत्रावरुणे मुने ॥&lt;br&gt;&#xA;पाराशर्यो मुनिवरो यथा मोहमुपैष्यति ॥ २ ॥&lt;br&gt;&#xA;व्यस्य वेदान्महाबुद्धिर्नाना शाखा प्रभेदतः ॥&lt;br&gt;&#xA;अष्टादशपुराणानि सूतादीन्परिपाठ्य च ॥ ३ ॥&lt;br&gt;&#xA;श्रुतिस्मृतिपुराणानां रहस्यं यस्त्वचीकरत् ॥&lt;br&gt;&#xA;महाभारतसञ्ज्ञं च सर्वलोकमनोहरम् ॥४॥&lt;br&gt;&#xA;सर्वपापप्रशमनं सर्वशान्तिकरं परम् ॥&lt;br&gt;&#xA;यस्य श्रवणमात्रेण ब्रह्महत्या विनश्यति ॥५॥&lt;br&gt;&#xA;एकदा स मुनिः श्रीमान्पर्यटन्पृथिवीतले ॥&lt;br&gt;&#xA;सम्प्राप्तो नैमिषारण्यं यत्र सन्ति मुनीश्वराः ॥ ६ ॥&lt;br&gt;&#xA;अष्टाशीतिसहस्राणि शौनकाद्यास्तपोधनाः ॥.&lt;br&gt;&#xA;त्रिपुण्ड्रितमहाभाला लसद्रुद्राक्षमालिनः ॥ ७ ॥&lt;br&gt;&#xA;विभूतिधारिणो भक्त्या रुद्रसूक्तजपप्रियान् ॥&lt;br&gt;&#xA;लिङ्गाराधनसंसक्ताञ्छिवनामकृतादरान् ॥ ८ ॥&lt;br&gt;&#xA;एक एव हि विश्वेशो मुक्तिदो नान्य एव हि ॥&lt;br&gt;&#xA;इति ब्रुवाणान्सततं परिनिश्चितमानसान् ॥ ९ ॥&lt;br&gt;&#xA;विलोक्य स मुनिर्व्यासस्तासर्वान्गिरिशात्मनः ॥&lt;br&gt;&#xA;उत्क्षिप्य तर्जनीमुच्चैः प्रोवाचेदं वचः पुनः ॥ 4.2.95.१० ॥&lt;br&gt;&#xA;परिनिर्मथ्य वाग्जालं सुनिश्चित्यासकृद्बहु ॥&lt;br&gt;&#xA;इदमेकं परिज्ञातं सेव्यः सर्वेश्वरो हरिः ॥ ११ ॥&lt;br&gt;&#xA;वेदे रामायणे चैव पुराणेषु च भारते ॥&lt;br&gt;&#xA;आदिमध्यावसानेषु हरिरेकोऽत्र नापरः ॥ १२ ॥&lt;br&gt;&#xA;सत्यं सत्यं त्रिसत्यं पुनः सत्यं न मृषा पुनः ॥&lt;br&gt;&#xA;न वेदादपरं शास्त्रं न देवोच्युततः परः ॥ १३ ॥&lt;br&gt;&#xA;लक्ष्मीशः सर्वदो नान्यो लक्ष्मीशोप्यपवर्गदः ॥&lt;br&gt;&#xA;एक एव हि लक्ष्मीशस्ततो ध्येयो न चापरः ॥ १४ ॥&lt;br&gt;&#xA;भुक्तेर्मुक्तेरिहान्यत्र नान्यो दाता जनार्दनात्॥&lt;br&gt;&#xA;तस्माच्चतुर्भुजो नित्यं सेवनीयः सुखेप्सुभिः ॥ १५ ॥&lt;br&gt;&#xA;विहाय केशवादन्यं ये सेवन्तेल्पमेधसः ॥&lt;br&gt;&#xA;संसारचक्रे गहने ते विशन्ति पुनःपुनः ॥ १६ ॥&lt;br&gt;&#xA;एक एव हि सर्वेशो हृषीकेशः परात्परः ॥&lt;br&gt;&#xA;तं सेवमानः सततं सेव्यस्त्रिजगतां भवेत्॥१७॥&lt;br&gt;&#xA;एको धर्मप्रदो विष्णुस्त्वेको बह्वर्थदो हरिः ॥&lt;br&gt;&#xA;एकः कामप्रदश्चक्री त्वेको मोक्षप्रदोच्युतः ॥ १८ ॥&lt;br&gt;&#xA;शार्ङ्गिणं ये परित्यज्य देवमन्यमुपासते ॥&lt;br&gt;&#xA;ते सद्भिश्च बहिष्कार्या वेदहीना यथा द्विजाः ॥ १९ ॥&lt;br&gt;&#xA;श्रुत्वेति वाक्यं व्यासस्य नैमिषारण्यवासिनः॥&lt;br&gt;&#xA;प्रवेपमानहृदयाः परिप्रोचुरिदं वचः ॥ 4.2.95.२० ॥&lt;br&gt;&#xA;॥ ऋषय ऊचुः ॥ ॥&lt;br&gt;&#xA;पाराशर्य मुने मान्यस्त्वमस्माकं महामते ॥&lt;br&gt;&#xA;यतो वेदास्त्वया व्यस्ताः पुराणान्यपि वेत्ति यत् ॥ २१ ॥&lt;br&gt;&#xA;यतश्च कर्ता त्वमसि महतो भारतस्य वै ॥&lt;br&gt;&#xA;धर्मार्थकाममोक्षाणां विनिश्चयकृतो ध्रुवम् ॥ २२ ॥&lt;br&gt;&#xA;तत्त्वज्ञः कोपरश्चात्र त्वत्तः सत्यवतीसुत॥&lt;br&gt;&#xA;भवता यत्प्रतिज्ञातं निश्चित्योक्षिप्यतर्जनीम् ॥ २३ ॥&lt;br&gt;&#xA;अस्मिन्माणवकास्तत्र परिश्रद्दधते नहि ॥&lt;br&gt;&#xA;प्रतिज्ञा तस्य वचसस्तव श्रद्धा भवेत्तदा ॥२४॥&lt;br&gt;&#xA;यदाऽऽनन्दवने शम्भोः प्रतिजानासि वै वचः ॥२५॥&lt;br&gt;&#xA;गच्छ वाराणसीं व्यास यत्र विश्वेश्वरः स्वयम् ॥&lt;br&gt;&#xA;न तत्र युगधर्मोस्ति न च लग्ना वसुन्धरा ॥२६॥&lt;br&gt;&#xA;इति श्रुत्वा मुनिर्व्यासः किञ्चित्कुपितवद्धृदि ॥&lt;br&gt;&#xA;जगाम तूर्णं सहितः स्वशिष्यैरयुतोन्मितैः ॥ २७ ॥&lt;br&gt;&#xA;प्राप्य वाराणसीं व्यासः स्नात्वा पञ्चनदे ह्रदे ॥&lt;br&gt;&#xA;श्रीमन्माधवमभ्यर्च्य ययौ पादोदकं ततः ॥ २८ ॥&lt;br&gt;&#xA;तत्र स्नानादिकं कृत्वा दृष्ट्वा चैवादिकेशवम् ॥&lt;br&gt;&#xA;पञ्चरात्रं ततः कृत्वा वैष्णवैरभिनन्दितः ॥ २९ ॥&lt;br&gt;&#xA;अग्रतः पृष्ठतः शङ्खैर्वाद्यमानैः प्रमोदितः ॥&lt;br&gt;&#xA;जयविष्णो हृषीकेश गोविन्द मधुसूदन ॥ 4.2.95.३० ॥&lt;br&gt;&#xA;अच्युतानन्तवैकुण्ठ माधवोपेन्द्रकेशव ॥&lt;br&gt;&#xA;त्रिविक्रम गदापाणे शार्ङ्गपाणे जनार्दन ॥ ३१ ॥&lt;br&gt;&#xA;श्रीवत्सवक्षः श्रीकान्त पीताम्बर मुरान्तक ॥&lt;br&gt;&#xA;कैटभारे बलिध्वंसिन्कंसारे केशिसूदन ॥ ॥ ३२ ॥&lt;br&gt;&#xA;नारायणासुररिपो कृष्ण शौरे चतुर्भुज ॥&lt;br&gt;&#xA;देवकीहृदयानन्द यशोदानन्दवर्धन ॥ ३३ ॥&lt;br&gt;&#xA;पुण्डरीकाक्ष दैत्यारे दामोदर बलप्रिय ॥&lt;br&gt;&#xA;बलारातिस्तुत हरे वासुदेव वसुप्रद ॥ ३४ ॥&lt;br&gt;&#xA;विष्वक्चमूस्तार्क्ष्य रथवनमालिन्नरोत्तम ॥&lt;br&gt;&#xA;अधोक्षज क्षमाधार पद्मनाभ जलेशय ॥३५॥&lt;br&gt;&#xA;नृसिम्ह यज्ञवाराह गोपगोपालवल्लभ ॥&lt;br&gt;&#xA;गोपीपते गुणातीत गरुडध्वज गोत्रभृत् ॥ ३६ ॥&lt;br&gt;&#xA;जय चाणूरमथन जय त्रैलोक्यरक्षण ॥&lt;br&gt;&#xA;जयानाद्य जयानन्द जय नीलोत्पलद्युते ॥ ३७ ॥&lt;br&gt;&#xA;कौस्तुभोद्भूषितोरस्क पूतनाधातुशोषण ॥&lt;br&gt;&#xA;रक्षरक्ष जगद्रक्षामणे नरकहारक ॥ ३८ ॥&lt;br&gt;&#xA;सहस्रशीर्षपुरुष पुरुहूत सुखप्रद ॥&lt;br&gt;&#xA;यद्भूतं यच्च भाव्यं वै तत्रैकः पुरुषो भवान् ॥ ३९ ॥&lt;br&gt;&#xA;इत्यादि नाममालाभिः संस्तुवन्वनमालिनम् ॥&lt;br&gt;&#xA;स्वच्छन्दलीलया गायन्नृत्यंश्च परया मुदा ॥ 4.2.95.४० ॥&lt;br&gt;&#xA;व्यासो विश्वेशभवनं समायातः सुहृष्टवत् ॥&lt;br&gt;&#xA;ज्ञानवापी पुरोभागे महाभागवतैः सह ॥ ४१ ॥&lt;br&gt;&#xA;विराजमानसत्कण्ठस्तुलसीवरदामभिः ॥&lt;br&gt;&#xA;स्वयं तालधरो जातः स्वयं जातः सुनर्तकः ॥४२॥&lt;br&gt;&#xA;वेणुवादनतत्त्वज्ञः स्वयं श्रुतिधरोभवत् ॥&lt;br&gt;&#xA;नृत्यं परिसमाप्येत्थं व्यासः सत्यवतीसुतः ॥ ४३ ॥&lt;br&gt;&#xA;पुनरूर्ध्वभुजं कृत्वा दक्षिणं शिष्यमध्यगः ॥&lt;br&gt;&#xA;पुनः पपाठ तानेव श्लोकान्गायन्निवोच्चकैः ॥ ४४ ॥&lt;br&gt;&#xA;परिनिर्मथ्य वाग्जालं सुनिश्चित्यासकृद्बहु ॥&lt;br&gt;&#xA;इदमेकं परिज्ञातं सेव्यः सर्वेश्वरो हरिः ॥ ४५ ॥&lt;br&gt;&#xA;इत्यादि श्लोकसङ्घातं स्वप्रतिज्ञा प्रबोधकम्॥&lt;br&gt;&#xA;यावत्पठति स व्यासः सव्यमुत्क्षिप्य वै भुजम् ॥ ४६ ॥&lt;br&gt;&#xA;तस्तम्भ तावत्तद्बाहुं स शैलादिः स्वलीलया ॥&lt;br&gt;&#xA;वाक्स्तम्भश्चापि तस्यासीन्मुनेर्व्यासस्य सन्मुनेः ॥ ४७ ॥&lt;br&gt;&#xA;ततो गुप्तं समागम्य विष्णुर्व्यासमभाषत ॥&lt;br&gt;&#xA;अपराद्धं महच्चात्र भवता व्यास निश्चितम् ॥ ४८ ॥&lt;br&gt;&#xA;तवैतदपराधेन भीतिर्मेपि महत्तरा ॥&lt;br&gt;&#xA;एक एव हि विश्वेशो द्वितीयो नास्ति कश्चन ॥ ४९ ॥&lt;br&gt;&#xA;तत्प्रसादादहं चक्री लक्ष्मीशस्तत्प्रभावतः ॥&lt;br&gt;&#xA;त्रैलोक्यरक्षासामर्थ्यं दत्तं तेनैव शम्भुना ॥4.2.95.५०॥&lt;br&gt;&#xA;तद्भक्त्या परमैश्वर्यं मया लब्धं वरात्ततः ॥&lt;br&gt;&#xA;इदानीं स्तुहि तं शम्भुं यदि मे शुभमिच्छसि ॥५१॥&lt;br&gt;&#xA;अन्यदापि न वै कार्या भवता शेमुषीदृशी ॥&lt;br&gt;&#xA;पाराशर्य इति श्रुत्वा सञ्ज्ञया व्याजहार ह ॥५२॥&lt;br&gt;&#xA;भुजस्तम्भः कृतस्तेन नन्दिना दृष्टिमात्रतः ॥&lt;br&gt;&#xA;वाक्स्तम्भस्तद्भयाज्जातः स्पृश मे कण्ठकन्दलीम्॥ ५३ ॥&lt;br&gt;&#xA;यथा स्तोतुं भवानीश प्रभवाभि भवान्तकम ॥&lt;br&gt;&#xA;संस्पृश्य विष्णुस्तत्कण्ठं गुप्तमेव जगाम ह ॥५४॥&lt;br&gt;&#xA;ततः सत्यवतीसूनुस्तथा स्तम्भितदोर्लतः॥&lt;br&gt;&#xA;प्रारब्धवान्महेशानं परितुष्टोतुमुदारधीः ॥ ॥ ५५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;एको रुद्रो न द्वितीयो यतस्तद्ब्रह्मैवैकं नेह नानास्ति किञ्चित् ॥&lt;br&gt;&#xA;यद्यप्यन्यः कोपि वा कुत्रचिद्वा व्याचष्टां तद्यस्य शक्तिर्मदग्रे ॥ २६ ॥&lt;br&gt;&#xA;यः क्षीराब्धेर्मन्दराघातजातो ज्वालामाली कालकूटोति भीमः ॥&lt;br&gt;&#xA;तं सोढुं वा को परोऽभून्महेशाद्यत्कीलाभिः कृष्णतामाप विष्णुः ॥ ५७ ॥&lt;br&gt;&#xA;यद्वाणोभूच्छ्रीपतिर्यस्य यन्ता लोकेशो यत्स्यन्दनं भूः समस्ता ॥&lt;br&gt;&#xA;वाहा वेदा यस्य येनेषुपाताद्दग्धा ग्रामास्त्रैपुरास्तत्समः कः ॥ ५८ ॥&lt;br&gt;&#xA;यं कदर्पो वीक्षमाणः समानं देवैरन्यैर्भस्मजातः स्वयं हि ॥&lt;br&gt;&#xA;पौष्पैर्बाणैः सर्वविश्वैकजेता को वा स्तुत्यः कामजेतुस्ततोन्यः ॥ ५९ ॥&lt;br&gt;&#xA;यं वै वेदो वेद नो नैव विष्णुर्नोवा वेधा नो मनो नैव वाणी ॥&lt;br&gt;&#xA;तं देवेशं मादृशः कोल्पमेधा याथात्म्याद्वै वेत्त्यहो विश्वनाथम् ॥ 4.2.95.६० ॥&lt;br&gt;&#xA;यस्मिन्सर्वं यस्तु सर्वत्र सर्वो यो वै कर्ता योऽविता योऽपहर्ता ॥&lt;br&gt;&#xA;नो यस्यादिर्यः समस्तादिरेको नो यस्यान्तो योन्तकृत्तं नतोस्मि ॥ ६१ ॥&lt;br&gt;&#xA;यस्यैकाख्या वाजिमेधेन तुल्या यस्या न त्या चैकयाल्पेन्द्रलक्ष्मीः ॥&lt;br&gt;&#xA;यस्य स्तुत्या लभ्यते सत्यलोको यस्यार्चातो मोक्षलक्ष्मीरदूरा ॥६२॥&lt;br&gt;&#xA;नान्यं देवं वेद्म्यहं श्रीमहेशान्नान्यं देवं स्तौमि शम्भोर्ऋतेऽहम् ॥&lt;br&gt;&#xA;नान्यं देवं वा नमामि त्रिनेत्रात्सत्यं सत्यं सत्यमेतन्मृषा न ॥ ६३ ॥&lt;br&gt;&#xA;इत्थं यावत्स्तौति शम्भुं महर्षिस्तावन्नन्दी शाम्भवाद्दृक्प्रसादात् ॥&lt;br&gt;&#xA;तद्दोः स्तम्भं त्यक्तवांश्चाबभाषे स्मायंस्मायं ब्राह्मणेभ्यो नमो वः ॥ ६४ ॥&lt;br&gt;&#xA;नन्दिकेश्वर उवाच ॥&lt;br&gt;&#xA;इदं स्तवं महापुण्यं व्यास ते परिकीर्तितम् ॥&lt;br&gt;&#xA;यः पठिष्यति मेधावी तस्य तुष्यति शङ्करः ॥६५॥&lt;br&gt;&#xA;व्यासाष्टकमिदं प्रातः पठितव्यं प्रयत्नतः ॥&lt;br&gt;&#xA;दुःस्वप्नपापशमनं शिवसान्निध्यकारकम् ॥ ६६ ॥&lt;br&gt;&#xA;मातृहा पितृहा वापि गोघ्नो बालघ्र एव वा ॥&lt;br&gt;&#xA;सुरापी स्वर्णहृद्वापि निष्पापो स्याः स्तुतेर्जपात् ॥ ६७ ॥&lt;br&gt;&#xA;स्कन्द उवाच ॥ ॥&lt;br&gt;&#xA;पाराशर्यस्तदारभ्य शम्भुभक्तिपरोभवत् ॥&lt;br&gt;&#xA;लिङ्गं व्यासेश्वरं स्थाप्य घण्टाकर्ण ह्रदाग्रतः ॥६८॥&lt;br&gt;&#xA;विभूतिभूषणो नित्यं नित्यरुद्राक्षभूषणः ॥&lt;br&gt;&#xA;रुद्रसूक्तपरो नित्यं नित्यं लिङ्गार्चकोभवत् ॥ ६९ ॥&lt;br&gt;&#xA;स कृत्वा क्षेत्रसन्न्यासं त्यजेन्नाद्यापि काशिकाम् ॥&lt;br&gt;&#xA;तत्त्वं क्षेत्रस्य विज्ञाय निर्वाणपददायिनः ॥ 4.2.95.७० ॥&lt;br&gt;&#xA;घण्टाकर्णह्रदे स्नात्वा दृष्ट्वा व्यासेश्वरं नरः ॥&lt;br&gt;&#xA;यत्रकुत्र मृतो वापि वाराणस्यां मृतो भवेत् ॥ ७१ ॥&lt;br&gt;&#xA;काश्यां व्यासेश्वरं लिङ्गं पूजयित्वा नरोत्तमः ॥&lt;br&gt;&#xA;न ज्ञानाद्भ्रश्यते क्वापि पातकैर्नाभिभूयते ॥ ७२ ॥&lt;br&gt;&#xA;व्यासेश्वरस्य ये भक्ता न तेषां कलिकालतः ॥&lt;br&gt;&#xA;न पापतो भयं क्वापि न च क्षेत्रोपसर्गतः ॥ ७३ ॥&lt;br&gt;&#xA;व्यासेश्वरः प्रयत्नेन द्रष्टव्यः काशिवासिभिः ॥&lt;br&gt;&#xA;घण्टाकर्णकृतस्नानैः क्षेत्रपातकभीरुभिः ॥ ७४ ॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे व्यासभुजस्तम्भोनाम पञ्चनवतितमोऽध्यायः ॥ ९५ ॥&lt;/p&gt;</description>
    </item>
    <item>
      <title>०९६ व्यासशापविमोक्षणम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/096_vyAsashApavimoxaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/096_vyAsashApavimoxaNam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;कृप्णद्वैपायनः स्कन्द शम्भुभक्तिपरो यदि ॥&lt;br&gt;&#xA;यदि क्षेत्ररहस्यज्ञः क्षेत्रसन्न्यासकृद्यदि ॥ १ ॥&lt;br&gt;&#xA;तथा दृष्टप्रभावश्चेत्तथा चेज्ज्ञानिनां वरः ॥&lt;br&gt;&#xA;पुरीं वाराणसीं श्रेष्ठां कथं किल शपिष्यति ॥ २ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;सत्यमेतत्त्वया पृच्छि कथयामि मुने शृणु ॥&lt;br&gt;&#xA;तस्य व्यासस्य चरितं भविष्यं त्वयि पृच्छति ॥ ३ ॥&lt;br&gt;&#xA;यदारभ्य मुनेस्तस्य नन्दी स्तम्भितवान्भुजम् ॥&lt;br&gt;&#xA;तदारभ्य महेशानं संस्तौति परमादृतः ॥ ४ ॥&lt;br&gt;&#xA;काश्यां तीर्थान्यनेकानि काश्यां लिगान्यनेकशः ॥&lt;br&gt;&#xA;तथापि सेव्यो विश्वेशः स्नातव्या मणिकर्णिका ॥५ ॥&lt;br&gt;&#xA;लिङ्गेष्वेको हि विश्वेशस्तीर्थेषु मणिकर्णिका ॥&lt;br&gt;&#xA;इति संव्याहरन्व्यासस्तद्द्वयं बहु मन्यते ॥ ६ ॥&lt;br&gt;&#xA;त्यक्त्वा स बहु वाग्जालं प्रातः स्नात्वा दिनेदिने ॥&lt;br&gt;&#xA;निर्वाणमण्डपे वक्ति महिमानं महेशितुः ॥ ७ ॥&lt;br&gt;&#xA;शिष्याणां पुरतो नित्यं क्षेत्रस्य महिमा महान् ॥&lt;br&gt;&#xA;व्याख्यायते मुदा तेन व्यासेन परमर्षिणा ॥ ८ ॥&lt;br&gt;&#xA;अत्र यत्क्रियते क्षेत्रे शुभं वाऽशुभमेव वा ॥&lt;br&gt;&#xA;संवर्तेपि न तस्यान्तस्तस्माच्छ्रेयः समाचरेत् ॥ ९ ॥&lt;br&gt;&#xA;क्षेत्रसिद्धिं समीहन्ते ये चात्र कृतिनो जनाः ॥&lt;br&gt;&#xA;यावज्जीवं न तैस्त्याज्या सुधीभिर्मणिकर्णिका ॥ 4.2.96.१० ॥&lt;br&gt;&#xA;चक्रपुष्करिणी तीर्थे स्नातव्यं प्रतिवासरम् ॥&lt;br&gt;&#xA;पुष्पैः पत्रैः फलैस्तोयैरर्च्यो विश्वेश्वरः सदा ॥ ११ ॥&lt;br&gt;&#xA;स्ववर्णाश्रमधर्मश्च त्यक्तव्यो न मनागपि ॥&lt;br&gt;&#xA;प्रत्यहं क्षेत्रमहिमा श्रोतव्यः श्रद्धया सकृत् ॥१२॥&lt;br&gt;&#xA;यथाशक्ति च देयानि दानान्यत्र सुगुप्तवत् ॥&lt;br&gt;&#xA;अन्नान्यपि च देयानि विघ्नान्परिजिहीर्षुणा ॥ १३ ॥&lt;br&gt;&#xA;परोपकरणं चात्र कर्तव्यं सुधिया सदा ॥&lt;br&gt;&#xA;पर्वस्वपि विशेषेण स्नानदानादिकाः क्रियाः ॥१४॥&lt;br&gt;&#xA;विशेषपूजा कर्तव्या सुमहोत्सवपूर्वकम ॥&lt;br&gt;&#xA;कार्यास्तथाधिका यात्राः समर्च्याः क्षेत्रदेवताः॥।३५॥&lt;br&gt;&#xA;अत्र मर्म न वक्तव्यं सुधियां कस्यचित्क्वचित् ॥&lt;br&gt;&#xA;परदार परद्रव्य परापकरणं त्यजेत् ॥ १६ ॥&lt;br&gt;&#xA;परापवादो नो वाच्यः परेर्ष्यां न च कारयेत् ॥&lt;br&gt;&#xA;असत्यं नैव वक्तव्यं प्राणैः कण्ठगतैरपि ॥ १७ ॥&lt;br&gt;&#xA;अत्रत्य जन्तुरक्षार्थमसत्यमपि भाषयेत् ॥&lt;br&gt;&#xA;येनकेनप्रकारेण शुभेनाप्यशुभेन वा॥१८॥&lt;br&gt;&#xA;अत्रत्यः प्राणिमात्रोपि रक्षणीयः प्रयत्नतः ॥&lt;br&gt;&#xA;एकस्मिन्रक्षिते जन्तावत्र काश्यां प्रयत्नतः ॥&lt;br&gt;&#xA;त्रैलोक्यरक्षणात्पुण्यं यत्स्यात्तत्स्यान्न संशयः ॥ १९ ॥&lt;br&gt;&#xA;ये वसन्ति सदा काश्यां क्षेत्रसन्न्यासकारिणः ॥&lt;br&gt;&#xA;त एव रुद्रा मन्तव्या जीवन्मुक्ता न संशयः ॥ 4.2.96.२० ॥&lt;br&gt;&#xA;ते पूज्यास्ते नमस्कार्यास्ते सन्तोष्याः प्रयत्नतः ॥&lt;br&gt;&#xA;तेषु वै परितुष्टेषु तुष्येद्विश्वेश्वरः स्वयम् ॥ २१ ॥&lt;br&gt;&#xA;काश्यां वसन्ति ये मर्त्या दूरस्थैरपि सन्नरैः ॥&lt;br&gt;&#xA;योगक्षेमो विधातव्यस्तेषां विश्वेशितुर्मुदे ॥ २२ ॥&lt;br&gt;&#xA;प्रसरस्त्विन्द्रियाणां च निवार्योत्र निवासिभिः ॥&lt;br&gt;&#xA;मनसोपि हि चाञ्चल्यमिह वार्यं प्रयत्नतः ॥ २३ ॥&lt;br&gt;&#xA;मरणं नाभिकाङ्क्षेद्धि काङ्क्ष्यो मोक्षोऽपिनो पुनः ॥&lt;br&gt;&#xA;शरीरशोषणोपायः कर्तव्यः सुधिया नहि ॥ २४ ॥&lt;br&gt;&#xA;शरीरसौष्ठवं काङ्क्ष्यं व्रतस्नानादिसिद्धये ॥&lt;br&gt;&#xA;आयुर्बह्वत्र वै चिन्त्यं महाफलसमृद्धये ॥ २८५ ॥&lt;br&gt;&#xA;आत्मरक्षात्र कर्तव्या महाश्रेयोभिवृद्धये ॥&lt;br&gt;&#xA;अत्रात्म त्यजनोपायं मनसापि न चिन्तयेत् ॥ २५ ॥&lt;br&gt;&#xA;एकस्मिन्नपि यच्चाह्नि काश्यां श्रेयोभिलभ्यते ॥&lt;br&gt;&#xA;न तु वर्षशतेनापि तदन्यत्राप्यते क्वचित् ॥ २७ ॥&lt;br&gt;&#xA;अन्यत्र योगाभ्यसनाद्यावज्जन्म यदर्ज्यते ॥&lt;br&gt;&#xA;वाराणस्यां तदेकेन प्राणायामेन लभ्यते ॥२८॥&lt;br&gt;&#xA;सर्वतीर्थावगाहाच्च यावज्जन्म यदर्ज्यते ॥&lt;br&gt;&#xA;तदानन्दवने प्राप्यं मणिकर्ण्येकमज्जनात् ॥ ॥ २९ ॥&lt;br&gt;&#xA;सर्वलिङ्गार्चनात्पुण्यं यावज्जन्म यदर्ज्यते ॥&lt;br&gt;&#xA;सकृद्विश्वेशमभ्यर्च्य श्रद्धया तदवाप्यते ॥4.2.96.३० ॥&lt;br&gt;&#xA;यज्जन्मनां सहस्रेण निर्मलं पुण्यमर्जितम् ॥&lt;br&gt;&#xA;तत्पुण्यपरिवर्तेन भवेद्विश्वेशदर्शनम् ॥ ३। ॥&lt;br&gt;&#xA;गवां कोटि प्रदानेन सम्यग्दत्तेन यत्फलम ॥&lt;br&gt;&#xA;तत्फलं सम्यगाप्येत विश्वेश्वर विलोकनात् ॥ ३२ ॥&lt;br&gt;&#xA;यत्षोडशमहादानैः पुण्यं प्रोक्तं महर्षिभिः ॥&lt;br&gt;&#xA;तत्पुण्यं जायते पुंसां विश्वेशे पुष्पदानतः ॥३३॥&lt;br&gt;&#xA;अश्वमेधादिभिर्यज्ञैर्यत्फलं प्राप्यतेखिलैः ॥&lt;br&gt;&#xA;पञ्चामृतानां स्नपनाद्विश्वेशे तदवाप्यते ॥३४॥&lt;br&gt;&#xA;वाजपेयसहस्रेण सम्यगिष्टेन यत्फलम् ॥&lt;br&gt;&#xA;सकृन्महार्हैर्नैवेद्यैर्विश्वेशे तच्छताधिकम् ॥३२॥&lt;br&gt;&#xA;ध्वजातपत्रं चमरं विश्वेशे यः समर्पयेत् ॥&lt;br&gt;&#xA;एकच्छत्रं स वै राज्यं प्राप्नुयाद्वसुधातले ॥ ३५ ॥&lt;br&gt;&#xA;महापूजोपकरणं योर्पयेद्विश्वभर्तरि ॥&lt;br&gt;&#xA;न तं सम्पत्तिसम्भारा विमुञ्चन्तीह कुत्रचित् ॥ ३७ ॥&lt;br&gt;&#xA;सर्वर्तुकुसुमाढ्यां च यः कुर्यात्पुष्पवाटिकाम् ॥&lt;br&gt;&#xA;तदङ्गणे कल्पवृक्षाश्छायां कुर्वन्ति शीतलाम् ॥३८॥&lt;br&gt;&#xA;यः क्षीरस्नपनार्थं वै विश्वेशे धेनुमर्पयेत् ॥&lt;br&gt;&#xA;क्षीरार्णवतटे तस्य निवसेयुः पितामहाः ॥ ॥ ३९ ॥&lt;br&gt;&#xA;विश्वेशराजसदने यः सुधां चित्रमेव वा ॥&lt;br&gt;&#xA;कारयेत्तस्य भवनं कैलासचित्रितं भवेत् ॥ 4.2.96.४० ॥&lt;br&gt;&#xA;ब्राह्मणान्यतिनो वापि तथैव शिवयोगिनः ॥&lt;br&gt;&#xA;भोजयेद्योत्र वै काश्यामेकैक गणना क्रमात् ॥ ४१ ॥&lt;br&gt;&#xA;कोटिभोज्यफलं तस्य श्रद्धया नात्र संशयः ॥&lt;br&gt;&#xA;तपस्त्वत्र प्रकर्तव्यं दानमत्र प्रदापयेत् ॥ ४२ ॥&lt;br&gt;&#xA;विश्वेशस्तोषणीयोत्र स्नानहोमजपादिभिः ॥&lt;br&gt;&#xA;अन्यत्र कोटिजप्येन यत्फलं प्राप्यते नरैः ॥&lt;br&gt;&#xA;अष्टोत्तरशतं जप्त्वा तदत्र समवाप्यते ॥ ४३ ॥&lt;br&gt;&#xA;कोटिहोमेन यत्प्रोक्तं फलमन्यत्र सूरिभिः ॥&lt;br&gt;&#xA;अष्टोत्तराहुतिशतात्तदत्रानन्दकानने ॥ ४४ ॥&lt;br&gt;&#xA;यो जपेद्रुद्रसूक्तानि काश्यां विश्वेशसन्निधौ ॥&lt;br&gt;&#xA;पारायणेन वेदानां सर्वेषां फलमाप्यते ॥ ४५ ॥&lt;br&gt;&#xA;तस्य पुण्यं न जानामि चिन्तिते चाक्षरे परे ॥&lt;br&gt;&#xA;काश्यां नित्यं प्रवस्तव्यं सेव्योत्तरवहा सदा ॥ ४६ ॥&lt;br&gt;&#xA;आपद्यपि हि घोरायां काशी त्याज्या न कुत्रचित् ॥&lt;br&gt;&#xA;यतः सर्वापदांहर्ता त्राता विश्वपतिः प्रभुः ॥ ४७ ॥&lt;br&gt;&#xA;अवन्ध्यं दिवसं कुर्यात्स्नानदानजपादिभिः ॥&lt;br&gt;&#xA;यतः काश्यां कृतं कर्म महत्त्वाय प्रकल्पते ॥ ४८ ॥&lt;br&gt;&#xA;कृच्छ्रचान्द्रायणादीनि कर्तव्यानि प्रयत्नतः ॥&lt;br&gt;&#xA;तथेन्द्रियविकाराश्च न बाधन्तेत्र कर्हिचित् ॥ ४९ ॥&lt;br&gt;&#xA;यदीन्द्रियाणि कुर्वन्ति विक्रियामिह देहिनाम् ॥&lt;br&gt;&#xA;तदात्रवाससं सिद्धिर्विघ्नेभ्यो नैव लभ्यते ॥ 4.2.96.५० ॥&lt;br&gt;&#xA;॥ अगस्त्य उवाच ॥ ॥&lt;br&gt;&#xA;कृच्छ्र चान्द्रायणादीनि व्यासो वक्ष्यति यानि वै॥&lt;br&gt;&#xA;तेषां स्वरूपमाख्याहि स्कन्देन्द्रिय विशुद्धये ॥ ५१ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;कथयामि महाबुद्धे कृच्छ्रादीनि तवाग्रतः ॥&lt;br&gt;&#xA;यानि कृत्वात्र मनुजो देहशुद्धिं लभेत्पराम् ॥ ५२ ॥&lt;br&gt;&#xA;एकभक्तेन नक्तेन तथैवायाचितेन च ॥&lt;br&gt;&#xA;उपवासेन चैकेन पादकृच्छ्रः प्रकीर्तितः ॥५३ ॥&lt;br&gt;&#xA;वटोदुम्बरराजीव बिल्वपत्रकुशोदकम् ॥&lt;br&gt;&#xA;प्रत्येकं प्रत्यहं पीतं पर्णकृच्छ्रः प्रकीर्तितः ॥५४॥&lt;br&gt;&#xA;पिण्याकघृततक्राम्बु सक्तूनां प्रतिवासरम् ॥&lt;br&gt;&#xA;एकैकमुपवासश्च कृच्छ्रः सौम्यः प्रकीर्तितः ॥ ५५ ॥&lt;br&gt;&#xA;हविषा प्रातरश्नीत हविषा सायमेव च ॥&lt;br&gt;&#xA;हविषा याचितं त्रींस्तु सोपवासस्त्रयहं वसेत् ॥ ५६ ॥&lt;br&gt;&#xA;एकैकग्रासमश्नीयादहानि त्रीणि पूर्ववत् ॥&lt;br&gt;&#xA;त्र्यहं चोपवसेदन्त्यमतिकृच्छ्रं चरन्द्विजः ॥ ५७ ॥&lt;br&gt;&#xA;कृच्छ्रातिकृच्छ्रं पयसा दिवसानेकविंशतिः ॥&lt;br&gt;&#xA;द्वादशाहोपवासेन पराकः परिकीर्तितः ॥ ५८ ॥&lt;br&gt;&#xA;त्र्यहं प्रातस्त्रयहं सायं त्र्यहमद्यादयाचितम्॥&lt;br&gt;&#xA;त्र्यहं चोपवसेदन्त्यं प्राजापत्यं चरन्द्विजः ॥ ५९ ॥&lt;br&gt;&#xA;गोमूत्रं गोमयं क्षीरं दधिसर्पिः कुशोदकम्॥&lt;br&gt;&#xA;एकरात्रोपवासश्च कृच्छ्रः सान्तपनः स्मृतः ॥ 4.2.96.६० ॥&lt;br&gt;&#xA;पृथक्सान्तपनद्रव्यैः षडहः सोपवासकः ॥&lt;br&gt;&#xA;सप्ताहेन तु कृच्छ्रोयं महासान्तपनः स्मृतः ॥ ६१ ॥&lt;br&gt;&#xA;तप्तकृच्छ्रं चरन्विप्रो जलक्षीरघृतानिलान् ॥&lt;br&gt;&#xA;एतांस्त्र्यहं पिबेदुष्णान्सकृत्स्नायी समाहितः ॥ ६२ ॥&lt;br&gt;&#xA;त्र्यहमुष्णाः पिबेदापस्त्र्यहमुष्णं पयः पिबेत् ॥&lt;br&gt;&#xA;त्र्यहमुष्णघृतं प्राश्य वायुभक्षो दिनत्रयम् ॥ ६३ ॥&lt;br&gt;&#xA;पलमेकं पयः पीत्वा सर्पिषश्च पलद्वयम् ॥&lt;br&gt;&#xA;पलमेकं तु तोयस्य तप्तकृच्छ्र उदाहृतः ॥ ६४ ॥&lt;br&gt;&#xA;गोमूत्रेण समायुक्तं यावकं यः प्रयोजयेत् ॥&lt;br&gt;&#xA;कृच्छ्रमेकाह्न्किं प्रोक्तं शरीरस्य विशोधनम् ॥ ६५ ॥&lt;br&gt;&#xA;हस्तावुत्तानतः कृत्वा दिवसं मारुताशनः ॥&lt;br&gt;&#xA;रात्रौ जले स्थितो व्युष्टः प्राजापत्येन तत्समम्॥ ६६॥&lt;br&gt;&#xA;एकैकं ह्रासयेद्ग्रासं कृष्णे शुक्ले च वर्धयेत्॥&lt;br&gt;&#xA;उपस्पृशं स्त्रिषवणमेतच्चान्द्रायणं स्मृतम् ॥ ६७ ॥&lt;br&gt;&#xA;एकैकं वर्धयेद्ग्रासं शुक्ले कृष्णे च ह्रासयेत् ॥&lt;br&gt;&#xA;भुञ्जीत दर्शे नो किञ्चिदेष चान्द्रायणो विधिः ॥६८॥&lt;br&gt;&#xA;चतुरः प्रातरश्नीयात्पिण्डान्विप्रः समाहितः ॥&lt;br&gt;&#xA;चतुरोस्तमिते सूर्ये शिशुचान्द्रायणं स्मृतम् ॥ ६९ ॥&lt;br&gt;&#xA;अष्टावष्टौ समश्नीयात्पिण्डान्मध्यन्दिने स्थिते ॥&lt;br&gt;&#xA;नियतात्मा हविष्यस्य यतिचान्द्रायणं स्मृतम् ॥ 4.2.96.७० ॥&lt;br&gt;&#xA;यथाकथञ्चित्पिण्डानां तिस्रोशीतीः समाहितः ॥&lt;br&gt;&#xA;मासेनाश्नन्हविष्यस्य चन्द्रस्यैति सलोकताम् ॥ ७१ ॥&lt;br&gt;&#xA;अद्भिर्गात्राणि शुध्यन्ति मनः सत्येन शुद्ध्यति ॥&lt;br&gt;&#xA;विद्या तपोभ्यां भूतात्मा बुद्धिर्ज्ञानेन शुद्ध्यति ॥७२॥&lt;br&gt;&#xA;तच्च ज्ञानं भवेत्पुंसां सम्यक्काशीनिषेवणात् ॥&lt;br&gt;&#xA;काशीनिषेवणेन स्याद्विश्वेशकरुणोदयः॥ ॥ ७३ ॥&lt;br&gt;&#xA;ततो महोदयावाप्तिः कर्मनिर्मूलनक्षमा॥&lt;br&gt;&#xA;अतः काश्यां प्रयत्नेन स्नान दान तपो जपः ॥७४॥&lt;br&gt;&#xA;व्रतं पुराणश्रवणं स्मृत्युक्ताध्व निषेवणम् ॥&lt;br&gt;&#xA;प्रतिक्षणे प्रतिदिनं विश्वेश पदचिन्तनम् ॥ ७५ ॥&lt;br&gt;&#xA;लिङ्गार्चनं त्रिकालं च लिङ्गस्यापि प्रतिष्ठितिः ॥&lt;br&gt;&#xA;साधुभिः सह संलापो जल्पः शिवशिवेति च ॥७६॥&lt;br&gt;&#xA;अतिथेश्चापि सत्कारो मैत्रीतीर्थनिवासिभिः ॥&lt;br&gt;&#xA;आस्तिक्यबुद्धिर्विनयो मानामान समानधीः ॥ ७७ ॥&lt;br&gt;&#xA;अकामिता त्वनौद्धत्यमरागित्वमहिंसनम् ॥&lt;br&gt;&#xA;अप्रतिग्रहवृत्तिश्च मतिश्चानुग्रहात्मिका ॥ ७८ ॥&lt;br&gt;&#xA;अदम्भितात्वमात्सर्यमप्रार्थितधनागमः ॥&lt;br&gt;&#xA;अलोभित्वमनालस्यमपारुष्यमदीनता ॥ ७९ ॥&lt;br&gt;&#xA;इत्यादि सत्प्रवृत्तिश्च कर्तव्या क्षेत्रवासिना ॥&lt;br&gt;&#xA;प्रत्यहं चेति शिष्येभ्यः सधर्ममुपदेक्ष्यति ॥ 4.2.96.८० ॥&lt;br&gt;&#xA;नित्यं त्रिषवणस्नायी नित्यं भिक्षाकृताशनः ॥&lt;br&gt;&#xA;लिङ्गपूजार्चको नित्यमित्थं व्यासो वसेत्पुरा ॥ ॥ ८१ ॥&lt;br&gt;&#xA;एकदा तस्य जिज्ञासां कर्तुं देवीं हरोवदत् ॥&lt;br&gt;&#xA;अद्य भिक्षाटनं प्राप्ते व्यासे परमधार्मिके ॥ ८२ ॥&lt;br&gt;&#xA;अपि सर्वगते क्वापि भिक्षां मा यच्छ सुन्दरि ॥&lt;br&gt;&#xA;तथेत्युक्ता भवानी सा भवं भवनिवारणम्॥ ८३ ॥&lt;br&gt;&#xA;नमस्कृत्य प्रतिगृहं तस्य भिक्षां न्यषेधयत् ॥&lt;br&gt;&#xA;स मुनिः सहितः शिष्यैर्भिक्षामप्राप्य दूनवत् ॥ ८४ ॥&lt;br&gt;&#xA;वेलातिक्रममालोक्य पुनर्बभ्राम तां पुरीम्॥&lt;br&gt;&#xA;गृहेगृहे परिप्राप्ता भिक्षान्यैः सर्वभिक्षुकैः ॥८५॥&lt;br&gt;&#xA;तदह्निनालभद्भिक्षां सशिष्यः स मुनिः क्वचित् ॥&lt;br&gt;&#xA;अथ सायन्तनं कर्म कृत्वा छात्रैः समन्वितः ॥ ८६ ॥&lt;br&gt;&#xA;उपोषणपरो भूत्वा तथैवासीदहर्निशम्॥&lt;br&gt;&#xA;अथान्येद्युर्मुनिर्व्यासः कृत्वा माध्याह्निकं विधिम्॥ ८७ ॥&lt;br&gt;&#xA;ययौ भिक्षाटनं कर्तुं सशिष्यः परितः पुरीम् ॥&lt;br&gt;&#xA;सर्वत्र स परिभ्रान्तः प्रतिसौधं मुहुर्मुहुः ॥ ८८ ॥&lt;br&gt;&#xA;न क्वापि लब्धवान्भिक्षां भाग्यहीनो धनं यथा ॥&lt;br&gt;&#xA;अथ चिन्तितवान्व्यासः परिश्रान्तः परिभ्रमन् ॥ ८९ ॥&lt;br&gt;&#xA;को हेतुर्यन्न लभ्येत भिक्षा यत्नेन रक्षिता ॥&lt;br&gt;&#xA;अन्तेवासिन आहूय व्यासः पप्रच्छ चाखिलान् ॥ 4.2.96.९० ॥&lt;br&gt;&#xA;भवद्भिरपि नो भिक्षा परिप्राप्तेति गम्यते ॥&lt;br&gt;&#xA;किमत्र पुरि संवृत्तं द्वित्रा यात ममाज्ञया ॥ ९१ ॥&lt;br&gt;&#xA;द्वितीयेह्न्यपि यद्भिक्षा न लभ्येतातियत्नतः ॥&lt;br&gt;&#xA;अनिष्टं किञ्चिदत्रासीन्महागुरुनिपातजम् ॥ ९२ ॥&lt;br&gt;&#xA;अन्नक्षयो वा सर्वस्यां नगर्यामभवत्क्षणात् ॥&lt;br&gt;&#xA;राजदण्डोथ युगपज्जातः सर्वपुरौकसाम् ॥ ९३ ॥&lt;br&gt;&#xA;अथवा वारिता भिक्षा केनाप्यस्मासु चेर्ष्यया ॥&lt;br&gt;&#xA;पुरौकसोभवन्दुस्थास्तूपसर्गेण केनचित् ॥ ९४ ॥&lt;br&gt;&#xA;किमेतदखिलमज्ञात्वा समागच्छत सत्वरम् ॥&lt;br&gt;&#xA;द्वित्राः पवित्रचरणात्प्राप्यानुज्ञां गुरोरथ ॥&lt;br&gt;&#xA;समाचख्युः समागम्य दृष्ट्वर्द्धि तत्पुरौकसाम् ॥ ९५ ॥&lt;br&gt;&#xA;॥ शिष्या ऊचुः ॥ ॥&lt;br&gt;&#xA;शृण्वन्त्वाराध्यचरणा नोपसर्गोत्र कश्चन ॥&lt;br&gt;&#xA;नान्नक्षयो वा सर्वस्यां नगर्यामिह कुत्रचित् ॥ ॥ ९६ ॥&lt;br&gt;&#xA;यत्र विश्वेश्वरः साक्षाद्यत्राऽमरधुनी स्वयम् ॥&lt;br&gt;&#xA;त्वादृशा यत्र मुनयः क्व भीस्तत्रोपसर्गजा ॥ ९७ ॥&lt;br&gt;&#xA;समृद्धिर्या गृहस्थानामिह विश्वेशितुः पुरि ॥&lt;br&gt;&#xA;न सर्द्धिरस्ति वैकुण्ठे स्वल्पास्ता अलकादयः ॥ ९८ ॥&lt;br&gt;&#xA;रत्नाकरेषु रत्नानि न तावन्ति महामुने॥&lt;br&gt;&#xA;यावन्ति सन्ति विश्वेशनिर्माल्योपभुजां गृहे ॥ ९९ ॥&lt;br&gt;&#xA;गृहेगृहेत्र धान्यानां राशयो यादृशः पुनः ॥&lt;br&gt;&#xA;न तादृशः कल्पवृक्षदत्ता ऐन्द्रे पुरे क्वचित् ॥ 4.2.96.१०० ॥&lt;br&gt;&#xA;यत्र साक्षाद्विशालाक्षी सुविस्तारफलप्रदा ॥&lt;br&gt;&#xA;न तत्र पुरि सर्वस्यां नरो वै निर्धनः क्वचित् ॥ १ ॥&lt;br&gt;&#xA;निर्वाणलक्ष्म्याः सदने त्वस्मिन्नानन्दकानने ॥&lt;br&gt;&#xA;मोक्षोपि यत्र सुलभः किमन्यत्तत्र दुर्लभम् ॥ २ ॥&lt;br&gt;&#xA;सीमन्तिन्यः स्त्रियः सर्वाः पतिव्रतपरायणाः ॥&lt;br&gt;&#xA;सर्वा भवानी रूपिण्यो विश्वेशार्पितसत्क्रियाः ॥३॥&lt;br&gt;&#xA;यावन्तः पुरुषाः काश्यां सर्व एव गणाधिपाः ॥&lt;br&gt;&#xA;सर्व एव कुमारा वै सर्वे तारकदृष्टयः ॥४॥&lt;br&gt;&#xA;त्रिपुण्ड्राङ्कितभाला ये ते सर्वे चन्द्रमौलयः ॥&lt;br&gt;&#xA;उपसर्गसहस्रैश्च पीड्यमाना अपीह ये ॥ ५ ॥&lt;br&gt;&#xA;न त्यजन्ति सदा काशीं सर्वज्ञा एव तेखिलाः ॥&lt;br&gt;&#xA;गृहेगृहेपि वटवो ब्रह्मवादविवादिनः ॥ ६ ॥&lt;br&gt;&#xA;स्वर्धुनी धूतकलुषाः सन्तीह चतुराननाः ॥&lt;br&gt;&#xA;निर्वाणलक्ष्मीपतयः क्षेत्रसन्न्यासकारिणः॥७॥&lt;br&gt;&#xA;सर्व एव हृषीकेशाः सर्वे वै पुरुषोत्तमाः ॥&lt;br&gt;&#xA;अच्युता एव विज्ञेया एतत्क्षेत्रपरिग्रहाः ॥ ८ ॥&lt;br&gt;&#xA;स्त्रियो वा पुरुषा वापि सर्व एव न संशयः ॥&lt;br&gt;&#xA;सर्व एव त्रिनयनाः सर्व एव चतुर्भुजाः ॥ ९ ॥&lt;br&gt;&#xA;श्रीकण्ठाः सर्व एवात्र सर्वे मृत्युञ्जया ध्रुवम् ॥&lt;br&gt;&#xA;मोक्षश्री श्रितवर्ष्माणस्त्वर्धनारीश्वरायतः ॥ 4.2.96.११० ॥&lt;br&gt;&#xA;धर्मराशिः परश्चात्र महान्तोऽत्रार्थराशयः ॥&lt;br&gt;&#xA;सर्वे कामाः फलन्त्यत्र कैवल्यं चात्र निर्मलम् ॥ ११ ॥&lt;br&gt;&#xA;न गर्भवाससंसर्गः काशीसंस्थितिकारिणाम् ॥&lt;br&gt;&#xA;न कलिश्चात्र बाधेत कालो नैव प्रबाधते ॥ १२ ॥&lt;br&gt;&#xA;एनांसि नात्र बाधन्ते विश्वेशशरणार्थिनः ॥&lt;br&gt;&#xA;यत्र विश्वेश्वरः साक्षान्नादबिन्दुकलात्मकः ॥ १३ ॥&lt;br&gt;&#xA;ध्वनिरूपी हि तत्रास्ति प्रणवो मन्त्रविग्रहः ॥&lt;br&gt;&#xA;अतो विग्रहवन्तोत्र सन्ति वेदा विनिश्चितम् ॥ १४ ॥&lt;br&gt;&#xA;सरस्वती सरिद्रूपा ह्यतः शास्त्रनिकेतनम् ॥&lt;br&gt;&#xA;आनन्दकाननं सर्वं धर्मशास्त्रकृतालयम्॥ १५ ॥&lt;br&gt;&#xA;यावन्तो दिवि वै देवास्तावन्तोत्र मृषा न हि ॥&lt;br&gt;&#xA;नीराजयन्ति विश्वेशं रात्रौ रात्रौ सदाऽहयः ॥ ॥ १६ ॥&lt;br&gt;&#xA;स्वफणामणिदीपैश्च प्राप्य काशीं रसातलात् ॥&lt;br&gt;&#xA;समुद्राः सर्व एवात्र कामधेनुव्रजान्विताः ॥१७॥&lt;br&gt;&#xA;पञ्चपीयूषधाराभिर्विश्वेशं स्नपयन्ति हि ॥&lt;br&gt;&#xA;मन्दारः पारिजातश्च सन्तानो हरिचन्दनः ॥ १८ ॥&lt;br&gt;&#xA;कल्पद्रुमश्च पञ्चैते तरुभिः सह सर्वदा ॥ १९ ॥&lt;br&gt;&#xA;सर्वे सुरनिकायाश्च सर्व एव महर्षयः ॥&lt;br&gt;&#xA;योगिनः सर्व एवात्र काशीनाथमुपासते ॥4.2.96.१२०॥&lt;br&gt;&#xA;विद्यानां सदनं काशी काशी लक्ष्म्याः परालयः ॥&lt;br&gt;&#xA;मुक्तिक्षेत्रमिदं काशी काशी सर्वा त्रयीमयी॥२१॥&lt;br&gt;&#xA;इति श्रुत्वा मुनिवरः पाराशर्यो महातपाः ॥&lt;br&gt;&#xA;एवं बभाषे ताञ्शिष्यान्पुनःश्लोकं पठन्त्वमुम् ॥ २२ ॥&lt;br&gt;&#xA;॥ शिष्या ऊचुः ॥ ॥&lt;br&gt;&#xA;विद्यानां चाश्रयः काशी काशी लक्ष्म्याः परालयः ॥&lt;br&gt;&#xA;मुक्तिक्षेत्रमिदं काशी काशी सर्वा त्रयीमयी ॥ २३ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;निशम्येति तदा व्यासः क्रोधान्धीकृतलोचनः ॥&lt;br&gt;&#xA;क्षुत्कृशानुज्वलन्मूर्तिः काशीं शप्स्यति कुम्भज ॥ ॥ २४ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;मा भूत्त्रैपूरुषीविद्या मा भूत्त्रैपूरुषं धनम् ॥&lt;br&gt;&#xA;मा भूत्त्रैपृरुषी मुक्तिः काशीं व्यासः शपन्निति ॥२५॥&lt;br&gt;&#xA;गर्वः परोत्र विद्यानां धनगर्वोत्र वै महान् ॥&lt;br&gt;&#xA;मुक्तिगर्वेण नो भिक्षां प्रयच्छन्त्यत्र वासिनः ॥ २६ ॥&lt;br&gt;&#xA;इति कृत्वा मतिं व्यासः काश्यां शापमदात्तदा ॥&lt;br&gt;&#xA;दत्त्वापि शापं स मुनिर्भिक्षितुं क्रोधवान्ययौ॥ ॥ २७ ॥&lt;br&gt;&#xA;प्रतिगेहं त्वरायुक्तः प्रविशन्व्योमदत्तदृक् ॥&lt;br&gt;&#xA;बभ्राम नगरीं सर्वां क्वापि भैक्षं न लब्धवान् ॥२८॥&lt;br&gt;&#xA;अंशुमालिनमावीक्ष्य मनाग्लोहितमण्डलम् ॥&lt;br&gt;&#xA;भिक्षापात्रं परिक्षिप्य निर्ययावाश्रमं प्रति ॥ २९ ॥&lt;br&gt;&#xA;अथ गच्छन्महादेव्या गृहद्वारि निषण्णया ॥&lt;br&gt;&#xA;प्राकृतस्त्रीस्वरूपिण्या भिक्षायै प्रार्थितोतिथिः ॥ 4.2.96.१३० ॥&lt;br&gt;&#xA;॥ गृहिण्युवाच ॥ ॥&lt;br&gt;&#xA;भगवन्भिक्षुकास्तावदद्य दृष्टा न कुत्रचित् ॥&lt;br&gt;&#xA;असत्कृत्यातिथिं नाथो न मे भोक्ष्यति कर्हिचित् ॥ ३१ ॥&lt;br&gt;&#xA;वैश्वदेवादिकं कर्म कृत्वा गृहपतिर्मम ॥&lt;br&gt;&#xA;प्रतीक्षेतातिथिपथं तस्मात्त्वमतिथिर्भव ॥ ३२ ॥&lt;br&gt;&#xA;विनातिथि गृहस्थोयस्त्वन्नमेको निषेवते ॥&lt;br&gt;&#xA;निषेवतेऽघं स परं सहितः स्वपितामहैः ॥ ३३ ॥&lt;br&gt;&#xA;तस्मात्त्वरितमायाहि कुरु मे पत्युरीहितम् ॥&lt;br&gt;&#xA;गार्हस्थ्यं सफलं कर्तुमिच्छतोऽतिथिपूजनात् ॥ ३४ ॥&lt;br&gt;&#xA;इति श्रुत्वा गतामर्षो व्यासस्तामाह विस्मितः ॥&lt;br&gt;&#xA;॥ व्यास उवाच ॥ ॥&lt;br&gt;&#xA;भद्रे का त्वं कुतः प्राप्ता पूर्वं दृष्टा न कुत्रचित् ॥ ३५ ॥&lt;br&gt;&#xA;मन्ये धर्ममयी मूर्तिः कापि त्वं शुचिमानसा ॥&lt;br&gt;&#xA;त्वद्दर्शनात्परां प्रीतिं सम्प्राप्तानीन्द्रियाणि मे ॥ ३६ ॥&lt;br&gt;&#xA;त्वं सुधैव भवेः प्रायः सर्वावयवसुन्दरि ॥&lt;br&gt;&#xA;मन्दराघातसन्त्रासात्यक्तक्षीरार्णवस्थितिः ॥ ३७ ॥&lt;br&gt;&#xA;कलासुधाकरस्याथ कुहू राहुभयार्दिता ॥&lt;br&gt;&#xA;सीमन्तिनी स्वरूपेण तिष्ठेः काश्यामनिर्भया ॥ ३८ ॥&lt;br&gt;&#xA;अथवा कमलासि त्वं विहाय कमलालयम् ॥&lt;br&gt;&#xA;निशि सङ्कोचिनं काश्यां विकाशिन्यां वसेः सदा ॥ ३९ ॥&lt;br&gt;&#xA;किंवा नु करुणामूर्तिरिह काशिनिवासिनाम् ॥&lt;br&gt;&#xA;सर्वदुःखौघहरिणी परानन्दप्रदायिनी ॥ 4.2.96.१४० ॥&lt;br&gt;&#xA;वाराणस्याः किमथवाऽधिष्ठात्री देवता त्वमु॥&lt;br&gt;&#xA;किं वा निर्वाणलक्ष्मीस्त्वं या काश्यां परिगीयते ॥ ४१ ॥&lt;br&gt;&#xA;श्वपाकं यायजूकं वा प्रान्तेऽलङ्कुर्वती समम्॥&lt;br&gt;&#xA;मद्भाग्यं वा परिणतमेतद्योषित्स्वरूपतः ॥ ४२ ॥&lt;br&gt;&#xA;अथवा सा भवेन्नूनं या क्षेत्रे परिगीयते ॥&lt;br&gt;&#xA;भक्तपोतप्रदा भक्त्या भवानी भवनाशिनी ॥ ४३ ॥&lt;br&gt;&#xA;सर्वथैव न नारी त्वं नासुरी नैव किन्नरी॥&lt;br&gt;&#xA;विद्याधरा न नो नागी नो गन्धर्वी न यक्षिणी ॥ ४४ ॥&lt;br&gt;&#xA;त्वमिष्टदेवतैवासि काचिन्मे मोहहारिणी ॥&lt;br&gt;&#xA;केयं चिन्ताथवामेत्र काचित्त्वं भव सुन्दरि ॥४५॥&lt;br&gt;&#xA;परवानस्म्यहं जातस्तवदर्शनतोऽधुना ॥&lt;br&gt;&#xA;अवश्यमेवकर्तास्मि तवादेश्यं तदादिश ॥ ४६ ॥&lt;br&gt;&#xA;एकं तपोव्ययं हित्वा कारयिष्यसि यत्पुनः ॥&lt;br&gt;&#xA;तदेवाहं करिष्यामि विधेयः शुभलोचने ॥ ४७ ॥&lt;br&gt;&#xA;न वचस्त्वादृशीनांहि महत्त्वं हापयेत्सताम् ॥&lt;br&gt;&#xA;परं त्वं कासि सुभगे सत्यं ब्रूहि ममाग्रतः ॥ ४८ ॥&lt;br&gt;&#xA;अथवा तव देहेस्मिन्क्वा सत्यं निर्मलेक्षणे ॥&lt;br&gt;&#xA;इति पृष्टाह मुनिना सा विश्वायुर्घटोद्भव ॥ ४९ ॥&lt;br&gt;&#xA;अत्रत्यस्यैव हि मुने गृहिणी गृहमेधिनः ॥&lt;br&gt;&#xA;नित्यं वीक्षे चरन्तं त्वां भिक्षां शिष्यगणैर्वृतम् ॥ 4.2.96.१५० ॥&lt;br&gt;&#xA;त्वमेव मां नो जानीषे जाने त्वामहमेव हि ॥&lt;br&gt;&#xA;तपस्विन्किं बहूक्तेन यावन्नास्तं व्रजेद्रविः ॥ ५१ ॥&lt;br&gt;&#xA;प्राणनाथस्य मे तावदातिथ्यं सफलीकुरु ॥&lt;br&gt;&#xA;तच्छुत्वा स मुनिः प्राह विनयानतकन्धरः ॥ ५२ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अस्ति मे नियमः कश्चित्स सिद्धिं चेद्व्रजेच्छुभे ॥&lt;br&gt;&#xA;एकभिक्षां तदाहं तु करिष्ये नान्यथा पुनः ॥ ५३ ॥&lt;br&gt;&#xA;तपस्व्युदीरितं श्रुत्वा सा प्रोवाच वचस्ततः ॥&lt;br&gt;&#xA;अविशङ्क वद मुने कस्तेस्ति नियमः सुधीः ॥ ५४ ॥&lt;br&gt;&#xA;मम भर्तुः प्रसादेन किञ्चिन्न्यूनं यतोऽत्र न ॥&lt;br&gt;&#xA;इति श्रुत्वा प्रहृष्टात्मा स तामाह तपोधनः ॥ ५५ ॥&lt;br&gt;&#xA;अयुतं मम शिष्या ये तैः सपक्तिमहं वृणे ॥&lt;br&gt;&#xA;अस्तं यावन्न यात्यर्कस्तावद्भोक्ष्येन्यथा नहि ॥ ५६ ॥&lt;br&gt;&#xA;निशम्येति प्रहृष्टास्या सा प्रोवाच मुनिन्ततः ॥&lt;br&gt;&#xA;किं विलम्बेन तद्याहि सर्वाञ्शिष्यान्समाह्वय ॥ ५७. ॥&lt;br&gt;&#xA;पुनः प्राह स तां साध्वि त्वेतावत्सिद्धिरस्ति ते ॥&lt;br&gt;&#xA;येन तृप्तिं गमिष्यन्ति मच्छिष्याः सर्व एव ते॥५८॥&lt;br&gt;&#xA;स्मित्वाथ साब्रवीत्तं तु मुने भर्तुरनुग्रहात् ॥&lt;br&gt;&#xA;सिद्धमेव सदैवास्ते सर्वं तावन्ममालये ॥॥ ५९ ॥&lt;br&gt;&#xA;यावतार्थिजनस्तृप्तिमेति सर्वोपि सर्वशः ॥&lt;br&gt;&#xA;वयं न तादृङ्महिला भर्तृसन्देहकारिकाः ॥ 4.2.96.१६० ॥&lt;br&gt;&#xA;आयातोर्थी यदा गेहे सिद्धं कार्यं तदैव हि ॥&lt;br&gt;&#xA;परिपूर्णा दिशः सर्वाः परिपूर्णामनोरथाः ॥ ६१ ॥&lt;br&gt;&#xA;परिपूर्णगृहं सर्वं पत्युःपाद प्रसादतः ॥&lt;br&gt;&#xA;याहि तूर्णं समायाहि यावदन्नार्थिभिः सह ॥ ६२ ॥&lt;br&gt;&#xA;पतिर्मे बहुकालीनः कालं न सहते चिरम् ॥&lt;br&gt;&#xA;प्रियातिथिः प्रियतमस्तदातिथ्यसमृद्धये ॥६३॥&lt;br&gt;&#xA;आशु गत्वा समागच्छ यावन्नास्तमितो रविः ॥&lt;br&gt;&#xA;इति प्रहृष्टस्त्वरितः शिष्यानाहूय सर्वतः ॥ ॥ ६४ ॥&lt;br&gt;&#xA;आगत्यतां पुनः प्राह दृष्ट्वा तन्मार्गलोचनाम् ॥&lt;br&gt;&#xA;मातः सर्वे समायातास्त्वरितं देहि भोजनम् ॥ ६५ ॥&lt;br&gt;&#xA;अस्ताचलं हि समया समियादेष भास्करः ॥&lt;br&gt;&#xA;इत्युक्त्वा मन्दिरस्यान्तर्विविशुस्ते तपोधनाः ॥ ६६ ॥&lt;br&gt;&#xA;तन्मण्डपमणिज्योतिस्तत्याहितदिनश्रियः ॥&lt;br&gt;&#xA;यावद्गच्छतितत्सौधमध्यमाशु तपस्विनः ॥ ६७ ॥&lt;br&gt;&#xA;पादौप्रक्षाल्य तावत्ते कैश्चित्कैश्चित्समर्च्य च ॥&lt;br&gt;&#xA;कतिचित्परिविष्टान्ना भोक्तुमेवोपवेशिताः ॥ ६८ ॥&lt;br&gt;&#xA;तद्दिव्यपाकसम्भारान्दृष्टवा तद्दृष्टयः क्षणात् ॥&lt;br&gt;&#xA;परातृप्तिमुपागच्छन्घ्राणन्यामोदराजिभिः ॥ ६९ ॥&lt;br&gt;&#xA;अतितृप्तिं समापन्नास्ते तदन्ननिषेवणात् ॥&lt;br&gt;&#xA;आचान्ताश्चन्दनैः स्रग्भिरम्बरैः परिभूषिताः ॥ 4.2.96.१७० ॥&lt;br&gt;&#xA;अथ सान्ध्यं विधिं कृत्वा प्रोपविश्य तदग्रतः ॥&lt;br&gt;&#xA;अभिनन्द्य महाशीर्भिर्यावद्गन्तुं प्रचक्रमुः ॥ ७१ ॥&lt;br&gt;&#xA;तावद्वृद्धगृहस्थेन गृहिणी सा कटाक्षिता ॥&lt;br&gt;&#xA;पप्रच्छ तीर्थे वसतां को धर्मो मुख्य एव हि ॥ ७२ ॥&lt;br&gt;&#xA;तथा तदनुसारेण तीर्थे वर्तामहे वयम् ॥&lt;br&gt;&#xA;सर्वधर्मविदां श्रेष्ठः श्रुत्वा तद्गृहिणी वचः ॥७३॥&lt;br&gt;&#xA;तदादरसुधाक्लिन्न महान्नस्वादतर्पितः ॥&lt;br&gt;&#xA;प्रत्युवाच मुनिर्व्यासः स्मित्वा तां सर्ववित्तमाम् ॥७४॥&lt;br&gt;&#xA;॥ व्यास उवाच ॥ ॥&lt;br&gt;&#xA;स्वच्छान्तःकरणेमातर्महामिष्टान्नमानदे ॥&lt;br&gt;&#xA;स एष धर्मो नान्योस्ति यत्त्वया परिचर्यते ॥७५॥&lt;br&gt;&#xA;त्वमेव धर्मं जानासि पतिशुश्रूषणे रता ॥&lt;br&gt;&#xA;यदि पृच्छसि मां सत्यं तदा किञ्चन वच्मि ते ॥ ७६ ॥&lt;br&gt;&#xA;वक्तव्यमेव पृष्टेन मनागपि विजानता ॥&lt;br&gt;&#xA;स एव धर्मः सुभगे नान्यो धर्मोस्ति कश्चन ॥ ७७ ॥&lt;br&gt;&#xA;येनैष तोषमायाति तव भर्ता चिरन्तनः ॥&lt;br&gt;&#xA;॥ गृहिण्युवाच ॥ ॥&lt;br&gt;&#xA;अयं धर्मो भवेन्नूनं क्रियते च स्वशक्तितः ॥ ७८ ॥&lt;br&gt;&#xA;साधारणानि धर्माणि सम्पृच्छे तानि मे वद ॥&lt;br&gt;&#xA;॥ व्यास उवाच ॥ ॥&lt;br&gt;&#xA;अनुद्वेगकरं वाक्यं परोत्कर्षसहिष्णुता ॥७९॥&lt;br&gt;&#xA;विचार्य कारिता नित्यं स्वधिष्ण्योदय चिन्तनम् ॥&lt;br&gt;&#xA;गृहस्थ उवाच ॥ ॥&lt;br&gt;&#xA;एषु धर्मेषु भो विद्वंस्त्वयि कोस्तीह तद्वद ॥ 4.2.96.१८० ॥&lt;br&gt;&#xA;ततः स्थगितवद्व्यासस्तस्थौ किञ्चिन्न चोक्तवान् ॥&lt;br&gt;&#xA;ततः पुनर्गृहस्थेन स हि प्रोक्तस्तपोधनः ॥ ८१ ॥&lt;br&gt;&#xA;यद्येत एव वै धर्मास्त्वया ये प्रतिपादिताः ॥&lt;br&gt;&#xA;तद्दान्तता तवैवैक्षि दानं शापस्य चोत्तमम् ॥ ८२ ॥&lt;br&gt;&#xA;त्वय्येव हि दया सम्यग्धैर्यं त्वय्येव चोत्तमम् ॥&lt;br&gt;&#xA;त्वयि सम्भावनास्त्येव कामक्रोधविनिग्रहे ॥ ८३ ॥&lt;br&gt;&#xA;त्वमेव सम्यग्जानीषे वक्तुं चोद्वेगवर्जितम् ॥&lt;br&gt;&#xA;त्वय्येव सम्यग्दृश्येत परोत्कर्ष सहिष्णुता ॥ ८४ ॥&lt;br&gt;&#xA;विचार्य कारितायाश्च त्वमेव निलयोमहान् ॥&lt;br&gt;&#xA;स्वस्यधिष्ण्यस्य च भवांश्चिन्तयेदुदयं ध्रुवम् ॥ ८५ ॥&lt;br&gt;&#xA;ममैकं ब्रूहि भो विद्वञ्छापं दद्याच्च यः क्रुधा ॥&lt;br&gt;&#xA;अलभन्स्वार्थसंसिद्धिमभाग्यात्तस्य कस्य सः ॥ ८६ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;यः स्वार्थसिद्धिमलभन्नभाग्याच्छपति क्रुधा ॥&lt;br&gt;&#xA;स शापः प्रत्युत भवेच्छप्तुरेवाविवेकिनः ॥ ८७ ॥&lt;br&gt;&#xA;॥ गृहस्थ उवाच ॥ ॥&lt;br&gt;&#xA;भवता भ्रमता विप्र नाप्ताभिक्षा यदाप्यहो ॥&lt;br&gt;&#xA;तदापराद्धं किमिह वराकैः क्षेत्रवासिभिः ॥ ८८ ॥&lt;br&gt;&#xA;तपस्विञ्शृणु मे वाक्यं राजधान्यां ममेह यः ॥&lt;br&gt;&#xA;ऋद्धिं द्रष्टुं न शक्नोति परिशप्तः स एव हि ॥ ८९ ॥&lt;br&gt;&#xA;अद्य प्रभृति न क्षेत्रे मदीये शापवर्जिते ॥&lt;br&gt;&#xA;आवस क्रोधन मुने न वासे योग्यतात्र ते ॥ ॥ 4.2.96.१९० ॥&lt;br&gt;&#xA;इदानीमेव निर्गच्छ बहिः क्षेत्रादितो भव ॥&lt;br&gt;&#xA;त्वद्विधानां न योग्यं मे क्षेत्रं मोक्षैकसाधनम् ॥ ९१ ॥&lt;br&gt;&#xA;अत्राल्पमपि यद्दौष्ट्यं कृतं मत्क्षेत्रवासिनाम् ॥&lt;br&gt;&#xA;तद्दौष्ट्यस्य परीपाको रुद्रपैशाच्यमेव हि ॥ ९२ ॥&lt;br&gt;&#xA;तच्छ्रुत्वा वेपमानः स परिशुष्कौष्ठतालुकः ॥&lt;br&gt;&#xA;जगाम शरणं गौरीं लुठंस्तच्चरणाग्रतः ॥ ९३ ॥&lt;br&gt;&#xA;उवाच च वचो मातस्त्राहि त्राहि भृशं रुदन् ॥&lt;br&gt;&#xA;अनाथस्त्वत्सनाथोहं बालिशस्तव बालकः ॥ ९४ ॥&lt;br&gt;&#xA;शरणागतं च सन्त्राहि रक्ष मां शरणागतम् ॥&lt;br&gt;&#xA;बहूनामागसां गेहमस्माकं दुष्टमानसम्॥ ९५ ॥&lt;br&gt;&#xA;शम्भुशापोऽन्यथाकर्तुं भवत्यापि न शक्यते ॥&lt;br&gt;&#xA;अहं च शरणायातस्तदेकं क्रियतां शिवे ॥ ९६ ॥&lt;br&gt;&#xA;प्रत्यष्टमि सदा क्षेत्रे प्रतिभूतं च पार्वति ॥&lt;br&gt;&#xA;दिश प्रवेशनादेशं नेशस्त्वद्वाक्यलङ्घकः ॥ ९७ ॥&lt;br&gt;&#xA;इत्युक्ता तेन मुनिना भवानी करुणाजनिः ॥&lt;br&gt;&#xA;मुखं महेशितुर्वीक्ष्य तथेत्याह तदाज्ञया ॥ ९८ ॥&lt;br&gt;&#xA;अथान्तर्हितवन्तौ तौ शिवौ क्षेत्रशिवङ्करौ ॥&lt;br&gt;&#xA;व्यासोपि निर्ययौ क्षेत्रात्स्वापराधवशं वदन्॥ ९९ ॥&lt;br&gt;&#xA;अहोरात्रं स पश्यन्वै क्षेत्रं दृष्टेरदूरगम् ॥&lt;br&gt;&#xA;प्राप्याष्टमीं च भूतां च मध्ये क्षेत्रं सदा विशेत् ॥ 4.2.96.२०० ॥&lt;br&gt;&#xA;लोलार्कादग्निदिग्भागे स्वर्धुनीं पूर्वरोधसि ॥&lt;br&gt;&#xA;स्थितो ह्यद्यापि पश्येत्स काशीप्रासादराजिकाम् ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इत्थं कुम्भज स व्यासः क्षेत्रे शापं प्रदास्यति ॥&lt;br&gt;&#xA;क्षेत्रशापप्रदानाच्च बहिर्यास्यति तत्क्षणात् ॥ ॥ २ ॥&lt;br&gt;&#xA;अतएवाविमुक्तस्य क्षेत्रस्य शुभशंसिनः ॥&lt;br&gt;&#xA;भविष्यति शुभं नित्यमन्यथा त्वन्यथैव हि ॥ ३ ॥&lt;br&gt;&#xA;श्रुत्वाध्यायमिमं पुण्यं व्यासशाप विमोक्षणम् ॥&lt;br&gt;&#xA;महादुर्गोपसर्गेभ्यो भयं तस्य न कुत्रचित् ॥ २०४ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे व्यासशापविमोक्षणं नाम षण्णवतितमोऽध्यायः ॥ ९६ ॥ ॥ छ ॥&lt;/p&gt;</description>
    </item>
    <item>
      <title>०९७ क्षेत्रतीर्थवर्णनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/097_xetratIrthavarNanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/097_xetratIrthavarNanam/</guid>
      <description>&lt;p&gt;॥ अगस्त्य उवाच ॥ ॥&lt;br&gt;&#xA;एतद्भविष्यं श्रुत्वाहं व्यासस्य शिवनन्दन ॥&lt;br&gt;&#xA;आश्चर्यभाजनं जातस्तीर्थानि कथयाधुना ॥ १ ॥&lt;br&gt;&#xA;आनन्दकानने यानि यत्र सन्ति षडानन ॥&lt;br&gt;&#xA;तानि लिङ्गस्वरूपाणि समाचक्ष्व ममाग्रतः ॥ २ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;अयमेव हि वै प्रश्नो देव्यै देवेन भोस्तदा ॥&lt;br&gt;&#xA;यादृशः कथितो वच्मि तादृशं शृणु कुम्भज ॥ ३ ॥&lt;br&gt;&#xA;॥ देव्युवाच ॥ ॥&lt;br&gt;&#xA;यानि यानि हि तीर्थानि यत्रयत्र महेश्वर ॥&lt;br&gt;&#xA;तानि तानीह मे काश्यां तत्रतत्र वद प्रभो ॥ ४ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;शृणु देवि विशालाक्षि तीर्थं लिङ्गमुदाहृतम् ॥&lt;br&gt;&#xA;जलाशयेपि तीर्थाख्या जाता मूर्ति परिग्रहात् ॥ ॥ ५ ॥&lt;br&gt;&#xA;मूर्तयो ब्रह्मविष्ण्वर्कशिवविघ्नेश्वरादिकाः ॥&lt;br&gt;&#xA;लिङ्गं शैवमिति ख्यातं यत्रैतत्तीर्थमेव तत् ॥६॥&lt;br&gt;&#xA;वाराणस्यां महादेवः प्रथमं तीर्थमुच्यते ॥&lt;br&gt;&#xA;तदुत्तरे महाकूपः सारस्वतपदप्रदः ॥ ७ ॥&lt;br&gt;&#xA;क्षेत्रपूर्वोत्तरेभागे तद्दृष्टं पशुपाशहृत् ॥&lt;br&gt;&#xA;तत्पश्चाद्विग्रहवती पूज्या वाराणसी नरैः ॥ ८ ॥&lt;br&gt;&#xA;सा पूजिता प्रयत्नेन सुखवस्तिप्रदा सदा ॥&lt;br&gt;&#xA;महादेवस्य पूर्वेण गोप्रेक्षं लिङ्गमुत्तमम् ॥ ९ ॥&lt;br&gt;&#xA;तद्दर्शनाद्भवेत्सम्यग्गोदानजनितं फलम् ॥&lt;br&gt;&#xA;गोलोकात्प्रेषिता गावः पूर्वं यच्छम्भुना स्वयम् ॥ 4.2.97.१० ॥&lt;br&gt;&#xA;वाराणसीं समायाता गोप्रेक्षं तत्ततः स्नृतम् ॥&lt;br&gt;&#xA;गोप्रेक्षाद्दक्षिणेभागे दधीचीश्वरसञ्ज्ञितम् ॥११॥&lt;br&gt;&#xA;तद्दर्शनाद्भवेत्पुंसां फलं यज्ञसमुद्भवम् ॥&lt;br&gt;&#xA;अत्रीश्वरं तु तत्प्राच्यां मधुकैटभपूजितम् ॥ १२ ॥&lt;br&gt;&#xA;लिङ्गं दृष्ट्वा प्रयत्नेन वैष्णवं पदमृच्छति ॥&lt;br&gt;&#xA;गोप्रेक्षात्पूर्वदिग्भागे लिङ्गं वै विज्वरं स्मृतम् ॥१३॥&lt;br&gt;&#xA;तस्य सम्पूजनान्मर्त्यो विज्वरो जायते क्षणात् ॥&lt;br&gt;&#xA;प्राच्यां वेदेश्वरस्तस्य चतुर्वेदफलप्रदः ॥ १४ ॥&lt;br&gt;&#xA;वेदेश्वरादुदीच्यां तु क्षेत्रज्ञश्चादिकेशवः ॥&lt;br&gt;&#xA;दृष्टं त्रिभुवनं सर्वं तस्य सन्दर्शनाद्ध्रुवम् ॥ १५ ॥&lt;br&gt;&#xA;सङ्गमेश्वरमालोक्य तत्प्राच्याम जायतेनघः ॥&lt;br&gt;&#xA;चतुर्मुखेन विधिना तत्पूर्वेण चतुर्मुखम् ॥ १६ ॥&lt;br&gt;&#xA;प्रयागसञ्ज्ञकम लिङ्गमर्चितम ब्रह्मलोकदम् ॥&lt;br&gt;&#xA;तत्र शान्तिकरी गौरी पूजिता शान्तिकृद्भवेत् ॥ १७ ॥&lt;br&gt;&#xA;वरणायास्तटे पूर्वे पूज्यं कुन्तीश्वरं नृभिः ॥&lt;br&gt;&#xA;तत्पूजनात्प्रजायन्ते पुत्रा निजकुलोज्ज्वलाः ॥ १८॥&lt;br&gt;&#xA;कुन्तीश्वरादुत्तरतस्तीर्थं वै कापिलो ह्रदः ॥&lt;br&gt;&#xA;तत्र वै स्नानमात्रेण वृषभध्वजपूजनात् ॥ १९ ।&lt;br&gt;&#xA;राजसूयस्य यज्ञस्य फलं त्वविकलं भवेत् ॥&lt;br&gt;&#xA;रोरवादिषु ये केचित्पितरः कोटिसम्मिताः ॥4.2.97.२०॥&lt;br&gt;&#xA;तत्र श्राद्धे कृते पुत्रैः पितृलोकं प्रयान्ति ते ॥&lt;br&gt;&#xA;आनुसूयेश्वरं लिङ्गं गोप्रेक्षादुत्तरे मुने॥ २१ ॥&lt;br&gt;&#xA;तद्दर्शनाद्भवेत्स्त्रीणां पातिव्रत्य फलं स्फुटम् ॥&lt;br&gt;&#xA;तल्लिङ्गपूर्वदिग्भागे पूज्यः सिद्धिविनायकः ॥२२॥&lt;br&gt;&#xA;यां सिद्धिं यः समीहेत स तामाप्नोति तन्नतेः ॥&lt;br&gt;&#xA;हिरण्यकशिपोर्लिङ्गं गणेशात्पश्चिमे ततः ॥२३॥&lt;br&gt;&#xA;हिरण्यकूपस्तत्रास्ति हिरण्याश्वसमृद्धिकृत् ॥ २४ ॥&lt;br&gt;&#xA;मुण्डासुरेश्वरं लिङ्गं तत्प्रतीच्यां च सिद्धिदम्॥&lt;br&gt;&#xA;अभीष्टदं तु नैर्ऋत्यां गोप्रेक्षाद्वृषभेश्वरम् ॥ २५ ॥&lt;br&gt;&#xA;मुने स्कन्देश्वरं लिङ्गं महादेवस्य पश्चिमे ॥&lt;br&gt;&#xA;तल्लिङ्गपूजनान्नृणां भवेन्मम सलोकता ॥ २६ ॥&lt;br&gt;&#xA;तत्पार्श्वतो हि शाखेशो विशाखेशश्च तत्र वै ॥&lt;br&gt;&#xA;नैगमेयेश्वरस्तत्र येन्ये नन्द्यादयो गणाः ॥ २७ ॥&lt;br&gt;&#xA;तेषामपि हि लिङ्गानि तत्र सन्ति सहस्रशः ॥&lt;br&gt;&#xA;तद्दर्शनाद्भवेत्पुंसां तत्तद्गणसलोकता ॥ २८॥&lt;br&gt;&#xA;नन्दीश्वरात्प्रतीच्यां च शिलादेशः कुधीहरः ॥&lt;br&gt;&#xA;महाबलप्रदस्तत्र हिरण्याक्षेश्वरः शुभः ॥ २९ ॥&lt;br&gt;&#xA;तद्दक्षिणेट्टहासाख्यं लिङ्गं सर्वसुखप्रदम् ॥&lt;br&gt;&#xA;प्रसन्नवदनेशाख्यं लिङ्गं तस्योत्तरे शुभम् ॥4.2.97.३० ॥&lt;br&gt;&#xA;प्रसन्नवदनस्तिष्ठेद्भक्तस्तद्दर्शनाच्छुभात् ॥&lt;br&gt;&#xA;तदुत्तरे प्रसन्नोदं कुण्डं नैर्मल्यदं नृणाम् ॥ ३१ ॥&lt;br&gt;&#xA;प्रतीच्यामट्टहासस्य मित्रावरुणनामनी ॥&lt;br&gt;&#xA;लिङ्गे तल्लोकदे पूज्ये महापातकहारिणी ॥ ३२ ॥&lt;br&gt;&#xA;नैर्ऋत्यां चाट्टहासस्य वृद्धवासिष्ठसञ्ज्ञकम् ॥&lt;br&gt;&#xA;लिङ्गं तत्पूजनात्पुंसां ज्ञानमुत्पद्यते महत् ॥ ३३ ॥&lt;br&gt;&#xA;वसिष्ठेश समीपस्थः कृष्णेशो विष्णुलोकदः ॥&lt;br&gt;&#xA;तद्याम्यां याज्ञवल्क्येशो ब्रह्मतेजोविवधर्नः ॥ ३४ ॥&lt;br&gt;&#xA;प्रह्लादेश्वरमभ्यर्च्य तत्पश्चाद्भक्तिवर्धनम् ॥&lt;br&gt;&#xA;स्वयंलीनः शिवो यत्र भक्तानुग्रहकाम्यया ॥ ३५ ॥&lt;br&gt;&#xA;अतः स्वलीनं तत्पूर्वे लिङ्गं पूज्यं प्रयत्नतः ॥&lt;br&gt;&#xA;सदैव ज्ञाननिष्ठानां परमानन्दमिच्छताम् ॥&lt;br&gt;&#xA;या गतिर्विहिता तेषां स्वलीने सा तनुत्यजाम् ॥ ३६ ॥&lt;br&gt;&#xA;वैरोचनेश्वरं लिङ्गं स्वलीनात्पुरतः स्थितम्॥&lt;br&gt;&#xA;तदुत्तरे बलीशं च महाबलविवर्धनम् ॥ ३७ ॥&lt;br&gt;&#xA;तत्रैव लिङ्गं बाणेशं पूजितं सर्वकामदम् ॥&lt;br&gt;&#xA;चन्द्रेश्वरस्य पूर्वेण लिङ्गं विद्येश्वराभिधम् ॥ ३८ ॥&lt;br&gt;&#xA;सर्वाविद्याः प्रसन्नाः स्युस्तस्य लिङ्गस्य सेवनात् ॥&lt;br&gt;&#xA;तद्दक्षिणे तु वीरेशो महासिद्धि विधायकः ॥३९॥&lt;br&gt;&#xA;तत्रैव विकटा देवी सर्वदुःखौघमोचनी ॥&lt;br&gt;&#xA;पञ्चमुद्रं महापीठं तज्ज्ञेयं सर्वसिद्धिदम् ॥ 4.2.97.४० ॥&lt;br&gt;&#xA;तत्र जप्ता महामन्त्राः क्षिप्रं सिध्यन्ति नान्यथा ॥&lt;br&gt;&#xA;तत्पीठे वायुकोणे तु सम्पूज्यः सगरेश्वरः ॥४१ ॥&lt;br&gt;&#xA;तदर्चनादश्वमेधफलं त्वविकलं भवेत् ॥&lt;br&gt;&#xA;तदीशाने च वालीशस्तिर्यग्योनि निवारकः ॥ ४२ ॥&lt;br&gt;&#xA;महापापौघविध्वंसी सुग्रीवेशस्तदुत्तरे ॥&lt;br&gt;&#xA;हनूमदीश्वरस्तत्र ब्रह्मचर्यफलप्रदः ॥ ४३ ॥&lt;br&gt;&#xA;महाबुद्धिप्रदस्तत्र पूज्यो जाम्बवतीश्वरः ॥&lt;br&gt;&#xA;आश्विने येश्वरौ पूज्यौ गङ्गायाः पश्चिमे तटे ॥ ४४ ॥&lt;br&gt;&#xA;तदुत्तरे भद्रह्रदो गवां क्षीरेण पूरितः ॥&lt;br&gt;&#xA;कपिलानां सहस्रेण सम्यग्दत्तने यत्फलम् ॥ ४५ ॥&lt;br&gt;&#xA;तत्फलं लभते मर्त्यः स्नातो भद्रह्रदे ध्रुवम् ॥&lt;br&gt;&#xA;पूर्वाभाद्रपदा युक्ता पौर्णमासी यदा भवेत् ॥ ४६ ॥&lt;br&gt;&#xA;तदा पुण्यतमः कालो वाजिमेधफलप्रदः ॥&lt;br&gt;&#xA;ह्रद पश्चिम तीरे तु भद्रेश्वर विलोकनात् ॥ ४७ ॥&lt;br&gt;&#xA;गोलोकं प्राप्नुयात्तस्मात्पुण्यान्नैवात्र संशयः ॥&lt;br&gt;&#xA;भद्रेश्वराद्यातुधान्यामुपशान्त शिवो मुने ॥ ४८ ॥&lt;br&gt;&#xA;तस्य लिङ्गस्य संस्पर्शात्परा शान्तिं समृच्छति ॥&lt;br&gt;&#xA;उपशान्त शिवं लिङ्गं दृष्ट्वा जन्मशतार्जितम् ॥४९॥&lt;br&gt;&#xA;त्यजेदश्रेयसो राशिं श्रेयोराशिं च विन्दति ॥&lt;br&gt;&#xA;तदुत्तरे च चक्रेशो योनिचक्र निवारकः ॥ 4.2.97.५० ॥&lt;br&gt;&#xA;तदुत्तरे चक्रह्रदो महापुण्यविवर्धनः ॥&lt;br&gt;&#xA;स्नात्वा चक्रह्रदे मर्त्यश्चक्रेशं परिपूज्य च ॥ ५१ ॥&lt;br&gt;&#xA;शिवलोकमवाप्नोति भावितेनान्तरात्मना ॥&lt;br&gt;&#xA;तन्नैर्ऋते च शूलेशो द्रष्टव्यश्च प्रयत्नतः ॥ ५२ ॥&lt;br&gt;&#xA;शूलं तत्र पुरा न्यस्तं स्नानार्थं वरवर्णिनि ॥&lt;br&gt;&#xA;ह्रदस्तत्र समुत्पन्नः शूलेशस्याग्रतो महान् ॥ ५३ ॥&lt;br&gt;&#xA;स्नानं कृत्वा ह्रदे तत्र दृष्ट्वा शूलेश्वरं विभुम् ॥&lt;br&gt;&#xA;रुद्रलोकं नरा यान्ति त्यक्त्वा संसारगह्वरम् ॥५४॥&lt;br&gt;&#xA;तत्पूर्वतो नारदेन तपस्तप्तं महत्तरम्॥&lt;br&gt;&#xA;लिङ्गं च स्थापितं श्रेष्ठं कुण्डं चापि शुभं कृतम् ॥ ५५ ॥&lt;br&gt;&#xA;तत्र कुण्डे नरः स्नात्वा दृष्ट्वा वै नारदेश्वरम् ॥&lt;br&gt;&#xA;संसाराब्धिमहाघोरं सन्तरेन्नात्र सञ्जयः ॥ ५६ ॥&lt;br&gt;&#xA;नारदेश्वर पूर्वेण दृष्ट्वाऽवभ्रातकेश्वरम् ॥&lt;br&gt;&#xA;निर्मलां गतिमाप्नोति पापौघं च विमुञ्चति ॥ ५७ ॥&lt;br&gt;&#xA;तदग्रे ताम्रकुण्डं च तत्र स्नातो न गर्भभाक् ॥&lt;br&gt;&#xA;विघ्नहर्ता गणाध्यक्षस्तद्वायव्ये सुविघ्नहृत् ॥ ५८ ॥&lt;br&gt;&#xA;तत्र विघ्नहरं कुण्डं तत्र स्नातो न विघ्नभाक् ॥&lt;br&gt;&#xA;अनारकेश्वरं लिङ्गं तदुदग्दिशि चोत्तमम् ॥ ५९ ॥&lt;br&gt;&#xA;कुण्डं चानारकाख्यं वै तत्र स्नातो न नारकी ॥&lt;br&gt;&#xA;वरणायास्तटे रम्ये वरणेशस्तदुत्तरे ॥ 4.2.97.६० ॥&lt;br&gt;&#xA;तत्र पाशुपतः सिद्धस्त्वक्षपादो महामुने ॥&lt;br&gt;&#xA;अनेनैव शरीरेण शाश्वतीं सिद्धिमागतः ॥ ६१ ॥&lt;br&gt;&#xA;तत्पश्चिमे च शैलेशः परनिर्वाणकामदः ॥&lt;br&gt;&#xA;कोटीश्वरं तु तद्याम्यां लिङ्गं शाश्वतसिद्धिदम् ॥ ६२ ॥&lt;br&gt;&#xA;कोटितीर्थे ह्रदे स्नात्वा कोटीशं परिपूज्य च ॥&lt;br&gt;&#xA;गवां कोटिप्रदानस्य फलमाप्नोति मानवः ॥ ६३ ॥&lt;br&gt;&#xA;महाश्मशानस्तम्भोस्ति कोटीशाद्वह्निदिक्स्थितः ॥&lt;br&gt;&#xA;तस्मिन्स्तम्भे महारुद्रस्तिष्ठते चोमया सह ॥ ६४ ॥&lt;br&gt;&#xA;तं स्तम्भं समलङ्कृत्य नरस्तत्पदमाप्नुयात् ॥&lt;br&gt;&#xA;तत्रैव तीर्थं परमं कपालेश समीपतः ॥६५॥&lt;br&gt;&#xA;कपालमोचनं नाम तत्र स्नातोऽश्वमेधभाक् ॥&lt;br&gt;&#xA;ऋणमोचनतीर्थं तु तदुदग्दिशि शोभनम् ॥ ६६ ॥&lt;br&gt;&#xA;तत्र तीर्थे नरः स्नात्वा मुक्तो भवति चर्णतः ॥&lt;br&gt;&#xA;तत्रैवाङ्गारकं तीर्थं कुण्डं चाङ्गारनिर्मलम् ॥ ६७ ॥&lt;br&gt;&#xA;स्नात्वाङ्गारक तीर्थे तु भवेद्भूयो न गर्भभाक् ॥&lt;br&gt;&#xA;अङ्गारवारयुक्तायां चतुर्थ्यां स्नाति यो नरः ॥&lt;br&gt;&#xA;व्याधिभिर्नाभि भूयेत न च दुःखी कदाचन ॥ ६८ ॥&lt;br&gt;&#xA;विश्वकर्मेश्वरं लिङ्गं ज्ञानदं च तदुत्तरे ॥&lt;br&gt;&#xA;महामुण्डेश्वरं लिङ्गं तस्य दक्षिणतः शुभम्॥ ६९ ॥&lt;br&gt;&#xA;कूपः शुभोद नामापि स्नातव्यं तत्र निश्चितम् ॥&lt;br&gt;&#xA;तत्र मुण्डमयी माला मया क्षिप्तातिशोभना ॥ 4.2.97.७० ॥&lt;br&gt;&#xA;महामुण्डा ततो देवी समुत्पन्नाघहारिणी ॥&lt;br&gt;&#xA;खट्वाङ्गं च धृतं तत्र खट्वाङ्गेशस्ततोभवत् ॥ ७१ ॥&lt;br&gt;&#xA;निष्पापो जायते मर्त्यः खट्वाङ्गेश विलोकनात् ॥&lt;br&gt;&#xA;भुवनेशस्ततो याम्यां कुण्डं च भुवनेश्वरम् ॥ ७२ ॥&lt;br&gt;&#xA;तत्र कुण्डे नरः स्नातो भुवने शोभवेन्नरः ॥&lt;br&gt;&#xA;तद्याम्यां विमलेशश्च कुण्डं च विमलोदकम् ॥ ७३ ॥&lt;br&gt;&#xA;तत्र स्नात्वा विलोक्येशं विमलो जायते नरः ॥&lt;br&gt;&#xA;तत्र पाशुपतः सिद्धस्त्र्यम्बको नाम नामतः ॥ ७४ ॥&lt;br&gt;&#xA;अनेनैव शरीरेण रुद्रलोकमवाप्तवान् ॥&lt;br&gt;&#xA;भृगोरायतनं तस्य पश्चिमेऽतीव पुण्यदम् ॥ ७२ ॥&lt;br&gt;&#xA;विधिपूर्वं तदभ्यर्च्य प्राप्नुयाच्छिवमन्दिरम् ॥&lt;br&gt;&#xA;शुभेश्वरश्च तद्याम्यां महाशुभफलप्रदः ॥ ७६ ॥&lt;br&gt;&#xA;तत्र सिद्धः पाशुपतः कपिलर्षिर्महातपाः ॥&lt;br&gt;&#xA;तत्रास्ति हि गुहा रम्या कपिलेश्वर सन्निधौ ॥ ७७ ॥&lt;br&gt;&#xA;तां गुहां प्रविशेद्यो वै न स गर्भे विशेत्क्वचित् ॥&lt;br&gt;&#xA;तत्र यज्ञोदकूपोस्ति वाजिमेधफलप्रदः ॥ ७८ ॥&lt;br&gt;&#xA;ओङ्कार एष एवासावादिवर्णमयात्मकः ॥&lt;br&gt;&#xA;मत्स्योदर्युत्तरे कूले नादेशस्त्वहमेव च ॥ ७९ ॥&lt;br&gt;&#xA;नादेशः परमं ब्रह्म नादेशः परमा गतिः ॥&lt;br&gt;&#xA;नादेशः परमं स्थानं दुःखसंसारमोचनम् ॥ 4.2.97.८० ॥&lt;br&gt;&#xA;कदाचित्तस्य देवस्य दर्शने याति जाह्नवी ॥&lt;br&gt;&#xA;मत्स्योदरी सा कथिता स्नानं पुण्यैरवाप्यते ॥ ८१ ॥&lt;br&gt;&#xA;मत्स्योदरी यदा गङ्गा पश्चिमे कपिलेश्वरम् ॥&lt;br&gt;&#xA;समायाति महादेवि तदा योगः सुदुर्लभः ॥ ८२ ॥&lt;br&gt;&#xA;उद्दालकेश्वरं लिङ्गमुदीच्यां कपिलेश्वरात् ॥&lt;br&gt;&#xA;तद्दर्शनेन संसिद्धिः परा सर्वैरवाप्यते ॥ ८३ ॥&lt;br&gt;&#xA;तदुत्तरे बाष्कुलीशं लिङ्गं सर्वार्थसिद्धिदम् ॥&lt;br&gt;&#xA;बाष्कुलीशाद्दक्षिणतो लिङ्गं वै कौस्तुभेश्वरम् ॥ ८४ ॥&lt;br&gt;&#xA;तस्यार्चनेन रत्नौघैर्न वियुज्येत कर्हिचित् ॥&lt;br&gt;&#xA;शङ्कुकर्णेश्वरं लिङ्गं कौस्तुभेश्वरदक्षिणे ॥ ॥ ८५ ॥&lt;br&gt;&#xA;संसेव्य परमं ज्ञानं लभेदद्यापि साधकः ॥&lt;br&gt;&#xA;अघोरेशो गुहाद्वारि कूपस्तस्योत्तरे शुभः ॥ ८६ ॥&lt;br&gt;&#xA;अघोरोद इति ख्यातो वाजिमेधफलप्रदः ॥&lt;br&gt;&#xA;गर्गेशो दमनेशश्च तत्र लिङ्गद्वयं शुभम् ॥ ८७ ॥&lt;br&gt;&#xA;अनेनैवेह देहेन यत्र तौ सिद्धिमापतुः ॥&lt;br&gt;&#xA;तल्लिङ्गयोः समर्चातः सिद्धिर्भवति वाञ्छिता ॥ ८८ ॥&lt;br&gt;&#xA;तद्दक्षिणे महाकुण्डं रुद्रावास इति स्मृतम् ॥&lt;br&gt;&#xA;तत्र रुद्रेशमभ्यर्च्य कोटिरुद्रफलं लभेत् ॥ ८९ ॥&lt;br&gt;&#xA;चतुर्दशी यदापर्णे रुद्रनक्षत्र संयुता ॥&lt;br&gt;&#xA;तदा पुण्यतमः कालस्तस्मिन्कुण्डे महाफलः ॥ 4.2.97.९० ॥&lt;br&gt;&#xA;रुद्रकुण्डे नरः स्नात्वा दृष्ट्वा रुद्रेश्वरं विभुम् ॥&lt;br&gt;&#xA;यत्रतत्र मृतो वापि रुद्रलोकमवाप्नुयात् ॥ ९१ ॥&lt;br&gt;&#xA;रुद्रस्य नैर्ऋते भागे लिङ्गं तत्र महालयम् ॥&lt;br&gt;&#xA;तदग्रे पितृकूपोस्ति पितॄणामालयः परः ॥९२॥&lt;br&gt;&#xA;तत्र श्राद्धं नरः कृत्वा पिण्डान्कूपे परिक्षिपेत् ॥&lt;br&gt;&#xA;एकविंशकुलोपेतः श्राद्धकृद्रुद्रलोकभाक् ॥ ९३ ॥&lt;br&gt;&#xA;तत्र वैतरणी नाम दीर्घिका पश्चिमानना ॥&lt;br&gt;&#xA;तस्यां स्नातो नरो देवि नरकं नैव गच्छति ॥ ९४ ॥&lt;br&gt;&#xA;बृहस्पतीश्वरं लिङ्गं रुद्रकुण्डाच्च पश्चिमे ॥&lt;br&gt;&#xA;गुरुपुष्यसमायोगे दृष्ट्वा दिव्यां लभेद्गिरम् ॥ ९५ ॥&lt;br&gt;&#xA;रुद्रावासाद्दक्षिणतः कामेशं लिङ्गमुत्तमम् ॥&lt;br&gt;&#xA;तद्दक्षिणे महाकुण्डं स्नानाच्चिन्तित कामदम् ॥ ९६ ॥&lt;br&gt;&#xA;चैत्रशुक्ल त्रयोदश्यां तत्र यात्रा च कामदा ॥&lt;br&gt;&#xA;नलकूबर लिङ्गं च प्राच्यां कामेश्वराच्छुभम् ॥९७॥&lt;br&gt;&#xA;तदग्रे पावनः कूपो धनधान्य समृद्धिदः ॥&lt;br&gt;&#xA;नलकूबरपूर्वेण सूर्याचन्द्रमसेश्वरौ ॥ ९६ ॥&lt;br&gt;&#xA;अज्ञानध्वान्तपटलीं हरतस्तौ समर्चितौ ॥&lt;br&gt;&#xA;तद्दक्षिणेध्वकेशश्च दृष्टो मोहविनाशनः ॥ ॥९९॥&lt;br&gt;&#xA;तत्र सिद्धीश्वरं लिङ्गं महासिद्धिसमर्पकम् ॥&lt;br&gt;&#xA;तत्रैव मण्डलेशश्च मण्डलेशपदप्रदः ॥ 4.2.97.१०० ॥&lt;br&gt;&#xA;कामकुण्डस्य पूर्वेण च्यवनेशः समृद्धिदः ॥&lt;br&gt;&#xA;तत्रैव सनकेशश्च राजसूयफलप्रदः ॥ १ ॥&lt;br&gt;&#xA;सनत्कुमार लिङ्गं च तत्पश्चाद्योगसिद्धिकृत् ॥&lt;br&gt;&#xA;तदुत्तरे सनन्देशो महाज्ञान समर्थकः ॥२॥&lt;br&gt;&#xA;तद्याम्यामाहुतीशश्च दृष्टो होमफलप्रदः ॥&lt;br&gt;&#xA;तद्याम्यां पुण्यजनकं लिङ्गं पञ्चशिखेश्वरम् ॥ ३ ॥&lt;br&gt;&#xA;मार्कण्डेय ह्रदस्तस्य पश्चिमे पुण्यवर्धनः ॥&lt;br&gt;&#xA;तस्मिन्ह्रदे नरः स्नात्वा किं भूयः परिशोचति ॥ ४॥&lt;br&gt;&#xA;तत्र स्नानं च दानं च भवेदक्षय पुण्यदम् ॥&lt;br&gt;&#xA;तदुत्तरे च कुण्डेशः सर्वसिद्धैर्नमस्कृतः ॥५॥&lt;br&gt;&#xA;दीक्षां पाशुपतीं लब्ध्वा द्वादशाब्देन यत्फलम् ॥&lt;br&gt;&#xA;तत्फलं लभते विप्र मर्त्यः कुण्डेश दर्शनात् ॥ ॥ ६ ॥&lt;br&gt;&#xA;मार्कण्डेय ह्रदात्पूर्वं शाण्डिल्येशः सुपुण्यदः ॥&lt;br&gt;&#xA;तत्पश्चिमे च चण्डेशश्चण्डांशु ग्रहणाघहृत् ॥ ७ ॥&lt;br&gt;&#xA;दक्षिणे च कपालेशात्कुण्डं श्रीकण्ठसञ्ज्ञितम् ॥&lt;br&gt;&#xA;तत्र कुण्डे नरः स्नात्वा दाता स्याच्छ्रीप्रभावतः ॥ ८ ॥&lt;br&gt;&#xA;महालक्ष्मीश्वरं लिङ्गं तस्य कुण्डस्य सन्निधौ ॥&lt;br&gt;&#xA;महालक्ष्मीं समभ्यर्च्य स्नातस्तत्कुण्डवारिषु ॥९॥&lt;br&gt;&#xA;चामरासक्तहस्ताभिर्दिव्यस्त्रीभिश्च वीज्यते ॥&lt;br&gt;&#xA;यदा मत्स्योदरीं यान्ति स्वर्गलोकाद्दिवौकसः ॥&lt;br&gt;&#xA;तदा तेनैव मार्गेण यान्ति स्त्रीभिर्वृताः सुखम् ॥4.2.97.११०॥&lt;br&gt;&#xA;स्वर्गद्वारमतः ख्यातं तत्स्थानं मुनिसत्तम ॥&lt;br&gt;&#xA;तत्कुण्ड दक्षिणेभागे लिङ्गं ब्रह्मपदप्रदम् ॥ ११ ॥&lt;br&gt;&#xA;गायत्रीश्वर सावित्रीश्वरौ पूज्यौ प्रयत्नतः ॥&lt;br&gt;&#xA;मत्स्योदर्यास्तटे रम्ये लिङ्गं सत्यवतीश्वरम् ॥१२॥&lt;br&gt;&#xA;तयोः पूर्वेण सम्पूज्य तपःश्री परिवर्धनम् ॥&lt;br&gt;&#xA;उग्रेश्वरं महालिङ्गं लक्ष्मीशात्पूर्वदिक्स्थितम् ॥१३॥&lt;br&gt;&#xA;जातिस्मरो भवेन्मर्त्यस्तल्लिङ्गस्य समर्चनात् ॥&lt;br&gt;&#xA;तद्दक्षिणे चोग्रकुण्डं स्नानात्कनखलाधिकम् ॥ १४ ॥&lt;br&gt;&#xA;करवीरेश्वरं लिङ्गन्तस्य कुण्डंस्य पश्चिमे ॥&lt;br&gt;&#xA;तस्य दर्शनतः पुंसां जायते रोगसङ्क्षयः ॥ १५ ॥&lt;br&gt;&#xA;तद्वाव्ये मरीचीशं कुण्डं चाघौघनाशनम् ॥&lt;br&gt;&#xA;तत्पश्चाच्चेन्द्रकुण्डं लिङ्गं चेन्द्रेश्वरं मुने ॥ १६ ॥&lt;br&gt;&#xA;इन्द्रेशाद्दक्षिणेभागे शुभा कर्कोटवापिका ॥&lt;br&gt;&#xA;तत्र वापीजले स्नात्वा दृष्ट्वा कर्कोटकेश्वरम् ॥ ॥ १७ ॥&lt;br&gt;&#xA;नागानामाधिपत्यं तु जायते नात्र संशयः ॥&lt;br&gt;&#xA;तत्पश्चाद्दृमिचण्डेशो ब्रह्महत्याहरो हरः ॥ १८॥&lt;br&gt;&#xA;तद्दक्षिणे महाकुण्डं रुद्रलोकफलप्रदम् ॥&lt;br&gt;&#xA;तत्पश्चिमे महालिङ्गमग्नीश इति विश्रुतम् ॥ १९ ॥&lt;br&gt;&#xA;आग्नेयं नाम कुण्डं च तत्पूर्वेग्निसलोकदम् ॥&lt;br&gt;&#xA;आग्नेयेश्वरतः प्राच्यां कुण्डं तद्दक्षिणे शुभम्॥ 4.2.97.१२० ॥&lt;br&gt;&#xA;तत्र कुण्डे नरः स्नात्वा स्वर्गे वसति पूर्वजैः ॥&lt;br&gt;&#xA;तत्प्राच्यां बालचन्द्रेशश्चन्द्रलोकगतिप्रदः ॥ २१ ॥&lt;br&gt;&#xA;परितो बालचन्द्रेशं गणलिङ्गान्यनेकशः ॥&lt;br&gt;&#xA;विलोक्य तानि लिङ्गानि गाणपत्यं पदं लभेत् ॥२२ ॥&lt;br&gt;&#xA;बालचन्द्र समीपे तु कूपः पितृगणप्रियः ॥&lt;br&gt;&#xA;तत्र श्राद्धप्रदः स्नात्वा पितॄन्सप्ताऽत्र तारयेत् ॥ २३ ॥&lt;br&gt;&#xA;तदन्धोः पूर्वतो लिङ्गं पुण्यं विश्वेश्वराह्वयम्॥&lt;br&gt;&#xA;विश्वेश्वरस्य पूर्वेण वृद्धकालेश्वरो हरः ॥ २४ ॥&lt;br&gt;&#xA;कालोदो नाम कूपोस्ति तदग्रे सर्वरोगहृत् ॥&lt;br&gt;&#xA;यैस्तु तत्रोदकं पीतं स्त्रीभिः पुम्भिः स्वकर्मभिः ॥ २५ ॥&lt;br&gt;&#xA;न तेषां परिवर्तोत्र कल्पकोटिशतैरपि ॥&lt;br&gt;&#xA;तत्पीत्वा जन्मबन्धोत्थाद्भयान्मुच्येत मानवः ॥ २६ ॥&lt;br&gt;&#xA;तत्र कूपे तु यद्दत्तं दानं शिवरतात्मनाम् ॥&lt;br&gt;&#xA;संवर्तेपि न तस्यास्ति नाशः कलशसम्भव ॥२७॥&lt;br&gt;&#xA;खण्डस्फुटितसंस्कारं तत्र कुर्वन्ति ये नराः ॥&lt;br&gt;&#xA;ते रुद्रलोकमासाद्य मोदन्ते सुखिनः सदा ॥ २८ ॥&lt;br&gt;&#xA;कालेशाद्दक्षिणे भागे मृत्य्वीशस्त्वपमृत्युहृत् ॥&lt;br&gt;&#xA;लिङ्गं दक्षेश्वराह्वं च ततः कूपादुदग्दिशि ॥ २९ ॥&lt;br&gt;&#xA;अपराधसहस्रं तु नश्येत्तस्य समर्चनात् ॥ 4.2.97.१३० ॥&lt;br&gt;&#xA;महाकालेश लिङ्गं च दक्षेशात्पूर्वतो महत् ॥&lt;br&gt;&#xA;महाकुण्डे नरः स्नात्वा महाकालं तु योर्चयेत् ॥३१॥&lt;br&gt;&#xA;अर्चितं तेन वै तत्र जगदेतच्चराचरम् ॥&lt;br&gt;&#xA;अन्तकेश्वरमालोक्य तद्याम्यां नान्तकस्य भीः ॥ ३२ ॥&lt;br&gt;&#xA;हस्तिपालेश्वरं लिङ्गं तस्य दक्षिणतो मुने॥&lt;br&gt;&#xA;तस्य पूजनतो याति पुण्यं वै हस्तिदानजम् ॥ ३३ ॥&lt;br&gt;&#xA;तत्रैरावतकुण्डं च लिङ्गमैरावतेश्वरम् ॥&lt;br&gt;&#xA;तल्लिङ्गमर्चयन्मर्त्यो धनधान्यसमृद्धिभाक् ॥ ३४ ॥&lt;br&gt;&#xA;तद्दक्षिणे श्रेयसे च लिङ्गं स्यान्मालतीश्वरम् ॥&lt;br&gt;&#xA;हस्तीश्वरादुत्तरे तु जयन्तेशो जयप्रदः ॥ ३५ ॥&lt;br&gt;&#xA;बन्दीश्वरो महाकाल कुण्डादुत्तरतः शुभः ॥&lt;br&gt;&#xA;बन्दिकुण्डं च विख्यातं वाराणस्यां महाघहृत्॥ ३६॥&lt;br&gt;&#xA;तत्र स्नानेन दानेन श्राद्धेनाक्षयमश्नुते ॥&lt;br&gt;&#xA;धन्वन्तरीश्वरं लिङ्गं कुण्डं तन्नाम चैव हि ॥ ३७ ॥&lt;br&gt;&#xA;तस्य लिङ्गस्य नामान्यत्कुण्डनामान्यदेव हि ॥&lt;br&gt;&#xA;तुङ्गेश्वरं लिङ्ग नाम कुण्डं वैद्येश्वराभिधम् ॥ ३८ ॥&lt;br&gt;&#xA;सुधामय्यो महौषध्यः क्षिप्तास्तत्र महाधियः ॥&lt;br&gt;&#xA;तत्कुण्डस्नानतस्तस्मात्तल्लिङ्ग परिवीक्षणात् ॥&lt;br&gt;&#xA;नश्यन्ति व्याधयः सर्वे सह पापैः सुदारुणैः ॥ ३९ ॥&lt;br&gt;&#xA;तदुत्तरे हलीशेशः सर्वव्याधिनिपूदनः ॥&lt;br&gt;&#xA;शिवेश्वरः शिवकरस्तुङ्गनाम्नश्च दक्षिणे ॥ 4.2.97.१४० ॥&lt;br&gt;&#xA;जमदग्नीश्वरं लिङ्गं शिवेशाद्दक्षिणे शुभम् ॥&lt;br&gt;&#xA;तत्पश्चिमे भैरवेशः कूपस्तस्योत्तरे शुभः ॥४१ ॥&lt;br&gt;&#xA;तदुदस्पर्शमात्रेण सर्वयज्ञफलं लभेत् ॥&lt;br&gt;&#xA;तत्कूपपश्चिमे भागे सुकेशो योगसिद्धिदः ॥ ४२ ॥&lt;br&gt;&#xA;तन्नैर्ऋत्यां च व्यासेशः कूपश्च विमलोदकः ॥&lt;br&gt;&#xA;व्यासकूपे नरः स्नात्वा तर्पयित्वा सुरान्पितॄन् ॥ ४३ ॥&lt;br&gt;&#xA;अक्षयं लभते लोकं यत्रकुत्राभिकाङ्क्षितम् ॥&lt;br&gt;&#xA;व्यासतीर्थात्पश्चिमतो घण्टाकर्णो ह्रदो महान् ॥ ४४ ॥&lt;br&gt;&#xA;घण्टाकर्णह्रदे स्नात्वा व्यासम्श परिदर्शनात् ॥&lt;br&gt;&#xA;यत्रतत्र मृतो वापि वाराणस्यां मृतो भवेत् ॥ ४५ ॥&lt;br&gt;&#xA;घण्टाकर्ण समीपे तु पञ्चचूडाप्सरः सरः ॥&lt;br&gt;&#xA;पञ्चचूडाजले स्नात्वा दृष्ट्वा देवं तमीश्वरम् ॥ ४६॥&lt;br&gt;&#xA;स्वर्गलोकं नरो याति पञ्चचूडाप्रियो भवेत् ॥&lt;br&gt;&#xA;गौरीकूपस्ततोवाच्यां सर्वजाड्यविनाशनः ॥ ४७ ॥&lt;br&gt;&#xA;पञ्चचूडोत्तरे भागे तीर्थं चाशोकसञ्ज्ञितम्॥&lt;br&gt;&#xA;मन्दाकिनी महातीर्थं तदुदीच्यां महाघहृत् ॥ ४८ ॥&lt;br&gt;&#xA;स्वर्गलोकेपि सा पुण्या किं पुनर्मानवे मुने ॥&lt;br&gt;&#xA;तदुत्तरे मध्यमेशो मध्ये क्षेत्रं स्वपित्यहो ॥४९॥&lt;br&gt;&#xA;तत्र जागरणं कृत्वाऽशोकाष्टम्यां मधौ नरः ॥&lt;br&gt;&#xA;न जातु शोकं लभते सदानन्दमयो भवेत्॥4.2.97.१५०॥&lt;br&gt;&#xA;मुक्तिक्षेत्रप्रमाणं च क्रोशं क्रोशं च सर्वतः॥&lt;br&gt;&#xA;आरभ्य लिङ्गादस्माच्च पुण्यदान्मध्यमेश्वरात् ॥५१॥&lt;br&gt;&#xA;एतदेव सदा प्राहुः सर्वे वै प्रपितामहाः ॥&lt;br&gt;&#xA;कश्चिदस्मत्कुले जातो मन्दाकिन्या जलाप्लुतः ॥५२॥&lt;br&gt;&#xA;भोजयेत्प्रयतो विप्रान्यतीन्पाशुपतानपि ॥&lt;br&gt;&#xA;मदाकिन्यां नरः स्नात्वा दृष्ट्वा वै मध्यमेश्वरम् ॥ ५३ ॥&lt;br&gt;&#xA;एकविंशत्कुलोपेतो रुद्रलोके वसेच्चिरम् ॥&lt;br&gt;&#xA;मध्यमेशादवाच्यां च विश्वेदेवेश्वरः शुभः ॥५४॥&lt;br&gt;&#xA;तदर्चनादर्चिताः स्युर्विश्वेदेवास्त्रयोदश ॥&lt;br&gt;&#xA;तत्पूर्वे वीरभद्रेशो महावीरपदप्रदः ॥५५॥&lt;br&gt;&#xA;भद्रदा भद्र्काली च तस्य दक्षिणतः शुभा ॥&lt;br&gt;&#xA;भद्राकाल ह्रदो नाम तत्रातीव शुभप्रदः ॥५६॥&lt;br&gt;&#xA;आपस्तम्बेश्वरं लिङ्गं तत्प्राच्यां ज्ञानदं परम् ॥&lt;br&gt;&#xA;तदुत्तरे पुण्यकूपस्तत्पश्चाच्छौनको ह्रदः ॥ ५७ ॥&lt;br&gt;&#xA;ह्रदपश्चिमतो लिङ्गं शौनकेशं सुधीप्रदम् ॥&lt;br&gt;&#xA;ह्रदे तत्र नरः स्नात्वा दृष्ट्वा वै शौनकेश्वरम् ॥ ५८ ॥&lt;br&gt;&#xA;ज्ञानं तत्संलभेद्दिव्यं येन मृत्युं तरत्यसौ ॥&lt;br&gt;&#xA;तद्दक्षिणे जम्बुकेशस्तिर्यग्योनि निवारकः ॥५९॥&lt;br&gt;&#xA;तदुत्तरे मतङ्गेशो गानविद्याप्रबोधकः ॥&lt;br&gt;&#xA;मतङ्गेशस्य वायव्ये नानालिङ्गानि सर्वतः ॥4.2.97.१६०॥&lt;br&gt;&#xA;मुनिभिः स्थापितानीह सर्वसिद्धिप्रदानि च ॥&lt;br&gt;&#xA;ब्रह्मरातेश्वरं लिङ्गं मतङ्गेशाच्च दक्षिणे ॥६१॥&lt;br&gt;&#xA;तल्लिङ्गदर्शनादायुर्नान्तराच्छिद्यते क्वचित् ॥&lt;br&gt;&#xA;तत्राज्यपेश्वरं लिङ्गं पितृलिङ्गान्यनेकशः ॥&lt;br&gt;&#xA;तल्लिङ्गसेवया सर्वे तुष्यन्ति प्रपितामहाः ॥ ६२ ॥&lt;br&gt;&#xA;तद्दक्षिणे सिद्धकूपः सिद्धाः सन्ति सहस्रशः॥&lt;br&gt;&#xA;वायुरूपास्तु ये सिद्धा ये सिद्धा भानुरश्मिगाः ॥ ६३ ॥&lt;br&gt;&#xA;तैः स्थापितं तु यल्लिङ्गं तत्सिद्धेश्वरमीरितम् ॥&lt;br&gt;&#xA;तस्य सन्दर्शनादेव सर्वाः स्युः सिद्धयोऽमलाः ॥ ६४ ॥&lt;br&gt;&#xA;तत्पश्चिमे सिद्धवापी पीता स्नाता च सिद्धिदा ॥&lt;br&gt;&#xA;प्राच्यां च सिद्धकूपाद्वै लिङ्गं व्याघ्रेश्वराभिधम् ॥ ६५ ॥&lt;br&gt;&#xA;तल्लिङ्गदर्शनान्नृणां न भयं व्याघ्रचोरजम् ॥&lt;br&gt;&#xA;ज्येष्ठेश्वरं च तद्याम्यां ज्येष्ठस्थानेति सिद्धिदम् ॥६६॥&lt;br&gt;&#xA;तद्दक्षिणे मुदां धाम लिङ्गं प्रहसितेश्वरम् ॥&lt;br&gt;&#xA;तदुत्तरे निवासेश काशीवासफलप्रदः ॥ ६७ ॥&lt;br&gt;&#xA;चतुःसमुद्रकूपोस्ति तत्राब्धिस्नान पुण्यदः ॥&lt;br&gt;&#xA;ज्येष्ठा देवी तु तत्रास्ति नता ज्येष्ठपदप्रदा ॥ ६८ ॥&lt;br&gt;&#xA;अवाच्यां व्याघ्रलिङ्गाच्च लिङ्गं चण्डीश्वराभिधम् ॥&lt;br&gt;&#xA;तदुत्तरे दण्डखातं सरः पितृमुदावहम् ॥ ६९ ॥&lt;br&gt;&#xA;ग्रहणानन्तरे स्नानं दण्डखातेति पुण्यदम् ॥&lt;br&gt;&#xA;जैगीषव्य गुहा तत्र तत्र लिङ्गं तदाह्वयम्॥4.2.97.१७०॥&lt;br&gt;&#xA;त्रिरात्रोपोषितस्तत्र ज्ञानं लभ्येत निर्मलम् ॥&lt;br&gt;&#xA;महापुण्यप्रदं लिङ्गं तत्पश्चाद्देवलेश्वरम् ॥ ७१ ॥&lt;br&gt;&#xA;शतकालस्तत्समीपे शतं कालानुमापतिः ॥&lt;br&gt;&#xA;तल्लिङ्गाविर्भवे काश्यां कालयामास कुम्भज ॥ ७२ ॥&lt;br&gt;&#xA;तल्लिङ्गदशर्नादायुः शतवर्षाण्यखण्डितम् ॥&lt;br&gt;&#xA;शातातपेशस्तद्याम्यां महाजपफलप्रदः ॥ ७३ ॥&lt;br&gt;&#xA;तत्पश्चिमे हेतुकेशो हेतुभूतो महाफले ॥&lt;br&gt;&#xA;तद्दक्षिणेक्षपादेशो महाज्ञानप्रर्वतकः ॥ ७४ ॥&lt;br&gt;&#xA;तदग्रे च कणादेशस्तत्र पुण्योदकः प्रहिः ॥&lt;br&gt;&#xA;स्नात्वा काणादकूपे यः कणादेशं समर्चयेत् ॥ ७५॥&lt;br&gt;&#xA;न धनेन न धान्येन त्यज्यते स कदाचन ॥&lt;br&gt;&#xA;तस्य दक्षिणतो दृश्यो भूतीशो भूतिकृत्सताम् ॥७६॥&lt;br&gt;&#xA;तत्पश्चिमेऽघसंहर्तृ आषाढीश्वर सञ्ज्ञितम् ॥&lt;br&gt;&#xA;दुर्वासेशश्च तत्पूर्वे सर्वकामसमृद्धिकृत् ॥७७ ॥&lt;br&gt;&#xA;तद्याम्यां भारभूतेशः पापभारापहारकः ॥&lt;br&gt;&#xA;व्यासेश्वरस्य पूर्वेण द्वौ शङ्खलिखितेश्वरौ ॥&lt;br&gt;&#xA;तौ दृश्यौ यत्नतः काश्यां महाज्ञान प्रवर्तकौ ॥ ७८॥&lt;br&gt;&#xA;यत्समाप्याप्यते पुण्यं निष्ठा पाशुपतव्रतम् ॥&lt;br&gt;&#xA;तदाप्यतेत्र विश्वेश सकृदीक्षणतः क्षणात् ॥७९॥&lt;br&gt;&#xA;तदीशानेवधूतेशो योगज्ञानप्रवर्तकः ॥&lt;br&gt;&#xA;तीर्थं चैवावधूतेशं सर्वकल्मषनाशकृत् ॥4.2.97.१८०॥&lt;br&gt;&#xA;अवधूतेश्वरात्पूर्वे लिङ्गं पशुपतीश्वरम् ॥&lt;br&gt;&#xA;तल्लिङ्गसेवया पुंसां पशुपाशविमोक्षणम् ॥८१॥&lt;br&gt;&#xA;तद्दक्षिणे गोभिलेशो महाभिलषितप्रदः।&lt;br&gt;&#xA;जीमूतवाहनेशश्च तत्पश्चाल्लिङ्गमुत्तमम् ॥ ८२ ॥&lt;br&gt;&#xA;विद्याधरपदप्राप्तिस्तल्लिङ्गपरिसेवनात्॥&lt;br&gt;&#xA;मयूखार्कः पञ्चनदे गभस्तीशश्च तत्र वै ॥ ८३ ॥&lt;br&gt;&#xA;दधिकल्पह्रदो नाम तदुदीच्यां महाप्रहिः ॥&lt;br&gt;&#xA;दुर्लभं तत्प्रहिस्नानं दुर्लभं च तदीक्षणम् ॥ ८४ ॥&lt;br&gt;&#xA;गभस्तीशोत्तरे भागे दधिकल्पेश्वरो हरः ॥&lt;br&gt;&#xA;नरस्तमाशु संवीक्ष्य कल्पं त्र्यक्षपुरे वसेत् ॥ ८५ ॥&lt;br&gt;&#xA;गभस्तीशाद्दक्षिणे तु मङ्गलां मङ्गलालयाम् ॥&lt;br&gt;&#xA;उद्दिश्य मङ्गलां गौरीं भोजयेद्द्विजदम्पती ॥ ८६ ॥&lt;br&gt;&#xA;अलङ्कृत्य यथाशक्ति तत्पुण्यान्तो न कर्हिचित् ॥&lt;br&gt;&#xA;क्षितिप्रदक्षिणफला मङ्गलैका प्रदक्षिणा ॥ ८७ ॥&lt;br&gt;&#xA;वदनप्रेक्षणादेवी मुखप्रेक्षेश्वरोत्तरे ॥&lt;br&gt;&#xA;मङ्गलायाः समीपे तु सर्वसिद्धिकरी शिवा ॥ ८८ ॥&lt;br&gt;&#xA;लिङ्गे त्वष्ट्रीशवृत्तेशौ मुखप्रेक्षोत्तरे शुभे ॥&lt;br&gt;&#xA;सहेमभूमिदानस्य फलं दर्शनतस्तयोः ॥८९॥&lt;br&gt;&#xA;तदुत्तरे चर्चिकाया देव्याः सन्दर्शनं शुभम् ॥&lt;br&gt;&#xA;रेवतेश्वर लिङ्गं च चर्चिकाग्रेण शान्तिकृत् ॥ 4.2.97.१९० ॥&lt;br&gt;&#xA;महाशुभायतस्याग्रे लिङ्गं पञ्चनदेश्वरम् ॥&lt;br&gt;&#xA;मङ्गलोदो महाकूपो मङ्गला पश्चिमे शुभः ॥ ९१ ॥&lt;br&gt;&#xA;उपमन्योर्महालिङ्गं मङ्गला पश्चिमे शुभम् ॥&lt;br&gt;&#xA;व्याघ्रपादेश्वरं लिङ्गं तत्पश्चाद्व्याघ्रभीतिहृत् ॥ ९२ ॥&lt;br&gt;&#xA;नैर्ऋत्यां च गभस्तीशाच्छशाङ्केशोघसङ्घहृत् ॥&lt;br&gt;&#xA;तत्पश्चिमे चैत्ररथं लिङ्गं दिव्यगतिप्रदम् ॥ ९३ ॥&lt;br&gt;&#xA;रेवतेशात्पश्चिमतो जैमिनीशो महाघहृत् ॥&lt;br&gt;&#xA;तत्र लिङ्गान्यनेकानि ऋषीणामृषिसत्तम ॥ ९४ ॥&lt;br&gt;&#xA;जैमिनीशाच्च वायव्ये लिङ्गं वै रावणेश्वरम् ॥&lt;br&gt;&#xA;न तद्दशर्नतः पुंसां राक्षसानां महाभयम् ॥ ९५ ॥&lt;br&gt;&#xA;तद्दक्षिणे वराहेशो माण्डव्येशस्ततो यमे ॥&lt;br&gt;&#xA;तद्दक्षिणे प्रचण्डेशो योगेशो दक्षिणे ततः ॥ ९६ ॥&lt;br&gt;&#xA;तद्दक्षिणे च धातेशः सोमेशश्च तदग्रतः ॥&lt;br&gt;&#xA;तन्नैर्ऋत्यां कनकेशो महाकनकदः सताम् ॥ ९७ ॥&lt;br&gt;&#xA;तदुत्तरे पाण्डवानां पञ्चलिङ्गानि सन्मुदे ॥&lt;br&gt;&#xA;संवर्तेशस्तदग्रे च श्वेतेशस्तस्य पश्चिमे ॥ ९८ ॥&lt;br&gt;&#xA;तत्पश्चात्कलशेशश्च लिङ्गं कालाभयप्रदम् ॥&lt;br&gt;&#xA;कालेन पाशिते श्वेते मुने कुम्भात्समुत्थितम् ॥९९॥&lt;br&gt;&#xA;चित्रगुप्तेश्वरं लिङ्गं तदुदीच्यामघापहम् ॥&lt;br&gt;&#xA;चित्रगुप्तेश्वरात्पश्चाद्यो दृढेशो महाफलः ॥ 4.2.97.२०० ॥&lt;br&gt;&#xA;कलशेशादवाच्यां च ग्रहेशो लिङ्गमुत्तमम् ॥&lt;br&gt;&#xA;ग्रहबाधां शमयति तल्लिङ्ग परिलोकनम् ॥ १ ॥&lt;br&gt;&#xA;चित्रगुप्तेश्वरात्पश्चाद्यदृच्छेशो महाफलः ॥&lt;br&gt;&#xA;उतथ्यवामदेवेशं लिङ्गं याम्यां ग्रहेश्वरात् ॥२॥&lt;br&gt;&#xA;कम्बलाश्वतरेशौ च तस्य दक्षिणतः शुभे ॥&lt;br&gt;&#xA;तत्रैव निर्मलं लिङ्गं नलकूबरपूजितम् ॥ ३ ॥&lt;br&gt;&#xA;तद्याम्यां मणिकर्णीशं तदुदक्पलितेश्वरम् ॥&lt;br&gt;&#xA;जराहरं च तत्रैव तत्पश्चात्पापनाशनम् ॥४॥&lt;br&gt;&#xA;तत्पश्चिमे निर्जरेशस्तन्नैर्ऋत्यां पितामहः ॥&lt;br&gt;&#xA;पितामहस्रोतिका च तत्र श्राद्धं महाफलम् ॥५॥&lt;br&gt;&#xA;तद्याम्यां वरुणेशश्च बाणेशस्तस्य दक्षिणे।&lt;br&gt;&#xA;पितामहस्रोतिकायां कूश्माण्डेशस्तु सिद्धिकृत् ॥ ६ ॥&lt;br&gt;&#xA;तत्पूर्वतो राक्षसेशो गङ्गेशस्तस्य दक्षिणे ॥&lt;br&gt;&#xA;तदुत्तरे निम्नगेशाः सन्ति लिङ्गान्यनेकशः ॥ ७ ॥&lt;br&gt;&#xA;वैवस्वतेश्वरस्तत्र यमलोकनिवारकः ॥&lt;br&gt;&#xA;तत्पश्चाददितीशश्च चक्रेशस्तस्य चाग्रतः ॥ ८ ॥&lt;br&gt;&#xA;तदग्रे कालकेशाख्यो दृष्टप्रत्ययकृत्परः ॥&lt;br&gt;&#xA;छाया सन्दृश्यते तत्र निष्पापस्तदवेक्षणात् ॥ ९ ॥&lt;br&gt;&#xA;तदग्रे तारकेशश्च तदग्रे स्वर्णभारदः॥&lt;br&gt;&#xA;तदुत्तरे मरुत्तेशः शक्रेशश्च तदग्रतः ॥ 4.2.97.२१० ॥&lt;br&gt;&#xA;तद्दक्षिणे च रम्भेशस्तत्रैव च शशीश्वरः ॥&lt;br&gt;&#xA;तदुत्तरे लोकपेशास्तत्र लिङ्गान्यनेकशः ॥ ११ ॥&lt;br&gt;&#xA;नागगन्धर्वयक्षाणां किन्नराप्सरसामपि ॥&lt;br&gt;&#xA;देवर्षिगणवृदानां नानासिद्धिकराण्यपि ॥ १२ ॥&lt;br&gt;&#xA;शक्रेशाद्दक्षिणे भागे फाल्गुनेशो महाघहृत् ॥&lt;br&gt;&#xA;महापाशुपतेशश्च तद्याम्यां शुभकृत्परः ॥ १३ ॥&lt;br&gt;&#xA;तत्पश्चिमे समुद्रेश ईशानेशस्तदुत्तरे॥&lt;br&gt;&#xA;तत्पूर्वे लाङ्गलीशश्च सर्वसिद्धिसमर्पकः ॥ १४ ॥&lt;br&gt;&#xA;रागद्वेषविनिर्मुक्ताः सिद्धिं यान्ति च पूजकाः ॥&lt;br&gt;&#xA;तेषां मोक्षो मया ख्यातो न तु ते देवि मानवाः ॥ १५ ॥&lt;br&gt;&#xA;मधुपिङ्गश्वेतकेतू लाङ्गलीशे तपस्विनौ ॥&lt;br&gt;&#xA;अनेनैव शरीरेण जग्मतुः सिद्धिमुत्तमाम् ॥ १६ ॥&lt;br&gt;&#xA;तत्रैव नकुलीशश्च कपिलेशश्च तत्र वै॥&lt;br&gt;&#xA;रहस्यं परमं चोभौ मम व्रत निषेविणौ॥ १७ ॥&lt;br&gt;&#xA;तत्सन्निधौ प्रीतिकेशस्तत्र प्रीतिर्मम प्रिये ॥&lt;br&gt;&#xA;तत्रोपवासादेकस्मात्फलमब्दशताधिकम् ॥ १८ ॥&lt;br&gt;&#xA;एकं जागरणं कृत्वा प्रीतिकेश उपोषितः ॥&lt;br&gt;&#xA;गणत्वपदवी तस्य निश्चिता मम पर्वणि ॥ १९ ॥&lt;br&gt;&#xA;देवस्य दक्षिणे भागे तत्र वापी शुभोदका ॥&lt;br&gt;&#xA;तदम्बुप्राशनं नृणामपुनर्भवहेतवे ॥ 4.2.97.२२० ॥&lt;br&gt;&#xA;तज्जलात्पश्चिमे भागे दण्डपाणिः सदावति ॥&lt;br&gt;&#xA;तत्प्राच्यवाच्युत्तरस्यां तारः कालः शिलादजः॥२१॥&lt;br&gt;&#xA;लिङ्गत्रयं हृदब्जेयच्छ्रद्धयापी तमर्पयेत् ॥&lt;br&gt;&#xA;यैस्तत्र तज्जलं पीतं कृतार्थास्ते नरोत्तमाः ॥२२॥&lt;br&gt;&#xA;अविमुक्तसमीपेच्यों मोक्षेशो मोक्षबुद्धिदः ॥&lt;br&gt;&#xA;करुणेशो दयाधाम तदुदीच्यां समर्चयेत् ॥२३॥&lt;br&gt;&#xA;स्वर्णाक्षेशस्तु तत्प्राच्यां ज्ञानदस्तस्य चोत्तरे ॥&lt;br&gt;&#xA;सौभाग्यगौरी सम्पूज्या बहुसौभाग्यसम्पदे ॥२४॥&lt;br&gt;&#xA;विश्वेशाद्दक्षिणेभागे निकुम्भेशः प्रयत्नतः ॥&lt;br&gt;&#xA;क्षेत्रक्षेमकरः पूज्यस्तत्पश्चाद्विघ्ननायकः ॥ २५ ॥&lt;br&gt;&#xA;सर्वविघ्नच्छिदभ्यर्च्यश्चतुर्थ्यां तु विशेषतः ॥&lt;br&gt;&#xA;विरूपाक्षो निकुम्भेशाद्वह्नौ पूज्यः सुसिद्धिदः ॥ २६ ॥&lt;br&gt;&#xA;तद्दक्षिणे च शुक्रेशः पुत्रपौत्रप्रवर्धनः ॥&lt;br&gt;&#xA;तदुदीच्यां महालिङ्गं देवयानीश्वराभिधम्॥ २७ ॥&lt;br&gt;&#xA;शुक्रेशादग्रतः पूज्यः कचेश इति सञ्ज्ञितः ॥&lt;br&gt;&#xA;शुक्रकूपमुपस्पृश्य हयमेधफलं लभेत् ॥ २८ ॥&lt;br&gt;&#xA;भवानीशौ नमस्यौ च शुक्रेशात्पश्चिमे शुभौ ॥&lt;br&gt;&#xA;भक्तपोतप्रदौ तौ तु निजभक्तस्य सर्वदा ॥ २९ ॥&lt;br&gt;&#xA;अलर्केशः समभ्यर्च्यः शुक्रेशात्पूर्वदिक्स्थितः ॥&lt;br&gt;&#xA;मदालसेश्वरस्तत्र तत्पूर्वे सर्वविघ्नहृत् ॥ 4.2.97.२३० ॥&lt;br&gt;&#xA;गणेश्वरेश्वरं लिङ्गं सर्वसिद्धिकरं परम् ॥&lt;br&gt;&#xA;हत्वा लङ्केश्वरं विप्र रघुणाथ प्रतिष्ठितम् ॥३१॥&lt;br&gt;&#xA;तल्लिङ्गस्पर्शनादाशु ब्रह्महापि विशुध्यति ॥&lt;br&gt;&#xA;महापुण्यप्रदं चान्यत्तत्रार्च्यं त्रिपुरान्तकम् ॥ ३२ ॥&lt;br&gt;&#xA;दत्तात्रेयेश्वरं लिङ्गं तस्य पश्चिमतः शुभम् ॥&lt;br&gt;&#xA;तद्याम्यां हरिकेशेशो गोकर्णेशस्ततः परम् ॥ ३३ ॥&lt;br&gt;&#xA;सरस्तदग्रे पापघ्नं तत्पश्चाच्च ध्रुवेश्वरः ॥&lt;br&gt;&#xA;तदग्रे धुवकुण्डं च पितृप्रीतिकरं परम् ॥ ३४ ॥&lt;br&gt;&#xA;तदुत्तरपिशाचेशः पैशाच्य पदहारकः ॥&lt;br&gt;&#xA;पित्रीशस्तद्यमदिशि पितृकुण्डं तदग्रतः ॥ ३५ ॥&lt;br&gt;&#xA;तत्र श्राद्धकृतां पुंसां तुष्येयुः प्रपितामहाः॥&lt;br&gt;&#xA;अग्रे ध्रुवेशात्तारेशो वैद्यनाथः स एव हि ॥ ३६ ॥&lt;br&gt;&#xA;तन्नैर्ऋत्यां मनोलिङ्गं वंशवृद्धिकरं परम् ॥&lt;br&gt;&#xA;प्रियव्रतेश्वरं लिङ्गं वैद्यनाथपुरोगतम्॥ ३७ ॥&lt;br&gt;&#xA;तद्याम्यां मुचुकुन्देशस्तत्पार्श्वे गौतमेश्वरः ॥&lt;br&gt;&#xA;तत्पश्चिमेन भद्रेश्तद्याम्यामृष्यशृङ्गिणः ॥ ३८ ॥&lt;br&gt;&#xA;ब्रह्मेशस्तत्पुरस्ताच्च पर्जन्येशस्तदीशगः ॥&lt;br&gt;&#xA;तत्प्राच्यां नहुषेशश्च विशालाक्षी च तत्पुरः ॥ ३९ ॥&lt;br&gt;&#xA;विशालाक्षीश्वरं लिङ्गं तत्रैव क्षेत्रवस्तिदम् ॥&lt;br&gt;&#xA;जरासन्धेश्वरं लिङ्गं तद्याम्यां ज्वरनाशनम् ॥ 4.2.97.२४० ॥&lt;br&gt;&#xA;तत्पुरस्ताद्धिरण्याक्षलिङ्गं पूज्यं हिरण्यदम् ॥&lt;br&gt;&#xA;तत्पश्चिमे गयाधीशस्तत्प्रतीच्यां भगीरथः ॥ ४१ ॥&lt;br&gt;&#xA;तदग्रे च दिलीपेशो ब्रह्मेशात्पश्चिमे मुने ॥&lt;br&gt;&#xA;तत्र लिङ्गं सकुण्डं च स्नातुरिष्टफलप्रदम् ॥ ४२ ॥&lt;br&gt;&#xA;तत्र विश्वावसोर्लिङ्गं मुण्डेशस्तत्र पूर्वतः ॥&lt;br&gt;&#xA;तद्दक्षिणे विधीशश्च तद्याम्यां वाजिमेधकः ॥४३ ॥&lt;br&gt;&#xA;दशाश्वमेधिके स्नात्वा दृष्ट्वा तल्लिङ्गमुत्तमम् ॥&lt;br&gt;&#xA;दशानामश्वमेधानां फलं प्राप्नोति मानवः ॥ ४४ ॥&lt;br&gt;&#xA;तदुत्तरे मातृतीर्थं स्नातुर्जन्मभयापहृत् ॥&lt;br&gt;&#xA;तत्र स्नानं तु यकुर्यान्नारी वा पुरुषोपि वा ॥ ४५ ॥&lt;br&gt;&#xA;ईप्सितं फलमाप्नोति मातृणां च प्रसादतः ॥&lt;br&gt;&#xA;दक्षिणे तव कुण्डाच्च पुष्पदन्तेश्वरः परः ॥ ४६ ॥&lt;br&gt;&#xA;तदग्निदिशि देवर्षि गण लिङ्गान्यनेकशः ॥&lt;br&gt;&#xA;पुष्पदन्ताद्दक्षिणतः सिद्धीशः परसिद्धिदः ॥ ४७ ॥&lt;br&gt;&#xA;पञ्चोपचारपूजातः स्वप्ने सिद्धिं परां दिशेत् ॥&lt;br&gt;&#xA;राज्यप्राप्तिर्भवेत्पुंसां हरिश्चन्द्रेशसेवया ॥ ४८ ॥&lt;br&gt;&#xA;तत्पश्चिमे नैर्ऋतेशोङ्गिरसेशस्ततो यमे ॥&lt;br&gt;&#xA;तद्दक्षिणे च क्षेमेशश्चित्राङ्गेशस्ततो यमे ॥ ४९ ॥&lt;br&gt;&#xA;तद्दक्षिणे च केदारो रुद्रानुचरताप्रदः ॥&lt;br&gt;&#xA;चन्द्रसूर्यान्वयैर्भूपैः केदाराद्दक्षिणापथे ॥ 4.2.97.२५० ॥&lt;br&gt;&#xA;प्रतिष्ठितानि लिङ्गानि शतशोथ सहस्रशः ॥&lt;br&gt;&#xA;लोलार्काद्दक्षिणाशायां सर्वाशापूरकोर्चितः ॥ ५१ ॥&lt;br&gt;&#xA;करन्धमेश्वरं लिङ्गं तत्प्रतीच्यां महाफलम् ॥&lt;br&gt;&#xA;तत्पश्चिमे महादुर्गा महादुर्गप्रभञ्जनी ॥ ५२ ॥&lt;br&gt;&#xA;शुष्केश्वरं च तद्याम्यां शुष्कया सरितार्चितम् ॥&lt;br&gt;&#xA;जनकेशस्तत्प्रतीच्यां शङ्कुकर्णस्तदुत्तरे ॥ ५३ ॥&lt;br&gt;&#xA;महासिद्धीश्वरं लिङ्गं तत्प्राच्यां सर्वसिद्धिदम् ॥&lt;br&gt;&#xA;सिद्धकुण्डे नरः स्नात्वा दृष्ट्वा सिद्धेश्वरं महत् ॥ ५४ ॥&lt;br&gt;&#xA;सर्वासामेव सिद्धीनां पारं गच्छति मानवः ॥&lt;br&gt;&#xA;शङ्कुकर्णेश वायव्ये लिङ्गं वाडव्यसञ्ज्ञितम् ॥ ५५ ॥&lt;br&gt;&#xA;तदग्रे च विभाण्डेशः कहोलेशस्तदुत्तरे ॥&lt;br&gt;&#xA;तत्र द्वारेश्वरं लिङ्गं देवी द्वारेश्वरी शुभा ॥ ५६ ॥&lt;br&gt;&#xA;तत्पूजनाद्भवेत्सिद्धिरानन्दारण्य वस्तिदा ॥&lt;br&gt;&#xA;रक्षकाश्च गणास्तत्र नानारूपायुधा मुने ॥ ५७ ॥&lt;br&gt;&#xA;तत्रैव हरिदीशं च लिङ्गं कात्यायनं ततः ॥&lt;br&gt;&#xA;तत्पार्श्वे जाङ्गलेशश्च तत्पश्चान्मुकुटेश्वरः ॥ ५८ ॥&lt;br&gt;&#xA;तत्रैव कुण्डं विमलं सर्वयात्राफलप्रदम् ॥&lt;br&gt;&#xA;स्नात्वा मुकुटकुण्डे च दृष्ट्वा वै मुकुटेश्वरम् ॥ ५९ ॥&lt;br&gt;&#xA;यात्रया सर्व लिङ्गानां यत्फलं तदवाप्यते ॥&lt;br&gt;&#xA;तपसश्चापि योगस्य सिद्धिदा साऽवनीपरा ॥4.2.97.२६०॥&lt;br&gt;&#xA;मुने शतं सहस्राणि तत्र लिङ्गानि सिद्धये ॥&lt;br&gt;&#xA;एका दिगुत्तरा देवि वाराणस्यां प्रिया मम ॥ ६१ ॥&lt;br&gt;&#xA;तत्रापि पञ्चायतने रतिर्मे नितरां प्रिये ॥&lt;br&gt;&#xA;उत्पत्तिस्थिति कालेपि तत्राहं सर्वदा स्थितः ॥ ६२ ॥&lt;br&gt;&#xA;एवं यस्तु विजानाति न स पापैः प्रलिप्यते ॥&lt;br&gt;&#xA;सत्यं सत्यं पुनः सत्यं त्रिसत्यं नान्यतः प्रिये ॥ ६३ ॥&lt;br&gt;&#xA;शीघ्रं तत्रैव गन्तव्यं यदीच्छेन्मामकं पदम् ॥&lt;br&gt;&#xA;उद्देशमात्रं लिगानि कथितानि मया मुने ॥ ६४ ॥&lt;br&gt;&#xA;द्विस्त्रिः कृत्वः स्थापितानि भक्त्या लिङ्गानि कानिचित् ॥&lt;br&gt;&#xA;न तानि पुनरुक्तानि श्रद्धयार्च्यानि सर्वतः ॥ ६५ ॥&lt;br&gt;&#xA;एतानि यानि लिङ्गानि यानि कुण्डानि येंऽधवः ॥&lt;br&gt;&#xA;या वाप्यस्तानि सर्वाणि श्रद्धेयानि मनीषिभिः ॥६६॥&lt;br&gt;&#xA;एतेषां दर्शनात्स्नानात्फलमत्रोत्तरोत्तरम्॥&lt;br&gt;&#xA;अत्रत्यानां च लिङ्गानां कूपानां सरसामपि ॥६७॥&lt;br&gt;&#xA;वापीनां चापि मूर्तीनां कः सङ्ख्यातुं प्रभुर्भवेत् ॥&lt;br&gt;&#xA;आनन्दकाननस्थानि तृणान्यपि परं वरम् ॥६८॥&lt;br&gt;&#xA;दिवौकसोपि नान्यत्र यत्पुनर्जन्मभाजनम्॥&lt;br&gt;&#xA;सर्वलिङ्गमयी काशी सर्वतीर्थेकजन्मभूः ॥६९॥&lt;br&gt;&#xA;स्वर्गापवर्गयोर्दात्री दृष्टा देहान्तसेविता ॥&lt;br&gt;&#xA;मम प्रियतमा देवि त्वमेव तपसो बलात् ॥ 4.2.97.२७० ॥&lt;br&gt;&#xA;स्वभावतस्त्वियं काशी सुखविश्रामभूर्मम ॥&lt;br&gt;&#xA;ये काश्यानाम गृह्णन्ति येनुमोदन्त एव हि ॥ ७१ ॥&lt;br&gt;&#xA;ते मे शाखविशाखाभाः स्कन्दनन्दिगजास्यवत् ॥&lt;br&gt;&#xA;त एव भक्ता मे देवि त एव मम सेवकाः ॥७२॥&lt;br&gt;&#xA;मुमुक्षवस्त एवात्र येचानन्दवनौकसः ॥&lt;br&gt;&#xA;तपस्तप्तं महत्तैस्तु कृतं तैस्तु महाव्रतम्॥ ७३ ॥&lt;br&gt;&#xA;तैश्च दत्तं महादानं ये चानन्दवनौकसः ॥&lt;br&gt;&#xA;ते स्नातसर्वतीर्था वै तेखिलाध्वरदीक्षिताः ॥ ७४ ॥&lt;br&gt;&#xA;ते चीर्णसर्वधर्माहि ये चानन्दवनौकसः ॥&lt;br&gt;&#xA;सुरासुरोरगनरा भूमिभारायतेऽखिलाः ॥&lt;br&gt;&#xA;वयस्यपीह चरमे येनानन्दवनौकसः ॥ ७५ ॥&lt;br&gt;&#xA;अन्त्यजोपि वरः काश्यां नान्यत्र श्रुतिपारगः ॥&lt;br&gt;&#xA;संसारपारगः पूर्वस्त्वन्त्यश्चान्त्यजतोप्यधः ॥ ७६ ॥&lt;br&gt;&#xA;स एव नूनं सर्वज्ञः स एव ह्यधिकेक्षणः ॥&lt;br&gt;&#xA;यः पार्थिवीं तनुं हित्वा काश्यां धत्ते सुधामयीम् ॥७७॥&lt;br&gt;&#xA;श्रुत्वाध्यायमिदं पुण्यं सर्वतीर्थरहस्यवत् ॥&lt;br&gt;&#xA;काशीदर्शनजं पुण्यं प्राप्नोति नियतं नरः॥७८॥&lt;br&gt;&#xA;यः पठेदिममध्यायं प्रातः प्रातर्दिनेदिने ॥&lt;br&gt;&#xA;दृष्टानि तेन सर्वाणि तीर्थान्येतानि नान्यथा ॥ ७९ ॥&lt;br&gt;&#xA;सर्वलिङ्गमयाध्यायं योऽमुं नित्यं जपेत्सुधीः ॥&lt;br&gt;&#xA;न तं यमो न तं दूता नैनमंहोपि बाधते ॥ 4.2.97.२८० ॥&lt;br&gt;&#xA;ब्रह्मयज्ञफलं तस्य जायते सुकृतात्मनः ॥&lt;br&gt;&#xA;यो जपेदमुमध्यायं शुचिस्तद्गतमानसः ॥ ८१ ॥&lt;br&gt;&#xA;स स्नातः सर्वकुण्डेषु सर्ववाप्यम्बुपः स च ॥&lt;br&gt;&#xA;सर्वलिङ्गार्चकः सोत्र योऽमुमध्यायमाजपेत्॥८२॥&lt;br&gt;&#xA;किमन्यैर्बहुभिः स्तोत्रैरतिस्तोकफलप्रदैः ॥&lt;br&gt;&#xA;मत्प्रेमवद्भिरध्यायो जप्तव्योयं महाफल॥८३॥&lt;br&gt;&#xA;महादानेषु दत्तेषु यत्फलं प्राप्यतेऽत्र वै ॥&lt;br&gt;&#xA;सकृज्जपान्महाध्यायादमुष्मात्तत्समाप्यते ॥ ८४ ॥&lt;br&gt;&#xA;स्नात्वा सर्वाणि तीर्थानि दृष्ट्वा लिङ्गान्यनेकशः ॥&lt;br&gt;&#xA;यत्फलं लभ्यते मर्त्यैस्तदेतज्जपनाद्ध्रुवम् ॥ ८५ ॥&lt;br&gt;&#xA;इदमेव तपोत्युग्रमयमेव जपो महान् ॥&lt;br&gt;&#xA;काशीलिङ्गावली नामाध्यायो जप्येत यन्मुने ॥ ८६ ॥&lt;br&gt;&#xA;मम द्रुहे नास्तिकाय वेदनिन्दारताय च॥&lt;br&gt;&#xA;न दातव्यो न दातव्यो न दातव्यो जपस्त्वयम् ॥ ८७ ॥&lt;br&gt;&#xA;अध्यायस्यास्य जपनात्पापं ब्रह्मवधोद्भवम् ॥&lt;br&gt;&#xA;अगम्यागमनं चापि तथाभक्षस्यभक्षणम् ॥ ८८ ॥&lt;br&gt;&#xA;गुरुदाराभिचारोत्थं हेमस्तेयसमुद्भवम् ॥&lt;br&gt;&#xA;मातापितृवधाज्जातं गोभ्रूणहननोद्भवम् ॥ ८९ ॥&lt;br&gt;&#xA;महापापानि पापानि ज्ञाताज्ञातानि भूरिशः ॥&lt;br&gt;&#xA;उपपापानि पापानि मनोवाक्कायजान्यपि ॥ 4.2.97.२९० ॥&lt;br&gt;&#xA;विलयं यान्त्यशेषाणि निःसन्देहं ममाज्ञया ॥&lt;br&gt;&#xA;पुत्रान्पौत्रान्धनं धान्यं कलत्रं क्षेत्रमेव च॥९१॥&lt;br&gt;&#xA;मनःसमीहितं सर्वं स्वर्गं मोक्षसुखान्यपि ॥&lt;br&gt;&#xA;जप्त्वाध्यायमिमं विद्वान्प्राप्स्यत्येव न संशयः॥९२॥&lt;br&gt;&#xA;इति यावत्समाख्याति देवो देवीपुरः कथाम् ॥&lt;br&gt;&#xA;तावन्नन्दीसमागत्य प्रणम्येति व्यजिज्ञपत्॥ ९३ ॥&lt;br&gt;&#xA;जाता परिसमाप्तिश्च महाप्रासादनिर्मितेः ॥&lt;br&gt;&#xA;सज्जीकृतो रथश्चायं ब्रह्माद्या मिलिताः सुराः ॥ ९४ ॥&lt;br&gt;&#xA;तार्क्ष्यगः पुण्डरीकाक्षो द्वारि तिष्ठति सानुगः ॥&lt;br&gt;&#xA;प्रतीक्षमाणोऽवसरं पुरस्कृत्य मुनीश्वरान्॥ ९५ ॥&lt;br&gt;&#xA;चतुर्दशसु लोकेषु ये ये तिष्ठन्ति सुव्रताः ॥&lt;br&gt;&#xA;ते निशम्याद्यमिलिताः प्रावेशिक महोत्सवम् ॥ ९६ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;इति नन्दिवचः श्रुत्वा देवो देवी समायुतः ॥&lt;br&gt;&#xA;दिव्यं रथं समारुह्य निर्जगाम त्रिविष्टपात् ॥ २९७ ॥ ॥&lt;br&gt;&#xA;इति श्रीस्कान्दे महापुराण एकाशीतिसाहस्र्यां संहितायां चतुर्थे काशीखण्ड उत्तरार्धे क्षेत्रतीर्थवर्णनं नाम सप्तनवतितमोऽध्यायः ॥ ९७॥&lt;/p&gt;</description>
    </item>
    <item>
      <title>०९८ मुक्तिमण्डपगमनम्</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/098_muktimaNDapagamanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/098_muktimaNDapagamanam/</guid>
      <description>&lt;p&gt;॥ व्यास उवाच॥ ॥&lt;br&gt;&#xA;शृणु सूत महाभाग यथा स्कन्देन भाषितः॥&lt;br&gt;&#xA;महामहोत्सवः शम्भोः पृच्छते कुम्भसम्भवे ॥ १ ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;निशामय महाप्राज्ञ शम्भु प्रावेशिकीं कथाम् ॥&lt;br&gt;&#xA;त्रैलोक्यानन्दजननीं महापातकतङ्किनीम् ॥ २ ॥&lt;br&gt;&#xA;मन्दरादागतः शम्भुश्चैत्रे दमनपर्वणि ॥&lt;br&gt;&#xA;प्राप्याप्यानन्दगहनमितश्चेतश्चचार ह ॥ ३ ॥&lt;br&gt;&#xA;मोक्षलक्ष्मीविलासेथ प्रासादे सिद्धिमागते ॥&lt;br&gt;&#xA;देवो विरजसः पीठादन्तर्गेहं विवेश ह ॥ ४ ॥&lt;br&gt;&#xA;ऊर्जशुक्लप्रतिपदि बुधराधासमायुजि ॥&lt;br&gt;&#xA;चन्द्रे सप्तमराशिस्थे शेषेषूच्चग्रहेषु च ॥ ५ ॥&lt;br&gt;&#xA;वाद्यमानेषु वाद्येषु प्रसन्नासु हरित्सु च ॥&lt;br&gt;&#xA;ब्राह्मणानां श्रुतिरव न्यक्कृतान्यरवान्तरे ॥ ६ ॥&lt;br&gt;&#xA;प्रतिशब्दित भूर्लोक भुवर्लोकान्तराध्वनि ॥&lt;br&gt;&#xA;सर्वं प्रमुदितं चासीच्छम्भोः प्रावेशिकोत्सवे ॥ ७ ॥&lt;br&gt;&#xA;जगुर्गन्धर्वनिकरा ननृतुश्चाप्सरोगणाः ॥ २८ ॥&lt;br&gt;&#xA;चारणास्तु स्तुतिं कुर्युर्जर्हृषुर्देवतागणाः ॥८॥&lt;br&gt;&#xA;ववुर्गन्धवहा वाता ववृषुः कुसुमैर्घनाः ॥&lt;br&gt;&#xA;सर्वे मङ्गलनेपथ्याः सर्वे मङ्गलभाषिणः ॥९॥&lt;br&gt;&#xA;स्थावरा जङ्गमाः सर्वे जाता आनन्दमेदुराः॥&lt;br&gt;&#xA;सुरासुरेषु सर्वेषु गन्धर्वेषूरगेषु च ॥ 4.2.98.१० ॥&lt;br&gt;&#xA;विद्याधरेषु साध्येषु किन्नरेषु नरेषु च ॥&lt;br&gt;&#xA;स्त्रीपुञ्जातेषु सर्वेषु रेजुश्चत्वार एव च ॥ ११ ॥&lt;br&gt;&#xA;निष्प्रत्यूहं च नितरां पुरुषार्थाः पदेपदे ॥&lt;br&gt;&#xA;धूपधूमभरैर्व्योम यद्रक्तं तु तदा मुने ॥ १२ ॥&lt;br&gt;&#xA;नाद्यापि नीलिमानन्तं परित्यजति कर्हिचित् ॥&lt;br&gt;&#xA;नीराजनाय ये दीपास्तदा सर्वे प्रबोधिताः ॥ १३ ॥&lt;br&gt;&#xA;तेषां ज्योतींषि खेद्यापि राजन्ते तारकाच्छलात् ॥&lt;br&gt;&#xA;प्रतिसौधं पताकाश्च नानाकारा विचित्रिताः ॥ १४ ॥&lt;br&gt;&#xA;रम्यध्वजप्रभाधौता रेजुः प्रति शिवालयम् ॥&lt;br&gt;&#xA;क्वचिद्गायन्ति गीतज्ञाः क्वचिन्नृत्यन्ति नर्तकाः ॥ १५ ॥&lt;br&gt;&#xA;चतुर्विधानि वाद्यानि वाद्यन्ते च क्वचित्क्वचित् ॥&lt;br&gt;&#xA;प्रत्यध्वं चन्दनरसच्छटा पिच्छिलभूमयः ॥ १६ ॥&lt;br&gt;&#xA;हरित श्वेत माञ्जिष्ठ नील पीत बहुप्रभाः ॥&lt;br&gt;&#xA;प्रत्यङ्गणं शुभाकारा रङ्गमालाश्चकाशिरे ॥ १७ ॥&lt;br&gt;&#xA;रत्नकुट्टिमभूभागा गोपुराग्रेषु रेजिरे ॥&lt;br&gt;&#xA;सुधोज्ज्वला हर्म्यमालाः सौधनामप्रपेदिरे ॥१८॥&lt;br&gt;&#xA;अचेतनान्यपि तदा चेतनानीव सम्बभुः ॥&lt;br&gt;&#xA;यानि कानीह कीर्त्यन्ते मङ्गलानि घटोद्भव ॥ १९॥&lt;br&gt;&#xA;तेषामेव हि सर्वेषां तत्तु जन्मदिवाभवत् ॥&lt;br&gt;&#xA;आगत्य देवदेवोथ मुक्तिमण्डपमाविशत् ॥ 4.2.98.२० ॥&lt;br&gt;&#xA;अथाभिषिक्तश्चतुराननेन महर्षिवृन्दैः सह देवदेवः ॥&lt;br&gt;&#xA;शुभासनस्थः सहितो भवान्या कुमारवृन्दैः परितो वृतश्च॥ ॥ २१ ॥&lt;br&gt;&#xA;रत्नैरसङ्ख्यैर्बहुभिर्दुकूलैर्माल्यैर्विचित्रैर्लसदिष्टगन्धैः ॥&lt;br&gt;&#xA;अपूपुजन्देवगणा महेशं तदा मुदाते च महोरग्रेन्द्राः ॥ २२ ॥&lt;br&gt;&#xA;रत्नाकरैश्चापि गिरीन्द्रव्यैर्यथा स्वमन्यैरपि पुण्यधीभिः ॥&lt;br&gt;&#xA;सम्पूजितः कुम्भज तत्र शम्भुर्नीराजितो मातृगणैरथेशः ॥२३॥&lt;br&gt;&#xA;सन्तोष्य सर्वान्प्रथमं मुनीन्द्रान्स्वैस्वैर्हृदिस्थैश्च चिराभिलाषैः ॥&lt;br&gt;&#xA;ब्रह्माणमाभाष्य शिवोथ विष्णुं जगाद सर्वामरवृन्दवन्द्यः ॥ २४ ॥&lt;br&gt;&#xA;इतो निषीदेति समानपूर्वं त्वं मे समस्तप्रभुतैकहेतुः ॥&lt;br&gt;&#xA;दूरेपि तिष्ठन्निकटस्त्वमेव त्वत्तो न कश्चिन्मम कार्यकर्ता ॥ २५ ॥&lt;br&gt;&#xA;त्वया दिवोदास नरेन्द्रवर्यः सदूपदेशैश्च तथोपदिष्टः ॥&lt;br&gt;&#xA;यथा स सिद्धिं परमामवाप समीहितं मे निखिलं च सिद्धम् ॥ २६ ॥&lt;br&gt;&#xA;विष्णो वरं ब्रूहि य ईप्सितस्ते नादेयमत्रास्ति किमप्यहो ते॥&lt;br&gt;&#xA;इदं मयाऽऽनन्दवनं यदाप्तं हेतुस्तु तत्रत्वमसौ गणेशः ॥ २७ ॥&lt;br&gt;&#xA;न मे प्रियं किञ्चन विष्टपत्रये तथा यथेयं परसौख्यभूमिः ॥&lt;br&gt;&#xA;वाराणसी ब्रह्मरसायनस्य खनिर्जनिर्यत्र न दीर्घशायिनाम् ॥ २८ ॥&lt;br&gt;&#xA;श्रुत्वेति वाक्यं जगदीशितुश्च प्रोवाच विष्णुर्वरदं महेशम् ॥&lt;br&gt;&#xA;यदि प्रसन्नोसि पिनाकपाणे तदा पदाद्दूरमहं न ते स्याम् ॥ २९ ॥&lt;br&gt;&#xA;श्रुत्वेति वाक्यं मधुसूदनस्य जगाद तुष्टो नितरां पुरारिः ॥&lt;br&gt;&#xA;सदा मुरारे मम सन्निधौ त्वं तिष्ठस्व निर्वाणरमाश्रयेत्र ॥ 4.2.98.३० ॥&lt;br&gt;&#xA;आदावनाराध्य भवन्तमत्र यो मां भजिष्यत्यपि भक्तियुक्तः ॥&lt;br&gt;&#xA;समीहितं तस्य न सेत्स्यति ध्रुवं परात्परान्मेम्बुज चक्रपाणे ॥३१ ॥&lt;br&gt;&#xA;सर्वत्र सौख्यं मम मुक्तिमण्डपे सन्तिष्ठमानस्य भवेदिहाच्युत ॥&lt;br&gt;&#xA;न तत्तु कैलासगिरौ सुनिर्मले न भक्तचेतस्यपि निश्चलश्रियि ॥ ३२ ॥&lt;br&gt;&#xA;निमेषमात्रं स्थिरचित्तवृत्तयस्तिष्ठन्ति ये दक्षिणमण्डपेत्र मे ॥&lt;br&gt;&#xA;अनन्यभावा अपि गाढमानसा न ते पुनर्गर्भदशामुपासते ॥ ३३ ॥&lt;br&gt;&#xA;संस्नाय ये चक्रसरस्यगाधे समस्ततीर्थैक शिरोविभूषणे ॥&lt;br&gt;&#xA;क्षणं विशन्तीह निरीहमानसा निरेनसस्ते मम पार्षदा हि ॥ ३४ ॥&lt;br&gt;&#xA;स्मरन्ति ये मामपवर्गमण्डपे किञ्चिद्यथाशक्ति ददत्यपि स्वम् ॥&lt;br&gt;&#xA;शृण्वन्ति पुण्याश्च कथाः क्षणं स्थिरास्ते कोटिगोदानफलं भजन्ति ॥ ३५ ॥&lt;br&gt;&#xA;उपेन्द्रतप्तानि तपांसि तैश्चिरं स्नाता हि ते चाखिलतीर्थसार्थकैः ॥&lt;br&gt;&#xA;स्नात्वेह ये वै मणिकर्णिका ह्रदे समासते मुक्तिजनाश्रयेक्षणम् ॥ ३६ ॥&lt;br&gt;&#xA;तीर्थानि सन्तीह पदेपदे हरे तुला क्व तेषां मणिकर्णिकायाः ॥&lt;br&gt;&#xA;कतीहनो सन्ति शुभाश्च मण्डपाः परम्परोमुक्तिरमाश्रयोयम् ॥ ३७ ॥&lt;br&gt;&#xA;कैवल्यमण्डपस्यास्य भविष्ये द्वापरे हरे ॥&lt;br&gt;&#xA;लोके ख्यातिर्भवित्रीयमेष कुक्कुटमण्डपः ॥ ३८ ॥&lt;br&gt;&#xA;॥ हरिरुवाच ॥ ॥&lt;br&gt;&#xA;भालनेत्रसमाख्याहि कथं निर्वाणमण्डपः ॥&lt;br&gt;&#xA;तथा ख्यातिमसौ गन्ता यथा देवेन भाषितम् ॥ ३९ ॥&lt;br&gt;&#xA;॥ देवदेव उवाच ॥ ॥&lt;br&gt;&#xA;महानन्दो द्विजो नाम भविष्योत्र चतुर्भुज ॥&lt;br&gt;&#xA;अग्रवेदीसमाचारस्त्यक्ततीर्थप्रतिग्रहः ॥ 4.2.98.४० ॥&lt;br&gt;&#xA;अदाम्भिकोऽक्रूरमनाः सदैवातिथिवल्लभः ॥&lt;br&gt;&#xA;अथ यौवनमासाद्य पितर्युपरते स हि ॥ ४१ ॥&lt;br&gt;&#xA;विषमेषु शरैस्तीव्रैः कारितस्त्वपदे पदम् ॥&lt;br&gt;&#xA;जहार कस्यचिद्भार्या मैत्रीं कृत्वा तु तेन वै ॥ ४२ ॥&lt;br&gt;&#xA;तया च प्रेरितोऽपेयं पपौ चापि विमोहितः ॥&lt;br&gt;&#xA;अभक्ष्यभक्षणरुचिरभून्मदनमोहितः ॥४३॥&lt;br&gt;&#xA;वैष्णवान्धनिनो दृष्ट्वा क्षणं वैष्णववेषभृत् ॥&lt;br&gt;&#xA;शैवान्निन्दति मूढात्मा नरकत्राणकारणम् ॥४४॥&lt;br&gt;&#xA;शिवभक्तान्समालोक्य किञ्चिच्च परिदित्सुकान् ॥&lt;br&gt;&#xA;गर्हयेद्वैष्णवान्सर्वाञ्शैवलिङ्गोपजीवकः ॥ ४५ ॥&lt;br&gt;&#xA;इति पाखण्डधर्मज्ञः सन्ध्यास्नानपराङ्मुखः ॥&lt;br&gt;&#xA;विशालतिलकः स्रग्वी शुद्धधौताम्बरोज्वलः ॥ ४६. ॥ २७ ॥&lt;br&gt;&#xA;शिखी चोपग्रहकरः सर्वेभ्योऽसत्प्रतिग्रही॥&lt;br&gt;&#xA;तस्यापत्यद्वयं जातमुन्मत्तपथवर्तिनः ॥ ४७ ॥&lt;br&gt;&#xA;एवं तस्य प्रवृत्तस्य कश्चित्पर्वतदेशतः ॥&lt;br&gt;&#xA;समागमिष्यति धनी तीर्थयात्रार्थसिद्धये ॥ ४८ ॥&lt;br&gt;&#xA;स्नात्वा स चक्रसरसि कथयिष्यति चेति वै ॥&lt;br&gt;&#xA;अहमस्ति धनोदित्सुर्जात्या चाण्डालसत्तमः ॥४९॥&lt;br&gt;&#xA;अस्ति कश्चित्प्रतिग्राही यस्मै दद्यामहं धनम् ॥&lt;br&gt;&#xA;इति तस्य वचः श्रुत्वा कैश्चिच्चाङ्गुलिसञ्ज्ञया ॥4.2.98.५०॥&lt;br&gt;&#xA;उद्दिष्ट उपविष्टोसौ यो जपेद्ध्यानमुद्रया ॥&lt;br&gt;&#xA;एष प्रतिग्रहं त्वत्तो ग्रहीष्यति न चेतरः ॥५१॥&lt;br&gt;&#xA;इति तेषां वचः श्रुत्वा स गत्वा तत्समीपतः ॥&lt;br&gt;&#xA;दण्डवत्प्रणिपत्याथ तं बभाषे तदान्त्यजः ॥५२॥&lt;br&gt;&#xA;मामुद्धर महाविप्र तीर्थं मे सफलीकुरु ॥&lt;br&gt;&#xA;किञ्चिद्वस्त्वस्ति मे तत्त्वं गृहाणानुग्रहं कुरु ॥ ५३ ॥&lt;br&gt;&#xA;अथाक्षमालिकां कर्णे कृत्वा ध्यानं विसृज्य च ॥&lt;br&gt;&#xA;कियद्धनं तवास्तीह पप्रच्छ करसञ्ज्ञया ॥ ५४ ॥&lt;br&gt;&#xA;तस्य सञ्ज्ञां स वै बुद्ध्वा प्रोवाचाति प्रहृष्टवत् ॥&lt;br&gt;&#xA;सन्तृप्तिर्यावता ते स्यात्तावद्दास्यामि नान्यथा ॥ ५५ ॥&lt;br&gt;&#xA;इति तद्वचनं श्रुत्वा त्यक्त्वा मौनमुवाच ह ॥&lt;br&gt;&#xA;सानन्दः स महानन्दो निःस्पृहोस्मि प्रतिग्रहे ॥ ५६ ॥&lt;br&gt;&#xA;परं तेऽनुग्रहार्थं तु करिष्यामि प्रतिग्रहम् ॥&lt;br&gt;&#xA;किञ्च मे वचनं त्वं चेत्करिष्यस्युत्तमोत्तम ॥५७॥&lt;br&gt;&#xA;यावदस्त्यखिलं वित्तं तन्मध्ये न्यस्य कस्यचित् ॥&lt;br&gt;&#xA;न स्तोकमपि दातव्यं तदाऽऽदास्यामि नान्यथा ॥५८॥&lt;br&gt;&#xA;॥ चाण्डाल उवाच ॥ ॥&lt;br&gt;&#xA;यावदस्ति मयानीतं विश्वेशप्रीतये वसु॥&lt;br&gt;&#xA;तावत्तुभ्यं प्रदास्यामि विश्वेशस्त्वं यतो मम॥५९॥&lt;br&gt;&#xA;ये वसन्तीह विश्वेश राजधान्यां द्विजोत्तम ॥&lt;br&gt;&#xA;क्षुद्राक्षुद्रा जन्तुमात्रा विश्वेशां शास्त एव हि॥4.2.98.६०॥&lt;br&gt;&#xA;परोद्धरणशीला ये ये परेच्छाप्रपूरकाः ॥&lt;br&gt;&#xA;परोपकृतिशीला ये विश्वेशां शास्त एव हि ॥ ६१ ॥&lt;br&gt;&#xA;इति तद्वचनं श्रुत्वा प्रहृष्टेन्द्रियमानसः ॥&lt;br&gt;&#xA;उवाच पार्वतीयं तं सोऽग्रजन्मान्त्यजं तदा ॥ ६२ ॥&lt;br&gt;&#xA;आयाहि दर्भानादेहि कुरूत्सर्गं त्वरान्वितः ॥&lt;br&gt;&#xA;तथेति स चकाराशु पार्वतीयो महामनाः ॥ ३३ ॥&lt;br&gt;&#xA;विश्वेशः प्रीयतां चेति प्रोच्य यातो यथागतः ॥&lt;br&gt;&#xA;स च द्विजो द्विजैरन्यैर्धिक्कृतोपि वसन्निह ॥ ६४ ॥&lt;br&gt;&#xA;बहिर्निर्गतमात्रस्तु बहुभिः परिभूयते ॥&lt;br&gt;&#xA;चाण्डालब्राह्मणश्चैष चाण्डालात्त धनस्त्वसौ ॥ ६५ ॥&lt;br&gt;&#xA;असावेव हि चाण्डालः सर्वलोकबहिष्कृतः ॥&lt;br&gt;&#xA;इत्थं तमनुधावन्ति थूत्कुर्वन्तः परितो हरे ॥ ६६ ॥&lt;br&gt;&#xA;स च तद्भयतो गेहात्काकभीतदिवान्धवत् ॥&lt;br&gt;&#xA;न निःसरेत्क्वचिदपि लज्जाकृति नतास्यकः॥६७॥&lt;br&gt;&#xA;स एकदा सम्प्रधार्य गृहिण्या लोकदूषितः ॥&lt;br&gt;&#xA;जगाम कीकटान्देशांस्त्यक्त्वा वाराणसीं पुरीम् ॥६८॥&lt;br&gt;&#xA;मध्ये मार्गं स गच्छन्वै लक्षितस्तु सकाञ्चनः ॥&lt;br&gt;&#xA;अपि कार्पटिकान्तस्थः स रुद्धो मार्गरोधिभिः॥६९॥&lt;br&gt;&#xA;नीत्वा ते तमरण्यानीं तस्कराः सपरिच्छदम्॥&lt;br&gt;&#xA;उल्लुण्ठ्य धनमादाय समालोच्य परस्परम्॥4.2.98.७०॥&lt;br&gt;&#xA;प्रोचुर्भूरिधनं चैतज्जीर्यत्यस्मिन्न जीवति ॥&lt;br&gt;&#xA;असौ धनी प्रयत्नेन वध्यः सपरिचारकः ॥ ७१ ॥&lt;br&gt;&#xA;सम्प्रधार्येति तेप्राहुः स्मर्तव्यं स्मर पान्थिक ॥&lt;br&gt;&#xA;त्वां वयं घातयिष्यामो निश्चितं सपरिच्छदम् ॥ ७२ ॥&lt;br&gt;&#xA;निशम्येति मनस्येव कथयामास स द्विजः ॥&lt;br&gt;&#xA;अहो प्रतिगृहीतं मे यदर्थं वसु भूरिशः ॥ ७३ ॥&lt;br&gt;&#xA;कुटुम्बमपि तन्नष्टं नष्टश्चापि प्रतिग्रहः ॥&lt;br&gt;&#xA;जीवितं चापि मे नष्टं नष्टा काशीपुरीस्थितिः ॥ ७४ ॥&lt;br&gt;&#xA;युगपत्सर्वमेवाशु नष्टं दुर्बुद्धिचेष्टया ॥&lt;br&gt;&#xA;न काश्यां मरणं प्राप्तं तस्माद्दुष्टप्रतिग्रहात् ॥ ७५ ॥&lt;br&gt;&#xA;प्रान्ते कुटुम्बस्मरणात्तथाकाशीस्मृतेरपि ॥&lt;br&gt;&#xA;चोरैर्हतोपि स तदा कीकटे कुक्कुटोऽभवत् ॥७६॥&lt;br&gt;&#xA;सा कुक्कुटी सुतौ तौ तु ताम्रचूडत्वमापतुः ॥&lt;br&gt;&#xA;प्रान्ते काशीस्मरणतो जाता जातिस्मृतिः परा ॥ ७७ ॥&lt;br&gt;&#xA;इत्थं बहुतिथेकाले गते कार्पटिकोत्तमाः ॥&lt;br&gt;&#xA;तस्मिन्नेवाध्वनि प्राप्ताश्चत्वारो यत्र कुक्कुटाः ॥७८॥&lt;br&gt;&#xA;वाराणस्याः कथां प्रोच्चैः कुर्वन्तोऽन्योन्यमेव हि ॥&lt;br&gt;&#xA;काशीकथां समाकर्ण्य तदा ते चरणायुधाः ॥ ७९ ॥&lt;br&gt;&#xA;जातिस्मृतिप्रभावेण तत्सङ्गेन तु निर्गताः ॥&lt;br&gt;&#xA;तैश्च कार्पटिकश्रेष्ठेः पथि दृष्ट्वा कृपालुभिः ॥ 4.2.98.८० ॥&lt;br&gt;&#xA;तन्दुलादिपरिक्षेपैः प्रापिताः क्षेत्रमुत्तमम् ॥&lt;br&gt;&#xA;ते तु क्षेत्रं समासाद्य चत्वारश्चरणायुधाः ॥ ८१ ॥&lt;br&gt;&#xA;चरिष्यन्तोऽत्र परितो मुक्तिमण्डपमुत्तमम् ॥&lt;br&gt;&#xA;जिताहारान्सनियमान्कामक्रोधपराङ्मुखान् ॥ ८२ ॥&lt;br&gt;&#xA;प्रहासान्मत्कथालापाल्ँलाभमोहविवर्जितान् ॥&lt;br&gt;&#xA;स्वर्धुनीस्नानसङ्क्लिन्न सुनिर्मलशिरोरुहान् ॥ ९३ ॥&lt;br&gt;&#xA;मन्नामोच्चारणपरान्मत्कथार्पितसुश्रुतीन् ॥&lt;br&gt;&#xA;मद्दत्तचित्तसद्वृत्तीन्दृष्ट्वा क्षेत्रनिवासिनः ॥८४ ॥&lt;br&gt;&#xA;मानयामासुरथ तान्कुक्कुटान्साधुवर्त्मनः ॥&lt;br&gt;&#xA;प्राक्तनां वासनायोगात्सम्प्रधार्य परस्परम् ॥&lt;br&gt;&#xA;क्रमेणाहारमाकुञ्च्य प्राणांस्त्यक्ष्यन्ति चात्र वै ॥ ८५ ॥&lt;br&gt;&#xA;पश्यतां सर्वलोकानां विष्णो ते मदनुग्रहात् ॥&lt;br&gt;&#xA;विमानमधिरुह्याशु कैलासं प्राप्य मत्पदम् ॥८६॥&lt;br&gt;&#xA;निर्विश्य सुचिरं कालं दिव्यान्भोगाननुत्तमान् ॥&lt;br&gt;&#xA;ततोऽत्र ज्ञानिनो भूत्वा मुक्तिं प्राप्स्यन्ति शाश्वतीम् ॥ ८७ ॥&lt;br&gt;&#xA;ततो लोकास्तददारभ्य कथयिष्यन्ति सर्वतः ॥&lt;br&gt;&#xA;मुक्तिमण्डपनामैतदेष कुक्कुटमण्डपः ॥ ८८ ॥&lt;br&gt;&#xA;चरित्रमपि वै तेषां ये स्मरिष्यन्ति मानवाः ॥&lt;br&gt;&#xA;मुक्तिमण्डपमासाद्य श्रेयः प्राप्स्यन्ति तेपि हि ॥ ८९ ॥&lt;br&gt;&#xA;इति यावत्कथां शम्भुर्भविष्यामग्रतो हरेः ॥&lt;br&gt;&#xA;अकरोत्तुमुलो नादो घण्टानां तावदुद्गतः ॥ 4.2.98.९० ॥&lt;br&gt;&#xA;अथनन्दिनमाहूय देवदेव उमाधवः ॥&lt;br&gt;&#xA;प्रोवाच नन्दिन्विज्ञायागत्य ब्रूहि कुतो रवः ॥९१॥&lt;br&gt;&#xA;अथ नन्दी समागत्य प्रोवाच वृषभध्वजम्॥&lt;br&gt;&#xA;नमस्कृत्य प्रहृष्टास्यः प्रबद्धकरसम्पुटः ॥ ९२ ॥&lt;br&gt;&#xA;॥ नन्द्युवाच ॥ ॥&lt;br&gt;&#xA;देवदेव त्रिनयन किमपूर्वं ब्रवीमि ते ॥&lt;br&gt;&#xA;मोक्षलक्ष्मीविलासोऽत्र कैश्चित्कैश्चित्समर्च्यते॥९३॥&lt;br&gt;&#xA;अथ स्मित्वाब्रवीच्छम्भुः सिद्धं नस्तु समीहितम् ॥&lt;br&gt;&#xA;उत्थाय देवदेवेशः सह देव्या सुमङ्गलः॥९४॥&lt;br&gt;&#xA;ब्रह्मणा हरिणा सार्धं ततोऽगाद्रङ्गमण्डपम् ॥&lt;br&gt;&#xA;॥ स्कन्द उवाच ॥ ॥&lt;br&gt;&#xA;श्रुत्वाध्यायमिमं पुण्यं परमानन्दकारणम् ॥&lt;br&gt;&#xA;नरः परां मुदं प्राप्य कैलासं प्राप्स्यति ध्रुवम् ॥ ९५ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे मुक्तिमण्डपगमनं नामाष्टनवतितमोऽध्यायः ॥ ९८ ॥&lt;/p&gt;</description>
    </item>
    <item>
      <title>०९९ विश्वेश्वरलिङ्गमहिमाख्यः</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/099_vishveshvaralingamahimAkhyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/099_vishveshvaralingamahimAkhyaH/</guid>
      <description>&lt;p&gt;॥ व्यास उवाच ॥&lt;br&gt;&#xA;शृणु सूत यथा प्रोक्तं कुम्भजे शरजन्मना ॥&lt;br&gt;&#xA;देवदेवस्य चरितं विश्वेशस्य परात्मनः ॥ १ ॥&lt;br&gt;&#xA;अगस्त्य उवाच ॥&lt;br&gt;&#xA;सेनानीः कथय त्वं मे ततो निर्वाणमण्डपात् ॥&lt;br&gt;&#xA;निर्गत्य देवो देवेन्द्रैः सहितः किं चकार ह॥ २ ॥&lt;br&gt;&#xA;स्कन्द उवाच ॥&lt;br&gt;&#xA;मुक्तिमण्डपतः शम्भुर्ब्रह्मविष्णुपुरोगमः ॥&lt;br&gt;&#xA;शृङ्गारमण्डपं प्राप्य यच्चकार वदामि तत् ॥ ३ ॥&lt;br&gt;&#xA;प्राङ्मुखस्तूपविश्येशः सहास्माभिः सहेशया ॥&lt;br&gt;&#xA;ब्रह्मणाधिष्ठितः सव्ये वामपार्श्वेथ शार्ङ्गिणा ॥ ४ ॥&lt;br&gt;&#xA;वीज्यमानो महेन्द्रेण ऋषिभिः परितो वृतः ॥&lt;br&gt;&#xA;गणैः पृष्ठप्रदेशस्थैर्जोषं तिष्ठद्भिरादरात् ॥ ५॥&lt;br&gt;&#xA;उदायुधैः सेव्यमानश्चावसन्मानभूरिभिः ॥&lt;br&gt;&#xA;ब्रह्मणे विष्णवे शम्भुः पाणिमुत्क्षिप्य दक्षिणम् ॥ ६ ॥&lt;br&gt;&#xA;दर्शयामास देवेशो लिङ्गं पश्यत पश्यत ॥&lt;br&gt;&#xA;इदमेव परं ज्योतिरिदमेव परात्परम् ॥ ॥ ७ ॥&lt;br&gt;&#xA;इदमेव हि मे रूपं स्थावरं चाति सिद्धिदम् ॥&lt;br&gt;&#xA;एते पाशुपता सिद्धा आबाल ब्रह्मचारिणः ॥ ८ ॥&lt;br&gt;&#xA;जितेन्द्रियास्तपोनिष्ठाः पञ्चार्थज्ञाननिर्मलाः ॥&lt;br&gt;&#xA;भस्मकूटशया दाताः सुशीला ऊर्ध्वरेतसः ॥९ ॥&lt;br&gt;&#xA;लिङ्गार्चनरता नित्यमनन्येन्द्रियमानसाः ॥&lt;br&gt;&#xA;सदैव वारुणाग्नेय स्नानद्वय सुनिर्मलाः ॥ 4.2.99.१० ॥&lt;br&gt;&#xA;कन्दमूलफलाहाराः परतत्त्वार्पितेक्षणाः ॥&lt;br&gt;&#xA;सत्यवन्तो जितक्रोधा निर्मोहा निष्परिग्रहाः ॥ ११ ॥&lt;br&gt;&#xA;निरीहा निष्प्रपञ्चाश्च निरातङ्का निरामयाः ॥&lt;br&gt;&#xA;निर्भगा निरुपायाश्च निःसङ्गा निर्मलाशयाः ॥ १२ ॥&lt;br&gt;&#xA;निस्तीर्णोदग्रसंसारा निर्विकल्पा निरेनसः ॥&lt;br&gt;&#xA;निर्द्वन्द्वा निश्चितार्थाश्च निरहङ्कारवृत्तयः ॥ १३ ॥&lt;br&gt;&#xA;सदैव मे महाप्रीता मत्पुत्रा मत्स्वरूपिणः ॥&lt;br&gt;&#xA;एते पूज्या नमस्याश्च मद्बुद्ध्यामत्परायणैः ॥ १४ ॥&lt;br&gt;&#xA;अर्चितेष्वेष्वहं प्रीतो भविष्यामि न संशयः ॥&lt;br&gt;&#xA;अस्मिन्वैश्वेश्वरे क्षेत्रे सम्भोज्याः शिवयोगिनः ॥ १५ ॥&lt;br&gt;&#xA;कोटिभोज्यफलं सम्यगेकैक परिसङ्ख्यया ॥&lt;br&gt;&#xA;अयं विश्वेश्वरः साक्षात्स्थावरात्मा जगत्प्रभुः ॥ १६ ॥&lt;br&gt;&#xA;सर्वेषां सर्वसिद्धीनां कर्ता भक्तिजुषामिह ॥&lt;br&gt;&#xA;अहं कदाचिद्दृश्यः स्यामदृश्यः स्यां कदाचन ॥ १७ ॥&lt;br&gt;&#xA;आनन्दकानने चात्र स्वैरं तिष्ठामि देवताः ॥&lt;br&gt;&#xA;अनुग्रहाय सर्वेषां भक्तानामिह सर्वदा ॥ १८ ॥&lt;br&gt;&#xA;स्थास्यामि लिङ्गरूपेण चिन्तितार्थफलप्रदः ॥&lt;br&gt;&#xA;स्वयम्भून्यस्वयम्भूनि यानि लिङ्गानि सर्वतः ॥&lt;br&gt;&#xA;तानि सर्वाणि चायान्ति द्रष्टुं लिङ्गमिदं सदा ॥ १९ ॥&lt;br&gt;&#xA;अहं सर्वेषु लिङ्गेषु तिष्ठा्म्येव न संशयः ॥&lt;br&gt;&#xA;परं त्वियं परामूर्तिर्मम लिङ्गस्वरूपिणी ॥ 4.2.99.२० ॥&lt;br&gt;&#xA;येन लिङ्गमिदं दृष्टं श्रद्धया शुद्धचक्षुषा ॥&lt;br&gt;&#xA;साक्षात्कारेण तेनाहं दृष्ट एव दिवौकसः ॥ २१ ॥&lt;br&gt;&#xA;श्रवणादस्य लिङ्गस्य पातकं जन्मसञ्चितम् ॥&lt;br&gt;&#xA;क्षणात्क्षयति शृण्वन्तु देवा ऋषिगणैः सह ॥ २२ ॥&lt;br&gt;&#xA;स्मरणादस्य लिङ्गस्य पापं जन्मद्वयार्जितम् ॥&lt;br&gt;&#xA;अवश्यं नश्यति क्षिप्रं मम वाक्यान्न संशयः ॥२३ ॥&lt;br&gt;&#xA;एतल्लिङ्गं समुद्दिश्य गृहान्निष्क्रमणक्षणात् ॥&lt;br&gt;&#xA;विलीयते महापापमपि जन्मत्रयार्जितम् ॥२४॥&lt;br&gt;&#xA;दर्शनादस्य लिङ्गस्य हयमेधशतोद्भवम् ॥&lt;br&gt;&#xA;पुण्यं लभेत नियतं ममानुग्रहतोमराः ॥२५॥&lt;br&gt;&#xA;स्वयम्भुवोस्य लिङ्गस्य मम विश्वेशितुः सुराः ॥&lt;br&gt;&#xA;राजसूयसहस्रस्य फलं स्यात्स्पर्शमात्रतः॥२६॥&lt;br&gt;&#xA;पुष्पमात्र प्रदानाच्च चुलुकोदकपूवर्कम् ॥&lt;br&gt;&#xA;शतसौवर्णिकं पुण्यं लभते भक्तियोगतः ॥२७॥&lt;br&gt;&#xA;पूजामात्रं विधायास्य लिङ्गराजस्य भक्तितः ॥&lt;br&gt;&#xA;सहस्रहेमकमलपूजाफलमवाप्यते ॥ २८ ॥&lt;br&gt;&#xA;विधाय महती पूजां पञ्चामृतपुरःसराम् ॥&lt;br&gt;&#xA;अस्य लिङ्गस्य लभते पुरुषार्थचतुष्टयम् ॥ २९ ॥&lt;br&gt;&#xA;वस्त्रपूतजलैर्लिङ्गं स्नापयित्वा ममामराः ॥&lt;br&gt;&#xA;लक्षाश्वमेधजनितं पुण्यमाप्नोति सत्तमः ॥ 4.2.99.३० ॥&lt;br&gt;&#xA;सुगन्धचन्दनरसैर्लिङ्गमालिप्य भक्तितः ॥&lt;br&gt;&#xA;आलिप्यते सुरस्त्रीभिः सुगन्धैर्यक्षकर्दमैः ॥ ३१ ॥&lt;br&gt;&#xA;सामोद धूपदानैश्च दिव्यगन्धाश्रयो भवेत् ॥&lt;br&gt;&#xA;घृतदीपप्रबोधैश्च ज्योतीरूप विमानगः ॥ ३२ ॥&lt;br&gt;&#xA;कर्पूरवर्तिदीपेन सकृद्दत्तेन भक्तितः॥&lt;br&gt;&#xA;कर्पूरदेहगौरश्रीर्भवेद्भालविलोचनः ॥ ३३ ॥&lt;br&gt;&#xA;दत्त्वा नैवेद्यमात्रं तु सिक्थेसिक्थे युगंयुगम् ॥&lt;br&gt;&#xA;कैलासाद्रौ वसेद्धीमान्महाभोगसमन्वितः ॥ ३४ ॥&lt;br&gt;&#xA;विश्वेशे परमान्नं यो दद्यात्साज्य सशर्करम् ॥&lt;br&gt;&#xA;त्रैलोक्यं तर्पितं तेन सदेवपितृमानवम्॥ ३५ ॥&lt;br&gt;&#xA;मुखवासं तु यो दद्याद्दर्पणं चारुचामरम् ॥&lt;br&gt;&#xA;उल्लोचं सुखपर्यङ्कं तस्य पुण्यफलं महत् ॥ ३६ ॥&lt;br&gt;&#xA;सङ्ख्या सागररत्नानां कथञ्चित्कर्तुमिष्यते ॥&lt;br&gt;&#xA;मुखवासादिदानस्य कः सङ्ख्यामत्र कारयेत् ॥ ३७ ॥&lt;br&gt;&#xA;पूजोपकरणद्रव्यं यो घण्टा गडुकादिकम् ॥&lt;br&gt;&#xA;भक्त्या मे भवने दद्यात्स वसेदत्र मेन्तिके ॥ ३८ ॥&lt;br&gt;&#xA;यो गीतवाद्यनृत्यानामेकं मत्प्रीतये व्यधात् ॥&lt;br&gt;&#xA;तस्याग्रतो दिवारात्रं भवेत्तौर्यत्रिकं महत् ॥ ३९ ॥&lt;br&gt;&#xA;चित्रलेखनकर्मादि प्रासादे मेऽत्र कारयेत् ॥&lt;br&gt;&#xA;यः सचित्रान्महाभोगान्भुङ्क्ते मत्पुरतः स्थितः ॥4.2.99.४०॥&lt;br&gt;&#xA;सकृद्विश्वेश्वरं नत्वा मध्ये जन्मसुधीर्नरः ॥&lt;br&gt;&#xA;त्रैलोक्यवन्दितपदो जायते वसुधापतिः॥ ॥ ४१ ॥&lt;br&gt;&#xA;यस्तु विश्वेवरं दृष्ट्वा ह्यन्यत्रापि विपद्यते ॥&lt;br&gt;&#xA;तस्य जन्मान्तरे मोक्षो भवत्येव न संशयः ॥ ४२ ॥&lt;br&gt;&#xA;विश्वेशाख्या तु जिह्वाग्रे विश्वनाथकथाश्रुतौ ॥&lt;br&gt;&#xA;विश्वेशशीलनं चित्ते यस्य तस्य जनिः कुतः ॥ ४३ ॥&lt;br&gt;&#xA;लिङ्गं मे विश्वनाथस्य दृष्ट्वा यश्चानुमोदते ॥&lt;br&gt;&#xA;स मे गणेषु गण्येत महापुण्यबलाश्रितः ॥ ४४ ॥&lt;br&gt;&#xA;नित्यं विश्वेश विश्वेश विश्वनाथेति यो जपेत् ॥&lt;br&gt;&#xA;त्रिसन्ध्यं तं सुकृतिनं जपाम्यहमपि ध्रुवम् ॥ १५ ॥&lt;br&gt;&#xA;ममापीदं महालिङ्गं सदा पूज्यतमं सुराः .॥&lt;br&gt;&#xA;तस्मात्सर्वप्रयत्नेन पूज्यं देवर्षि मानवैः ॥ ४६ ॥&lt;br&gt;&#xA;यैर्न विश्वेश्वरो दृष्टो यैर्न विश्वेश्वरः स्मृतः ॥&lt;br&gt;&#xA;कृतान्तदूतैस्ते दृष्टास्तैः स्मृता गर्भवेदना ॥ ४७ ॥&lt;br&gt;&#xA;यैरिदं प्रणतं लिङ्गं प्रणतास्ते सुरासुरैः ॥&lt;br&gt;&#xA;यस्यै केन प्रणामेन दिक्पालपदमल्पकम् ॥&lt;br&gt;&#xA;दिक्पालपदतः पातः पातः शिवनतेर्नहि ॥ ४८ ॥&lt;br&gt;&#xA;शृण्वन्तु देवर्षिगणाः समस्तास्तथ्यं ब्रुवे तच्च परोपकृत्यै ॥&lt;br&gt;&#xA;न भूर्भुवः स्वर्गमहर्जनान्तर्विश्वेशतुल्यं क्वचिदस्ति लिङ्गम् ॥ ४९ ॥&lt;br&gt;&#xA;न सत्यलोके न तपस्यहो सुरा वैकुण्ठकैलासरसातलेषु ॥&lt;br&gt;&#xA;तीर्थं क्वचिद्वै मणिकर्णिकासमं लिङ्गं च विश्वेश्वरतुल्यमन्यतः ॥ 4.2.99.५० ॥&lt;br&gt;&#xA;न विश्वनाथस्य समं हि लिङ्गं न तीर्थमन्यन्मणिकर्णिकातः ॥&lt;br&gt;&#xA;तपोवनं कुत्रचिदस्ति नान्यच्छुभं ममानन्दवनेन तुल्यम् ॥ ५१ ॥&lt;br&gt;&#xA;वाराणसी तीर्थमयी समस्ता यस्यास्तुनामापि हि तीर्थतीर्थम् ॥&lt;br&gt;&#xA;तत्रापि काचिन्मम सौख्यभूमिर्महापवित्रा मणिकर्णिकासौ ॥ ५२ ॥&lt;br&gt;&#xA;स्थानादमुष्मान्ममराजसौधात्प्राच्यां मनागीशसमाश्रितायाम् ॥&lt;br&gt;&#xA;सव्येपसव्ये च कराः क्रमेण शतत्रयी यापि शतद्वयी च ॥ ५३ ॥&lt;br&gt;&#xA;हस्ताः शतं पञ्च सुरापगायामुदीच्यवाच्योर्मणिकर्णिकेयम् ॥&lt;br&gt;&#xA;सारस्त्रिलोक्याः परकोशभूमिर्यैः सेविता ते मम हृच्छया हि ॥ ५४ ॥&lt;br&gt;&#xA;अस्मिन्ममानन्दवने यदेतल्लिङ्गं सुधाधाम सुधामधाम ॥&lt;br&gt;&#xA;आसप्त पातालतलात्स्वयम्भु समुत्थितं भक्तकृपावशेन ॥५५॥&lt;br&gt;&#xA;येस्मिञ्जनाः कृत्रिमभावबुद्ध्या लिङ्गं भजिष्यन्ति च हेतुवादैः ॥&lt;br&gt;&#xA;तेषां हि दण्डः पर एष एव नगर्भवासाद्विरमन्ति ते ध्रुवम् ॥ ५६ ॥&lt;br&gt;&#xA;यद्यद्धितं स्वस्य सदैव तत्तल्लिङ्गेत्र देयं मम भक्तिमद्भिः ॥&lt;br&gt;&#xA;इहाप्यमुत्रापि न तस्य सङ्क्षयो यथेह पापस्य कृतस्य पापिभिः ॥ ५७ ॥&lt;br&gt;&#xA;दूरस्थितैरप्यधिबुद्धिभिर्यैर्लिङ्गं समाराधि ममेदमत्र ॥&lt;br&gt;&#xA;मयैव दत्तैः शुभवस्तुजातैर्निःश्रेयसः श्रीर्वसं(?)येत्सतस्तान् ॥ ५८ ॥&lt;br&gt;&#xA;शृणुष्व विष्णो शृणु सृष्टिकर्तः शृण्वन्तु देवर्षिगणाः समस्ताः ॥&lt;br&gt;&#xA;इदं हि लिङ्गं परसिद्धिदं सतां भेदो मनागत्र न मत्सकाशतः ॥ ५९ ॥&lt;br&gt;&#xA;अस्मिन्हि लिङ्गेऽखिलसिद्धिसाधने समर्पितं यैः सुकृतार्जितं वसु ॥&lt;br&gt;&#xA;तेभ्योतिमात्राखिलसौख्यसाधनं ददामि निर्वाणपदं सुनिर्भयम् ॥ 4.2.99.६० ॥&lt;br&gt;&#xA;उत्क्षिप्य बाहुं त्वसकृद्ब्रवीमि त्रयीमयेऽस्मिंस्त्रयमेव सारम् ॥&lt;br&gt;&#xA;विश्वेश लिङ्गं मणिकर्णिकाम्बु काशीपुरी सत्यमिदं त्रिसत्यम् ॥ ६१ ॥&lt;br&gt;&#xA;उत्थाय देवोथ स शक्तिरीशस्तस्मिन्हि लिङ्गे कृतचारुपूजः ॥&lt;br&gt;&#xA;ययौ लयं ते च सुरा जयेति जयेति चोक्त्वा नुनुवुस्तमीशम् ॥ ६२ ॥&lt;br&gt;&#xA;स्कन्द उवाच ॥ ॥&lt;br&gt;&#xA;क्षेत्रस्य मैत्रावरुणे विमुक्तस्य महामते ॥&lt;br&gt;&#xA;प्रभावस्यैकदेशोयं कथितः कल्मषापहः ॥ ६३ ॥&lt;br&gt;&#xA;तवाग्रे तु यथाबुद्धि काशीविश्लेषतापि नः ॥&lt;br&gt;&#xA;अचिरेणैव कालेन काशीं प्राप्स्यस्यनुत्तमाम् ॥ ६४ ॥&lt;br&gt;&#xA;अस्ताचलस्य शिखरं प्राप्तवानेष भानुमान् ॥&lt;br&gt;&#xA;तवापि हि ममाप्येष मौनस्य समयोऽभवत् ॥ ६५ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;श्रुत्वेति स मुनिः सूत सन्ध्योपास्त्यै विनिर्गतः॥&lt;br&gt;&#xA;प्रणम्यौ मेयमसकृल्लोपामुद्रा समन्वितः ॥ ६६ ॥&lt;br&gt;&#xA;रहस्यं परिविज्ञाय क्षेत्रस्य शशिमौलिनः ॥&lt;br&gt;&#xA;अगस्त्यो निश्चितमनाः शिवध्यानपरोभवत् ॥ ६७ ॥&lt;br&gt;&#xA;आनन्दकाननस्येह महिमानं महत्तरम् ॥&lt;br&gt;&#xA;कोत्र वर्णयितुं शक्तः सूत वर्षशतैरपि ॥ ६८ ॥&lt;br&gt;&#xA;यथा देव्यै समाख्यायि शिवेन परमात्मना ॥&lt;br&gt;&#xA;तथा स्कन्देन कथितं माहात्म्यं कुम्भसम्भवे ॥ ६९॥&lt;br&gt;&#xA;तवाग्रे च समाख्यातं शुकादीनां च सत्तम ॥&lt;br&gt;&#xA;इदानीं प्रष्टुकामोसि किं तत्पृच्छ वदामि ते॥4.2.99.७०॥&lt;br&gt;&#xA;श्रुत्वाध्यायमिमं पुण्यं सर्वकल्मषनाशनम् ॥&lt;br&gt;&#xA;समस्तचिन्तितफलप्रदं मर्त्यो भवेत्कृती ॥७१॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धे विश्वेश्वरलिङ्गमहिमाख्यो नाम नवनवतितमोऽध्यायः ॥ ९९ ॥&lt;/p&gt;</description>
    </item>
    <item>
      <title>१०० उत्तरार्धेऽनुक्रमणिका</title>
      <link>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/100_uttarArdhe-nukramaNikA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/purANam/skanda-purANam/sarva-prastutiH/04_kAshI-khaNDaH/100_uttarArdhe-nukramaNikA/</guid>
      <description>&lt;p&gt;॥ सूत उवाच ॥ ॥&lt;br&gt;&#xA;इदं स्कान्दमहं श्रुत्वा काशीखण्डमनुत्तमम् ॥&lt;br&gt;&#xA;नितरां परितृप्तोस्मि हृदि चापि विधारितम् ॥ १ ॥&lt;br&gt;&#xA;अनुक्रमणिकाध्यायं तथा माहात्म्यमुत्तमम् ॥&lt;br&gt;&#xA;पाराशर्य समाचक्ष्व यथापूर्वमिदं भवेत्॥ २ ॥&lt;br&gt;&#xA;॥ व्यास उवाच ॥ ॥&lt;br&gt;&#xA;सूतावधेहि धर्मात्मञ्जातूकर्ण्य निशामय ॥&lt;br&gt;&#xA;शुकवैशम्पायनाद्याः शृण्वन्त्वपि च बालकाः ॥ ३ ॥&lt;br&gt;&#xA;अनुक्रमणिकाध्यायं माहात्म्यं चापि खण्डजम् ॥&lt;br&gt;&#xA;प्रवक्ष्याम्यघनाशाय महापुण्यप्रवर्धनम् ॥ ४ ॥&lt;br&gt;&#xA;विन्ध्यनारदसंवादः प्रथमे परिकीर्तितः ॥&lt;br&gt;&#xA;सत्यलोकप्रभावश्च द्वितीयः समुदाहृतः ॥ ५ ॥&lt;br&gt;&#xA;अगस्तेराश्रमपदे देवानामागमस्ततः ॥&lt;br&gt;&#xA;पतिव्रता चरित्रं च प्रस्थानं कुम्भसम्भवः ॥ ६ ॥&lt;br&gt;&#xA;तीर्थप्रशंसा च ततः सप्तपुर्यस्ततः स्मृताः ॥&lt;br&gt;&#xA;संयमिन्याः स्वरूपं च ब्रध्नलोकस्ततः परम् ॥ ७ ॥&lt;br&gt;&#xA;इन्द्राग्न्योर्लोकसम्प्राप्तिस्ततश्च शिवशर्मणः ॥&lt;br&gt;&#xA;अग्नेः समुद्भवस्तस्मात् क्रव्याद्वरुणसम्भवः ॥८ ॥&lt;br&gt;&#xA;गन्धवत्यलकापुर्योरीशयोस्तु समुद्भवः ॥&lt;br&gt;&#xA;चन्द्रलोकपरिप्राप्तिः शिवशर्मद्विजन्मनः ॥ ९ ॥&lt;br&gt;&#xA;उडुलोक कथा तस्मात्ततः शुक्रसमुद्भवः ॥&lt;br&gt;&#xA;माहेय गुरुसौरीणां लोकानां वर्णनं ततः ॥ 4.2.100.१० ॥&lt;br&gt;&#xA;सप्तर्षीणां ततो लोका ध्रुवस्य च तपस्ततः ॥&lt;br&gt;&#xA;ततो ध्रुवपदप्राप्तिर्ध्रुवलोक स्थितिस्ततः. ॥ ११ ॥&lt;br&gt;&#xA;दर्शनं सत्यलोकस्य तस्य वै शिवशर्मणः ॥&lt;br&gt;&#xA;चतुर्भुजाभिषेकश्च निर्वाणं शिवशर्मणः ॥ १२॥&lt;br&gt;&#xA;स्कन्दागस्त्योश्च संवादो मणिकर्ण्याः समुद्भवः ॥&lt;br&gt;&#xA;ततस्तु गङ्गामाहात्म्यं ततो दशहरास्तवः ॥१३ ॥&lt;br&gt;&#xA;प्रभावश्चापि गङ्गाया गङ्गानामसहस्रकम् ॥&lt;br&gt;&#xA;वाराणस्याः प्रशंसाथ भैरवाविर्भवस्ततः ॥ १४ ॥&lt;br&gt;&#xA;दण्डपाणेः समुद्भूतिर्ज्ञानवाप्युद्भवस्ततः ॥&lt;br&gt;&#xA;आख्यानं च कलावत्याः सदाचारस्ततः परम् ॥ १५ ॥&lt;br&gt;&#xA;ब्रह्मचारि प्रकरणं ततः स्त्रीलक्षणानि च ॥&lt;br&gt;&#xA;कृत्याकृत्यप्रकरणमविमुक्तेशवर्णनम् ॥ १६ ॥&lt;br&gt;&#xA;ततो गृहस्थधर्माश्च ततो योगनिरूपणम् ॥&lt;br&gt;&#xA;कालज्ञानं ततः प्रोक्तं दिवोदासस्य वर्णनम् ॥ १७ ॥&lt;br&gt;&#xA;काश्याश्च वर्णनं तस्माद्योगिनीवर्णनं ततः ॥&lt;br&gt;&#xA;लोलार्कस्य समाख्यानमुत्तरार्ककथा ततः॥ ॥ १८॥&lt;br&gt;&#xA;साम्बादित्यस्य महिमा द्रुपदादित्य शंसनम् ॥&lt;br&gt;&#xA;ततस्तु गरुडाख्यानमरुणार्कादयस्ततः ॥ १९ ॥&lt;br&gt;&#xA;दशाश्वमेधिकं तीर्थं मन्दराच्च गणागमः ॥&lt;br&gt;&#xA;पिशाचमोचनाख्यानं गणेशप्रेषणं ततः ॥ 4.2.100.२० ॥&lt;br&gt;&#xA;मायागणपतेश्चाथ ढुण्ढिप्रादुर्भवस्ततः ॥&lt;br&gt;&#xA;विष्णुमायाप्रपञ्चोथ दिवोदासविसर्जनम् ॥ २१ ॥&lt;br&gt;&#xA;ततः पञ्चनदोत्पत्तिर्बिन्दुमाधवसम्भवः ॥&lt;br&gt;&#xA;ततो वैष्णवतीर्थानां माहात्म्यपरिवर्णनम् ॥ २२ ॥&lt;br&gt;&#xA;प्रयाणं मन्दरात्काशीं वृषभध्वजशूलिनः ॥&lt;br&gt;&#xA;जैगीषव्येन संवादो ज्येष्ठस्थाने महेशितुः ॥२३ ॥&lt;br&gt;&#xA;ततः क्षेत्ररहस्यस्य कथनं पापनाशनम् ॥&lt;br&gt;&#xA;अथातः कन्दुकेशस्य व्याघ्रेशस्य समुद्भवः ॥२४॥&lt;br&gt;&#xA;ततः शैलेश्वरकथा रत्नेशस्य च दर्शनम् ॥&lt;br&gt;&#xA;कृत्तिवासः समुत्पत्तिस्ततश्चायतनागमः ॥२५॥&lt;br&gt;&#xA;देवतानामधिष्ठानं दुर्गासुरपराक्रमः ॥&lt;br&gt;&#xA;दुर्गाया विजयश्चाथ तत ओङ्कारवर्णनम् ॥ २६ ॥&lt;br&gt;&#xA;पुनरोङ्कारमाहात्म्यं त्रिलोचनसमुद्भवः ॥&lt;br&gt;&#xA;त्रिलोचनप्रभावोथ केदाराख्यानमेव च ॥ २७ ॥&lt;br&gt;&#xA;ततो धर्मेशमहिमा ततः पक्षिकथा शुभा ॥&lt;br&gt;&#xA;ततो विश्वभुजाख्यानं दुर्दमस्य कथा ततः ॥ २८ ॥&lt;br&gt;&#xA;ततो वीरेश्वराख्यानं वीरेश महिमा पुनः ॥&lt;br&gt;&#xA;गङ्गातीर्थैश्च संयुक्ता कामेश महिमा ततः ॥ २९ ॥&lt;br&gt;&#xA;विश्वकर्मेश महिमा दक्षयज्ञसमुद्भवः ॥&lt;br&gt;&#xA;सत्या देहविसर्गश्च ततो दक्षेश्वरोद्भवः ॥ 4.2.100.३० ॥&lt;br&gt;&#xA;ततो वै पार्वतीशस्य महिम्नः परिकीर्तनम् ॥&lt;br&gt;&#xA;गङ्गेशस्याथ महिमा नर्मदेशसमुद्भवः ॥ ३१ ॥&lt;br&gt;&#xA;सतीश्वरसमुत्पत्तिरमृतेशादि वणर्नम् ॥&lt;br&gt;&#xA;व्यासस्य हि भुजस्तम्भो व्यासशापविमोक्षणम् ॥ ३२ ॥&lt;br&gt;&#xA;क्षेत्रतीर्थकदम्बं च मुक्तिमण्डप सङ्कथा ॥&lt;br&gt;&#xA;विश्वेशाविर्भवश्चाथ ततो यात्रापरिक्रमः ॥ ३३ ॥&lt;br&gt;&#xA;एतदाख्यानशतकं क्रमेण परिकीर्तितम् ॥&lt;br&gt;&#xA;यस्य श्रवणमात्रेण सर्वखण्ड श्रुतेः फलम् ॥&lt;br&gt;&#xA;अनुक्रमणिकाध्यायेप्यस्ति यात्रापरिक्रमः ॥३४॥&lt;br&gt;&#xA;॥ सूत उवाच ॥&lt;br&gt;&#xA;यात्रा परिक्रमं ब्रूहि जनानां हितकाम्यया ॥&lt;br&gt;&#xA;यथावत्सिद्धिकामानां सत्यवत्याः सुतोत्तम ॥ ३५ ॥&lt;br&gt;&#xA;॥ व्यास उवाच॥ ॥&lt;br&gt;&#xA;निशामय महाप्राज्ञ लोमहर्षण वच्मि ते ॥&lt;br&gt;&#xA;यथा प्रथमतो यात्रा कर्तव्या यात्रिकैर्मुदा ॥ ३६ ॥&lt;br&gt;&#xA;सचैलमादौ संस्नाय चक्रपुष्करिणीजले ॥&lt;br&gt;&#xA;सन्तर्प्यदेवासपितॄन्ब्राह्मणांश्च तथार्थिनः ॥ ३७ ॥&lt;br&gt;&#xA;आदित्यं द्रौपदीं विष्णुं दण्डपाणिं महेश्वरम् ॥&lt;br&gt;&#xA;नमस्कृत्य ततो गच्छेद्द्रष्टुं ढुण्ढिविनायकम् ॥३८॥&lt;br&gt;&#xA;ज्ञानवापीमुपस्पृश्य नन्दिकेशं ततोर्चयेत् ॥&lt;br&gt;&#xA;तारकेशं ततोभ्यर्च्य महाकालेश्वरं ततः ॥ ३९ ॥&lt;br&gt;&#xA;ततः पुनर्दण्डपाणिमित्येषा पञ्चतीर्थिका ॥ 4.2.100.४० ॥&lt;br&gt;&#xA;दैनन्दिनी विधातव्या महाफलमभीप्सुभिः ॥&lt;br&gt;&#xA;ततो वैश्वेश्वरी यात्रा कार्या सर्वार्थ सिद्धिदा॥४१ ॥&lt;br&gt;&#xA;द्विसप्तायतनानां च कार्या यात्रा प्रयत्नतः ॥&lt;br&gt;&#xA;कृष्णां प्रतिपदं प्राप्य भूतावधि यथाविधि ॥ ४२ ॥&lt;br&gt;&#xA;अथवा प्रतिभूतं च क्षेत्रसिद्धिमभीप्सुभिः ॥&lt;br&gt;&#xA;तत्तत्तीर्थकृतस्नानस्तत्तल्लिङ्गकृतार्चनः ॥४३॥&lt;br&gt;&#xA;मौनेन यात्रां कुर्वाणः फलं प्राप्नोति यात्रिकः॥&lt;br&gt;&#xA;ओङ्कारं प्रथमं पश्येन्मत्स्योदर्यां कृतोदकः ॥ ४४ ॥&lt;br&gt;&#xA;त्रिविष्टपं महादेवं ततो वै कृत्तिवाससम् ॥&lt;br&gt;&#xA;रत्नेशं चाथ चन्द्रेशं केदारं च ततो व्रजेत् ॥४५॥&lt;br&gt;&#xA;धर्मेश्वरं च वीरेशं गच्छेत्कामेश्वरं ततः ॥&lt;br&gt;&#xA;विश्वकर्मेश्वरं चाथ मणिकर्णीश्वरं ततः ॥ ४६ ॥&lt;br&gt;&#xA;अविमुक्तेश्वरं दृष्ट्वा ततो विश्वेशमर्चयेत् ॥&lt;br&gt;&#xA;एषा यात्रा प्रयत्नेन कर्तव्या क्षेत्रवासिना ॥ ४७ ॥&lt;br&gt;&#xA;यस्तु क्षेत्रमुषित्वा तु नैतां यात्रां समाचरेत् ॥&lt;br&gt;&#xA;विघ्नास्तस्योपतिष्ठन्ते क्षेत्रोच्चाटनसूचकाः ॥ ४८ ॥&lt;br&gt;&#xA;अष्टायतन यात्रान्या कर्तव्या विघ्रशान्तये ॥&lt;br&gt;&#xA;दक्षेशः पार्वतीशश्च तथा पशुपतीश्वरः ॥४९॥&lt;br&gt;&#xA;गङ्गेशो नर्मदेशश्च गभस्तीशः सतीश्वरः ॥&lt;br&gt;&#xA;अष्टमस्तारकेशश्च प्रत्यष्टमि विशेषतः ॥ 4.2.100.५० ॥&lt;br&gt;&#xA;दृश्यान्येतानि लिङ्गानि महापापोपशान्तये ॥&lt;br&gt;&#xA;अपरापि शुभा यात्रा योगक्षेमकरी सदा ॥ ५१ ॥&lt;br&gt;&#xA;सर्वविघ्रोपहन्त्री च कर्तव्या क्षेत्रवासिभिः ॥&lt;br&gt;&#xA;शैलेशं प्रथमं वीक्ष्य वरणास्नानपूर्वकम् ॥ ५२ ॥&lt;br&gt;&#xA;स्नानं तु सङ्गमे कृत्वा द्रष्टव्यः सङ्गमेश्वरः ॥&lt;br&gt;&#xA;स्वलीन तीर्थे सुस्नातः पश्येत्स्वलीनमीश्वरम् ॥ ५३ ॥&lt;br&gt;&#xA;स्नात्वा मन्दाकिनी तीर्थे द्रष्टव्यो मध्यमेश्वरः ॥&lt;br&gt;&#xA;पश्येद्धिरण्यगर्भेशं तत्र तीर्थे कृतोदकः ॥ ५४ ॥&lt;br&gt;&#xA;मणिकर्ण्यां ततः स्नात्वा पश्येदीशानमीश्वरम्॥&lt;br&gt;&#xA;ततः कूपमुपस्पृश्य गोप्रेक्षमवलोकयेत् ॥ ५५ ॥&lt;br&gt;&#xA;कापिलेय ह्रदे स्नात्वा वीक्षेत वृषभध्वजम् ॥&lt;br&gt;&#xA;उपशान्तशिवं पश्येत्तत्कूपविहितोदकः ॥ ५६ ॥&lt;br&gt;&#xA;पञ्चचूडाह्रदे स्नात्वा ज्येष्ठस्थानं ततोर्चयेत् ॥&lt;br&gt;&#xA;चतुःसमुद्रकूपे तु स्नात्वा देवं समर्चयेत् ॥ ५७ ॥&lt;br&gt;&#xA;देवस्याग्रे तु या वापी तत्रोपस्पर्शने कृते ॥&lt;br&gt;&#xA;शुक्रेश्वरं ततः पश्येत्तत्कूपविहितोदकः ॥५८॥&lt;br&gt;&#xA;दण्डखाते ततः स्नात्वा व्याघ्रेशं पूजयेत्ततः ॥&lt;br&gt;&#xA;शौनकेश्वरकुण्डे तु स्नानं कृत्वा ततोर्चयेत् ॥५९॥&lt;br&gt;&#xA;जम्बुकेशं महालिङ्गं कृत्वा यात्रामिमां नरः॥&lt;br&gt;&#xA;क्वचिन्न जायते भूयः संसारे दुःखसागरे ॥4.2.100.६०॥&lt;br&gt;&#xA;समारभ्य प्रतिपदं यावत्कृष्णा चतुर्दशी ॥&lt;br&gt;&#xA;एतत्क्रमेण कर्तव्यान्ये तदायतनानि वै ॥६१॥&lt;br&gt;&#xA;इमां यात्रां नरः कृत्वा न भूयोप्यभिजायते ॥&lt;br&gt;&#xA;अन्या यात्रा प्रकर्तव्यैका दशायतनोद्भवा ॥६२ ॥&lt;br&gt;&#xA;आग्नीध्र कुण्डे सुस्नातः पश्येदाग्नीध्रमीश्वरम् ॥&lt;br&gt;&#xA;उर्वशीशं ततो गच्छेत्ततस्तु नकुलीश्वरम् ॥६३॥&lt;br&gt;&#xA;आषाढीशं ततो दृष्ट्वा भारभूतेश्वरं ततः ॥&lt;br&gt;&#xA;लाङ्गलीशमथालोक्य ततस्तु त्रिपुरान्तकम् ॥ ६४ ॥&lt;br&gt;&#xA;ततो मनःप्रकामेशं प्रीतिकेशमथो व्रजेत् ॥&lt;br&gt;&#xA;मदालसेश्वरं तस्मात्तिलपर्णेश्वरं ततः ॥ ६५ ॥&lt;br&gt;&#xA;यात्रैकादशलिङ्गानामेषा कार्या प्रयत्नतः॥&lt;br&gt;&#xA;इमां यात्रां प्रकुर्वाणो रुद्रत्वं प्राप्नुयान्नरः ॥ ६६॥&lt;br&gt;&#xA;अतः परं प्रवक्ष्यामि गारी यात्रामनुत्तमाम्॥&lt;br&gt;&#xA;शुक्लपक्षे तृतीयायां या यात्रा विष्वगृद्धिदा ॥ ६७ ॥&lt;br&gt;&#xA;गोप्रेक्षतीर्थे सुस्नाय मुखनिर्मालिकां व्रजेत् ॥&lt;br&gt;&#xA;ज्येष्ठावाप्यां नरः स्नात्वा ज्येष्ठागौरीं समर्चयेत् ॥६८॥&lt;br&gt;&#xA;सौभाग्यगौरी सम्पूज्या ज्ञानवाप्यां कृतोदकैः॥&lt;br&gt;&#xA;ततः शृङ्गारगौरीं च तत्रैव च कृतोदकः ॥ ६९ ॥&lt;br&gt;&#xA;स्नात्वा विशालगङ्गायां विशालाक्षीं ततो व्रजेत् ॥&lt;br&gt;&#xA;सुस्नातो ललितातीर्थे ललितामर्चयेत्ततः ॥4.2.100.७०॥&lt;br&gt;&#xA;स्नात्वा भवानीतीर्थेथ भवानीं परिपूजयेत् ॥&lt;br&gt;&#xA;मङ्गला च ततोभ्यर्च्या बिन्दुतीर्थकृतोदकैः ॥ ७१ ॥&lt;br&gt;&#xA;ततो गच्छेन्महालक्ष्मीं स्थिरलक्ष्मीसमृद्धये ॥&lt;br&gt;&#xA;इमां यात्रां नरः कृत्वा क्षेत्रेस्मिन्मुक्तिजन्मनि ॥ ७२ ॥&lt;br&gt;&#xA;न दुःखैरभिभूयेत इहामुत्रापि कुत्रचित् ॥&lt;br&gt;&#xA;कुर्यात्प्रतिचतुर्थीह यात्रां विघ्नेशितुः सदा ॥ ७३ ॥&lt;br&gt;&#xA;ब्राह्मणेभ्यस्तदुद्देशाद्देया वै मोदका मुदे ॥&lt;br&gt;&#xA;भौमे भैरवयात्रा च कार्या पातकहारिणी ॥ ७४ ॥&lt;br&gt;&#xA;रविवारे रवेर्यात्रा षष्ठ्यां वारविसंयुजि ॥&lt;br&gt;&#xA;तथैव रविसप्तम्यां सर्वविघ्नोपशान्तये ॥ ७५ ॥&lt;br&gt;&#xA;नवम्यामथवाष्टम्यां चण्डीयात्रा शुभा मता ॥&lt;br&gt;&#xA;अन्तर्गृहस्य वै यात्रा कर्तव्या प्रतिवासरम् ॥ ७६ ॥&lt;br&gt;&#xA;प्रातःस्नानं विधायादौ नत्वा पञ्चविनायकान् ॥&lt;br&gt;&#xA;नमस्कृत्वाथ विश्वेशं स्थित्वा निर्वाणमण्डपे ॥ ७७ ॥&lt;br&gt;&#xA;अन्तर्गृहस्य यात्रा वै करिष्ये घौघशान्तये ॥&lt;br&gt;&#xA;गृहीत्वा नियमं चेति गत्वाथ मणिकर्णिकाम् ॥ ७८ ॥&lt;br&gt;&#xA;स्नात्वा मौनेन चागत्य मणिकर्णीशमर्चयेत् ॥&lt;br&gt;&#xA;कम्बलाश्वतरौ नत्वा वासुकीशं प्रणम्य च ॥७९॥&lt;br&gt;&#xA;पर्वतेशं ततो दृष्ट्वा गङ्गाकेशवमप्यथ ॥&lt;br&gt;&#xA;ततस्तु ललितां दृष्ट्वा जरासन्धेश्वरं ततः ॥4.2.100.८०॥&lt;br&gt;&#xA;ततो वै सोमनाथं च वाराहं च ततो व्रजेत् ॥&lt;br&gt;&#xA;ब्रह्मेश्वरं ततो नत्वा नत्वागस्तीश्वरं ततः ॥ ८१ ॥&lt;br&gt;&#xA;कश्यपेशं नमस्कृत्य हरिकेशवनं ततः ॥&lt;br&gt;&#xA;वैद्यनाथं ततो दृष्ट्वा ध्रुवेशमथ वीक्ष्य च ॥ ८२ ॥&lt;br&gt;&#xA;गोकर्णेश्वरमभ्यर्च्य हाटकेशमथो व्रजेत् ॥&lt;br&gt;&#xA;अस्थिक्षेप तडागे च दृष्ट्वा वै कीकसेश्वरम् ॥ ८३ ॥&lt;br&gt;&#xA;भारभूतं ततो नत्वा चित्रेगुप्तेश्वरं ततः ॥&lt;br&gt;&#xA;चित्रघण्टां प्रणम्याथ ततः पशुपतीश्वरम् ॥ ८४ ॥&lt;br&gt;&#xA;पितामहेश्वरं गत्वा ततस्तु कलशेश्वरम् ॥&lt;br&gt;&#xA;चन्द्रेशस्त्वथ वीरेशो विद्येशोग्नीश एव च ॥८५॥&lt;br&gt;&#xA;नागेश्वरो हरिश्चन्द्रश्चिन्तामणिविनायकः ॥&lt;br&gt;&#xA;सेनाविनायकश्चाथ द्रष्टव्यः सर्वविघ्नहृत् ॥ ८६ ॥&lt;br&gt;&#xA;वसिष्ठवामदेवौ च मूर्तिरूपधरावुभौ ॥&lt;br&gt;&#xA;द्रष्टव्यौ यत्नतः काश्यां महाविघ्नविनाशिनौ ॥ ८७ ॥&lt;br&gt;&#xA;सीमाविनायकं चाथ करुणेशं ततो व्रजेत् ॥&lt;br&gt;&#xA;त्रिसन्ध्येशो विशालाक्षी धर्मेशो विश्वबाहुका ॥&lt;br&gt;&#xA;आशाविनायकश्चाथ वृद्धादित्यस्ततः पुनः ॥ ८८ ॥&lt;br&gt;&#xA;चतुर्वक्त्रेश्वरं लिङ्गं ब्राह्मीशस्तु ततः परः ॥&lt;br&gt;&#xA;ततो मनःप्रकामेश ईशानेशस्ततः परम् ॥ ८९ ॥&lt;br&gt;&#xA;चण्डीचण्डीश्वरौ दृश्यौ भवानीशङ्करौ ततः ॥&lt;br&gt;&#xA;ढुण्ढिं प्रणम्य च ततो राजराजेशमर्चयेत् ॥ 4.2.100.९० ॥&lt;br&gt;&#xA;लाङ्गलीशस्ततोभ्यर्च्यस्ततस्तु नकुलीश्वरः ॥&lt;br&gt;&#xA;परान्नेशमथो नत्वा परद्रव्येश्वरं ततः ॥ ९१ ॥&lt;br&gt;&#xA;प्रतिग्रहेश्वरं वापि निष्कलङ्केशमेव च ॥&lt;br&gt;&#xA;मार्कण्डेयेशमभ्यर्च्य ततश्चाप्सरसेश्वरम् ॥ ९२ ॥&lt;br&gt;&#xA;गङ्गेशोर्च्यस्ततो ज्ञानवाप्यां स्नानं समाचरेत् ॥&lt;br&gt;&#xA;नन्दिकेशं तारकेशं महाकालेश्वरं ततः ॥ ९३ ॥&lt;br&gt;&#xA;दण्डपाणिं महेशं च मोक्षेशं प्रणमेत्ततः ॥&lt;br&gt;&#xA;वीरभद्रेश्वरं नत्वा अविमुक्तेश्वरं ततः ॥९४॥&lt;br&gt;&#xA;विनायकांस्ततः पञ्च विश्वनाथं ततो व्रजेत् ॥.&lt;br&gt;&#xA;ततो मौनं विसृज्याथ मन्त्रमेतमुदीरयेत् ॥ ९५ ॥&lt;br&gt;&#xA;अन्तर्गृहस्य यात्रेयं यथावद्या मया कृता ॥&lt;br&gt;&#xA;न्यूनातिरिक्तया शम्भुः प्रीयतामनया विभुः ॥९६॥&lt;br&gt;&#xA;इति मन्त्रं समुच्चार्य क्षणं वै मुक्तिमण्डपे ॥&lt;br&gt;&#xA;विश्रम्य यायाद्भवनं निष्पापः पुण्यवान्नरः ॥९७॥&lt;br&gt;&#xA;सम्प्राप्य वासरं विष्णोर्विष्णुतीर्थेषु सर्वतः ॥&lt;br&gt;&#xA;कार्या यात्रा प्रयत्नेन महापुण्य समृद्धये ॥ ९८ ॥&lt;br&gt;&#xA;नभस्य पञ्चदश्यां च कुलस्तम्भं समर्चयेत् ॥&lt;br&gt;&#xA;दुःखं रुद्रपिशाचत्वं न भवेद्यस्य पूजनात् ॥ ९९ ॥&lt;br&gt;&#xA;श्रद्धापूर्वमिमा यात्रा कर्तव्याः क्षेत्रवासिभिः ॥&lt;br&gt;&#xA;पर्वस्वपि विशेषेण कार्या यात्राश्च सर्वतः ॥ 4.2.100.१०० ॥&lt;br&gt;&#xA;न वन्ध्यं दिवसं कुर्याद्विनायात्रां क्वचित्कृती ॥&lt;br&gt;&#xA;यात्राद्वयं प्रयत्नेन कर्तव्यं प्रतिवासरम् ॥ १ ॥&lt;br&gt;&#xA;आदौ स्वर्गतरङ्गिण्यास्ततो विश्वेशितुर्ध्रुवम् ॥&lt;br&gt;&#xA;यस्य वन्ध्यं दिनं यातं काश्यां निवसतः सतः ॥ २॥&lt;br&gt;&#xA;निराशाः पितरस्तस्य तस्मिन्नेव दिनेऽभवन् ॥&lt;br&gt;&#xA;स दष्टः कालसर्पेण स दृष्टो मृत्युना स्फुटम् ॥ ३ ॥&lt;br&gt;&#xA;स मुष्टस्तत्र दिवसे विश्वेशो यत्र नेक्षितः ॥&lt;br&gt;&#xA;सर्वतीर्थेषु सस्नौ स सर्वयात्रां व्यधात्स च ॥&lt;br&gt;&#xA;मणिकर्ण्यां तु यः स्नातो यो विश्वेशं निरैक्षत ॥४॥&lt;br&gt;&#xA;सत्यं सत्यं पुनः सत्यं सत्यं सत्यं पुनःपुनः ॥&lt;br&gt;&#xA;दृश्यो विश्वेश्वरो नित्यं स्नातव्या मणिकर्णिका॥५॥&lt;br&gt;&#xA;॥ व्यास उवाच ॥ ॥&lt;br&gt;&#xA;सूत स्कान्दमिदं श्रुत्वा काशीमाहात्म्यमुत्तमम् ॥&lt;br&gt;&#xA;नरो न निरयं याति कृत्वाप्यघसहस्रकम् ॥ ६ ॥&lt;br&gt;&#xA;स्नात्वा सर्वाणि तीर्थानि यच्छ्रेयः समुपार्ज्यते ॥&lt;br&gt;&#xA;काशीखण्डस्य श्रवणात्तत्स्यात्सूत न संशयः ॥७॥&lt;br&gt;&#xA;दत्त्वा दानानि सर्वाणि कृत्वा यज्ञाननेकशः ॥&lt;br&gt;&#xA;तत्पुण्यं लभते मर्त्यस्तदा तच्छ्रवणाद्ध्रुवम् ॥८ ॥&lt;br&gt;&#xA;तप्त्वा तपांसि चोग्राणि प्राप्यते यन्महत्फलम् ॥&lt;br&gt;&#xA;श्रवणादस्य खण्डस्य लभते तन्न संशयः ॥ ९ ॥&lt;br&gt;&#xA;अधीत्य चतुरो वेदान्साङ्गान्यत्फलमाप्यते ॥&lt;br&gt;&#xA;काशीखण्डं समाकर्ण्य तत्फलं लभ्यते नरैः ॥ 4.2.100.११० ॥&lt;br&gt;&#xA;गययां श्राद्धदानाच्च यथा तृप्यन्ति पूर्वजाः ॥&lt;br&gt;&#xA;तथैतच्छ्रवणान्नृणां तृप्नुवन्ति पितामहाः ॥ ११ ॥&lt;br&gt;&#xA;तैश्च सर्वपुराणानि श्रुतानि स्थिरबुद्धिभिः ॥&lt;br&gt;&#xA;काशीखण्डं श्रुतं यैश्च सर्वेषां श्रेयसां पदम् ॥ १२ ॥&lt;br&gt;&#xA;श्रुताश्च सर्वधर्मास्तैर्महापुण्येकराशिभिः ॥&lt;br&gt;&#xA;श्रुतं यैः स्थिरचेतोभिः काशीमाहात्म्यमुत्तमम्॥१३ ॥&lt;br&gt;&#xA;इदमेव हि देवेज्या परमा परिकीर्तिता ॥&lt;br&gt;&#xA;जपेत्तत्खण्डमखिलं श्रोतव्यं श्रद्धया द्विजाः ॥ १४ ॥&lt;br&gt;&#xA;शृणुयादेकमपि य आख्यानं काशिखण्डजम् ॥&lt;br&gt;&#xA;श्रुतानि तेन सर्वाणि धर्मशास्त्राण्यसंशयम् ॥ १५ ॥&lt;br&gt;&#xA;महाधर्मैकजननं महार्थप्रतिपादकम् ॥&lt;br&gt;&#xA;कारणं सर्वकामाप्तेः काशीखण्डमिदं स्मृतम् ॥ १६ ॥&lt;br&gt;&#xA;एतच्छ्रवणतः पुंसां कैवल्यं नैव दूरतः ॥&lt;br&gt;&#xA;तुष्यन्ति सर्वे पितरः श्रुत्वैतत्खण्डमुत्तमम् ॥ १७॥&lt;br&gt;&#xA;प्रीणन्त्यमर्त्याः सर्वेपि ब्रह्मविष्णुशिवादयः ॥&lt;br&gt;&#xA;मुनयः परिमोदन्ते माद्यन्ति सनकादयः ॥ १८ ॥&lt;br&gt;&#xA;हृष्टः सर्वो भवेदेव भूतग्रामश्चतुर्विधः ॥&lt;br&gt;&#xA;महिमश्रवणादस्माद्वाराणस्या न संशयः ॥ १९ ॥&lt;br&gt;&#xA;य इदं श्रावयेद्विद्वान्समस्तं त्वर्धमेव वा ॥&lt;br&gt;&#xA;पादमात्रं तदर्धं वा त्वेकं व्याख्यानमुत्तमम् ॥ 4.2.100.१२० ॥&lt;br&gt;&#xA;स नमस्यः प्रयत्नेन सम्पूज्यस्त्विष्टदेववत् ॥&lt;br&gt;&#xA;तस्मै देयं प्रयत्नेन विश्वेश प्रीतये सदा ॥ २१ ॥&lt;br&gt;&#xA;तस्मिंस्तुष्टे हि सन्तुष्टो विश्वेशो नात्र संशयः॥&lt;br&gt;&#xA;यत्रैतत्पठ्यते खण्डं परानन्दसमाश्रयम् ॥ २२ ॥&lt;br&gt;&#xA;न तत्र प्रभवेत्कश्चिदमङ्गलसमुद्भवः ॥&lt;br&gt;&#xA;य इदं शृणुयाद्विद्वान्यश्चेदं श्रावयेत्सुधीः ॥ २३ ॥&lt;br&gt;&#xA;यः पठेदपि पुण्यात्मा ते सर्वे रुद्रमूर्तयः ॥&lt;br&gt;&#xA;य एतत्पुस्तकं रम्यं लेखयित्वा समर्पयेत् ॥ २४ ॥&lt;br&gt;&#xA;अखिलानि पुराणानि तेन दत्तानि नान्यथा ॥&lt;br&gt;&#xA;अत्राख्यानानि यावन्ति श्लोका यावन्त एव हि ॥ २५ ॥&lt;br&gt;&#xA;तथा पदानि यावन्ति वर्णा यावन्त एव हि ॥&lt;br&gt;&#xA;यावन्त्यपि च मात्राणि यावन्त्यः पदपङ्क्तयः ॥ २६ ॥&lt;br&gt;&#xA;गुणे सूत्राणि यावन्ति यावन्तः पटतन्तवः ॥&lt;br&gt;&#xA;चित्ररूपाणि यावन्ति रम्यपुस्तकसञ्चके ॥ २७ ॥&lt;br&gt;&#xA;तावद्युगसहस्राणि दाता स्वर्गे महीयते ॥&lt;br&gt;&#xA;एतद्द्वादशकृत्वो यः शृणुयात्खण्डमुत्तमम् ॥ २८ ॥&lt;br&gt;&#xA;ब्रह्महत्यापि तस्याशु नश्येच्छम्भोरनुग्रहात् ॥&lt;br&gt;&#xA;अपुत्रः शृणुयाद्यस्तु सुस्नातः श्रद्धयान्वितः ॥ २९ ॥&lt;br&gt;&#xA;तस्य पुत्रो भवत्येव शम्भोराज्ञा प्रभावतः ॥&lt;br&gt;&#xA;किं बहूक्तेन सूतेह यस्य यस्य मनोरथः ॥ 4.2.100.१३० ॥&lt;br&gt;&#xA;यो यस्तं तं स ससदा श्रुत्वैतत्प्राप्नुयात्कृती ॥&lt;br&gt;&#xA;शृणुयाद्दूरदेशेपि यः काशीखण्डमुत्तमम् ॥ ३१ ॥&lt;br&gt;&#xA;स काशीवासपुण्यस्य भाजनं स्याच्छिवाज्ञया ॥&lt;br&gt;&#xA;एतच्छ्रवणतः पुंसां सर्वत्र विजयो भवेत् ॥&lt;br&gt;&#xA;सौभाग्यं चापि सर्वत्र प्राप्नुयान्निर्मलाशयः ॥ ३२ ॥&lt;br&gt;&#xA;यस्य विश्वेश्वरस्तुष्टस्तस्यैतच्छ्रवणे मतिः ॥&lt;br&gt;&#xA;जायते पुण्ययुक्तस्य महानिर्मलचेतसः ॥ ३३ ॥&lt;br&gt;&#xA;सर्वेषां मङ्गलानां च महामङ्गलमुत्तमम् ॥&lt;br&gt;&#xA;गृहेपि लिखितं पूज्यं सर्वमङ्गलसिद्धये ॥१३४॥ ॥&lt;br&gt;&#xA;इति श्रीस्कान्दे महापुराण एकाशीति साहस्र्यां संहितायां चतुर्थे काशीखण्ड उत्तरार्धेऽनुक्रमणिकानाम शततमोऽध्यायः ॥ १०० ॥ ॥७॥ ॥ श्रीकाशीखण्डोत्तरार्धं सम्पूर्णम् ॥&lt;br&gt;&#xA;॥ समाप्तं चेदं चतुर्थं काशीखण्डम् ॥४॥&lt;/p&gt;</description>
    </item>
  </channel>
</rss>
