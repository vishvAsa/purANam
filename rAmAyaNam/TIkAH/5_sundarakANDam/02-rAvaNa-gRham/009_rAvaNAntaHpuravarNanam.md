+++
title = "००९ रावणान्तःपुरवर्णनम्"
title_english = "009 The inner buildings of Ravana s house"

+++
<div caption="श्रीराम-हरिसीताराममूर्ति-घनपाठिभ्यां वचनम्" class="audioEmbed" src="https://archive.org/download/Ramayana-recitation-Sriram-harisItArAmamUrti-Ghanapaati-v2/Kanda_5/Kanda_5_SK-009-The_inner_buildings_of_Ravana_s_house.mp3"></div>

<div class="js_include collapsed" newlevelforh1="3" title="IITK" unfilled url="/purANam/rAmAyaNam/audIchya-pAThaH/iitk/5_sundarakANDam/02-rAvaNa-gRham/009_rAvaNAntaHpuravarNanam.md">
<details><summary><h3>IITK ...{Loading}...</h3></summary>

Description of the harem of Ravana.



#### श्लोकः
##### मूलम्
तस्यालयवरिष्ठस्य मध्ये विपुलमायतं।  
ददर्श भवनश्रेष्ठं हनुमान्मारुतात्मजः॥5.9.1॥

##### शब्दार्थः
मारुतात्मजः son of the Windgod, हनुमान् Hanuman, तस्य his, आलयवरिष्ठस्य of the main building, मध्ये in the centre, विपुलम् spacious, आयतम् huge, भवनश्रेष्ठम् excellent among mansions, ददर्श saw.

##### आङ्ग्लानुवादः
The son of the Windgod, Hanuman, saw a huge, spacious and excellent of all mansions in the centre of the palace.



#### श्लोकः
##### मूलम्
अर्धयोजनविस्तीर्णमायतं योजनं हि तत्।  
भवनं राक्षसेन्द्रस्य बहुप्रासादसङ्कुलम्॥5.9.2॥

##### शब्दार्थः
राक्षसेन्द्रस्य of Indra among demons, तत् that, बहुप्रासादसङ्कुलम् of multitude of palaces, भवनम् mansion, अर्धयोजनविस्तीर्णम्  width of half yojana, योजनम् yojana, आयतम् long.

##### आङ्ग्लानुवादः
The mansion of the lord of demons was a conglomeration of palaces half a yojana long and half a yojana wide.



#### श्लोकः
##### मूलम्
मार्गमाणस्तु वैदेहीं सीतामायतलोचनाम्।  
सर्वतः परिचक्राम हनूमानरिसूदनः॥5.9.3॥

##### शब्दार्थः
अरिसूदनः subduer of enemies, हनुमान् Hanuman, वैदेहीम् Vaidehi, आयतलोचनाम् broadeyed, सीताम् for Sita, मार्गमाणः तु  in search, सर्वतः all over, परिचक्राम went allround .

##### आङ्ग्लानुवादः
Hanuman, the subduer of enemies, went  around in search of  the largeeyed Vaidehi.



#### श्लोकः
##### मूलम्
उत्तमं राक्षसावासं हनुमानवलोकयन्।  
आससादाथ लक्ष्मीवान् राक्षसेन्द्रनिवेशनम्॥5.9.4॥  
चतुर्विषाणैर्द्विरदैस्त्रिविषाणैस्तथैव च।  
परिक्षिप्तमसम्बाधं रक्ष्यमाणमुदायुधैः॥5.9.5॥

##### शब्दार्थः
अथ now, लक्ष्मीवान् endowed with brightness, हनुमान् Hanuman, उत्तमम् best, राक्षसावासम् residence of demons, चतुर्विषाणैः fourtusked, तथैव च and similarly, त्रिविषाणैः threetusked, द्विरदैः twotusked, परिक्षिप्तम् surrounded by, असम्बाधम् spacious, उदायुधैः holding weapons, रक्ष्यमाणम् guarded by, राक्षसेन्द्रनिवेशनम् home of the lord of the ogres, अवलोकयन् seeing, आससाद reached.

##### आङ्ग्लानुवादः
Searching the excellent residences of important demons, Hanuman finally reached  the palace of the lord of ogres guarded by armed demons with elephants with two or three or four tusks.



#### श्लोकः
##### मूलम्
राक्षसीभिश्च पत्नीभी रावणस्य निवेशनम्।  
आहृताभिश्च विक्रम्य राजकन्याभिरावृतम्॥5.9.6॥  
तन्नक्रमकराकीर्णं तिमिङ्गिलझषाकुलम्।  
वायुवेगसमाधूतं पन्नगैरिव सागरम्॥5.9.7॥

##### शब्दार्थः
रावणस्य Ravana's, पत्नीभिः with wives, राक्षसीभिः च by demonesses also, विक्रम्य by winning, आहृताभिः brought, राजकन्याभिः by princesses, आवृतम् surrounded, निवेशनम् palace, तत् नक्रमकराकीर्णम् filled with crocodiles and sharks, तिमिङ्गिलझषाकुलम् with whales and fish, वायुवेगसमाधूतम् shaken by the force of the wind, पन्नगैः with serpents, सागरम् इव like an ocean, तत् he saw.

##### आङ्ग्लानुवादः
Hanuman entered the palace of Ravana crowded with shedemons who were the wives of Ravana and the princesses brought by him after winning them in wars. To Hanuman, it looked like an ocean filled with crocodiles, sharks, whales, and a variety of fishes and snakes tossed by the force of the wind.



#### श्लोकः
##### मूलम्
या हि वैश्रवणे लक्ष्मीर्या चेन्द्रे हरिवाहने।  
सा रावणगृहे सर्वा नित्यमेवानपायिनी॥5.9.8॥

##### शब्दार्थः
वैश्रवणे by Vaisravana, या whatever, लक्ष्मीः wealth हरिवाहने on greenish horse, the mount, इन्द्रे च of Indra, या as much, सा that, सर्वा everything, रावणगृहे in the residence of Ravana, नित्यमेव always, अनपायिनी present.

##### आङ्ग्लानुवादः
Whatever wealth was possessed by Vaisravana (Kubera, the son of sage Vishrava) and also Indra who rides the Ucchaisrava green horse, was there in the palace of Ravana.



#### श्लोकः
##### मूलम्
या च राज्ञः कुबेरस्य यमस्य वरुणस्य च।  
तादृशी तद्विशिष्टा वा ऋद्धी रक्षोगृहेष्विह॥5.9.9॥

##### शब्दार्थः
राज्ञः of  the king, कुबेरस्य Kubera's, या whatever, यमस्य Yama's, वरुणस्य Varuna's, च and, या whatever, तादृशी such, तद्विशिष्टा वा or more exquisite than, ऋद्धिः wealth इह here, रक्षोगृहेषु in the houses of demons.

##### आङ्ग्लानुवादः
The wealth stored in Ravana's palace was akin to what lay in the palaces of Kubera, Yama or Varuna, and ever more exquisite.



#### श्लोकः
##### मूलम्
तस्य हर्म्यस्य मध्यस्थं वेश्म चान्यत्सुनिर्मितं।  
बहुनिर्यूहसङ्कीर्णं ददर्श पवनात्मजः॥5.9.10॥

##### शब्दार्थः
पवनात्मजः son of the Windgod, तस्य of that, हर्म्यस्य of the palace, मध्यस्थम् in the centre, सुनिर्मितम् well built, बहुनिर्यूहसङ्कीर्णम् a complex many houses, अन्यत् another, वेश्म home, ददर्श saw.

##### आङ्ग्लानुवादः
Hanuman saw in the centre of that palace a complex of many wellbuilt houses.



#### श्लोकः
##### मूलम्
ब्रह्मणोऽर्थे कृतं दिव्यं दिवि यद्विश्वकर्मणा।  
विमानं पुष्पकं नाम सर्वरत्नविभूषितम्॥5.9.11॥  
परेण तपसा लेभे यत्कुबेरः पितामहात्।  
कुबेरमोजसा जित्वा लेभे तद्राक्षसेश्वरः॥5.9.12॥

##### शब्दार्थः
सर्वरत्नविभूषितम् decorated with all kinds of gems, पुष्पकं नाम called Pushpaka, यत् that, दिव्यम् wonderful, विमानम् aerial chariot, विश्वकर्मणा by Visvakarma, दिवि in the sky, ब्रह्मणः अर्थे for Brahma, कृतम् built, यत् the same one, कुबेरः Kubera, पितामहात् from grandfather the creator, परेण with supreme, तपसा by penance, लेभे got, तत् that, राक्षसेश्वरः lord of demons, ओजसा by his might, कुबेरम् Kubera, जित्वा after defeating, लेभे acquired.

##### आङ्ग्लानुवादः
There was a wonderful aerial chariot called Pushpaka embellished with all kinds of gems built by Visvakarma for Brahma. It was the same one that Kubera had won from his grandfather, the creator Brahma, through his supreme penance. The lord of ogres acquired it (as a memento for his victory) by defeating Kubera with his might.



#### श्लोकः
##### मूलम्
ईहामृगसमायुक्त्तैः कार्तस्वरहिरमण्मयैः।  
सुकृतैराचितं स्तम्भैः प्रदीप्तमिव च श्रिया॥5.9.13॥  
मेरुमन्दरसङ्काशैरुल्लिखद्भिरिवाम्बरं।  
कूटागारैश्शुभाकारैस्सर्वतस्समलङ्कृतम्॥5.9.14॥

##### शब्दार्थः
ईहामृगसमायुक्तैः with images of wolves carved, कार्तस्वरहिरण्मयैः made of Kartaswara and Hiranmaya, two types of gold, सुकृतैः finely built, स्तम्भैः with pillars, आचितम् supported, श्रिया lustrous, प्रदीप्तमिव as though blazing, मेरुमन्दरसङ्काशैः resembling mountain Meru and Mandara, अम्बरम् sky, उल्लिखद्भिरिव as though scraping, शुभाकारैः by auspicious, कूटागारैः with multitude of pleasurehouses, सर्वतः everywhere, समलङ्कृतम् decorated.

##### आङ्ग्लानुवादः
It was supported by finely built pillars of two types of gold (Kartaswara and Hiranmaya) with images of wolves carved on them and blazing. It was tall as if scraping the sky and resembled mountains like Meru and Mandara. It was graced with multitudes of  auspicious and decorated pleasurehouses everywhere.



#### श्लोकः
##### मूलम्
ज्वलनार्कप्रतीकाशं सुकृतं विश्वकर्मणा।  
हेमसोपानसंयुक्तं चारुप्रवरवेदिकम्॥5.9.15॥

##### शब्दार्थः
विश्वकर्मणा by Visvakarma, सुकृतम् well built, ज्वलनार्कप्रतीकाशम् glowing like fire and the Sun, हेमसोपानसंयुक्तम् had stairways of gold, चारुप्रवरवेदिकम् had beautiful paltforms.

##### आङ्ग्लानुवादः
It was well built by Visvakarma and and had golden stairways, with radiant platforms glowing like fire and Sun.



#### श्लोकः
##### मूलम्
जालवातायनैर्युक्तं काञ्चनैःस् स्फाटिकैरपि।  
इन्द्रनीलमहानीलमणिप्रवरवेदिकम्॥5.9.16॥

##### शब्दार्थः
काञ्चनैः with gold, स्फाटिकैरपि with crystal also, जालवातायनैः by latticed windows, युक्तम् endowed, इन्द्रनीलमहानीलमणिप्रवरवेदिकम् platforms encrusted with saphires called Indraneela and Mahaneela.

##### आङ्ग्लानुवादः
It had latticed windows made of gold inlaid with crystals. The platforms were encrusted with saphires called Indraneela and Mahaneela appropriately.



#### श्लोकः
##### मूलम्
विद्रुमेण विचित्रेण मणिभिश्च महाघनैः।  
निस्तुलाभिश्च मुक्ताभिस्तलेनाभिविराजितम्॥5.9.17॥

##### शब्दार्थः
विचित्रेण with colourful, विद्रुमेण with corals, महाघनैः by very precious, मणिभिश्च by gems even, निस्तुलाभिः with peerless (invaluable), मुक्ताभिः with pearls, तलेन on the surface, अभिविराजितम् shining very brightly.

##### आङ्ग्लानुवादः
It was shining bright with colourful corals, precious gems and peerless pearls fixed on its floor.



#### श्लोकः
##### मूलम्
चन्दनेन च रक्तेन तपनीयनिभेन च।  
सुपुण्यगन्धिना युक्तमादित्यतरुणोपमम्॥5.9.18॥

##### शब्दार्थः
रक्तेन in red, तपनीयनिभेन च comparable to pure and polished gold, सुपुण्यगन्धिना with sweet fragrance, चन्दनेन with sandal, युक्तम् endowed, आदित्यतरुणोपमम् like the rising Sun.

##### आङ्ग्लानुवादः
It was bright like molten gold, fragrant with red sandal comparable to the rising Sun.



#### श्लोकः
##### मूलम्
कूटागारैर्वराकारैर्विविधैस्समलङ्कृतम्।  
विमानं पुष्पकं दिव्यमारुरोह महाकपिः॥5.9.19॥

##### शब्दार्थः
महाकपिः Hanuman, वराकारैः of excellent appearance, कूटागारैः with many corridors, समलङ्कृतम् decorated, दिव्यम् wonderful, पुष्पकं विमानम् Pushpaka chariot, आरुरोह ascended.

##### आङ्ग्लानुवादः
Hanuman ascended the wonderful Pushpaka, welldecked with many corridors.



#### श्लोकः
##### मूलम्
तत्रस्थस्स तदा गन्धं पानभक्ष्यान्नसम्भवम्।  
दिव्यं सम्मूर्छितं जिघ्रद्रूपवन्तमिवानिलम्॥5.9.20॥

##### शब्दार्थः
सः he, तदा then, तत्रस्थः present there, पानभक्ष्यान्नसम्भवम् rising from drinks and food, दिव्यम् divine, सम्मूर्छितम् stupefying, रूपवन्तम् having a solid form, आनिलमिव like wind, गन्धम् fragrance, जिघ्रत् smelt.

##### आङ्ग्लानुवादः
There he smelt the stupefying, unearthly odour of food and drink. He felt as though the fragrance had taken a potentially solid form.  
(Noteः The wind has no form. But when he carried the aroma of food and drink it appeared like the personification of wind which could be smelt. गन्धवती पृथवी fragrance comes from earth पृथवीतत्त्व the poet transmits the same to the wind who has got only स्पर्श sense of touch).



#### श्लोकः
##### मूलम्
स गन्धस्तं महासत्त्वं बन्धुर्बन्धुमिवोत्तमम्।  
इत एहीत्युवाचेन तत्र यत्र स रावणः॥5.9.21॥

##### शब्दार्थः
सः गन्धः that fragrance, महासत्त्वम् mighty, तम् him (Hanuman), उत्तमम् great, बन्धुम् relative, बन्धुरिव like a relative, सः रावणः that Ravana, यत्र wherever, तत्र there, इतः एहि come here, इति thus, उवाच इव as if told.

##### आङ्ग्लानुवादः
The fragrance was as if inviting the mighty hero like a relative inviting his kith and kin, saying 'come here' and leading him to a place where Ravana rested.



#### श्लोकः
##### मूलम्
ततस्तां प्रस्थितश्शालां ददर्श महतीं शुभाम्।  
रावणस्य मनः कान्तां कान्तामिव वरस्त्रियम्॥5.9.22॥

##### शब्दार्थः
ततः then, प्रस्थितः he started, कान्ताम् beloved, वरस्त्रियमिव like his chief queen, रावणस्य Ravana's, मनः कान्ताम् dear his to heart, शुभाम् auspicious, महतीम् great, शालाम् hall, ददर्श saw.

##### आङ्ग्लानुवादः
Then he proceeded to an auspicious hall, which was Ravana's favourite like his chief queen dear to his heart.



#### श्लोकः
##### मूलम्
मणिसोपानविकृतां हेमजालविभूषिताम्।  
स्फाटिकैरावृततलां दन्तान्तरितरूपिकाम्॥5.9.23॥

##### शब्दार्थः
मणिसोपानाविकृताम् staircase inlaid with special gems, हेमजालविभूषिताम् latticed with gold, स्फाटिकैः with crystals, आवृततलाम् floors covered with, दन्तान्तरितरूपिकाम् inlaid with silver set in ivory frame.

##### आङ्ग्लानुवादः
The stairways of the mansion were inlaid with special gems, windows were latticed with gold, floors were covered with crystals, figures of ivory with silver.



#### श्लोकः
##### मूलम्
मुक्ताभिश्च प्रवालैश्च रूप्यचामीकरैरपि।  
विभूषितां मणिस्तम्भैस्सुबहुस्तम्भभूषिताम्॥5.9.24॥

##### शब्दार्थः
मुक्ताभिश्च with pearls, प्रवालैश्च with corals also, रूप्यचामीकरैरपि with silver and gold, मणिस्तम्भैः with pillars inlaid with gems, विभूषिताम् ornamented, सुबहुस्तम्भभूषिताम् with pillars.

##### आङ्ग्लानुवादः
It was decorated with pillars of silver and gold inlaid with pearls and corals and gems.



#### श्लोकः
##### मूलम्
नम्रैरृजुभिरत्युच्चैस्समन्तात्सुविभूषितैः।  
स्तम्भैः पक्षैरिवात्युच्चैर्दिवं संप्रस्थितामिव॥5.9.25॥

##### शब्दार्थः
नम्रैः bent, ऋजुभिः straight ones, अत्युच्चैः with very lofty, समन्तात् all over, सुविभूषितैः well decorated, स्तम्भैः with columns, अत्युच्छैः long, पक्षैः with wings, दिवम् heaven, सम्प्रस्थितामिव as if started to reach

##### आङ्ग्लानुवादः
It had highly ornamented pillars all over, some slightly bent and others straight. With lofty columns looking like wings it appeared as if the mansion had started on its journey to heaven.



#### श्लोकः
##### मूलम्
महत्या कुथयास्तीर्णां पृथिवीलक्षणाङ्कया।  
पृथिवीमिव विस्तीर्णां सराष्ट्रगृहमालिनीम्॥5.9.26॥

##### शब्दार्थः
पृथिवीलक्षणाङ्कया with several murals of earth, महत्या with expansive, कुथया with a carpet, आस्तीर्णाम् covered, सराष्ट्रगृहमालिनीम् having the garland of places and houses drawn on it, विस्तीर्णाम् expansive, पृथिवीमिव like the earth itself.

##### आङ्ग्लानुवादः
The floor was covered with a wide carpet spread from wall to wall with designs of different murals of many places and houses drawn in a row (garland like). The big carpet appeared like the expanse of earth itself.



#### श्लोकः
##### मूलम्
नादितां मत्तविहगैर्दिव्यगन्धाधिवासिताम्।  
परार्ध्यास्तरणोपेतां रक्षोधिपनिषेविताम्॥5.9.27॥

##### शब्दार्थः
मत्तविहगैः with birds in heat, नादिताम् resounding, दिव्यगन्धाधिवासिताम् scented with divine fragrance, परार्ध्यास्तरणोपेताम् laid with valuable tapestries, रक्षोधिपनिषेविताम् inhabitted by the  
king of demons.

##### आङ्ग्लानुवादः
The mansion was resounding with the noise of birds singing in heat. It had wonderful fragrance. It was laid with exquisite tapestries and served as a dwelling place for the king of demons.



#### श्लोकः
##### मूलम्
धूम्रामगरुधूपेन विमलां हंसपाण्डुराम्।  
चित्रां पुष्पोपहारेण कल्माषीमिव सुप्रभाम्॥5.9.28॥

##### शब्दार्थः
अगरुधूपेन with smoke of agaru, धूम्राम् smoky, विमलाम् pure white, हंसपाण्डुराम् white like swan, पुष्पोपहारेण due to offering of flowers, चित्राम् colourful, सुप्रभाम् shining, कल्माषीमिव like the wishfulfilling cow.

##### आङ्ग्लानुवादः
It was smoky with fumes of agaru incence though spotless like a swan. It was colourful and radiant like Kamadhenu, the wishfulfilling cow, because of the offering of flowers.



#### श्लोकः
##### मूलम्
मनस्संह्लादजननीं वर्णस्यापि प्रसादिनीम्।  
तां शोकनाशिनीं दिव्यां श्रियः सञ्जननीमिव॥5.9.29॥

##### शब्दार्थः
मनः संह्लादजननीम् one which was soul ravishing, वर्णस्यापि with colour and complexion, प्रसादिनीम् pleasing, शोकनाशिनीम् banished sorrow, श्रियः of prosperity, सञ्जननीमिव like the source, दिव्याम् wonderful, ताम् it was.

##### आङ्ग्लानुवादः
(The mansion) was so full of effulgence and soul ravishing that it served as an adornment even to splendour. It looked as though it banished all sorrow and was a source of prosperity.



#### श्लोकः
##### मूलम्
इन्द्रियाणीन्द्रियार्थैस्तु पञ्च पञ्चभिरुत्तमैः।  
तर्पयामास मातेव तदा रावणपालिता॥5.9.30॥

##### शब्दार्थः
रावणपालिता chamber of Ravana, तदा then, माता इव like a mother, उत्तमैः with excellent,  
पञ्चभिः with the five, इन्द्रियार्थैः with objects of the senses, पञ्च five, इन्द्रियाणि sense organs, तर्पयामास satisfied.

##### आङ्ग्लानुवादः
The chamber of Ravana, like a mother, gratified all the five senses of Hanuman with proper objects of the senses.



#### श्लोकः
##### मूलम्
स्वर्गोऽयं देवलोकोऽयमिन्द्रस्येयं पुरी भवेत्।  
सिद्धिर्वेयं परा हि स्यादित्यमन्यत मारुतिः॥5.9.31॥

##### शब्दार्थः
अयम् this, स्वर्गः heaven, अयम् this, देवलोकः world of gods, इयम् thus, इन्द्रस्य Indra's, पुरी city (of Amaravati), भवेत् may be, इयम् this one, परा supreme, सिद्धिः achievement, स्यात् may be, इति thus, मारुतिः Maruti, अमन्यत thought.

##### आङ्ग्लानुवादः
'This may be heaven or world of gods. It may be Amaravati, the abode of Indra or else it may be the supreme achievment (of the Creator), thought Maruti৷৷



#### श्लोकः
##### मूलम्
प्रध्यायत इवापश्यत्प्रदीपांस्तत्र काञ्चनान्।  
धूर्तानिव महाधूतैर्देवनेन पराजितान्॥5.9.32॥

##### शब्दार्थः
महाधूर्तैः with expert gamblers, देवनेन by a game of dice, पराजिताम् defeated, धूर्तानिव like the gamblers, प्रध्यायत इव like one who is deep in thought, काञ्चनान् golden, प्रदीपान् lamps, आपश्यत् he saw.

##### आङ्ग्लानुवादः
Seeing the golden lamps that stood burning steadily, Hanuman thought they looked like  gamblers in deep thought defeated by expert  gamblers in a game of dice.



#### श्लोकः
##### मूलम्
दीपानां च प्रकाशेन तेजसा रावणस्य च।  
अर्चिर्भिर्भूषणानां च प्रदीप्तेत्यभ्यमन्यत॥5.9.33॥

##### शब्दार्थः
दीपानाम् of the lamps, प्रकाशेन by the glow, रावणस्य Ravana's, तेजसा च and by his brightness, भूषणानाम् of ornaments, अर्चिर्भिः च by the glow spread there, प्रदीप्ता इति as if glowing like fire, अमन्यत he thought in his mind.

##### आङ्ग्लानुवादः
Hanuman fancied that the entire place was set ablaze with the glow of lamps, the lustre of Ravana and the brilliant glow of Ravana's ornaments (everything was shining).



#### श्लोकः
##### मूलम्
ततोऽपश्यत्कुथाऽऽसीनं नानावरायम्बरस्रजम्।  
सहस्रं वरनारीणां नानावेषविभूषितम्॥5.9.34॥

##### शब्दार्थः
ततः then, कुथासीनम् seated on carpets, नानावर्णाम्बरस्रजम् wearing clothes and garlands of different colours, नानावेषविभूषितम् dressed various clothes, वरनारीणाम् of beautiful women, सहस्रम् thousand, अपश्यत् he saw.

##### आङ्ग्लानुवादः
He found thousands of beautiful women seated on carpets wearing different clothes and garlands and dressed in various attires.



#### श्लोकः
##### मूलम्
परिवृत्तेऽर्धरात्रे तु पाननिद्रावशं गतम्।  
क्रीडित्वोपरतं रात्रौ सुष्वाप बलवत्तदा॥5.9.35॥

##### शब्दार्थः
रात्रौ at night, क्रीडित्वा having sported, उपरतम् wearied, पाननिद्रावशं गतम् succumbed to drinks and sleep, तदा then, अर्धरात्रे when midnight, परिवृत्ते rolled away, बलवत् compelled, सुष्वाप to sleep.

##### आङ्ग्लानुवादः
Drinking and sporting until midnight, they had dropped off to sleeptired.



#### श्लोकः
##### मूलम्
तत्प्रसुप्तं विरुरुचे निश्शब्दान्तरभूषणम्।  
निःशब्दहंसभ्रमरं यथा पद्मवनं महत्॥5.9.36॥

##### शब्दार्थः
निःशब्दान्तरभूषणम् the sounds of ornaments stilled, प्रसुप्तम् slept, तत् that, निःशब्दहंसभ्रमरम् like silent swans and bees, महत् great, पद्मवनं यथा resembling a forest of lotuses, विरुरुचे looked beautiful.

##### आङ्ग्लानुवादः
Fast asleep, sounds of their ornaments silenced, the young women looked like a large  
bed of lotuses with swans and bees sitting calm without their usual noise.



#### श्लोकः
##### मूलम्
तासां संवृतदन्तानि मीलिताक्षीणि मारुतिः।  
अपश्यत्पद्मगन्धीनि वदनानि सुयोषिताम्॥5.9.37॥

##### शब्दार्थः
मारुतिः son of the Windgod, तासां सुयोषिताम् of those wellbred young women, संवृतदन्तानि with teeth concealed, मीलिताक्षीणि closed eyes, पद्मगन्धीनि giving out smell of lotuses, वदनानि faces, अपश्यत् looked.

##### आङ्ग्लानुवादः
Hanuman looked at the faces of the wellbred young women with closed eyes and concealed teeth, fragrant like lotuses.



#### श्लोकः
##### मूलम्
प्रबुद्धानीव पद्मानि तासां भूत्वा क्षपाक्षये।  
पुनस्संवृतपत्राणि रात्राविव बभुस्तदा॥5.9.38॥

##### शब्दार्थः
तासाम् of those women, क्षपाक्षये at the end of night, प्रबुद्धानि from early morning, पद्मानीव like lotuses, भूत्वा having been, पुनः again, रात्रौ at night, संवृतपत्राणिव closing up their petals, तदा then, बभुः looked.

##### आङ्ग्लानुवादः
The faces of the women looked like blooming lotuses at daybreak, their petals closed up again at night.



#### श्लोकः
##### मूलम्
इमानि मुखपद्मानि नियतं मत्तषट्पदाः।  
अम्बुजानीव फुल्लानि प्रार्थयन्ति पुनः पुनः॥5.9.39॥

##### शब्दार्थः
मत्तषट्पदाः intoxicated bees, इमानि these, मुखपद्मानि lotuslike faces, फुल्लानि bloomed, अम्बुजानीव like lotuses, पुनः पुनः again and again, नियतम् always, प्रार्थयन्ति desire.

##### आङ्ग्लानुवादः
The intoxicated bees would again and again long to enjoy these beautiful faces which were like blooming lotuses.



#### श्लोकः
##### मूलम्
इति चामन्यत श्रीमानुपपत्त्या महाकपिः।  
मेने हि गुणतस्तानि समानि सलिलोद्भवैः॥5.9.40॥

##### शब्दार्थः
श्रीमान् the illustrious, महाकपिः great monkey, उपपत्त्या ascertained to be true, इति thus, अमन्यत felt, तानि those, गुणतः by their qualities, सलिलोद्भवैः with waterborn lotuses, समानि  similar मेने हि he thought.

##### आङ्ग्लानुवादः
The illustrious Hanuman felt it to be correct to compare those faces with lotuses for their fragrance.



#### श्लोकः
##### मूलम्
सा तस्य शुशुभे शाला ताभिस्त्रीभिर्विराजिता।  
शारदीव प्रसन्ना द्यौस्ताराभिरभिशोभिता॥5.9.41॥

##### शब्दार्थः
तस्य his (Ravana's), सा शाला that mansion, ताभिः स्त्रीभिः by the women, विराजिता shone, ताराभिः with stars, अभिशोभिता very endearing, प्रसन्ना pleasant, शारदी autumnal, द्यौः इव sky like, शुशुभे seemed.

##### आङ्ग्लानुवादः
Brightened by (the beauty of) the maidens, the mansion shone like the autumnal sky endearing  and pleasing with stars.



#### श्लोकः
##### मूलम्
स च ताभिः परिवृतश्शुशुभे राक्षसाधिपः।  
यथा ह्युडुपतिश्शीमांस्ताराभिरभिसंवृतः॥5.9.42॥

##### शब्दार्थः
ताभिः with them, परिवृतः surrounded, सः राक्षसाधिपः the lord of demons, ताराभिः with stars, अभिसंवृतः encircled, श्रीमान् beautiful, उडुपतिः यथा like the Moon, शुशुभे shone.

##### आङ्ग्लानुवादः
The lord of demons surrounded by women shone like the beautiful Moon encircled by stars.



#### श्लोकः
##### मूलम्
याश्च्यवन्तेऽम्बरात्ताराः पुण्यशेषसमावृताः।  
इमास्तास्सङ्गताः कृत्स्ना इति मेने हरिस्तदा॥5.9.43॥

##### शब्दार्थः
याः those, ताराः stars, पुण्यशेषसमावृताः with left over merits, अम्बरात् from the sky, च्यवन्ते fallen, ताः those, कृत्स्नाः entirely, इमाः these women, सङ्गताः collected together, इति thus, तदा then, हरिः the monkey, मेने thought.

##### आङ्ग्लानुवादः
Seeing those women lying together Hanuman imagined them to be numerous meteors dropped from heaven after enjoying their merits, enjoyed and exhausted.



#### श्लोकः
##### मूलम्
ताराणामिव सुव्यक्तं महतीनां शुभार्चिषाम्।  
प्रभावर्णप्रसादाश्च विरेजुस्तत्र योषिताम्॥5.9.44॥

##### शब्दार्थः
तत्र there, योषिताम् of the young women, प्रभावर्णप्रसादाश्च lustre and grace, शुभार्चिषाम् releasing auspicious glow, महतीनाम् of the great, ताराणामिव like the stars, सुव्यक्तम् clearly, विरेजुः looked brilliant.

##### आङ्ग्लानुवादः
It was clear that the grace and lustre of those women looked brilliant like the lustre and grace of brilliant stars releasing an auspicious glow.



#### श्लोकः
##### मूलम्
व्यावृत्तगुरुपीनस्रक्प्रकीर्णवरभूषणाः।  
पानव्यायामकालेषु निद्रापहृतचेतसः॥5.9.45॥

##### शब्दार्थः
पानव्यायामकालेषु drinking and sexual exercise, व्यावृत्तगुरुपीनस्रक्प्रकीर्णवरभूषणाः jewels scattered and garlands displaced, निद्रापहृतचेतसः minds dazed in slumber.

##### आङ्ग्लानुवादः
Garlands displaced and jewels scattered, they were drowsy due to drink and sexual exercise.



#### श्लोकः
##### मूलम्
व्यावृत्ततिलकाः काश्चित्काश्चिदुद्भ्रन्तनूपुराः।  
पार्श्वे गलितहाराश्च काश्चित्परमयोषितः॥5.9.46॥

##### शब्दार्थः
कश्चित् a few, परमयोषितः other women, व्यावृत्ततिलकाः had vermilion mark (on the forehead) smudged, काश्चित् and a few, उद्भ्रान्तनूपुराः anklets let loose, काश्चित् a few, पार्श्वे on one  
side, गलितहाराश्च neckalces dislodged.

##### आङ्ग्लानुवादः
A few young women had their circular vermilion mark (on the forehead) smudged, some had their anklets loosened and a few had their necklaces.



#### श्लोकः
##### मूलम्
मुक्ताहाराऽवृताश्चान्याः काश्चिद्विस्रस्तवाससः।  
व्याविद्धरशनादामाः किशोर्य इव वाहिताः॥5.9.47॥

##### शब्दार्थः
अन्याः others, मुक्ताहारावृताः had broken pearl strings on girdle, काश्चित् some, विस्रस्तवाससः had their clothes slipped off, व्यावद्धिरशनादामाः waist belts snapped, वाहिताः fallen to rest, किशोर्यः इव like young mares.

##### आङ्ग्लानुवादः
Some had their strings of pearl broken, others had their clothes slipped off, and some had their waist belts snapped. They were like young mares fallen to rest after carrying heavy loads.



#### श्लोकः
##### मूलम्
सुकुण्डलधराश्चान्या विच्छिन्नमृदितस्रजः।  
गजेन्द्रमृदिताः फुल्ला लता इव महावने॥5.9.48॥

##### शब्दार्थः
सुकुण्डलधराः good eartops, अन्याः others, विच्छिन्नमृदितस्रजः with broken and crushed flower garlands, महावने in the dense forest, गजेन्द्रमृदिताः crushed by mighty elephants, फुल्लाः blooming, लताः इव like creepers.

##### आङ्ग्लानुवादः
With their good eartops broken and flower garlands crushed some looked like blooming creepers in a dense forest crushed by mighty elephants.



#### श्लोकः
##### मूलम्
चन्द्रांशुकिरणाभाश्च हाराः कासांचिदुत्कटाः।  
हंसा इव बभुस्सुप्ताः स्तनमध्येषु योषिताम्॥5.9.49॥

##### शब्दार्थः
कासांचित् some, योषिताम् of young women, स्तनमध्येषु between their breasts, उत्कटाः large, चन्द्रांशुकिरणाभाश्च resembling the rays of the Moon, हाराः chains, सुप्ताः sleeping, हंसाः इव like the swans, बभुः appeared.

##### आङ्ग्लानुवादः
The pearl chains, large and shining like rays of the Moon in the space between the breasts looked like sleeping swans.



#### श्लोकः
##### मूलम्
अपरासां च वैडूर्याः कादम्बा इव पक्षिणः।  
हेमसूत्राणि चान्यासां चक्रवाका इवाभवन्॥5.9.50॥

##### शब्दार्थः
परासां च and for some, वैडूर्याः vaidurya, कादम्बाः kadamba, पक्षिणः इव like birds, अन्यासाम् of others, हेमसूत्राणि golden chains ,चक्रवाकाः इव like ruddy geese, अभवन् seemed.

##### आङ्ग्लानुवादः
The vaidurya worn by women (on the breasts) looked like Kadamba birds while the golden chains put on by some others appeared like ruddy geese.



#### श्लोकः
##### मूलम्
हंसकारण्डवाकीर्णाश्चक्रवाकोपशोभिताः।  
आपगा इव ता रेजुर्जघनैः पुलिनैरिव॥5.9.51॥

##### शब्दार्थः
पुलिनैरिव like river banks, जघनैः with hips, ताः those women, हंसकारण्डवाकीर्णाः crowded with swans and Karandava birds, चक्रवाकोपशोभिताः abounded with ruddy geese, आपगा इव like rivers, रेजुः were shining.

##### आङ्ग्लानुवादः
Their hips were like river banks crowded with swans, karandava and Chakravaka birds shining like rivers.



#### श्लोकः
##### मूलम्
किङ्किणीजालसङ्कोशास्ता हैमविपुलाम्बुजाः।  
भावग्राहा यशस्तीराः सुप्ता नद्य इवाऽऽबभुः॥5.9.52॥

##### शब्दार्थः
किङ्किणीजालसङ्कोशाः tiny bells tied round the waist looking like buds, हैमविपुलाम्बुजाः bold golden ornaments looking like lotuses, भावग्राहाः their amorous gestures of love play like crocodiles, यशस्तीराः radiant beauty of silver banks, सुप्ताः sleeping, नद्यः इव resembled rivers, आबभुः appeared.

##### आङ्ग्लानुवादः
With their tiny bells round their girdle looking like buds, the bold golden ornaments  
like lotuses, their gestures of love like crocodiles and their radiant beauty like silver banks, the women looked like smoky rivers.



#### श्लोकः
##### मूलम्
मृदुष्वङ्गेषु कासाञ्चित्कुचाग्रेषु च संस्थिताः।  
बभुर्वर्भूषणानीव शुभा भूषणराजयः॥5.9.53॥

##### शब्दार्थः
कासांचित् for some women, मृदुषु on their tender, अङ्गेषु limbs, कुचाग्रेषु च and on the nipples of breasts, संस्थिताः set, शुभाः beautiful, भूषणराजयः collections of ornaments, भूषणानीव like ornaments, बभूवुः appeared.

##### आङ्ग्लानुवादः
The beautiful imprints made by the (heavy) ornaments on the tender limbs, breasts and nipples of some women appeared like many ornaments.



#### श्लोकः
##### मूलम्
अंशुकान्ताश्च कासाञ्चिन्मुखमारुतकम्पिताः।  
उपर्युपरि वक्त्राणां व्याधूयन्ते पुनः पुनः॥5.9.54॥

##### शब्दार्थः
कासाञ्चित् for some, मुखमारुतकम्पिताः shaken by the breath released by their mouth, अंशुकान्ताश्च the fringes of garments, वक्त्राणाम् on their faces, उपर्युपरि drawn, पुनः पुनः again and again, व्याधूयन्ते fluttered.

##### आङ्ग्लानुवादः
Shaken by the breath released from their mouths the fringes of the garments of some women were drawn towards their faces again and againfluttering.



#### श्लोकः
##### मूलम्
ताः पताका इवोद्धूताः पत्नीनां रुचिरप्रभाः।  
नानावर्णसुवर्णानां वक्त्रमूलेषु रेजिरे॥5.9.55॥

##### शब्दार्थः
नानावर्णसुवर्णानाम् of the women of different beautiful hues, पत्नीनाम् of the wives, वक्त्रमूलेषु on the edges of their faces, ताः those, रुचिरप्रभाः with beautiful glow, उध्दूताः raised, पताकाः इव like flags, रेजिरे shone.

##### आङ्ग्लानुवादः
The fringes of their garments glowing beautifully close to the faces of the wives (of Ravana) with different beautiful hues, shone splendid like flags.



#### श्लोकः
##### मूलम्
ववल्गुश्चात्र कासांचित्कुण्डलानि शुभार्चिषाम्।  
मुखमारुतसंसर्गान्मन्दं मन्दं सुयोषिताम्॥5.9.56॥

##### शब्दार्थः
शुभार्चिषाम् with auspicious radiance, कासाञ्चित् for some, योषिताम् women, कुण्डलानि eartops, अत्र here,मुखमारुतसंसर्गात् by the touch of their breath, मन्दं मन्दम् softly and gently, ववल्गुश्च mild sound of vibration.

##### आङ्ग्लानुवादः
The eartops of some women endowed with auspicious charm were swinging softly generating a gentle sound by the touch of their breath.



#### श्लोकः
##### मूलम्
शर्कराऽसवगन्धैश्च प्रकृत्या सुरभिः सुखः।  
तासां वदननिश्वासस्सिषेवे रावणं तदा॥5.9.57॥

##### शब्दार्थः
तदा then, प्रकृत्या natural, शर्करासवगन्धैश्च the sweet smell of wine (made from sugarcane juice), सुरभिः fragrant, सुखः happy, तासाम् their, वदननिश्वासः breath from their mouth, रावणम् Ravana, सिषेवे served.

##### आङ्ग्लानुवादः
The sweet smell of wine emitted from their mouth and the natural fragrance of their breath was refreshing to Ravana  as if it was serving him at that time.



#### श्लोकः
##### मूलम्
रावणाननशङ्काश्च काश्चिद्रावणयोषितः।  
मुखानि स्म सपत्नीनामुपाजिघ्रन्पुनः पुनः॥5.9.58॥

##### शब्दार्थः
काश्चित् some, रावणयोषितः Ravana's wives, रावणाननशङ्काश्च assuming it to be Ravana's face, पुनः पुनः again and again, सपत्नीनाम् of their cowives, मुखानि mouths, उपाजिघ्रन् smelt.

##### आङ्ग्लानुवादः
Some women of Ravana (overcome by blind passion) smelt again and again the mouths of their cowives next to them  assuming it to be Ravana's.



#### श्लोकः
##### मूलम्
अत्यर्थं सक्तमनसो रावणे ता वरस्त्रियः।  
अस्वतन्त्राः सपत्नीनां प्रियमेवाऽचरंस्तदा॥5.9.59॥

##### शब्दार्थः
रावणे at Ravana, अत्यर्थम् therefore, सक्तमनसः devoted to (Ravana), वरस्त्रियः beautiful women, अस्वतन्त्राः having no freedom, तदा then, सपत्नीनाम् of their cowives, प्रियमेव pleasing , आचरन् did.

##### आङ्ग्लानुवादः
Even though the beautiful wives (should have been angry with their cowives for smelling their mouths) they behaved pleasingly, having no freedom to act with Ravana



#### श्लोकः
##### मूलम्
बाहूनुपनिधायान्याः पारिहार्यविभूषितान्।  
अंशुकानि च रम्याणि प्रमदास्तत्र शिश्यिरे॥5.9.60॥

##### शब्दार्थः
अन्याः others, प्रमदाः women, पारिहार्यविभूषितान् laying aside their adornments, बाहून् arms, रम्याणि beautiful, अंशुकानि garment, उपनिधाय placing, तत्र there, शिश्यिरे slept.

##### आङ्ग्लानुवादः
Some women slept pillowed on their arms, laying aside their adornments and others had their garment under the head as pillows and lay in sleep.



#### श्लोकः
##### मूलम्
अन्या वक्षसि चान्यस्यास्तस्याः काचित्पुनर्भुजम्।  
अपरा त्वङ्कमन्यस्यास्तस्याश्चाप्यपरा भुजौ॥5.9.61॥

##### शब्दार्थः
अन्याः some women, अन्यस्याः on the other women's, वक्षसि on the chest, काचित् पुनः another again, तस्याः her, भुजम् arms अपरा तु another, अन्यस्याः on the others, अङ्कम् lap, अपरा another, तस्याः her, भुजौ on the arms.

##### आङ्ग्लानुवादः
Some women lay placing their arms on the breasts of the other while their own arms were used as pillow by another. One woman placed her head  on the lap of the other and slept.



#### श्लोकः
##### मूलम्
ऊरुपार्श्वकटीपृष्ठमन्योन्यस्य समाश्रिताः।  
परस्परनिविष्टाङ्ग्यो मदस्नेहवशानुगाः॥5.9.62॥

##### शब्दार्थः
मदस्नेहवशानुगाः given to intoxication and love, अन्योन्यस्य with one another, ऊरुपार्श्वकटीपृष्ठम् on thighs, side, hips and back on the lap of the other, समाश्रिताः had slept, परस्परनिविष्टाङ्ग्यः lay intertwined, one on the other.

##### आङ्ग्लानुवादः
Given to intoxication and sex, the women slept touching one another's thighs, sides, hips, back and lap of the other, with their limbs intertwined.



#### श्लोकः
##### मूलम्
अन्योन्यभुजसूत्रेण स्त्रीमाला ग्रथिता हि सा।  
मालेव ग्रथिता सूत्रे शुशुभे मत्तषट्पदा॥5.9.63॥

##### शब्दार्थः
अन्योन्यभुजसूत्रेण shoulders of one another, ग्रथिता knit, सा that, स्त्रीमाला chain of women, सूत्रे in a thread, ग्रथिता intertwined, मत्तषट्पदा with drunken bees resting on it, मालेव like garland of flowers, शुशुभे shone.

##### आङ्ग्लानुवादः
Knit with the shoulders of one another like a garland of flowers intertwined with the tipsy bees resting the women shone.



#### श्लोकः
##### मूलम्
लतानां माधवे मासि फुल्लानां वायुसेवनात्।  
अन्योन्य मालाग्रथितं संसक्तकुसुमोच्चयम्॥5.9.64॥  
व्यतिवेष्टितसुस्कन्धमन्योन्यभ्रमराकुलम्।  
आसीद्वनमिवोद्धूतं स्त्रीवनं रावणस्य तत्॥5.9.65॥

##### शब्दार्थः
अन्योन्यमालाग्रथितम् linked to each other like a chain, संसक्तकुसुमोच्छयम् flowers in a string, व्यतिवेष्टितसुस्कन्धम् tangled together with strong joints, अन्योन्यभ्रमराकुलम् with bees swarming, रावणस्य Ravana's, तत् that, स्त्रीवनम् a garden of women, माधवे मासि in the month of spring, वायुसंसेवनात् by the blowing of the wind, फुल्लानाम् of the blooms, लतानाम् of the creepers, अन्योन्यमालाग्रथितम् one to one linked like a garland, अन्योन्यभ्रमराकुलम् like the swarm of bees, उद्धूतम् shaken, वनमिव like thickets, आसीत् appeared.

##### आङ्ग्लानुवादः
The women of Ravana appeared like a garden in spring. They were as if a cluster of  
creepers blossomed in spring due to the caresses of the breeze. They were knit together as one string forming a garland, flowers of one creeper striking the other. The joints of these creepers had grown strong when tangled together. Shaken by the breeze, the bees resting on one creeper would go to the other.



#### श्लोकः
##### मूलम्
उचितेष्वपि सुव्यक्तं न तासां योषितां तदा।  
विवेकः शक्य आधातुं भूषणाङ्गाम्बरस्रजाम्॥5.9.66॥

##### शब्दार्थः
तदा then, तासां योषिताम् of those women, भूषणाङ्गाम्बरस्रजाम् of ornaments, garments, limbs and garlands, विवेकः to distinguish, सुव्यक्तम् clearly, आधातुम् to place, उचितेष्वपि in right spots, न शक्यः not possible.

##### आङ्ग्लानुवादः
It was not possible to distinguish clearly between their jewels, limbs, garments and garlands and to place them in the right spots.



#### श्लोकः
##### मूलम्
रावणे सुखसंविष्टे तास्त्रियो विविधप्रभाः।  
ज्वलन्तः काञ्चना दीपाः प्रैक्षन्तानिमिषा इव॥5.9.67॥

##### शब्दार्थः
रावणे when Ravana, सुखसंविष्टे was sleeping happily, विधप्रभाः gods of lights, ताः स्त्रियः those women, ज्वलन्तः glowing, काञ्चनाः दीपाः इव golden lampposts, अनिमिषाः without winking, प्रैक्षन्त इव gazed at him.

##### आङ्ग्लानुवादः
When Ravana was happily asleep, the gods of light burning on the gold lampposts gazed without winking as it were, at the women, whom they dare  not gaze for fear of waking Ravana.



#### श्लोकः
##### मूलम्
राजर्षिपितृदैत्यानां गन्धर्वाणां च योषितः।  
राक्षसानां च याः कन्यास्तस्य कामवशं गताः॥5.9.68॥

##### शब्दार्थः
राजर्षिपितृदैत्यानाम् of royal sages, ancestral gods and demons, गन्धर्वाणाम् of gandharvas, योषितः women, राक्षसानाम् of ogres, याः कन्याः those girls, तस्य his, कामवशङ्गताः they were infatuated with him.

##### आङ्ग्लानुवादः
The women halled from the families of royal sages, ancestral deities, daityas and demons who were infatuated with him.



#### श्लोकः
##### मूलम्
युद्धकामेन ताः सर्वा रावणेन हृताः स्त्रियः।  
समदा मदनेनैव मोहिताः काश्चिदागताः॥5.9.69॥

##### शब्दार्थः
सर्वाः all, ताः स्त्रियः those women, युद्धकामेन on account of his love for war, रावणेन by Ravana, हृताः kidnapped, समदाः passionate ones, काश्चित् a few, मदनेन by lust, मोहिताः एव deluded, आगताः came.

##### आङ्ग्लानुवादः
Many were brought by Ravana as captives of war and some came on their own deluded by lust.



#### श्लोकः
##### मूलम्
न तत्र काचित्प्रमदा प्रसह्य वीर्योपपन्नेन गुणेन लब्धा।  
न चान्यकामापि न चान्यपूर्वा विना वरार्हां जनकात्मजां ताम्॥5.9.70॥

##### शब्दार्थः
वरार्हाम् revered, ताम् her, जनकात्मजां विना except Sita, तत्र there, काचित् प्रमदा any women, वीर्योपपन्नेन on account of his valour, प्रसह्य लब्धा obtained forcibly, न not, गुणेन by virtues, अन्यकामापि not in love with others, न च and not, अन्यपूर्वा च married by others earlier, न not.

##### आङ्ग्लानुवादः
Except Sita no other woman among them had been taken there by force. They were won only on account of his valour and virtues. None loved any one earlier and none was married to others.



#### श्लोकः
##### मूलम्
न चाकुलीना न च हीनरूपा नादक्षिणा नानुपचारयुक्ता।  
भार्याभवत्तस्य न हीनसत्त्वा न चापि कान्तस्य न कामनीया॥5.9.71॥

##### शब्दार्थः
तस्य his, भार्या wife, अकुलीना lowbred, न च अभवत् did not become, हीनरूपा च without beauty, न not, अदक्षिणा unkind, न not, अनुपचारयुक्ता discourteous, न not, हीनसत्त्वा without strength, न not, कान्तस्य for the lover, न कामनीया च not loveable, न none.

##### आङ्ग्लानुवादः
None among them was born of a lowly family, nor lacked beauty, kindness, skill, strength or brightness. No one was not lovable to Ravana.



#### श्लोकः
##### मूलम्
बभूव बुद्धिस्तु हरीश्वरस्य यदीदृशी राघवधर्मपत्नी।  
इमा यथा राक्षसराजभार्याः सुजातमस्येति हि साधुबुद्धेः॥5.9.72॥

##### शब्दार्थः
इमाः these, राक्षसराजभार्याः wives of the demon lord, यथा as, राघवधर्मपत्नी Rama's lawful wife, ईदृशी such a lady, अस्य his, सुजातम् born of good family, इति thus, साधुबुद्धेः of the wise, हरीश्वरस्य Hanuman's, बुद्धिस्तु thought also, बभूव was.

##### आङ्ग्लानुवादः
'If the lawful wife of Rama born of a good family can be allowed to remain with Rama in the same way as the consorts of the lord of demons, how fortunate it would be, thought the wise lord of monkeys'.



#### श्लोकः
##### मूलम्
पुनश्च सोऽचिन्तयादात्तरूपो ध्रुवं विशिष्टा गुणतो हि सीता।  
अथायमस्यां कृतवान्महात्मा लङ्केश्वरः कष्टमनार्यकर्म॥5.9.73॥

##### शब्दार्थः
सः he, आत्तरूपः assuming his true form, पुनश्च once again, अचिन्तयत् he thought, सीता Sita, ध्रुवम् surely, गुणतः by her virtues, विशिष्टा distinguished one, अथ now, महात्मा great, अयं लङ्केश्वरः that lord of Lanka, अस्याम् in her case, अनार्यम् an unfit act not befitting a noble one, कृतवान् did, कष्टम् alas.

##### आङ्ग्लानुवादः
Hanuman once again assuming his true form said to himself, 'Sita is surely a virtuous lady superior to and more distinguished than them all. Alas, this lord of Lanka committed an ignoble, act (by abducting her).  

#### समाप्तिः
 श्रीमद्रामायणे वाल्मीकीय आदिकाव्ये सुन्दरकाण्डे नवमस्सर्गः।  
Thus ends the ninth sarga of Sundarakanda of the holy Ramayana, the first epic composed by sage Valmiki.

</details>
</div>
<div class="js_include collapsed" newlevelforh1="3" title="भूषणम्" unfilled url="/purANam/rAmAyaNam/audIchya-pAThaH/TIkA/bhUShaNa_iitk/5_sundarakANDam/02-rAvaNa-gRham/009_rAvaNAntaHpuravarNanam.md">
<details><summary><h3>भूषणम् ...{Loading}...</h3></summary>



तस्यालयवरिष्ठस्य मध्ये विपुलमायतम् ।  

ददर्श भवनश्रेष्ठं हनुमान् मारुतात्मजः  ॥  ५।९।१  ॥   

तस्येत्यादि । आलयवरिष्ठस्य पुष्पकस्य  ॥  ५।९।१  ॥   

  

अर्द्धयोजनविस्तीर्णमायतं योजनं हि तत् ।  

भवनं राक्षसेन्द्रस्य बहुप्रासादसङ्कुलम्  ॥  ५।९।२  ॥   

तद्भवनं कियत्प्रमाणमित्यत्राह अर्द्धयोजनेति  ॥  ५।९।२  ॥   

  

मार्गमाणस्तु वैदेहीं सातामायतलोचनाम् ।  

सर्वतः परिचक्राम हनुमानरिनूदनः  ॥  ५।९।३ ॥   

सर्वतः पुष्पकादन्यत्र सर्वत्र । पुष्पकारोहणस्य पश्चाद् वक्ष्यमाणत्वात्
 ॥  ५।९।३ ॥   

  

उत्तमं राक्षसावासं हनुमानवलोकयन् ।  

आससादाथ लक्ष्मीवान् राक्षसेन्द्रनिवेशनम्  ॥  ५।९।४ ॥   

चतुर्विषाणैर्द्विरदैस्त्रिविषाणैस्तथैव च ।  

परिक्षिप्तमसंबाधं रक्ष्यमाणमुदायुधैः  ॥  ५।९।५ ॥   

उत्तममिति । राक्षसेन्द्रनिवेशनं पुष्पकमध्यस्थालयादन्यन्मूलस्थानम्  ॥ 
५।९।४,५ ॥   

  

राक्षसीभिश्च पत्नीभी रावणस्य निवेशनम् ।  

आहृताभिश्च विक्रम्य राजकन्याभिरावृतम्  ॥  ५।९।६ ॥   

राक्षसीभिरित्यादिश्लोकद्वये आससादेति संबध्यते । रावणस्य निवेशनमिति
पुनरूपादानमपूर्वविशेषणविवक्षया  ॥  ५।९।६ ॥   

  

तन्नक्रमकराकीर्णं तिमिङ्गिलझषाकुलम् ।  

वायुवेगसमाधूतं पन्नगैरिव सागरम्  ॥  ५।९।७ ॥   

या हि वैश्रवणे लक्ष्मीर्या चेन्द्रे हरिवाहने ।  

सा रावणगृहे सर्वा नित्यमेवानपायिनी  ॥  ५।९।८ ॥   

या च राज्ञः कुबेरस्य यमस्य वरुणस्य च ।  

तादृशी तद्विशिष्टा वा ऋद्धी रक्षोगृहेष्विह  ॥  ५।९।९ ॥   

नक्रः कुम्भीरः । तिमिङ्गिलः महामत्स्यः । झषः केवलमत्स्यः  ॥  ५।९।७९ ॥   

  

तस्य हर्म्यस्य मध्यस्थं वेश्म चान्यत्सुनिर्मितम् ।  

बहुनिर्यूहसङ्कीर्णं ददर्श पवनात्मजः  ॥  ५।९।१० ॥   

तस्य हर्म्यस्येत्यादि । पूर्वमुक्तार्थस्यापि पुनरुपन्यासः पुष्पकस्य
मध्ये रावणस्य निवासभवनमन्यदस्तीत्यस्यार्थस्य स्पष्टीभावार्थम् । निर्यूहः
मत्तवारणः  ॥  ५।९।१० ॥   

  

ब्रह्मणो ऽर्थे कृतं दिव्यं दिवि यद्विश्वकर्मणा ।  

विमानं पुष्पकं नाम सर्वरत्नविभूषितम् ।  

परेण तपसा लेभे यत्कुबेरः पितामहात्  ॥  ५।९।११।  

ब्रह्मणो ऽर्थ इत्यादि । ब्रह्मणो ऽर्थे कृतं यत्कुबेरस्तपसा लेभे तद्वेश्म
ददर्शेति पूर्वेण सम्बन्धः  ॥  ५।९।११ ॥   

  

कुबेरमोजसा जित्वा लेभे तद्राक्षसेश्वरः  ॥  ५।९।१२  ॥   

ईहामृगसमायुक्तैः कार्तस्वरहिरण्मयैः ।  

सुकृतैराचितं स्तम्भैः प्रदीप्तमिव च श्रिया  ॥  ५।९।१३ ॥   

मेरुमन्दरसङ्काशैरुल्लिखद्भिरिवाम्बरम् ।  

कूटागारैः शुभाकारैः सर्वतः समलङ्कृतम्  ॥  ५।९।१४ ॥   

ज्वलनार्कप्रतीकाशं सुकृतं विश्वकर्मणा ।  

हेमसोपानसंयुक्तं चारुप्रवरवेदिकम्  ॥  ५।९।१५ ॥   

कुबेरमित्यादि । ईहामृगसमायुक्तैः वृकप्रतिकृतियुक्तैः ।
कार्तस्वरहिरण्मयैः कार्तस्वरं सुवर्णम्, हिरण्यं रजतम् । "कृताकृतं हेम
रूप्यं हिरण्यमभिधीयते ।" इति रजतस्यापि हिरण्यत्वाभिधानात्  ॥ 
५।९।१२१५ ॥   

  

जालवातायनैर्युक्तं काञ्चनैः स्फाटिकैरपि ।  

इन्द्रनीलमहानीलमणिप्रवरवेदिकम्  ॥  ५।९।१६ ॥   

विद्रुमेण विचित्रेण मणिभिश्च महाधनैः ।  

निस्तुलाभिश्च मुक्ताभिस्तलेनाभिविराजितम्  ॥  ५।९।१७ ॥   

चन्दनेन च रक्तेन तपनीयनिभेन च ।  

सुपुण्यगन्धिना युक्तमादित्यतरुणोपमम्  ॥  ५।९।१८ ॥   

कूटागारैर्वराकारैर्विविधैः समलङ्कृतम् ।  

विमानं पुष्पकं दिव्यमारुरोह महाकपिः  ॥  ५।९।१९ ॥   

जालवातायनैः जालानि । तिर्यगूर्ध्वविन्यस्तफलकघटितानि, वातायनानि केवलानि
रन्ध्राणि । अर्थवैशद्यार्थमेकार्थे शब्दद्वयप्रयोगो वा । महानीलाः
सिंहलद्वीपोद्भवनीरत्नानि । महाधनैः महामूल्यैः । निस्तुलाभिः सुवृत्ताभिः
। तलेन, निर्मितेनेति शेषः । आदित्यतरुणोपमं तरुणादित्योपमम् । एतदन्ते
लेभे तद्राक्षसेश्वर इति संबध्यते । अन्यथा कूटागारैरित्यनेन पुनरुक्तिः
स्यात्  ॥  ५।९।१६१९ ॥   

  

तत्रस्थः स तदा गन्धं पानभक्ष्यान्नसम्भवम् ।  

दिव्यं संमूर्च्छितं जिघ्रद्रूपवन्तमिवानिलम्  ॥  ५।९।२० ॥   

स गन्धस्तं महासत्त्वं बन्धुर्बन्धुमिवोत्तमम् ।  

इत एहीत्युवाचेव तत्र यत्र स रावणः  ॥  ५।९।२१  ॥   

ततस्तां प्रस्थितः शालां ददर्श महतीं शुभाम् ।  

रावणस्य मनःकान्तां कान्तामिव वरस्त्रियम्  ॥  ५।९।२२  ॥   

जिघ्रत् । अजिघ्रत्  ॥  ५।९।२०२२  ॥   

  

मणिसोपानविकृतां हेमजालविभूषिताम् ।  

स्फाटिकैरावृततलां दन्तान्तरितरूपिकाम्  ॥  ५।९।२३ ॥   

दन्तान्तरितरूपिकां दन्तैः व्यवहितरूपिकाम् । अन्तरान्तरा कृतदन्तफलकामिति
यावत्  ॥  ५।९।२३ ॥   

  

मुक्ताभिश्च प्रवालैश्च रूप्यचामीकरैरपि ।  

विभूषितां मणिस्तम्भैः सुबहुस्तम्भभूषिताम्  ॥  ५।९।२४ ॥   

सुबहुस्तम्भभूषिताम् अवान्तरबहुस्तम्भभूषिताम् । सुबहुस्तम्भभूषितैरिति
पाठे सुबहुस्तम्भैः स्तम्भदार्ढ्यकारिपट्टैरलङ्कृतामित्यर्थः  ॥  ५।९।२४ ॥   

  

समैर्ऋजुभिरत्युच्चैः समन्तात् सुविभूषितैः ।  

स्तम्भैः पक्षैरिवात्युच्चैर्दिवं संप्रस्थितामिव  ॥  ५।९।२५ ॥   

अत्युच्चैः अत्यन्तोन्नतैः । दिवम् आकाशम्  ॥  ५।९।२५ ॥   

  

महत्या कुथया ऽ ऽस्तीर्णां पृथिवीलक्षणाङ्कया ।  

पृथिवीमिव विस्तीर्णां सराष्ट्रगृहमालिनीम्  ॥  ५।९।२६ ॥   

नादितां मत्तविहगैर्दिव्यगन्धाधिवासिताम् ।  

परार्घ्यास्तरणोपेतां रक्षोधिपनिषेविताम्  ॥  ५।९।२७ ॥   

कुथया आस्तरणेन । पृथिवीलक्षणाङ्कया सरित्समुद्रगिरिवनादिभिः
पृथिवीलक्षणैरङ्कितया  ॥  ५।९।२६२७ ॥   

  

धूम्रामगरुधूपेन विमलां हंसपाण्डुराम् ।  

चित्रां पुष्पोपहारेण कल्माषीमिव सुप्रभाम्  ॥  ५।९।२८ ॥   

कल्माषीं शबलवर्णाम्, वसिष्ठधेनुमिव सर्वकामप्रदत्वेन कल्माषीसादृश्यम्  ॥ 
५।९।२८ ॥   

  

मनस्संह्लादजननीं वर्णस्यापि प्रसाधिनीम् ।  

तां शोकनाशिनीं दिव्यां श्रियः स़ञ्जननीमिव  ॥  ५।९।२९ ॥   

वर्णस्यापि प्रसाधिनीम् वर्णोत्कर्षकरीमित्यर्थः । तां शोकनाशिनीमिति ।
ततस्तामिति वर्तमाने पुनस्तच्छब्द उपसंहारार्थः । तां प्रति प्रस्थितः
ददर्शेति वा संबन्धः  ॥  ५।९।२९ ॥   

  

इन्द्रियाणीन्द्रियार्थैस्तु पञ्च प़ञ्चभिरुत्तमैः ।  

तर्पयामास मातेव तदा रावणपालिता  ॥  ५।९।३० ॥   

इन्द्रियाणीति, हनुमत इति शेषः  ॥  ५।९।३० ॥   

  

स्वर्गो ऽयं देवलोको ऽयमिन्द्रस्येयं पुरी भवेत् ।  

सिद्धिर्वेयं परा हि स्यादित्यमन्यत मारुतिः  ॥  ५।९।३१  ॥   

स्वर्गो ऽयमिति । सामान्यतः स्वर्गो ऽयम् । तत्रापि देवलोकः
त्रयस्त्रिंशद्देवानां लोकः । तत्रापीन्द्रस्य पुरी अमरावती । परा सिद्धिः
ब्रह्मणः स्थानमित्युत्तरोत्तरोत्कर्षः  ॥  ५।९।३१ ॥   

  

प्रध्यायत इवापश्यत् प्रदीपांस्तत्र काञ्चनान् ।  

धूर्तानिव महाधूर्तैर्देवनेन पराजितान्  ॥  ५।९।३२  ॥   

प्रध्यायत इति । प्रध्यायत इव निश्चलतया प्रकृष्टध्यानयुक्तानिव । धूर्तान्
अक्षधूर्तान् । देवनेन द्यूतेन  ॥  ५।९।३२  ॥   

  

दीपानां च प्रकाशेन तेजसा रावणस्य च ।  

अर्चिर्भिर्भूषणानां च प्रदीप्तेत्यभ्यमन्यत  ॥  ५।९।३३ ॥   

प्रदीप्ता शाला दग्धेति अभ्यमन्यत  ॥  ५।९।३३ ॥   

  

ततो ऽपश्यत्कुथासीनं नानावर्णाम्बरस्रजम् ।  

सहस्रं वरनारीणां नानावेषविभूषितम्  ॥  ५।९।३४ ॥   

परिवृत्ते ऽर्धरात्रे तु पाननिद्रावशं गतम् ।  

क्रीडित्वोपरतं रात्रौ सुष्वाप बलवत्तदा  ॥  ५।९।३५ ॥   

तत इत्यादि । कुथासीनं कुथशयितम् । नानावर्णाम्बरस्रजमिति हलन्तस्य
स्रक्छब्दस्य भागुरिमतेन टाबन्तात्वादजन्तत्वोपपत्तिः  ॥  ५।९।३४,३५ ॥   

  

तत्प्रसुप्तं विरुरुचे निःशब्दान्तरभूषणम् ।  

निःशब्दहंसभ्रमरं यथा पद्मवनं महत्  ॥  ५।९।३६ ॥   

तासां संवृतदन्तानि मीलिताक्षाणि मारुतिः ।  

अपश्यत् पद्मगन्धीनि वदनानि सुयोषिताम्  ॥  ५।९।३७ ॥   

तदिति । निःशब्दान्तरभूषणं निःशब्दविशेषाणि भूषणानि यस्य । "अथान्तरं
रन्ध्रेप्यपरव्यवधानयोः । अवकाशावसरयोरवसानविनार्थयोः ।
विशेषमध्यतादर्थ्येषु" इति दर्पणः । अतिनिद्रापरवशत्वेन निश्चलाङ्गतया
निःशब्दभूषणमित्यर्थः  ॥  ५।९।३६,३७ ॥   

  

प्रबुद्धानीव पद्मानि तासां भूत्वा क्षपाक्षये ।  

पुनः संवृतपत्राणि रात्राविव बभुस्तदा  ॥  ५।९।३८ ॥   

प्रबुद्धानीति । अत्र वदनानीत्यनुषज्यते । तासां वदनानि क्षपाक्षये दिवसे
पद्मानीव प्रबुद्धानि भूत्वा रात्रौ पुनः संवृतपत्राणि सङ्कुचितपत्राणि
पद्मानीव बभुः  ॥  ५।९।३८ ॥   

  

इमानि मुखपद्मानि नियतं मत्तषट्पदाः ।  

अम्बुजानीव फुल्लानि प्रार्थयन्ति पुनः पुनः  ॥  ५।९।३९ ॥   

इति चामयन्त श्रीमानुपपत्त्या महाकपिः ।  

मेने हि गुणतस्तानि समानि सलिलोद्भवैः  ॥  ५।९।४० ॥   

सा तस्य शुशुभे शाला ताभिः स्त्रीभिर्विराजिता ।  

शारदीव प्रसन्ना द्यौस्ताराभिरभिशोभिता  ॥  ५।९।४१  ॥   

स च ताभिः परिवृतः शुशुभे राक्षसाधिपः ।  

यथा ह्युडुपतिः श्रीमांस्ताराभिरभिसंवृतः  ॥  ५।९।४२  ॥   

याश्च्यवन्ते ऽम्बरात्ताराः पुण्यशेषसमावृताः ।  

इमास्ताः सङ्गताः कृत्स्ना इति मेने हरिस्तदा  ॥  ५।९।४३ ॥   

इमानीति । प्रार्थयन्ति प्रार्थयेरन् । मधुरसलुब्धतया अत्र पुनः पुनः
पतेयुरित्यर्थः । व्यत्ययेन परस्मैपदम् । अनुदात्तत्वेन आत्मनेपदत्वत् ।
नियतं नूनम् । उपपत्त्या युक्त्या । उपपत्तिमेवाह मेन इति । तानि मुखानि ।
गुणतः सौरभादिगुणैः । सलिलोद्भवैः पद्मैः  ॥  ५।९।३९४३ ॥   

  

ताराणामिव सुव्यक्तं महतीनां शुभार्चिषाम् ।  

प्रभावर्णप्रसादाश्च विरेजुस्तत्र योषिताम्  ॥  ५।९।४४ ॥   

ताराणामिति । प्रभा कान्तिः । वर्णः रूपम् । प्रसादः प्रसन्नता  ॥ 
५।९।४४ ॥   

  

व्यावृत्तगुरुपीनस्रक्प्रकीर्णवरभूषणाः ।  

पानव्यायामकालेषु निद्रापहृतचेतसः  ॥  ५।९।४५ ॥   

व्यावृत्तेति । पानव्यायामकालेषु पानानन्तरं भाविरतिव्यापारसमयेषु ।
व्यावृत्तगुरुपीनस्रक्प्रकीर्णवरभूषणाः विपर्यस्तगुरुपीनस्रजः
प्रकीर्णवरभूषणाश्च सत्यः निद्रापहृतचेतसः विरेजुः  ॥  ५।९।४५ ॥   

  

व्यावृत्ततिलकाः काश्चित् काश्चिदुद्भ्रान्तनूपुराः ।  

पार्श्वे गलितहाराश्च काश्चित् परमयोषितः  ॥  ५।९।४६ ॥   

व्यावृत्ततिलकाः उन्मृष्टतिलकाः । उद्भ्रान्तनूपुराः
स्वस्थानानवस्थितनूपुराः  ॥  ५।९।४६ ॥   

  

मुक्ताहारावृताश्चान्याः काश्चिद्विस्रस्तवाससः ।  

व्याविद्धरशनादामाः किशोर्य इव वाहिताः  ॥  ५।९।४७ ॥   

सुकुण्डलधराश्चान्याविच्छिन्नमृदुतस्रजः ।  

गजेन्द्रमृदिताः फुल्ला लता इव महावने  ॥  ५।९।४८ ॥   

मुक्ताहारावृताः मुक्ताहारैरावृताः, छिन्नमुक्ताहारा इत्यर्थः ।
व्याविद्धरशनादामाः छिन्नकाञ्चीगुणाः । किशोर्यः प्रथमवयस्का वडवाः ।
वाहिताः मार्गश्रमनिवृत्त्यर्थं भूमौ प्रवेष्टनं कारिताः । सर्वत्र
रेजुरित्यन्वयः  ॥  ५।९।४७,४८ ॥   

  

चन्द्रांशुकिरणाभाश्च हाराः कासांचिदुत्कटाः ।  

हंसा इव बभुः सुप्ताः स्तनमध्येषु योषिताम्  ॥  ५।९।४९ ॥   

अपरासां च वैडुर्याः कादम्बा इव पक्षिणः ।  

हेमसूत्राणि चान्यासां चक्रवाका इवाभवन्  ॥  ५।९।५० ॥   

हंसकारण्डवाकीर्णाश्चक्रवाकोपशोभिताः ।  

आपगा इव ता रेजुर्जघनैः पुलिनैरिव  ॥  ५।९।५१  ॥   

चन्द्रांशुकिरणाभाः अंशुः सूर्यः । "अथांशुः स्यान्मयूखे सवितर्यपि" इति
दर्पणः । चन्द्रसूर्ययोः किरणानामाभेवाभा येषां ते तथा । उत्कटाः स्थूलाः
 ॥  ५।९।४९५१  ॥   

  

किङ्किणीजालसङ्कोशास्ता हैमविपुलाम्बुजाः ।  

भावग्राहा यशस्तीराः सुप्ता नद्य इवाबभुः  ॥  ५।९।५२  ॥   

अथासां नदीसमाधिं दर्शयति । किङ्किणीति । किङ्किणीजालसङ्कोशाः
किङ्किणीजालान्येव संकोशा मुकुलानि यासां ताः । एतत्स्थाने सत्कोशा इति
पाठान्तरदर्शनात् संकोशशब्दो मुकुलवाचीत्यवगम्यते । भावाः श्रृङ्गारचेष्टाः
त एव ग्राहाः नक्राः यासां ताः । सुप्तिदशायामपि
वासनावशाद्भावाभिव्यञ्जकसंस्थानवत्त्वाद्भावग्राहा इत्युक्तम् । यशस्तीराः
यशःशब्देन यशोहेतुभूता पर्यन्तप्रसृतप्रभोच्यते सैव तीरं यासां ताः  ॥ 
५।९।५२  ॥   

  

मृदुष्वङ्गेषु कासांचित् कुचाग्रेषु च संस्थिताः ।  

बभूवुर्भूषणानीव शुभा भूषणराजयः  ॥  ५।९।५३ ॥   

मृदुष्विति । संस्थिताः लग्नाः भूषणराजयः । भ्रमराणीव भ्रमरा इव । व्यत्यय
आर्षः । कामुका इव बभूवुः ।"भ्रमरः कामुके भृङ्गे" इति दर्पणः । केचित्तु
भूषणानीति पाठं कल्पयित्वा भूषणराजयः भूषणविमर्दकृतरेखाः ।
विस्रस्तभूषणानामपि कासांचिद्भूषणानीव बभूवुरित्यर्थ इत्याहुः  ॥ 
५।९।५३ ॥   

  

अंशुकान्ताश्च कासांचिन्मुखमारुतकम्पिताः ।  

उपर्युपरि वक्त्राणां व्याधूयन्ते पुनः पुनः  ॥  ५।९।५४ ॥   

अंश्विति । मुखमारुतकम्पिताः अंशुकान्ताः सूक्ष्मवस्त्रदशाः । उपर्युपरि
वक्त्राणां वक्त्राण्युपर्युपरि । "धिगुपर्यादिषु त्रिषु । द्वितीया ऽ
ऽम्रेडितान्तेषु" इति द्वितीयाभाव आर्षः । व्याधूयन्त इति श्यन्नार्षः ।
धूनातेः क्र्यादित्वात्  ॥  ५।९।५४ ॥   

  

ताः पताका इवोद्धूताः पत्नीनां रुचिरप्रभाः ।  

ननावर्णसुवर्णानां वक्त्रमूलेषु रेजिरे  ॥  ५।९।५५ ॥   

ता इति । विधेयत्वात् स्त्रीलिङ्गता । नानावर्णसुवर्णानां
नानाविधशोभनवर्णानाम्  ॥  ५।९।५५ ॥   

  

ववल्गुश्चात्र कासांचित् कुण्डलानि शुभार्चिषाम् ।  

मुखमारुतसंसर्गान्मन्दं मन्दं सुयोषिताम्  ॥  ५।९।५६ ॥   

शर्करासवगन्धैश्च प्रकृत्या सुरभिः सुखः ।  

तासां वदननिःश्वासः सिषेवे रावणं तदा  ॥  ५।९।५७ ॥   

रावणाननशङ्काश्च काश्चिद्रावणयोषितः ।  

मूखानि स्म सपत्नीनामुपाजिघ्रन् पुनः पुनः  ॥  ५।९।५८ ॥   

ववल्गुरिति । उपधानपरिसरे घनमणिखचिततया लम्बमानानि कुण्डलानि मन्दं मन्दं
चेलुरित्यर्थः  ॥  ५।९।५६५८ ॥   

  

अत्यर्थं सक्तमनसो रावणे ता वरस्त्रियः ।  

अस्वतन्त्राः सपत्नीनां प्रियमेवाचरंस्तदा  ॥  ५।९।५९ ॥   

अत्यर्थमिति । रावणे अत्यर्थं सक्तमनसः अस्वतन्त्राः पाननिद्रापरवशाः ताः
सपत्नीभिराघ्रातमुखाः वरस्त्रियः तदा मुखाघ्राणसमये सपत्नीनां
प्रियमेवाचरन् रावणो ऽजिघ्रदिति बुद्ध्या स्वयमप्यजिघ्रन्नित्यर्थः । अथवा
कथं सपत्न्योपि सह स्वन्तीत्याशङ्क्याह अत्यर्थमिति  ॥  ५।९।५९ ॥   

  

बाहूनुपनिधायान्याः पारिहार्यविभूषितान् ।  

अंशुकानि च रम्याणि प्रमदास्तत्र शिश्यिरे  ॥  ५।९।६० ॥   

पारिहार्यो वलयः । अंशुकानि च, उपनिधायेत्यनुषज्यते  ॥  ५।९।६० ॥   

  

अन्या वक्षसि चान्यस्यास्तस्याः काश्चित्पुनर्भुजम् ।  

अपरा त्वङ्कमन्यस्यास्तस्याश्चाप्यपरा भुजौ  ॥  ५।९।६१  ॥   

ऊरुपार्श्वकटीपृष्टमन्योन्यस्य समाश्रिताः ।  

परस्परनिविष्टाङ्ग्यो मदस्नेहवशानुगाः  ॥  ५।९।६२  ॥   

अन्या वक्षसि चान्यस्या इत्यादिश्लोकद्वये शिश्यिर इत्येतद्वचनविपरिणामेन
यथायोगं सम्बध्यते उपनिधायेति च  ॥  ५।९।६१,६२  ॥   

  

अन्योन्यभुजसूत्रेण स्त्रीमाला ग्रथिता हि सा ।  

मालेव ग्रथिता सूत्रे शुशुभे मत्तषट्पदा  ॥  ५।९।६३ ॥   

मालेव पुष्पमालेव । मत्तषट्पदस्थानीयाः कशाः  ॥  ५।९।६३ ॥   

  

लतानां माधवे मासि फुल्लानां वायुसेवनात् ।  

अन्योन्यमालाग्रथितं संसक्तकुसुमोच्चयम्  ॥  ५।९।६४ ॥   

व्यतिवेष्टितसुस्कन्धमन्योन्यभ्रमराकुलम् ।  

आसीद्वनमिवोद्धूतं स्त्रीवनं रावणस्य तत्  ॥  ५।९।६५ ॥   

लतानामित्यादिश्लोकद्वमेकान्वयम् । तत् रावणस्य स्त्रीवनं लतानां
वनमिवासीदिति संबन्धः । विशेषणान्युभयत्र योज्यानि । वायुसेवनाद्धेतोः
अन्योन्यमालाग्रथितम् अन्योन्यमालारूपेण ग्रथितं
सुखमुखमारुतसेवनादन्योन्यमालाग्रथितमिति स्त्रीपक्षे । संसक्तकुसुमोच्चयम्
अन्योन्यसंसक्तनीवीकम् संसक्तकुसुमसमूहं चेत्यर्थः ।
व्यतिवेष्टितसुस्कन्धम् अन्योन्यपरिवेष्टितांसम्
अन्योन्यपरिवेष्टितप्रकाण्डं च । अन्योन्यं भ्रमरैश्चिकुरैरागुलम्, भ्रमरैः
भृङ्गैराकुलं च । "भ्रमरश्चिकुरे भृङ्गे" इति विश्वः  ॥  ५।९।६४।६५ ॥   

  

उचितेष्वपि सुव्यक्तं न तासां योषितां तदा ।  

विवेकः शक्य आधातुं भूषणाङ्गाम्बरस्रजाम्  ॥  ५।९।६६ ॥   

उचितेषु स्थानेषु स्थितानामपि भूषणाङ्गाम्बरस्रजां
साधारण्यादेकतामापन्नानामिति भावः । विवेकः सुव्यक्तमाधातुं न शक्यः ।
अन्योन्यसंग्रथितत्वेन सुप्तत्वात् । इमा अस्या भूषणाङ्गाम्बरस्रजः इमा
अपरस्या इति विवेकः कर्तुं न शक्य इत्यर्थः  ॥  ५।९।६६ ॥   

  

रावणे सुखसंविष्टे ताः स्त्रियो विविधप्रभाः ।  

ज्वलन्तः काञ्चना दीपाः प्रैक्षन्तानिमिषा इव  ॥  ५।९।६७ ॥   

रावण इति । सुखसंविष्टे सुखसुप्ते । काञ्चनाः काञ्चनदीपस्तम्भस्था दीपाः
अनिमिषास्सन्तः प्रैक्षन्त इव । अनेन रावणस्य जाग्रद्दशायां दीपैरपि ताः
स्त्रियो निश्चलं द्रष्टुमशक्या इति गम्यते  ॥  ५।९।६७ ॥   

  

राजर्षिपितृदैत्यानां गन्धर्वाणां च योषितः ।  

राक्षसानां च याः कन्यास्तस्य कामवशं गताः  ॥  ५।९।६८ ॥   

अथ सीतयैकया अकाम्यत्वं वक्तुं सर्वस्त्रीकाम्यत्वमाह राजर्षीत्यादिना
श्लोकत्रयेण । तस्य कामवशंगताः तं प्रति यः कामः तस्य वशंगताः । तं
कामयित्वा स्वयमेवागतास्ताः न तु तेन कामयित्वा हृता इत्यर्थःे  ॥ 
५।९।६८ ॥   

  

युद्धकामेन ताः सर्वा रावणेन हृताः स्त्रियः ।  

समदा मदनेनैव मोहिताः काश्चिदागताः  ॥  ५।९।६९ ॥   

हृताश्च काश्चन श्रूयन्ते, तत्र कथमित्यत्राह युद्धेति । तासु हृतासु तासां
संबन्धिभिस्सह युद्धं भविष्यतीति युद्धं कामयित्वा ऽनेन हृताः नतु ताः
कामयित्वा हृताः  ॥  ५।९।६९ ॥   

  

न तत्र काश्चित् प्रमदाः प्रसह्य वीर्योपपन्नेव गुणेन लब्धाः ।  

न चान्यकामापि न चान्यपूर्वा विना वरार्हां जनकात्मजां ताम्  ॥  ५।९।७० ॥   

न चाकुलीना न च हीनरूपा नादक्षिणा नानुपचारयुक्ता ।  

भार्या ऽभवत्तस्य न हीनसत्त्वा न चापि कान्तस्य न कामनीया  ॥  ५।९।७१  ॥   

अमुमेवार्थं विवृणोति न तत्रेति । तत्र तासु काश्चिदपि प्रमदाः प्रसह्य
वीर्येण न लब्धाः । किंतु स्वसंवादेनैवेत्यर्थः । वीर्योपपन्नेन रावणेन न
लब्धाः अपि तु गुणेन लब्धाः । अन्यकामा च काचित्तत्र नास्ति । अन्यपूर्वा च
न । अन्यत्रासक्ता च न काचिदित्यर्थः  ॥  ५।९।७०,७१  ॥   

  

बभूव बुद्धिस्तु हरीश्वरस्य यदीदृशी राघवधर्मपत्नी ।  

इमा यथा राक्षसराजभार्याः सुजातमस्येति हि साधुबुद्धेः  ॥  ५।९।७२  ॥   

बभूवेति । राघवधर्मपत्नी ईदृशी यदि स्वयंवरात्पूर्वमेवास्य धर्मपत्नी चेत्
। अस्य सुजातं सुकृतम् । इयमसाध्वी बुद्धिः कापेयत्वप्रमादकृता न तु स्वयं
तस्य बुद्धिरिति द्योतयितुं साधुबुद्धेरित्युक्तम् । एवं
प्रमादोपस्थितबुद्ध्या पश्चात्तापो ऽभूदित्याह-- पुनश्च सो ऽचिन्तयदार्तरूप
इति । यद्वा इमाः राक्षसराजभार्याः यथा स्वभर्त्रा
विशिष्टास्सकलभोगयुक्ताश्च तथा राघवधर्मपत्नी ईदृशी यदि स्वभर्त्रा
भोगयुक्ता च यदि तदा ऽस्य रावणस्य सुजातं शोभनं जन्मेति साधुबुद्धेः
परसमृद्धिपरस्य हरीश्वरस्य स्वयमाधिपत्यार्हस्य बुद्धिर्बभूव । अयं रावणः
राघवधर्मपत्नीं यदि प्रत्यर्पयेत्तदा ऽस्य शोभनं जन्म स्यादिति
बुद्धिर्जातेत्यर्थः  ॥  ५।९।७२  ॥   

  

पुनश्च सो ऽचिन्तयदार्तरूपो ध्रुवं विशिष्टा गुणतो हि सीता ।  

अथायमस्यां कृतवान् महात्मा लङ्केश्वरः कष्टमनार्यकर्म  ॥  ५।९।७३ ॥   

इत्यार्षे श्रीरामायणे श्रीमद्वाल्मीकीये आदिकाव्ये श्रीमत्सुन्दरकाण्डे
नवमः सर्गः  ॥  ५।९ ॥   

किंच चिन्तान्तरमाह पुनश्चेति । अथः सः हनुमान् । सीता गुणतः
पातिव्रत्यादिगुणतः ध्रुवं विशिष्टा हि । अस्याम् एतद्विषये महात्मा
महाकुलप्रसूतोपि अयं लङ्केश्वरः । अनार्यकर्म अपहरणरूपं कर्म कृतवान् ।
कष्टमिति आर्त्तरूपः अत्यन्तमार्तः । "प्रशंसायां रूपम्(प्)" ।
पुनश्चाचिन्तयत् । वैदेह्याः दृढव्रतत्वापातिव्रत्यभङ्गो न भवेदेव अपि तु
मिथ्यापावादमेवोत्पादितवानिति भृशं दुःखितस्सन् चिन्तितवानित्यर्थः । यद्वा
बभूवेत्यादि । राक्षसराजपत्नीवत्सीता स्वभर्त्रा सङ्गता चेत्सीतापहरणं न
कृतवांश्वेत्तदा ऽस्य सुजातमित्युक्तम् । तत्र निरतिशयसौन्दर्यादिशालिन्याः
मैथिल्याः र(रा)क्षरीस्त्रीसाम्यं चिन्तयता मया हीनोपमा कृतेति
पश्चात्तापयुक्तस्सन् अचिन्तयत् । हि यस्मात्सीता गुणतः विशिष्टा अतः
आर्तस्वरूपस्सन् अचिन्तयत् मया हीनोपमैव कृतेत्यचिन्तयत् । अथ अथापि अस्यां
सीतायाम् । अनार्यकर्म धर्षणरूपं कर्म कृतवान् । कष्टं सर्वमिदं
लङ्कैश्वर्यं भ्रष्टं भविष्यतीत्यचिन्तयच्चेत्यर्थः । यद्वा राघणधर्मपत्नी
यथा रावणेन बलादानीता तथा राक्षसराजभार्याः बलात्सुग्रीवेण
बन्दीकृताश्चेदस्य हरीश्वरस्य सुग्रीवस्य सुजातं हीति साधुबुद्धेः
सन्मन्त्रिबुद्धेः अस्य हनुमतः बुद्धिर्बभूवेत्यर्थः । यद्वा इमा
राक्षसराजभार्याः यथा रावणे ऽनुरक्ताः ईदृशी राघवधर्मपत्नी यदि एवमनुरक्ता
चेत् अस्य सुजातमिति साधुबुद्धेरपि बूद्धिर्बभूव ।
ऐश्वर्यातिशयदर्शनविस्मयादिति भावः । अत एव वक्ष्यति अहो वीर्यमित्यादिना ।
एवं हठादुक्त्वा ऽनुशयितवानित्याह--पुनश्चेति । हि यस्मात् सीता गुणतः
पातिव्रतेन विशिष्टा सर्वोत्कृष्टा अतः आर्तरूपः किं मया
व्याहृतमित्यनुतप्तः सन् । अस्यामनार्यकर्म कृतवानित्यचिन्तयत् ।
अस्मिन्सर्गे त्रिसप्ततिश्लोकाः  ॥  ५।९।७३ ॥   

इति श्रीगोविन्तराजविरचिते श्रीरामायणभूषणे शृङ्गारतिलकाख्याने
सुन्दरकाण्डव्याख्याने नवमः सर्गः  ॥  ५।९ ॥   



</details>
</div>
<div class="js_include collapsed" newlevelforh1="3" title="शिरोमणी" unfilled url="/purANam/rAmAyaNam/audIchya-pAThaH/TIkA/shiromaNI_iitk/5_sundarakANDam/02-rAvaNa-gRham/009_rAvaNAntaHpuravarNanam.md">
<details><summary><h3>शिरोमणी ...{Loading}...</h3></summary>



अन्वेषणमेव वर्णयन्नाह तस्येत्यादिभिः । आलयवरिष्ठस्य महाभवनस्य मध्ये
विमलं रजःप्रभृतिमलरहितम् आयतं भवनं ददर्श  ॥  ५।९।१  ॥   

  

अर्धेति । अर्धयोजनविस्तीर्णं योजनम् एकयोजनपरिमितमायतं दीर्घं
राक्षसेन्द्रस्य भवनं सीतां मार्गमाणो हनूमान् परिचक्राम ।
श्लोकद्वयमेकान्वयि  ॥  ५।९।२,३  ॥   

  

उत्तममिति । राक्षसावासं राक्षसानां गृहं अवलोकयन् सन् लक्ष्मीवान्
शौर्यादिसंपत्तिविशिष्टो हनूमान् उत्तमं राक्षसेन्द्रनिवेशनं
रावणमुख्यगृहम् आससाद प्राप  ॥  ५।९।४  ॥   

  

निवेशनमेव वर्णयन्नाह चतुरित्यदिभिः । चतुर्विषाणैः दन्तचतुष्टयविशिष्टैः
त्रिविषाणैश्च द्विरदैः परिक्षिप्तं परिवृतम् उदायुधैः राक्षसैरिति शेषः,
राक्षसीभिश्च रक्ष्यमाणम् आहृताभिः पत्नीभिः राजकन्याभिश्च आवृतं
नक्रमकराकीर्णं पन्नगैर्युतं सागरमिव सागरसदृशं तत् रावणस्य निवेशनं
ददर्शेति शेषः । श्लोकत्रयमेकान्वयि  ॥  ५।९।५७  ॥   

  

येति । या लक्ष्मीः वैश्रवणे कुबेरे हरिवाहने हरितास्वरूपवाहनवति इन्द्रे च
सा अनपायिनी विनाशरहिता लक्ष्मीः रावणगृहे नित्यमेव वसतीति शेषः  ॥  ५।९।८
 ॥   

  

तदेव भङ्ग्यन्तरेणाह येति । कुबेरादिगृहे यादृशी ऋद्धिः तादृशी तद्विशिष्टा
ततो ऽधिका वा रक्षोगृहेष्वस्ति  ॥  ५।९।९  ॥   

  

तस्येति । तस्य अर्धयोजनविस्तीर्णत्वाद्रिमतः हर्म्यस्य मध्यस्थं
सुनिर्मितं बहुनिर्व्यूहैर्मत्तगजैः संयुतमन्यद्विलक्षणं वेश्म पुष्पकं
ददर्श  ॥  ५।९।१०  ॥   

  

ब्रह्मण इति । दिवि स्वर्गे ब्रह्मणो ऽर्थे यत्पुष्पकं विश्वकर्मणा कृतं
यच्च कुबेरः तपसा पितामहाल्लेभे तत्पुष्पकं राक्षसेश्वरो रावणः कुबेरं
जित्वा लेभे । श्लोकद्वयमेकान्वयि  ॥  ५।९।११,१२  ॥   

  

ईहेति । ईहामृगाः वृकाः तैस्तत्प्रतिमाभिः समायुक्तैः कार्तस्वरहिरण्मयैः
सुकृतैः शोभनकृत्या निर्मितैः स्तम्भैः राजितं श्रिया शोभया प्रदीप्तमिव ।
कार्तस्वरहिरण्ययोः अवान्तरभेदात् न पौनरुक्त्यम्  ॥  ५।९।१३  ॥   

  

मेर्विति । मेरुमन्दरसंकाशैः अत एव अम्बरमाकाशमुल्लिखद्भिरिव
ज्वलनार्कप्रतीकाशैः कूटागारैः अपरिज्ञेयगृहैः शुभागारैर्विहारोचितगृहैः
समलंकृतम् विश्वकर्मणा सुकृतं निर्मितम् हेमसोपानैर्युक्तं चार्व्यो
मनोहराः प्रवराः उन्नताः वेदिकाः यस्मिन् तत्  ॥  ५।९।१४,१५  ॥   

  

काञ्चनैः स्फाटिकैश्च जालैर्वातायनैर्गवाक्षैश्च युक्तम्
इन्द्रनीलमहानीलमणिभ्यां प्रवरा प्रकाशितेत्यर्थः, वेदिका यस्मिन्
इन्द्रनीलमहानीलयोः अवान्तरभेदान्न पौनरुक्त्यम्  ॥  ५।९।१६  ॥   

  

विद्रुमादिना निस्तुलाभिः उपमारहिताभिर्मुक्ताभिश्च उपलक्षितेन तलेन
कुट्टिमप्रदेशेन अभिविराजितम्  ॥  ५।९।१७  ॥   

  

तपनीयनिभेन सुवर्णवर्णेन पुण्यगन्धिना रक्तेन चन्दनेन युक्तम्
आदित्यतरुणोपमं तरुणादित्यसदृशं पुष्पकं विमानं महाकपिरारुरोह ।
सार्धश्लोकपञ्चकमेकान्वयि  ॥  ५।९।१८  ॥   

  

तत्रेति । तत्रस्थः तद्विमानस्थितो हनूमान् संमूर्छितं व्याप्तं
दिव्यपानादिसंभवं गन्धं रूपवन्तमनिलमिव जिघ्रत् अजिघ्रत्  ॥  ५।९।१९  ॥   

  

स इति । यत्र रावणस्तत्र विद्यमानः स गन्धः महासत्त्वं हनूमन्तं
बन्धुरुत्तमं बन्धुमिव इतः अत्र एहि इति उवाच इव  ॥  ५।९।२०  ॥   

  

तत इति । ततः रावणसमीपात् प्रस्थितो हनुमान् कान्तां शोभितां वरस्त्रियमिव
रावणस्य महाकान्ताम् अतीच्छाविषयीभूतां मणिसोपानविकृतां मणिमयेन सोपानेन
विशेषतो रचितां हेमजालविराजितां शालां ददर्श । सार्धश्लोक एकान्वयी  ॥ 
५।९।२१,२२  ॥   

  

स्फाटिकैरिति । स्फाटिकैरावृतं तलं कुट्टिमभूमिर्यस्यां सा तां
दन्तान्तरितैः प्रतिमध्यभागविन्यासितगजदन्तैः रूपकं प्रशस्तरूपं यस्याः सा
तां मुक्तादिभिर्विभूषितां शोभनाः स्तम्भाः येषु तैः स्थलविशेषैर्भूषितां
समैः समानाकारैः ऋजुभिर्वक्रतारहितैः पक्षैरिव अत्युच्चैः स्तम्भैः दिवं
संप्रस्थितामिव पृथिवीलक्षणाङ्क्या पृथिवीलक्षणानां
तरुसरित्समुद्रादीनामङ्को रेखा यस्यां तया महत्या विशालया कुथया
चित्रकम्बलास्तरणेन आस्तीर्णाम् अत एव पृथिवीमिव मत्तविहगैर्नादितां
परार्ध्यैरुत्तमैः आस्तरणैः आस्तरणान्तरैरुपेतां युक्तां
हंसवत्पाण्डुरवर्णां पत्रादिनोपहारे कल्माषीं शबलवर्णां वसिष्ठधेनुमिव
सुप्रभां सर्वकामप्रदात्रीमित्यर्थः, वर्णस्य शरीरशोभाया अपि प्रसाधिनीं
शोकनाशिनीं श्रियः संपत्तेः सञ्जननीमुत्पादिकामिव ददर्श ।
सार्धश्लोकषट्कानां पूर्वेणान्वयः  ॥  ५।९।२३२८  ॥   

  

इन्द्रियाणीति । तदा रावणपालिता शाला पञ्चभिरिन्द्रियार्थैः
शब्दस्पर्शरूपरसगन्धैः पञ्चेन्द्रियाणि श्रोत्रत्वक्चक्षूरसनाघ्राणानि
मातेव तर्पयामास  ॥  ५।९।२९  ॥   

  

स्वर्ग इति । मारुतिः अयं स्वर्गो भवेदित्याद्यमन्यत  ॥  ५।९।३०  ॥   

  

प्रध्यायत इति । काञ्चनान् काञ्चनमयान् प्रदीपान् मङ्गलार्थं
स्तम्भप्रदेशेषु संस्थापितदीपान् देवनेन द्यूतेन महाधूर्तैः अतिवञ्चितैः
पराजितान् अत एव ध्यायतः धनविध्वंसात् नयननिमीलनादिचेष्टया ध्यानमिव
कुर्वतो धूर्तानिव अपश्यत् । रावणातितेजसा पराभूतत्वात् दीपा न प्रकाशन्ते
इत्यर्थः  ॥  ५।९।३१  ॥   

  

दीपानामिति । दीपादीनां प्रकाशादिना प्रदीप्ता प्रज्वलिता लङ्केति शेषः,
इत्यभ्यमन्यत  ॥  ५।९।३२  ॥   

  

तत इति । कुथासीनम् आस्तृतकुथासु शयानं नानावर्णाः अम्बरस्रजो यस्य तत्
नारीणां सहस्रमपश्यत् । संज्ञापूर्वकविधेरनित्यत्वादम्लुग्विरहः ।
भागुरिमतेन वा समाधेयम्  ॥  ५।९।३३  ॥   

  

परीति । अर्धरात्रे प्रवृत्ते प्राप्ते तु क्रीडितोपरतं क्रीडितात्
क्रीडाया निवृत्तं पाननिद्रावशं तम् अत एव बलवद्दृढं प्रसुप्तं नारीसहस्रं
रात्रौ अपश्यत् इत्यनुकृष्यते  ॥  ५।९।३४  ॥   

  

तदिति । निश्शब्दः शब्दरहितः अन्तरो मध्यभागो यस्य तस्मिन् भूषितं
प्रसुप्तं तत् नारीसहस्रं निःशब्दा हंसभ्रमरा यस्मिन् तत्पद्मवनमिव
विरुरुचे  ॥  ५।९।३५  ॥   

  

तासामिति । संवृता आच्छादिता दन्ता येषु तानि सुयोषितां वदनानि अपश्यत्  ॥ 
५।९।३६  ॥   

  

प्रबुद्धानीति । तासां वदनानीति शेषः । क्षपाक्षये निशापगमे प्रबुद्धानि
विकसितानि भूत्वा रात्रौ पुनः संवृतपत्राणि पद्मानि इव बभुः  ॥  ५।९।३७  ॥   

  

इमानीति । इमानि प्रदृश्यमानानि मुखपद्मानि फुल्लानि अम्बुजानीव षट्पदाः
पुनः पुनः प्रार्थयन्ति नित्यं तत्र स्थातुं प्रयाचन्त इत्यर्थः, इत्येव
अमन्यत अन्वमिनोत् । अत एव तानि वदनानि उपपत्त्या ऽनुमानयुक्त्या
सलिलोद्भवैः कमलैः समानि मेने । अर्धचतुष्टयमेकान्वयि  ॥  ५।९।३८,३९  ॥   

  

सेति । स्त्रीभिर्विराजिता शाला ताराभिरभिशोभिता द्यौरिव शुशुभे  ॥ 
५।९।४० ॥   

  

स इति । ताभिः स्त्रीभिः परिवृतः स रावणः ताराभिः संवृत उडुपतिरिव शुशुभे
 ॥  ५।९।४१  ॥   

  

या इति । तदा तस्मिन् काले पुण्यशेषसमावृता भोगावशिष्टपुण्यैर्युक्ता
यास्तारा अम्बरात् स्वर्गात् च्यवन्ते ता एव कृत्स्नाः सकला इमाः प्राप्ता
इति हरिर्हनुमान् मेने  ॥  ५।९।४२  ॥   

  

ताराणामिति । महतीनां ताराणां प्रभा वर्णप्रसादा इव योषितां
प्रभावर्णप्रसादा विरेजुः  ॥  ५।९।४३  ॥   

  

व्यावृत्तेति । पानव्यायामकालेषु पानकालेषु अधररसपानसमयेषु व्यायामकालेषु
रतिसमयेषु व्यावृत्ता मर्दिताः कुचाः पीनस्रजश्च यासां ता अत एव
प्रकीर्णानि परिक्षिप्तानि वरभूषणानि यासां ताः । द्वयोः कर्मधारयः ।
निद्रोपहतचेतसः बभूवुरिति शेषः  ॥  ५।९।४४  ॥   

  

व्यावृत्तेति । काश्चित् व्यावृत्तानि अपमार्जितानि तिलकानि
सिन्दूरकस्तूर्यादिरेखा यासां ताः काश्चित् उद्भ्रान्ताः
स्वस्थानात्प्रस्खलिताः नूपुराः यासां ताः काश्चित् पार्श्वे समीपे
गलितहाराश्च परमयोषितो दृश्यन्त इति शेषः  ॥  ५।९।४५  ॥   

  

मुक्तेति । अन्याः मुक्ताहारैर्वृताः आच्छन्नाः केशादिग्रथितमुक्ताहारवत्य
इत्यर्थः, काश्चित्प्रशस्तवाससः प्रच्युतवसनाः काश्चिद्व्याविद्धरशनादामाः
प्रच्युतकाञ्चीगुणा अत एव वाहिताः प्रपतितभाराः किशोर्यः वडवा इव
यथोत्तारितभारा वडवा निर्मुक्तबन्धनाः सत्यः श्रमापनयनाय भुवि लुठन्ति तथा
अदृश्यन्तेति शेषः  ॥  ५।९।४६ ॥   

  

अकुण्डलेति । अकुण्डलधराः कुण्डलधारणरहिताः प्रच्युतकुण्डला इत्यर्थः,
विच्छिन्नाः आमृदिताश्च स्रजो यासां ताः अन्याः गजेन्द्रमृदिताः फुल्ला लता
इव अदृश्यन्तेति शेषः  ॥  ५।९।४७  ॥   

  

चन्द्रेति । चन्द्रांशूनां सोमकिरणानामाभा इव आभा येषां ते योषितां
स्तनमध्येषु उद्गताः संस्थिताः हाराः सुप्ताः हंसा इव बभुः  ॥  ५।९।४८  ॥   

  

अपरासामिति । अपरासां वैदूर्याः वैडूर्यहाराः कादम्बाः जलकाकाः पक्षिण इव
अभवन् । अन्यासां हेमसूत्राणि चक्रवाका इव पीतत्वेन चक्रवाकसदृशाः अभवन्  ॥ 
५।९।४९  ॥   

  

हंसेति । पुलिनैरिव जघनैरुपलक्षिताः ताः स्त्रियः हंसैः
कारण्डवैर्जलकाकैश्चोपेताः चक्रवाकोपशोभिताः आपगा नद्य इव रेजुः  ॥  ५।९।५०
 ॥   

  

किङ्किणीति । किङ्किणीजालान्येव संकोशा सुकुलानि यासु हेमानि हेमाभरणान्येव
विपुलाम्बुजानि यासु ताः भावा शृङ्गारचेष्टाः एव ग्राहाः यासु ताः यशांसि
पत्यनुकूलवर्तनजनितकीर्तयः तीराणि यासु ता सुप्ताः ताः स्त्रियः नद्य इव
बभुः  ॥  ५।९।५१  ॥   

  

मृदुष्विति । कासाञ्चित् पतितभूषणानामित्यर्थः, कुचाग्रेषु संस्थिताः
भूषणराजयः भूषणजनितरेखा भूषणानीव बभूवुः  ॥  ५।९।५२  ॥   

  

अंशुकान्ता इति । कासाञ्चित् स्त्रीणां मुखमारुतेन मुखश्वासेन कम्पिताः
अंशुकान्ताः पटप्रदेशाः वक्त्राणामुपर्युपरि पुनः पुनर्व्याधूयन्ते
कम्पन्ते षष्ठ्याः साधुत्वमत एव निर्देशात् एको परिशब्दार्थो
व्याधूननान्वयी वा अधिकं कम्पन्त इति तदर्थः  ॥  ५।९।५३  ॥   

  

ता इति । नानापाकादिवशेन अनेकविधानि वर्णानि येषां तानि सुवर्णानि
तन्मयाभरणानि यासां तासां पत्नीनां रावणस्त्रीणां वक्त्रमूलेषु रुचिरप्रभाः
ताः अंशुकान्तव्यक्तयः उद्धूताः पताका इव रेजिरे  ॥  ५।९।५४  ॥   

  

ववल्गुरिति । शुभार्चिषां शोभनदीप्तिमतीनां कासाञ्चित् योषितां कुण्डलानि
मुखमारुतसंकम्पैर्मन्दं मन्दं ववल्गुः चकम्पिरे । एतेन कुण्डलानामतिलघुत्वं
सूचितं तेन तासां भारासहिष्णुत्वं सूचितं तेन सौकुमार्यातिशयो ध्वनितः  ॥ 
५।९।५५  ॥   

  

शर्करेति । शर्करासवस्य आसवविशेषस्य गन्धः सुगन्धो यस्मिन् सः प्रकृत्या
स्वभावतो ऽपि सुरभिः शोभनगन्धविशिष्टः अत एव सुखः सुखप्रदः स प्रसिद्धः
तासां वदननिःश्वासः रावणं सिषिवे  ॥  ५।९।५६  ॥   

  

रावणेति । काश्चित् रावणयोषितः रावणाननशङ्का रावणमुखमिदमिति
भ्रान्तिविशिष्टाः सत्यः सपत्नीनां मुखानि पुनः पुनरुपाजिघ्रन्  ॥  ५।९।५७
 ॥   

  

ननु तदाघ्राणं घ्रायमाणमुखाः कथं न निवारयामासुरित्यत आह अत्यर्थमिति ।
रावणे अत्यर्थमत्यन्तं सक्तमनसः अत एव अस्वतन्त्राः ता रावणसंबन्धिन्यो
वरस्त्रियः सपत्नीनां प्रियं तदाघ्राणसहनं स्वकर्तृकाघ्राणं च आचरन्
अकुर्वन् । अत्यर्थं सक्तमनस इत्यनेन रावण एव जिघ्रतीति तासामपि भ्रान्तिः
सूचिता  ॥  ५।९।५८  ॥   

  

बाहूनिति । अन्याः प्रमदाः पारिहार्यैः वलयैः विभूषितान् बाहून् अंशुकानि
वस्त्राणि च उपनिधाय उपबर्हणत्वेन प्रकल्प्य शिश्यिरे  ॥  ५।९।५९  ॥   

  

अन्येति । अन्या काचित् अन्यस्याः तस्याः पूर्वोक्तायाः वक्षसि भुजमुपनिधाय
शिश्ये इति शेषः । एवमुत्तरत्रापि यथायोग्यं शेषकल्पना । अपरा अन्यस्याः
कुचौ उपनिधाय शिश्ये  ॥  ५।९।६०  ॥   

  

ऊरू इति । अन्यो ऽन्यस्य ऊर्वादि समाश्रिताः अत एव परस्परनिविष्टाङ्ग्यः
मदस्नेहेन वशानुगाः अत एव अन्योन्यस्य अङ्गसंस्पर्शात् प्रीयमाणाः
एकीकृतभुजाः सर्वा योषितः सुपुपुः । अर्धचतुष्टमेकान्वयि  ॥  ५।९।६१,६२  ॥   

  

अन्यो ऽन्येति । अन्यो ऽन्यभुज एव सूत्रं तेन ग्रथिता स्त्रीमालामत्ताः
षट्पदा भ्रमराः यस्यां सा सूत्रे ग्रथिता माला इव शुशुभे उपमेये
षट्पदप्रतिनिधयः कचकुचोपरिभागादयः  ॥  ५।९।६३  ॥   

  

लतानामिति । वायुसेवनात् हेतोः उद्धूतम् अन्योन्यमालाग्रथितं मालाकारेण
संबद्धम् अत एव प्रतिवेष्टिता अन्योन्यमश्लिष्टाः सुस्कन्धाः शाखा यस्मिन्
तत् अत एव संसक्ताः परस्परं मिलिताः कुसुमोच्चया यस्मिन् अत एव
अन्योन्यभ्रमरैः आकुलं व्याप्तं माधवे वसन्ते मासि लतानां वनमिव रावणस्य
स्त्रीवनमासीत् । उपमानविशेषणानि उपमेये ऽपि योजनीयानि । तत्र वायुशब्देन
मारुतेर्ग्रहणं कुसुमशब्दः वेण्यादिग्रथितकुसुमपरः, भ्रमरशब्दः चिकुरपरः
"भ्रमरश्चिकुरः" इति विश्वः । अर्धचतुष्टयमेकान्वयि  ॥  ५।९।६४,६५  ॥   

  

उचितेष्वपि उचितेषु योग्येषु सुव्यक्तं सुस्फुटं विन्यस्तानामिति शेषः,
तासां योषितां संबन्धिनीनाम् भूषणाङ्गाम्बरस्रजां विवेकम् इमे भूषणादयः
अस्या अन्यस्या वेति निश्चयमाधातुं कर्तुं न शक्यम् । एतेनान्योन्यसंश्लेषः
सूचितः  ॥  ५।९।६६  ॥   

  

रावणेति । रावणे सुखसंविष्टे सुप्ते सतीत्यर्थः । ज्वलन्तः काञ्चना दीपाः
तदभिमानिदेवविशेषाः अनिमिषा निमेषरहिताः सन्तः विविधप्रभाः ताः
रावणसंबन्धिनीः स्त्रियः प्रेक्षन्ते । एतेन रावणजागरणसमये तत्स्त्रीदर्शनं
देवानामपि दुर्लभमिति व्यञ्जितं तेन रावणस्य प्रतापातिशयः सूचितः  ॥  ५।९।६७
 ॥   

  

नन्वेवंविधस्त्रीणां प्राप्तिः कथं तस्येत्यत आह-- राजर्षीति ।
राजर्षिप्रभृतीनां कन्याः कामवशं गताः सत्यः तस्य रावणस्य योषितो ऽभवन् ।
कन्या इत्युक्त्या रावणस्याधर्मसंसर्गाभावो ध्वनितः । तेन
ब्रह्मराक्षसत्वादुक्तकन्याविवाहयोग्यत्वं रावणस्य ध्वनितम्  ॥  ५।९।६८  ॥   

  

तदागमनप्रकारमाह युद्धेति । सर्वा बहवः स्त्रियः युद्धकामेन
हरणहेतुकतत्पित्रादिभिः युद्धमिच्छता रावणेन हृताः समदाः काश्चित्तु
मदनेनैव मोहिताः सत्यः आगताः स्वयं प्राप्ताः । एतेन रावणस्य
सौन्दर्यातिशयः सूचितः  ॥  ५।९।६९  ॥   

  

जनकात्मजाहरणं रावणविघातार्थमेवेति द्योतयन्नाह नेति । वरार्हां
श्रेष्ठपूजायोग्यां जनकात्मजां विना गुणेन अतिसौन्दर्यादिनोपलक्षिता अपि
काश्चित् अनिच्छन्त्यः प्रमदाः वीर्योपपन्नेन रावणेन प्रसह्य हठात् न
लब्धाः गृहीताः अन्यकामाः पत्यन्तरमिच्छन्त्यो न लब्धाः स्वेतरेच्छावत्यो न
हृता इत्यर्थः, अन्यपूर्वा विवाहिता आत्ममात्रमिच्छन्त्यो ऽपीत्यर्थः, न
लब्धा । एतेन रावणविध्वंसो ऽचिरं भवितेति सूचितम्  ॥  ५।९।७०  ॥   

  

नेति । अकूलीना निषिद्धकुलोत्पन्ना तस्य रावणस्य भार्या नाभवत् हीनरूपां च
नाभवत् अदक्षिणा अकुशलापि नाभवत् अनुपचारयुक्ता उत्तमभूषणरहिता नाभवत्
हीनसत्त्वा हीनबलापि न कान्तस्य रावणस्य न कामनीया अनीप्सितापि भार्या
नाभवत्  ॥  ५।९।७१  ॥   

  

बभूवेति । इमा राक्षसराजभार्याः यथा स्वपतिस्मरणादिषु निरताः ईदृशी तथा
रामस्मरणादिनिरता यदि राघवधर्मपत्नी तत्स्मरणादीनां विघ्नो न कृतः
स्यादित्यर्थः । तदा अस्य रावणस्य सुजातं कल्याणमेवेत्यर्थः, इति
साधुबुद्धेर्हरीश्वरस्य बुद्धिर्निश्चयो बभूव  ॥  ५।९।७२  ॥   

  

पुनरिति । गुणतः सर्वसद्गुणैर्विशिष्टा सर्वतो ऽधिका सीता ऽस्तीति ध्रुवं
निश्चितम् । अथ अतः महात्मा लङ्केश्वरः यत् अस्यां सीतायामनार्यकर्म
अपहरणरूपक्षुद्रक्रियां कृतवान् तत्कष्टम् अनुचितं तद्विघातकमित्यर्थः  ॥ 
५।९।७३  ॥   

  

इति श्रीमद्वाल्मीकीयरामायणव्याख्याने रामायणशिरोमणौ सुन्दरकाण्डे नवमः
सर्गः  ॥  ५।९  ॥   

  



</details>
</div>
<div class="js_include collapsed" newlevelforh1="3" title="तिलकम्" unfilled url="/purANam/rAmAyaNam/audIchya-pAThaH/TIkA/tilaka_iitk/5_sundarakANDam/02-rAvaNa-gRham/009_rAvaNAntaHpuravarNanam.md">
<details><summary><h3>तिलकम् ...{Loading}...</h3></summary>



तस्येति । आलयवरिष्ठस्य लङ्कामध्यवर्तिनो गृहसमूहवतो महागृहस्य  ॥  ५।९।१
 ॥   

  

अर्धयोजनविस्तीर्णं तिर्यक्प्रमाणम्  ॥  ५।९।२,३  ॥   

  

आवासं बहुराक्षससाधारणं वासस्थानम् । राक्षसेन्द्रनिवेशनं
तन्मात्रवासस्थानम्  ॥  ५।९।४  ॥   

  

परिक्षिप्तं युक्तम् । ईदृशगजादिसत्त्वे ऽप्यसंबाधत्वेनातिविस्तृतत्वं
सूच्यते  ॥  ५।९।५  ॥   

  

राक्षसीभी राक्षसजातिजाभिः पत्नीभिरावृतम् तथा विक्रम्याहृताभी
राजकन्याभिश्चावृतम्  ॥  ५।९।६  ॥   

  

पन्नगैर्युतं सागरमिव तत्पश्यति स्म  ॥  ५।९।७  ॥   

  

लक्ष्मीः शोभा । रावणगृहे लङ्कायाम्  ॥  ५।९।८  ॥   

  

ऋद्धिरैश्वर्यं तद्विशिष्टा ततो ऽप्यधिका  ॥  ५।९।९  ॥   

  

तस्य हर्म्यस्यार्धयोजनविस्तीर्णत्वादिधर्मणः । वेश्म सस्त्रीकशयनगृहमिति
कतकः । वेश्म पुष्पकाख्यमिति तीर्थः । अत्र तीर्थव्याख्या ज्यायसी ।
निर्यूहो मत्तवारणः  ॥  ५।९।१०  ॥   

  

पुनर्हनुमदारोहणशेषतया पुष्पकं वर्णयति-- ब्रह्मणो ऽर्थे इति । भगवतो
लीलाफलकमित्यर्थः  ॥  ५।९।११,१२  ॥   

  

कार्तस्वरहिरण्ये स्वर्मजातिविशेषौ रूप्यस्वर्णे इति कश्चित् । ईहामृगो
वृकस्तत्प्रतिमायुक्तैः  ॥  ५।९।१३  ॥   

  

कूटागारैर्गुप्तस्वल्पगृहैः शुभागारैर्विहारयोग्यगृहैः  ॥  ५।९।१४  ॥   

  

चार्व्यः सुन्दराः प्रवराः श्रेष्ठा वेदिका यस्मिंस्तत्  ॥  ५।९।१५  ॥   

  

जालवातायनयोः काञ्चनकार्तस्वरयोर्मध्वासवयोश्च कञ्चिद्भेदं परिकल्प्य
निर्वाहः एवमिन्द्रनीलमहानीलयोरपि  ॥  ५।९।१६  ॥   

  

निस्तुलाभिर्वर्तुलाभिर्निरुपमाभिर्वा । तलेन कुट्टिमप्रदेशेन  ॥  ५।९।१७
 ॥   

  

आदित्यतरुणोपमं तरुणादित्यसदृशम्  ॥  ५।९।१८  ॥   

  

तत्रस्थः पुष्पकविमानस्थः  ॥  ५।९।१९  ॥   

  

संमूर्छिंतं व्याप्तं गन्धवहमनिलमपि तद्गन्धेन रूपवन्तमिव गन्धद्रव्यरूपमिव
तद्वायुसंबन्धात्स गन्धः स्वयं महासत्त्वमुत्तमं बन्धुं बन्धुरिव
जिघ्रन्नभूत् । गन्धापारोक्ष्यात्तद्वहवायुरप्यपरोक्ष इवाभूत्  ॥  ५।९।२०
 ॥   

  

यत्र स रावणस्तत्र स्थाने इत एहीत्युवचेव उक्तगुणवायुः कर्ता दिव्यगन्धेन
रावणशयनगृहं ज्ञातवानित्यर्थः । ततस्तस्मात्पुष्पकादवरुह्य गन्धानुमितां
तां रावणशयनशालां प्रस्थितस्तां शालां ददर्श । यत्तु पुष्पकस्यैव सा शाला
तत इत्यस्य तदनन्तरमित्यर्थ इति, तच्चिन्त्यम् प्रस्थित इति पदस्वारस्यात्,
अर्धयोजनविस्तीर्णमित्यादिना मूलालयप्रदर्शनोपक्रमाच्च । मूलालयं दृष्ट्वा
तद्बहिःस्थं पुष्पकमन्विष्य तत्स्थ एव रावणशयनगृहं तद्गृहवर्त्यनुमाय
पुष्पकादवरुह्य तं प्रति स्थितस्तां ददर्शेत्येव न्याय्यमिति कतकः ।
यत्त्वित्यादिनोक्ता व्याख्यैव युक्तेति मम भाति । "अवतीर्य विमानाच्च
हनुमान्मारुतात्मजः" इत्यग्रे उपसंहारात्  ॥  ५।९।२१ ॥   

  

महाकान्तामतिरमणीयामित्यर्थकं शालाविशेषणम् कान्तां कमनीयम् तां शालमेव
विशिनष्टि-- मणीत्यादिना श्रियः सञ्जननीमिवेत्यन्तेन । मणिकृतसोपानानि
विशेषेण कृतानि यस्याम्  ॥  ५।९।२२  ॥   

  

तलं कुट्टिमभूः । दन्तान्तरितरूपिकामिति । दन्तैरन्तरितानि मध्ये मध्ये
निर्मितानि रूपाणि यस्यां सा चामीकरैरप्यन्तरितरूपिकामित्यनुकर्षः  ॥ 
५।९।२३  ॥   

  

बहुत्वबोधनाय पुनः स्तम्भानुवादः बहुत्वं च विपुलत्वम् समन्तात्सुविभूषितैः
रत्नादिभिरिति शेषः  ॥  ५।९।२४  ॥   

  

अत्युच्चैः पक्षैरिवात्युच्चैः स्तम्भैर्दिवं
संप्रस्थितामिवेत्युत्प्रेक्षात्र । कुथया विशालविचित्रकम्भलास्तरणेन ।
पृथिवीलक्षणं चतुरस्त्रत्वम्  ॥  ५।९।२५  ॥   

  

सराष्ट्रगृहशालिनीमिति पृथिवीविशेषणम्  ॥  ५।९।२६  ॥   

  

हंसपाण्डुरां हंसवत्पाण्डुराम्  ॥  ५।९।२७  ॥   

  

कल्माषी शबलवर्णां वसिष्ठगौः । अनेन सर्वानन्ददायित्वं रिपूणामधृष्यत्वं च
सर्वमनोरथपूरकत्वं च सूच्यते । वर्णस्य देहकान्तेः प्रसाधिनीं संपादिकाम्
 ॥  ५।९।२८ ॥   

  

तां शालां ददर्शेति पूर्वेण संबन्धः । पञ्चभिरिन्द्रियार्थैः
शब्दस्पर्शरूपसगन्धैः पञ्चेन्द्रियाणि श्रोत्रत्वक्चक्षूरसनघ्राणानि
तर्पयामास हनुमत इति शेषः । रावणपालिता शालेति शेषः । स्वर्गो
ज्योतिष्टोमादिकफलभोगभूमिः देवलोको वायुवरुणादिलोकः इन्द्रस्य पुर्यमरावती
 ॥  ५।९।२९  ॥   

  

परा गान्धर्वी सिद्धिस्तन्मायेत्यर्थः  ॥  ५।९।३०  ॥   

  

प्रध्यायतो ध्याननिष्ठान् । धूर्तो ऽक्षदेवनस्तत्रातिसमर्थो महाधूर्तः
महाधूर्तेन देवनेन पराजितो हि धूर्तो धननाशाद्ध्यायन्निवास्ते
काञ्चनान्दीपान्काञ्चनदीपस्तम्भस्थदीपान् विपुलदीपाग्रे क्षुद्रदीपप्रभा इव
रावणतेजोभिभूतानपश्यदित्यर्थः  ॥  ५।९।३१  ॥   

  

प्रदीप्ताग्निज्वाला ज्वालिता अनेनाग्निमो ऽग्निदाहः सूचितः  ॥  ५।९।३२  ॥   

  

कुथासीनमास्तीर्णकुथायां शयानम्  ॥  ५।९।३३  ॥   

  

बलवत्प्रसुप्तमपश्यदित्यनुकर्षः  ॥  ५।९।३४  ॥   

  

तत्प्रसुप्तं प्रसुप्तजनं रावणगृहं
निःशब्दान्तरैर्निर्गतस्वस्वशब्दभेदैर्नूपुरसिञ्जिन्यादिभिर्भूषितम्  ॥ 
५।९।३५  ॥   

  

निद्रितत्वात्संवृतानि संवृतपक्ष्माणि तादृशानि च तानि दान्तानि ग्लानानि
मीलिताक्षीण्यतिसंवृतपक्ष्माणि स्वर्गदेवलोकादेरिव संवृतमीलितयोपरपि भेदो
बोध्यः । यद्वा संवृतदान्तानीत्यस्यैव व्याख्यानं निमीलिताक्षीणीति । यद्वा
संवृतत्वमोष्ठयोः  ॥  ५।९।३६  ॥   

  

क्षपाक्षये पद्मानीव प्रबुद्धानि भूत्वा पुना रात्रौ संवृतपत्राणि पद्मानीव
बभूवुरित्यन्वयः  ॥  ५।९।३७  ॥   

  

मुखानि दृष्ट्वा हनुमतो जातां संभावनामाह-- इमानीति । फुल्लानि
प्रार्थयन्तीत्यन्वयः । नियतं नित्यम्  ॥  ५।९।३८  ॥   

  

उपपत्त्या युक्त्या । सलिलोद्भवैः पद्मैः  ॥  ५।९।३९४१  ॥   

  

पुण्यशेषसमावृतास्तद्युक्ताः सङ्गता एकदेशमिलिताः अनेन
सौन्दर्यात्युक्तिरूपो ऽत्युक्त्यलङ्कारः  ॥  ५।९।४२  ॥   

  

तदेवाह-- ताराणामिति । प्रभा देहकान्तिः वर्णो रूपम्,
प्रसादस्त्वौज्ज्वल्यम्  ॥  ५।९।४३  ॥   

  

व्यावृत्ताः कचाः पीनस्रजश्च यासां ताश्च प्रकीर्णानीतस्ततः श्लथानि
वरभूषणानि यासां ताः पानव्यायामकालेषु
पानान्तरकालिकगाननृत्यरत्यादिक्रीडाकालेषूक्तगुणाः, अत एव
श्रमान्निद्रोपहतचेतसः  ॥  ५।९।४४  ॥   

  

उक्तं भूषणप्रकिरणमेव प्रपञ्चयति-- व्यावृत्तेति । उद्भ्रान्ताः
स्वस्थानात्स्खलिता नूपुरा यासां ताः । पार्श्वे एकस्मिन्गलिता विस्रस्ता
हारा यासां ताः  ॥  ५।९।४५  ॥   

  

मुक्ताहारैर्वृताः छिन्नमुक्ताहाराः व्याविद्धं विक्षिप्तं रशनादाम
काञ्चीगुणो यासां ताः । एवं भूषणबन्धराहित्येन शयने उपमा । वाहिताः किशोर्य
इव कृतभारवहनाः श्रान्ताः किशोर्यो वडवा यथाध्वश्रमापनयनाय लुण्ठनेन
व्यत्यस्तपल्ययनबन्धाः शेरते तद्वत्  ॥  ५।९।४६  ॥   

  

अकुण्डलधराः कुण्डलधरणरहिताः गलितकुण्डला इति यावत् विच्छिन्ना आमृदिताश्च
स्रजो यासां ताः अत्र रेजुरित्यनुकर्षः  ॥  ५।९।४७  ॥   

  

अंशवः प्रभाः, किरणास्तदाधाराः । अंशवः सूक्ष्मरश्मयः, किरणाः स्थूलरश्मय
इत्यन्ये । वैपरीत्येन स्थिता हारा मुक्ताहाराः  ॥  ५।९।४८  ॥   

  

वैदूर्या वैदूर्यमणिमालाः कादम्बाः कलहंसाः अत्र कादम्बशब्देन
कारण्डवपदवाच्यो जलकाक उच्यते । अन्यथा वैदूर्योपमानत्वमसङ्गतं स्यात् ।
हेमसूत्राणि च अत्रापि स्तनमध्योद्गतानीत्यनुकर्षः । चक्रवाकानां  

पीतत्वसादृश्यादुपमानत्वम्  ॥  ५।९।४९  ॥   

  

स्त्रीषु नानावर्णभूषणानि हंसादिस्थानीयानि । स्त्रीकटीपुरोभागो जघनम्  ॥ 
५।९।५०  ॥   

  

किङ्किणीजालसङ्काशास्तद्वन्मुकुलितनयनास्तत्स्थाने च नद्यां
मुकुलितकुमुदानि हेमविपुलाम्बुजत्वेन वक्त्रनिगरणम् उपमाने तु न निगरणम् ।
"किङ्किणीजालसंबाधाः" इति पाठे किङ्किणीजालसंबाधत्वमुभयत्रापि स्पष्टमेव ।
शब्दवत्त्वसाधर्म्यात्किङ्किणीशब्देन लहरीणामप्युक्तेः । भवा विलासा एव
स्वाप्निकसुरतभावो वा ग्राहो यासां ताः यशो ऽतिगुणवत्त्वकृतयश एव तीरं
यासां ताः यशःशब्देन लक्षणया कान्तिरित्यन्ये । सुप्ता नार्यो नद्य इव बभुः
 ॥  ५।९।५१  ॥   

  

भूषणराजयो विमर्दजनितरेखाः । "भूषणराशयः" इति पाठे ऽप्ययमेवार्थो
लक्षणादिना बोध्यः  ॥  ५।९।५२  ॥   

  

वक्त्राणामुपर्युपरीत्यन्वयः  ॥  ५।९।५३  ॥   

  

व्याधूयमानमंशुकान्तमुत्प्रेक्षते-- ता इति । विधेयमपेक्ष्य
स्त्रीलिङ्गनिर्देशः । पत्नीनाम्, अर्थाद्रावणस्य ।
अनेकवर्णवत्सुवर्णतन्तुनिर्मितवाससां पताका इवेत्यन्वयः  ॥  ५।९।५४  ॥   

  

शुभार्चिषां कासांचिद्योषितां कुण्डलानि
मुखमारुतसङ्कम्पैर्मुखमारुतसंसर्गकृतचलनैर्मन्दं मन्दं ववल्गुः । तेन
कुण्डलानामतिलघुता, तेन तासां सौकुमार्यातिशयो व्यङ्गयः  ॥  ५।९।५५  ॥   

  

शर्करासव आसवविशेषस्तद्योगात्तद्गन्धः प्रकृत्या च सुरभिः, अत एव
सुखस्तासां वदननिःश्वासो रावणं सिषेवे । यद्वा प्रकृत्या असुरभिरपि
वायुरिति शेषः । तासां वदननिःश्वासस्तद्युक्तः अर्शआद्यजन्तम् अत एव
शर्करासवगन्धो रावणं सिषेवे  ॥  ५।९।५६  ॥   

  

रावणाननशङ्काः मदनिद्रोभयजचित्तवैवश्यात् सपत्नीनां च सपत्नीनामपि
मुखान्युपाजिघ्रन्  ॥  ५।९।५७  ॥   

  

ननु सपत्नीभिः कृतं मुखाघ्राणं ताः कथमसहन्तेत्यत आह-- अत्यर्थमिति ।
अत्यासक्तेरेवास्वतन्त्रा मदापारवश्याच्च तथाभूता वरस्त्रियः
सपत्नीभिराघ्रातमुखा अपि सपत्नीनां प्रियमेवाचरन्, ता अपि तासां मुखानि
रावणमुखशङ्कयोपाजिघ्रन्नित्यर्थः  ॥  ५।९।५८  ॥   

  

पारिहार्यो वलयः उपनिधायोपधानं कृत्वा अंशुकानि चोपनिधायेत्यनुकर्षः  ॥ 
५।९।५९  ॥   

  

अन्येत्यादिश्लोकद्वये शिश्यिर इति पदं यथायोगं वचनविपरिणामेन योज्यम् ।
उपनिधायेति पदं च  ॥  ५।९।६०  ॥   

  

स्नेहो ऽत्र रावणीयः  ॥  ५।९।६१  ॥   

  

एकीकृतभुजाः परस्परसंबद्धभुजाः  ॥  ५।९।६२  ॥   

  

अत एवाह-- अन्योन्येति । माला पुष्पमाला । उपमेये मत्तषट्पदस्थानीयाः
कचभारा नेत्रद्वन्द्वानि च  ॥  ५।९।६३  ॥   

  

लतानां वनमिवेत्यन्वयः । अन्योन्यसंबन्धेन मालाकारेण ग्रथितमिव  ॥ 
५।९।६४ ॥   

  

प्रतिवेष्टिता वृक्षाणां नायकानां च शोभनाः स्कन्धा येन तत् अन्योन्यं
धावन्तो ये भ्रमरास्तैराकुलम् स्त्रीणामपि पद्मिनीत्वाद्भ्रमराकुलत्वम्
केशपाशनेत्रादयो वा तासु भ्रमराः स्त्रीवनं स्त्रीसमूहः  ॥  ५।९।६५  ॥   

  

तासां योषितामुचितेषु स्थानेषु सुव्यक्तं प्रतिष्ठितानामपि
भूषणाङ्गाम्बरस्रजां विवेकमाधातुं कर्तुं न शक्यम् अपरिमितत्वात् ।
भूषणभूष्ययोरैकरूप्यात्परस्परसङ्ग्रथितत्वेन सुप्तत्वाच्चेमान्यस्या
भूषणानीमान्यन्यस्या इति विवेकः । कर्तुमशक्य इति भ्रान्तिमानलङ्कारो ऽत्र
व्यङ्ग्यः  ॥  ५।९।६६  ॥   

  

सुखसंविष्टे सुखसुप्ते काञ्चनाः काञ्चनस्तम्भाः दीपा दीपस्थाग्निपुरुषाः
कर्तारः स्त्रियः कर्म अनेन रावणे जाग्रति तेषामपि तद्दर्शने भयं सूचितम्
 ॥  ५।९।६७  ॥   

  

राजर्षयो विप्रदैत्याश्च अस्य ब्रह्मराक्षसत्वादस्ति विप्रकन्याविवाहे
ऽधिकारः । कामवशङ्गताः सत्यस्तस्य योषितो ऽभवन् । अनेन तासामप्यनुरागः
सूचितः  ॥  ५।९।६८  ॥   

  

अस्य बहुस्त्रीप्राप्तिर्बलात्स्वारस्याच्चेत्याह-- युद्धेत्यादि । सर्वा
इति बाहुल्याभिप्रायम् आसां हरणे एतद्बन्धुभिर्युद्धं भविष्यतीति
युद्धकामनापूर्वं हृताः । काश्चित्समदास्तरुण्यो मदनमोहिताः स्वयमेवैनं
वृतवत्यः  ॥  ५।९।६९  ॥   

  

अस्यैव विवरणम्-- न तत्र काश्चिदिति । वीर्योपपन्नेनापि तेन तत्र तासु
मध्ये काश्चित्प्रमदाः प्रसह्य न हृताः, किं तु गुणेन
निरतिशयैश्वर्यवीर्यसौन्दर्यादिगुणेन स्वत एव लब्धाः । तत्र
लङ्कायामन्यकामा च नाहृता, अन्यपूर्वा च नाहृता कथमेवं
प्रत्यक्षापलापस्तत्राह विनेति । वरार्हां श्रेष्ठरामार्हाम्  ॥  ५।९।७०
 ॥   

  

उपचार उत्तमाम्बरभूषणमालादिः । कान्तस्य रावणस्य कामनीया मनोज्ञा न तादृशी
च न  ॥  ५।९।७१  ॥   

  

अथ सीताप्येतत्स्त्र्यन्तर्गता न वेति विकल्प्याद्ये रावणस्य भद्रमेवेति
बुद्धिर्हनूमतो जातेत्याह बभूवेति । साधुबुद्धेर्हरीश्वरस्येति
बुद्धिर्बभूव इमा महाराक्षसराजभार्याः, यथा तद्भुक्ताः
राघवधर्मपत्न्यपीदृशी एतदन्तर्गतैतद्भुक्ता च यदि स्यात्तदास्य रावणस्य
सुजातं भद्रमेव भवति रावणभुक्तेति मया निवेदिते सति सीतायां मृतायामिव
राघवस्योपेक्षणाद्रावणवधयत्नाप्रसक्तेरिति भावः  ॥  ५।९।७२  ॥   

  

यदीत्यनेन सूचितमस्य पक्षस्यात्यन्तासंभावितत्वमाह-- पुनश्चेति ।
पक्षान्तरं च सो ऽचिन्तयत् विचारेण निश्चितवानित्यर्थः । चिन्ताप्रकारः हि
प्रसिद्धमेतत् । यत्सीता देवी गुणतः पातिव्रत्यादिगुणैर्विशिष्ट अथ यत
इत्यर्थे यतो महात्मा महाबलो लङ्केश्वरः निरवधिकैश्वर्यवैशिष्ट्यमनेन
सूचितम् । ईदृशो ऽस्यां जानक्यामनार्यकर्मापहरणरूपं कर्म आत्तरूपः
परिगृहीतमायारूपः सन्कष्टं सक्लेशं यथा भवति तथा कृतवान् । यद्येषा
ऐश्वर्यादौ सरागा स्यात्तदा स्वरसत एव नयनं स्यात्, न च तदस्ति
अस्माभिस्तद्विक्रोशनादेव रावणेन क्लेशपूर्वं नयनस्य चानुभवादित्याशयः ।
"आर्तरूपः" इति पाठे आर्तं सञ्जातपीडं रूपं यस्येत्यर्थं हनुमद्विशेषणम् ।
आन्तरपीडासूचकरूप इत्यर्थः  ॥  ५।९।७३  ॥   

  

इति श्रीरामाभिरामे श्रीरामीये रामायणतिलके वाल्मीकीय आदिकाव्ये
सुन्दरकाण्डे नवमः सर्गः  ॥  ५।९  ॥   

  



</details>
</div>
<div class="js_include collapsed" newlevelforh1="3" title="द्राविडपाठः" unfilled url="/purANam/rAmAyaNam/drAviDapAThaH/5_sundarakANDam/02-rAvaNa-gRham/009_rAvaNAntaHpuravarNanam.md">
<details><summary><h3>द्राविडपाठः ...{Loading}...</h3></summary>



  
तस्यालयवरिष्ठस्य मध्ये विपुलमायतम्।  
ददर्श भवनश्रेष्ठं हनुमान् मारुतात्मजः ॥ 5.9.1 ॥   
अर्द्धयोजनविस्तीर्णमायतं योजनं हि तत्।  
भवनं राक्षसेन्द्रस्य बहुप्रासादसङ्कुलम् ॥ 5.9.2 ॥   
मार्गमाणस्तु वैदेहीं सातामायतलोचनाम्।  
सर्वतः परिचक्राम हनुमानरिनूदनः ॥ 5.9.3 ॥   
उत्तमं राक्षसावासं हनुमानवलोकयन्।  
आससादाथ लक्ष्मीवान् राक्षसेन्द्रनिवेशनम् ॥ 5.9.4 ॥   
चतुर्विषाणैर्द्विरदैस्त्रिविषाणैस्तथैव च।  
परिक्षिप्तमसम्बाधं रक्ष्यमाणमुदायुधैः ॥ 5.9.5 ॥   
राक्षसीभिश्च पत्नीभी रावणस्य निवेशनम्।  
आहृताभिश्च विक्रम्य राजकन्याभिरावृतम् ॥ 5.9.6 ॥   
तन्नक्रमकराकीर्णं तिमिङ्गिलझषाकुलम्।  
वायुवेगसमाधूतं पन्नगैरिव सागरम् ॥ 5.9.7 ॥   
या हि वैश्रवणे लक्ष्मीर्या चेन्द्रे हरिवाहने।  
सा रावणगृहे सर्वा नित्यमेवानपायिनी ॥ 5.9.8 ॥   
या च राज्ञः कुबेरस्य यमस्य वरुणस्य च।  
तादृशी तद्विशिष्टा वा ऋद्धी रक्षोगृहेष्विह ॥ 5.9.9 ॥   
तस्य हर्म्यस्य मध्यस्थं वेश्म चान्यत्सुनिर्मितम्।  
बहुनिर्यूहसङ्कीर्णं ददर्श पवनात्मजः ॥ 5.9.10 ॥   
विमानं पुष्पकं नाम सर्वरत्नविभूषितम्।  
परेण तपसा लेभे यत्कुबेरः पितामहात् ॥ 5.9.11 ॥   
कुबेरमोजसा जित्वा लेभे तद्राक्षसेश्वरः ॥ 5.9.12 ॥   
ईहामृगसमायुक्तैः कार्तस्वरहिरण्मयैः।  
सुकृतैराचितं स्तम्भैः प्रदीप्तमिव च श्रिया ॥ 5.9.13 ॥   
मेरुमन्दरसङ्काशैरुल्लिखद्भिरिवाम्बरम्।  
कूटागारैः शुभाकारैः सर्वतः समलङ्कृतम् ॥ 5.9.14 ॥   
ज्वलनार्कप्रतीकाशं सुकृतं विश्वकर्मणा।  
हेमसोपानसंयुक्तं चारुप्रवरवेदिकम् ॥ 5.9.15 ॥   
जालवातायनैर्युक्तं काञ्चनैः स्फाटिकैरपि।  
इन्द्रनीलमहानीलमणिप्रवरवेदिकम् ॥ 5.9.16 ॥   
विद्रुमेण विचित्रेण मणिभिश्च महाधनैः।  
निस्तुलाभिश्च मुक्ताभिस्तलेनाभिविराजितम् ॥ 5.9.17 ॥   
चन्दनेन च रक्तेन तपनीयनिभेन च।  
सुपुण्यगन्धिना युक्तमादित्यतरुणोपमम् ॥ 5.9.18 ॥   
कूटागारैर्वराकारैर्विविधैः समलङ्कृतम्।  
विमानं पुष्पकं दिव्यमारुरोह महाकपिः ॥ 5.9.19 ॥   
तत्रस्थः स तदा गन्धं पानभक्ष्यान्नसम्भवम्।  
दिव्यं सम्मूर्च्छितं जिघ्रद्रूपवन्तमिवानिलम् ॥ 5.9.20 ॥   
स गन्धस्तं महासत्त्वं बन्धुर्बन्धुमिवोत्तमम्।  
इत एहीत्युवाचेव तत्र यत्र स रावणः ॥ 5.9.21 ॥   
ततस्तां प्रस्थितः शालां ददर्श महतीं शुभाम्।  
रावणस्य मनःकान्तां कान्तामिव वरस्त्रियम् ॥ 5.9.22 ॥   
मणिसोपानविकृतां हेमजालविभूषिताम्।  
स्फाटिकैरावृततलां दन्तान्तरितरूपिकाम् ॥ 5.9.23 ॥   
मुक्ताभिश्च प्रवालैश्च रूप्यचामीकरैरपि।  
विभूषितां मणिस्तम्भैः सुबहुस्तम्भभूषिताम् ॥ 5.9.24 ॥   
समैर्ऋजुभिरत्युच्चैः समन्तात् सुविभूषितैः।  
स्तम्भैः पक्षैरिवात्युच्चैर्दिवं सम्प्रस्थितामिव ॥ 5.9.25 ॥   
महत्या कुथयाऽऽस्तीर्णां पृथिवीलक्षणाङ्कया।  
पृथिवीमिव विस्तीर्णां सराष्ट्रगृहमालिनीम् ॥ 5.9.26 ॥   
नादितां मत्तविहगैर्दिव्यगन्धाधिवासिताम्।  
परार्घ्यास्तरणोपेतां रक्षोधिपनिषेविताम् ॥ 5.9.27 ॥   
धूम्रामगरुधूपेन विमलां हंसपाण्डुराम्।  
चित्रां पुष्पोपहारेण कल्माषीमिव सुप्रभाम् ॥ 5.9.28 ॥   
मनस्संह्लादजननीं वर्णस्यापि प्रसाधिनीम्।  
तां शोकनाशिनीं दिव्यां श्रियः सञ्जननीमिव ॥ 5.9.29 ॥   
इन्द्रियाणीन्द्रियार्थैस्तु पञ्च पञ्चभिरुत्तमैः।  
तर्पयामास मातेव तदा रावणपालिता ॥ 5.9.30 ॥   
स्वर्गोऽयं देवलोकोऽयमिन्द्रस्येयं पुरी भवेत्।  
सिद्धिर्वेयं परा हि स्यादित्यमन्यत मारुतिः ॥ 5.9.31 ॥   
प्रध्यायत इवापश्यत् प्रदीपांस्तत्र काञ्चनान्।  
धूर्तानिव महाधूर्तैर्देवनेन पराजितान् ॥ 5.9.32 ॥   
दीपानां च प्रकाशेन तेजसा रावणस्य च।  
अर्चिर्भिर्भूषणानां च प्रदीप्तेत्यभ्यमन्यत ॥ 5.9.33 ॥   
ततोऽपश्यत्कुथासीनं नानावर्णाम्बरस्रजम्।  
सहस्रं वरनारीणां नानावेषविभूषितम् ॥ 5.9.34 ॥   
परिवृत्तेऽर्धरात्रे तु पाननिद्रावशं गतम्।  
क्रीडित्वोपरतं रात्रौ सुष्वाप बलवत्तदा ॥ 5.9.35 ॥   
तत्प्रसुप्तं विरुरुचे निःशब्दान्तरभूषणम्।  
निःशब्दहंसभ्रमरं यथा पद्मवनं महत् ॥ 5.9.36 ॥   
तासां संवृतदन्तानि मीलिताक्षाणि मारुतिः।  
अपश्यत् पद्मगन्धीनि वदनानि सुयोषिताम् ॥ 5.9.37 ॥   
प्रबुद्धानीव पद्मानि तासां भूत्वा क्षपाक्षये।  
पुनः संवृतपत्राणि रात्राविव बभुस्तदा ॥ 5.9.38 ॥   
इमानि मुखपद्मानि नियतं मत्तषट्पदाः।  
अम्बुजानीव फुल्लानि प्रार्थयन्ति पुनः पुनः ॥ 5.9.39 ॥   
इति चामयन्त श्रीमानुपपत्त्या महाकपिः।  
मेने हि गुणतस्तानि समानि सलिलोद्भवैः ॥ 5.9.40 ॥   
सा तस्य शुशुभे शाला ताभिः स्त्रीभिर्विराजिता।  
शारदीव प्रसन्ना द्यौस्ताराभिरभिशोभिता ॥ 5.9.41 ॥   
स च ताभिः परिवृतः शुशुभे राक्षसाधिपः।  
यथा ह्युडुपतिः श्रीमांस्ताराभिरभिसंवृतः ॥ 5.9.42 ॥   
याश्च्यवन्तेऽम्बरात्ताराः पुण्यशेषसमावृताः।  
इमास्ताः सङ्गताः कृत्स्ना इति मेने हरिस्तदा ॥ 5.9.43 ॥   
ताराणामिव सुव्यक्तं महतीनां शुभार्चिषाम्।  
प्रभावर्णप्रसादाश्च विरेजुस्तत्र योषिताम् ॥ 5.9.44 ॥   
व्यावृत्तगुरुपीनस्रक्प्रकीर्णवरभूषणाः।  
पानव्यायामकालेषु निद्रापहृतचेतसः ॥ 5.9.45 ॥   
व्यावृत्ततिलकाः काश्चित् काश्चिदुद्भ्रान्तनूपुराः।  
पार्श्वे गलितहाराश्च काश्चित् परमयोषितः ॥ 5.9.46 ॥   
मुक्ताहारावृताश्चान्याः काश्चिद्विस्रस्तवाससः।  
व्याविद्धरशनादामाः किशोर्य इव वाहिताः ॥ 5.9.47 ॥   
सुकुण्डलधराश्चान्याविच्छिन्नमृदुतस्रजः।  
गजेन्द्रमृदिताः फुल्ला लता इव महावने ॥ 5.9.48 ॥   
चन्द्रांशुकिरणाभाश्च हाराः कासाञ्चिदुत्कटाः।  
हंसा इव बभुः सुप्ताः स्तनमध्येषु योषिताम् ॥ 5.9.49 ॥   
अपरासां च वैडुर्याः कादम्बा इव पक्षिणः।  
हेमसूत्राणि चान्यासां चक्रवाका इवाभवन् ॥ 5.9.50 ॥   
हंसकारण्डवाकीर्णाश्चक्रवाकोपशोभिताः।  
आपगा इव ता रेजुर्जघनैः पुलिनैरिव ॥ 5.9.51 ॥   
किङ्किणीजालसङ्कोशास्ता हैमविपुलाम्बुजाः।  
भावग्राहा यशस्तीराः सुप्ता नद्य इवाबभुः ॥ 5.9.52 ॥   
मृदुष्वङ्गेषु कासाञ्चित् कुचाग्रेषु च संस्थिताः।  
बभूवुर्भूषणानीव शुभा भूषणराजयः ॥ 5.9.53 ॥   
अंशुकान्ताश्च कासाञ्चिन्मुखमारुतकम्पिताः।  
उपर्युपरि वक्त्राणां व्याधूयन्ते पुनः पुनः ॥ 5.9.54 ॥   
ताः पताका इवोद्धूताः पत्नीनां रुचिरप्रभाः।  
ननावर्णसुवर्णानां वक्त्रमूलेषु रेजिरे ॥ 5.9.55 ॥   
ववल्गुश्चात्र कासाञ्चित् कुण्डलानि शुभार्चिषाम्।  
मुखमारुतसंसर्गान्मन्दं मन्दं सुयोषिताम् ॥ 5.9.56 ॥   
शर्करासवगन्धैश्च प्रकृत्या सुरभिः सुखः।  
तासां वदननिःश्वासः सिषेवे रावणं तदा ॥ 5.9.57 ॥   
रावणाननशङ्काश्च काश्चिद्रावणयोषितः।  
मूखानि स्म सपत्नीनामुपाजिघ्रन् पुनः पुनः ॥ 5.9.58 ॥   
अत्यर्थं सक्तमनसो रावणे ता वरस्त्रियः।  
अस्वतन्त्राः सपत्नीनां प्रियमेवाचरंस्तदा ॥ 5.9.59 ॥   
बाहूनुपनिधायान्याः पारिहार्यविभूषितान्।  
अंशुकानि च रम्याणि प्रमदास्तत्र शिश्यिरे ॥ 5.9.60 ॥   
अन्या वक्षसि चान्यस्यास्तस्याः काश्चित्पुनर्भुजम्।  
अपरा त्वङ्कमन्यस्यास्तस्याश्चाप्यपरा भुजौ ॥ 5.9.61 ॥   
ऊरुपार्श्वकटीपृष्टमन्योन्यस्य समाश्रिताः।  
परस्परनिविष्टाङ्ग्यो मदस्नेहवशानुगाः ॥ 5.9.62 ॥   
अन्योन्यभुजसूत्रेण स्त्रीमाला ग्रथिता हि सा।  
मालेव ग्रथिता सूत्रे शुशुभे मत्तषट्पदा ॥ 5.9.63 ॥   
लतानां माधवे मासि फुल्लानां वायुसेवनात्।  
अन्योन्यमालाग्रथितं संसक्तकुसुमोच्चयम् ॥ 5.9.64 ॥   
व्यतिवेष्टितसुस्कन्धमन्योन्यभ्रमराकुलम्।  
आसीद्वनमिवोद्धूतं स्त्रीवनं रावणस्य तत् ॥ 5.9.65 ॥   
उचितेष्वपि सुव्यक्तं न तासां योषितां तदा।  
विवेकः शक्य आधातुं भूषणाङ्गाम्बरस्रजाम् ॥ 5.9.66 ॥   
रावणे सुखसंविष्टे ताः स्त्रियो विविधप्रभाः।  
ज्वलन्तः काञ्चना दीपाः प्रैक्षन्तानिमिषा इव ॥ 5.9.67 ॥   
राजर्षिपितृदैत्यानां गन्धर्वाणां च योषितः।  
राक्षसानां च याः कन्यास्तस्य कामवशं गताः ॥ 5.9.68 ॥   
युद्धकामेन ताः सर्वा रावणेन हृताः स्त्रियः।  
समदा मदनेनैव मोहिताः काश्चिदागताः ॥ 5.9.69 ॥   
न तत्र काश्चित् प्रमदाः प्रसह्य वीर्योपपन्नेव गुणेन लब्धाः।  
न चान्यकामापि न चान्यपूर्वा विना वरार्हां जनकात्मजां ताम् ॥ 5.9.70 ॥   
न चाकुलीना न च हीनरूपा नादक्षिणा नानुपचारयुक्ता।  
भार्याऽभवत्तस्य न हीनसत्त्वा न चापि कान्तस्य न कामनीया ॥ 5.9.71 ॥   
बभूव बुद्धिस्तु हरीश्वरस्य यदीदृशी राघवधर्मपत्नी।  
इमा यथा राक्षसराजभार्याः सुजातमस्येति हि साधुबुद्धेः ॥ 5.9.72 ॥   
पुनश्च सोऽचिन्तयदार्तरूपो ध्रुवं विशिष्टा गुणतो हि सीता।  
अथायमस्यां कृतवान् महात्मा लङ्केश्वरः कष्टमनार्यकर्म ॥ 5.9.73 ॥   

</details>
</div>
